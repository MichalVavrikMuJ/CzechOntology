{"id": "1148333", "url": "https://cs.wikipedia.org/wiki?curid=1148333", "title": "Koksovna Karolina", "text": "Koksovna Karolina\n\nKoksovna Karolina (Koksbetrieb Karolina in Ostrau) byla koksovna, která se nacházela v blízkosti centra Moravské Ostravy mezi dolem Karolína a Žofinskou hutí. Byla založena Salomonem Mayerem Rothschildem (1774–1855) jako součást jeho kamenouhelných dolů. Součástí koksovny byla briketárna a elektrocentrála (elektrárna).\n\nVznik koksovny Karolina je spjat se stejnojmenným dolem Karolina, v jehož blízkosti byla v roce 1858 postavena. Bylo to v místech Schüllerovy huti, to je mezi dolem Karolina a později vybudovanou Žofinskou hutí. Důvodem výstavby byla blízkost zdroje kvalitního koksovatelného uhlí z dolu Karolína. Výstavbu koksovny provázely protesty radních z Moravské Ostravy. Radní se oprávněně obávali zhoršeného ovzduší. Tyto spory se vedly až do roku 1861. V roce 1858 byly uvedeny do provozu první úlové pece. V roce 1860 a 1865 přibyly plamenné koksovací pece typu Dulait, v roce 1873 typ Gobiet. V roce 1870 byly postaveny koksovací baterie typu Ringel a 3 koksovací baterie Coppée o 102 komorách. V roce 1870 koksovna Karolína se stala součástí Vítkovického horního a hutního těžířstva jako samostatný závod. V roce 1889 a 1890 byly, v rámci přestavby koksovny Karolina, původní pece nahrazeny třemi bateriemi systém Otto, které měly po 40 komorách a byla zahájeno zpracování druhotných surovin. V roce 1897 byly doplněny o dalších 90 komor Otto-Hoffmann, a byly postupně doplňovány: v roce 1904 o 40 komor, v roce 1906 o 80 komor. Další modernizace probíhala v letech 1914–1918 postupnou výstavbou tří baterií Koppers, které nahradily dosavadní koksové baterie. První baterie byla vytápěná koksovým plynem, opatřena rampou na koks a hašení koksu bylo prováděno vodou. Koksovací baterie 2 a 3 byly vytápěny koksovým nebo kychtovým plynem z vysokých pecí Vítkovických železáren (VŽ), hašení koksu vodou, ruční nakládání. V letech 1925–1926 bylo nainstalováno pro baterii 4 a 5 (75 nových pecí) suché chlazení koksu zásobníkového typu Sulzer. Teplo žhavého koksu sloužilo k výrobě páry. Po 12 letech v roce 1938 byla stanice zrušena z důvodů narůstající náročnosti oprav a údržby. Baterie 4 a 5 byly vytápěny koksovým nebo kychtovým plynem z VŽ, suché hašení koksu se strojním tříděním a dopravou až do vagónů. U všech pecí byl sypný provoz. V roce 1929 byla denní produkce koksu 1900 tun. Po znárodnění v roce 1945 se stává součástí Ostravsko-karvinských kamenouhelných dolů národní podnik. V roce 1947 byly odstaveny koksové baterie z let 1914, 1916 a 1918 a nahrazeny novými bateriemi č. 5 a 6. V roce 1952 byla koksovna Karolina začleněna do nově vzniklého podniku Ostravsko-karvinské koksovny n. p. V letech 1971 až 1972 (období, kdy byla zrušena Žofínská huť) byl vyrobený koks dodáván do železáren Donawitz v Rakousku. Koksovna Karolina byla v provozu do roku 1982 a koksové baterie byly odstaveny v červnu 1985.\nDle\ndle\n\nSoučásti koksovny Karolina bylo uhelné prádlo z roku 1870. V roce 1906 bylo postaveno prádlo, systém Baum s kapacitou 100 tun surového uhlí za hodinu. Zpracovávalo se uhlí z jam Šalomoun, Hlubina, Louis, Anselm a Oskar a částečně z jámy Terezie a Ida. Úpravna byla postavena Vítkovickými železárnami v licenci firmy Schűchtermann-Kremer-Baum o výkonu 100 t/hod. Dominantou byla funkcionalistická budova prádla z roku 1927 (zbořena v letě 1989). Současně pracovala pro koksovnu Karolina úpravna (prádlo) Schűchtermann-Kremer na jámě Terezie, která zpracovávala uhlí z jámy Ida, Terezie a Anselm, s výkonem 65 t/hodinu. Nová úpravna uhlí byla vybudována v roce 1931 a byla uzpůsobena tak, aby mohla přijímat k úpravě uhlí ze všech dolů OKR. Rekonstrukcemi dosáhla úpravna instalovaného výkonu 200 t/hod. Úprava surového uhlí 0–80 mm se prováděla v pístových sazečkách Baum, ve třech zrnitostních třídách (0,5–8 mm, 8–20 mm a +20 mm). Zrno 0–0,5 mm bylo v surovém stavu přidáváno do praného uhlí nebo v případě potřeby bylo upravováno flotací. Prané uhlí bylo míseno a dopravováno do zásobníků jednotlivých koksovacích baterií. Činnost úpravny byla ukončena v prosinci 1986.\n\nModerní třídírna koksu byla postavena Vítkovickými železárnami a uvedena do provozu v roce 1922, zásobníky na drobný koks měly obsah 90 t. Koks, pro který se nenašel odběratel, byl vyvážen do prostoru bývalé centrální koksovny na haldu.\n\nKotelna koksovny Karolina měla 3 kotle typu Garbe, každý s výhřevnou plochou 400 m, dva kotle typ Dürr-Gehre, každý s výhřevnou plochou 250 m, 3 kotle typu Cornwall, každý s výhřevnou plochou 120 m. Celková plocha činila 2060 m. Kotle byly vybaveny předehřívači páry. K topení se používala směs uhelných kalů a prachového uhlí. Tuto kotelnu nahradilo od roku 1926 suché chlazení zásobníkového typu Sulzer od firmy Winterthur, Švýcarsko, na koksových bateriích 4 a 5. Vytlačený koks putoval speciálním vagonem do chladicí komory o obsahu 80 tun. Nad chladicí komorou byl kotel typu Gabre s výhřevnou plochou 1200 m. Žhavým koksem procházel chladicí inertní plyn, který pak odevzdal teplo průchodem přes kotel. Po ochlazení se opět vracel k dalšímu cyklu chlazení. Koks byl ochlazen z 1000 °C na 150 °C. Po vysypání z chladicí komory měl ještě teplotu 70–100 °C. Doba chlazení byla 4 hodiny. Vyrobená pára,15 t/hod., pokryla denní spotřebu koksovny, briketárny i sousedních závodů. Zařízení bylo umístěno v budově, která měla výšku 25 m. K hašení koksu byly postaveny tři chladicí soustavy, z nichž dvě byly v provozu a třetí v záloze. V roce 1938 byla stanice zrušena z důvodů narůstající náročnosti oprav a údržby.\n\nPro koksovnu Karolina byla voda čerpána z řeky Lučina čtyřmi čerpadly. V roce 1931 dodávka vody činila 10–15 m/s pro koksovnu a sousední závody. Pro chlazení ložisek a napájení kotlů se využívala voda z městského vodovodu. Pro kotle se tato voda předehřívala především v chladičích v benzolce. Taktéž pro potřeby kotelny byla využita kondenzační voda z ochlazené páry. Regulace vodního hospodářství umožňovala záměnu říční vody z Lučiny za vodu z městského vodovodu a naopak. Odpadní horká voda a pára se používala k vytápění objektů koksovny a jámy Šalomoun, využívala se na prádle a k hašení koksu.\n\nZe surového koksárenského plynu (výsledek karbonizace uhlí) se získával dehet, smola, čpavek, naftalen, benzol, síran amonný a ferokyanid draselný.\n\nV koksovně Karolina byla zavedena výroba síranu amonného z čpavkové vody, v roce 1931 byla denní výroba 22 tun. K výrobě soli bylo k dispozici 100 t kyseliny sírové v 7 zásobnících. Původní sušicí bubny byly nahrazeny sušicím zařízením Bellmann, kde sůl byla dopravována v potrubí předehřátým stlačeným vzduchem a zároveň se sušila. \n\nK závodu na síran amonný patřila stanice na zhuštěnou čpavkovou vodu a stanice na získání ferokyanidu draselného. Koksovna Karolina dodávala Moravskoostravským chemickým závodům ferokyanid draselný, který byl získáván z vypraného koksárenského plynu. Byl určen k výrobě barviv.\n\nBenzolka (závod na získání benzolu) zabezpečovala výrobu benzolu a naftalenu. V propíracích kolonách byl benzol jímán do lehkého propíracího oleje a v destilačních kolonách pomocí páry se odehnala nasycená směs benzolu. Vlastní benzol byl získáván v rektifikačních kolonách. Výroba v roce 1931 činila 22 t za den, benzol se skladoval v 8 nádržích po 140 t a ve dvou nádržích po 80 tunách. Naftalen byl získáván z chladicí vody ochlazením v chladičích a v podzemních nádržích se ochlazená voda zbavila naftalenu.\n\nVyčištěný koksárenský plyn byl také dodáván do Vítkovických železáren potrubím o průměru 500 mm a 900 mm, které bylo 2,7 km dlouhé.\n\nV roce 1931 se uváděl poměr vedlejších produktů takto: Výroba koksu za 24 hodin 1900 tun (100%) koksárenský plyn 800 000 m/24 hodin, podíl z vyrobeného koksu byl u dehtu 3,55%, smoly 0,21 %, naftalen 0,04 %, benzol 1,30 %, síran amonný 1,35 %.\n\nV roce 1909 byla koksovna Karolina spojena lanovou dráhou s doly Terezie a Ida a s doly Karolina a Šalomoun byla spojena mosty s řetězovou dráhou. Most ze Šalomounu byl 286 m dlouhý. \n\nLanovka vedla z dolu Ida na důl Terezie (Petr Bezruč), byla dlouhá 2,5 km a byla dána do provozu v roce 1909. Z dolu Terezie vedla lanovka nad Starou Kuželnou a starou střelnicí, přes Ostravské výstaviště na koksovnu Karolina. Lanovka měla dva lomy a byla 2,41 km dlouhá. Úsek byl dán do provozu v roce 1928. Tuto lanovku postavila firma bratří Špačků. Lanovka zabezpečovala dopravu uhlí do koksovny Karolína a z koksovny odsun jaloviny z třídírny a prádla. Délka nosného lana byla 2400 m. Průměr lana pro transport uhlí byl 45 mm, pro transport jaloviny 36,4 mm. Hmotnost přepravovaného uhlí byla až 960 kg na vozík, u jaloviny až 1020 kg. Zavěšené vozíky byly od sebe vzdáleny 50 m a byly taženy rychlostí 2,2 m/s. Výkon lanovky činil 150 t/hod. pro uhlí a 50 t/hod. pro jalovinu. Tažné lano o průměru 19 mm mělo délku 4970 m. Pohon zajišťoval elektromotor, hnací kotouč měl průměr 3 m.\n\nLanovou dráhu připomínají dodnes názvy ulic Lanová, Pod Lanovkou a Před Lanovkou.\n\nÚzkorozchodnou vnitropodnikovou tratí byla spojena s Žofinskou hutí, sloužila k transportu koksu. Přebytečný koks byl vyvážen na haldu v prostoru bývalé centrální koksovny úzkokolejnou dráhou 1,6 km dlouhou. Železnice byla zřízena v roce 1858 Amselmem Salomonem von Rothschildem (1803–1874), od roku 1861 přešla vlečka do majetku Severní dráhy císaře Ferdinanda, nákladiště pro až 50 vagónů zůstalo v majetku koksovny. Vlečka odbočovala v km 2,944 hlavní tratě Báňské dráhy. S rozšiřováním koksovny Karoliny se zvětšilo i nákladiště. V roce 1931 mělo koleje o délce 5,25 km s kapacitou až 150 vagónů po 10 t.\n\nZajímavostí byl samostatný chemický závod, který vznikl v roce 1926 z laboratorního provozu koksovny Karolina. Projekt budovy chemické laboratoře koksovny Karolina vypracoval v roce 1907 známý architekt Felix Neumann (1860–1942). Od roku 1953 byl chemický závod označován jako \"Ostravit\" (podle důlní trhaviny). V roce 1958 byla chemička připojena k Moravským chemickým závodům v Mariánských Horách. Produkovala řadu chemikálií, jejichž výroba byla ukončena v roce 1972. \ndle \n\nBriketárna byla zřízena v roce 1909. Původně určená k briketování uhelného bahna, což se neosvědčilo. V briketárně bylo zpracováváno nespékavé prachové uhlí z dolu Anselm v Petřkovicích. Provoz briketárny byl přerušován. V letech 1924–1925 byla briketárna rozšířena a její výrobní kapacita zvýšená.\n\nPrvními stroji na výrobu briket byly dva pákové lisy typu Couffinhal vyrobené firmou Schüchtermann & Kremer, Dortmund, které vyráběly tří- nebo jedno-kilové cihlové brikety s výkonem 6 nebo 4 tuny za hodinu. Dalším strojem byl Tiglerův lis, který mohl vyrábět více kusů briket najednou a také různé velikosti. Jeho výkon byl 4 až 11 tun za hodinu. Lisy firmy Demag, Duisburg, byly dva a měly obdobný výkon jako lis Tiglerův. Odběratelé cihlových briket byly výhradně státní dráhy a jen menší množství odebíraly průmyslové podniky. V roce 1923 byl uveden do provozu podvojný válcový lis systém Demag na výrobu vejčitých briket tzv. bulet. Buleta vážila 64 gramů a stroj jich vyprodukoval za hodinu 15 tun. Výrobní kapacita se zvýšila z 270 tun na 900 tun za den, což v ročním objemu činilo z původních 81 000 tun zvýšení na 270 000 tun, z toho 162 000 tun briket a 108 000 tun bulet. Polétavý prach byl odsáván odprašovacím Bethovým systémem a byl jímám ve filtrační skříní a odtud byl transportován buď do pytlů nebo do briketové směsi. Pro úsporu koksárenské smůly byla využívána Martelova briketovací metoda, která využívala jemně rozprášený dehet vstřikován pod parou do směsi. Zároveň se zvýšila i pojivost smůly ve směsi. Úspora smůly činila o 1–1,5% na briketu. V roce 1931 se uvádí, že v provozu byly 4 lisy typu Couffinhal o celkové kapacitě 24 t/hod. briket a 1 válcový lis s kapacitou 15 t/hod. bulet. \n\ndle\n\ndle \n\nRoku 1905 byla při koksovně zřízena elektrická ústředna, která dodávala energii mnohým šachtám v okolí. V roce 1905 byly ve staré strojovně instalovány motory (celkem 6 kusů) systém Otto na koksárenský plyn, vyrobené ve Vítkovických železárnách. Výkon každého byl 600 HP. Připojené třífázové alternátory měly výkon 440 kW každý, výrobce firma Ganz & Co., Budapešť. Později byla instalována parní turbína systém Rateau o výkonu 1600 HP, vyrobená Škodovými závody v Plzni. V roce 1911 byla instalována parní turbína o výkonu 3 000 HP, která poháněla alternátor firmy Ganz & Co. s výkonem 2 000 kW. V roce 1913 byla v blízkosti staré strojovny postavena trafostanice se čtyřmi olejovými transformátory, každý pro 500 kVA, transformovalo se napětí z 5 250 na 3000 V. \n\nV roce 1918 byly postavena nová strojovna s kotelnou, kde byla instalována parní turbína systém Škoda o výkonu 6 000 kW (3000 V, 3000 otáček za minutu). Alternátor dodala firma Siemens-Schuckert. V kotelně bylo instalováno 5 kotlů systém Gabre s celkovou výhřevnou plochou 3 000 m vyrobených ve Vítkovických železárnách. Tlak páry 15 atm, teplota 300–350 °C. V letech 1923–1924 byla postavena nová rozvodna a provedeno napojení přes elektrárnu František společnosti SDCF dolů Anselm a dále dolu Oskar v Petřkovicích. Zvyšující spotřebu elektrické energie tato soustrojí nestačila uspokojit, proto byla zvolena poprvé parní turbína pro tlak páry 100 až 110 atm. V roce 1925 byla uvedena do provozu parní turbína o výkonu 26 000 HP při 3 000 otáčkách za minutu, tlak páry 100–110 atm, teplota páry 450–500 °C. Dodala firma První brněnská strojírna, Brno včetně zařízení pro kondenzaci páry. Turbína poháněla přímo alternátor třífázový o 23 000 kVA (při 5 350 V) dodaný firmou Siemens & Co. Zajímavé řešení měla čerpadla pro oběh kondenzační vody a vývěvy. Byly napojeny jak na třífázový elektrický motor (o 450 HP, 730 ot/min.) přímo z jedné strany, tak na druhé straně přes ozubená kola na parní turbínu. Kondenzace měla chladicí plochu 2 200 m což vystačilo pro kondenzaci 70 tun páry za hodinu. Chlazení alternátoru uzavřená vzduchová cirkulace. Vzduch, který prošel alternátorem, postupoval přes trubky chlazené vodou, kapacita 40 m/s. Další vysokotlaká turbína Brown-Boveri o výkonu 36 000 kW byla uvedena do provozu v roce 1931 (květen). Alternátor měl výkon 48 000 kVA (5350 V) při 3 000 ot./min. Tlak páry byl 110 atm a její teplota 500 °C. Chlazení alternátoru bylo opět v uzavřeném okruhu vzduchem, výkon 30 m/s. Výrobu páry zajišťovalo 5 kotlů systému Löffler, které byly vyrobeny ve Vítkovických železárnách. Kotle byly postupně uváděny do provozu od roku 1927 (konec roku) do roku 1931. První kotel dodával 15 tun páry za hodinu. Kotly uvedené v roce 1930 vyráběly 40 až 50 tun páry za hodinu, kotle uvedené do provozu v roce 1931 měly výkon 60 až 75 tun páry za hodinu. Kotly byly uzpůsobeny na práškové topení systému Vítkovických železáren. Uhelný prach byl dodáván z ústřední mlýnice, která byla vybavena čtyřmi Fullerovými mlýny, každý o kapacitě 10 až 15 t/hod. Směs uhlí a mouru bylo vysoušeno protiproudovým systémem kouřovými plyny, které byly přiváděny z kotelny. Neupravené palivo o vlhkosti až 20% bylo vysoušeno na hodnotu až pod 1 % vlhkosti. Původní kotle Gabre byly upraveny tak, že čtyři měly posuvný rošt a pátý byl uzpůsoben na práškové topení. Kotle vyráběly páru o tlaku 15 atm. pro pohon turbín pohánějící čerpadla oběhu vysokotlaké páry v Löfflerových kotlech. Turbíny měly výkon 6 000 kW a 18 000 kW. \n\nElektrárna byla uzavřena v roce 1974. Ještě do roku 1983 sloužila jako teplárna pro zásobování Ostravy parou a teplou vodou. Demolice objektů proběhla v létech 1999–2005. Z někdejší elektrárny zůstala jen budova rozvodny tzv. Elektrocentrály (Elektrische centrale). Elektrárenská rozvodna je zděná přízemní budova z režného zdiva. Na fasádě je použita kombinace bílých a červených cihel. Plochy fasády jsou z bílých cihel zvýrazněné ozdobnými římsami, nadokenními klenbami, rizality a sloupy z červených cihel. V roce 1991 byla elektrocentrála prohlášena kulturní památkou ČR. V roce 2014 byla opravena a revitalizovaná stavba předána do užíváni veřejnosti spolu s dvojhalím, pod novým názvem Trojhalí Karolina. V budově elektrocentrály (plocha 1200 m) jsou dvě tělocvičny a podzemím se dá projít až do areálu obchodního centra Forum Nová Karolina.\n\nDůl Karolina byl uzavřen v roce 1933. Žofinská huť byla uzavřena v roce 1972, v roce 1974 elektrárna, v červnu 1985 došlo k zastavení baterií koksovny Karolina a v prosinci 1986 byl ukončen provoz úpravny. Bezprostředně poté následovala demolice objektů a zařízení. Kromě dvou objektů Elektrocentrály a tzv. Ústředny (dvojhalí). Obě stavby jsou dnes chráněny jako památky průmyslové architektury, obě byly v roce 1991 prohlášeny kulturními památkami ČR. Demolice celého průmyslového areálu Karolina byla dokončena v roce 1989 odstřelem impozantní funkcionalistické budovy uhelného prádla z roku 1927.\n\nSanaci prostoru bývalého dolu a koksovny Karolína včetně areálu bývalé Žofinské huti prováděla OKD Rekultivace, a.s. Havířov-Prostřední Suchá. Druhou etapu VOKD, a.s., Ostrava-Moravská Ostrava. Investorem bylo OKD, a.s., Ostrava-Moravská Ostrava. Náklady na sanaci 1. etapa 35,4 milionu Kč (1,14 mil. EUR), 2. etapa 11,7 milionu Kč (378 000 EUR). V roce 1997 byly zahájeny průzkumné a v roce 1998 zahájeno čerpání dehtovitých látek. Byly navrtány čtyři odplyňovací vrty do hloubky 160 m. V letech 1999–2005 proběhlo odtěžení kontaminované zeminy toxickými látkami a pomocí termické desorpce se podařilo vyčistit více než 500 tisíc tun zeminy.\n\nNa asanované ploše 32 ha bylo postaveno multifunkční obchodně-zábavní centrum Forum Nová Karolina, residenční objekty Rezidence Nová Karolina s cca 240 (první etapa, celkově v plánu 1 200) bytových jednotek a kancelářský objekt Nova Karolina Park. Projekt představila společnost Multi Development, Holandsko, a česká firma PASSERINVEST GROUP, a.s. Připomínkou průmyslové minulosti jsou kulturní památky dvojhalí a elektrické ústředny s novým názvem Trojhalí. Generálním dodavatelem stavby Nová Karolina Ostrava – Trojhalí byla společnost GEMO OLOMOUC, spol. s r.o., autorem Ing. arch. Josef Pleskot, Ing. Jiří Trčka a Michaela Košařová, investorem TROJHALÍ KAROLINA.\n\nSeznam kulturních památek v Moravské Ostravě\n\nNová Karolina\n\n"}
{"id": "1148334", "url": "https://cs.wikipedia.org/wiki?curid=1148334", "title": "Anthony Minghella", "text": "Anthony Minghella\n\nAnthony Minghella (6. ledna 1954, Ryde – 18. března 2008, Londýn) byl anglický filmový scenárista a režisér. Roku 1996 dostal Oscara za nejlepší režii snímku \"Anglický pacient\" (\"The English Patient\"). Krom toho byl na Oscara ještě třikrát nominován, za scénář k \"Anglickému pacientovi\", scénář k \"Talentovanému panu Ripleymu\" (\"The Talented Mr. Ripley\", 1999) a v kategorii nejlepší film za \"Předčítače\" (\"Reader\", 2008) - šlo o posmrtnou nominaci. Za produkci Anglického pacienta a scénář k filmu \"Opravdově, šíleně, hluboce\" (\"Truly, Madly, Deeply\", 1990) získal též cenu BAFTA.\n\n"}
{"id": "1148335", "url": "https://cs.wikipedia.org/wiki?curid=1148335", "title": "Mezinárodní liga chodců", "text": "Mezinárodní liga chodců\n\nInternational Marching League (IML) je Mezinárodní liga chodců založená v Nizozemsku v roce 1987. Česko zastupuje Klub českých turistů.\n\nMezinárodní liga chodců IML byla založena v Tokiu v roce 1987 z popudu Královského nizozemského tělovýchovného svazu. V roce 2014 měla 17 členů. Každý stát je zastoupen jen jednou organizací, z Česka je to Klub českých turistů. V září 2015 byl do kalendáře akcí IML zařazen tradiční dvoudenní pochod Jede Kudrna okolo Brna.\n\nIML vytvořila pro účastníky vícedenních mezinárodních pochodů svůj systém a pravidla oceňování chodců. Existují tedy výkonnostní stupně titulů Evropský chodec a Světový chodec\n\n"}
{"id": "1148338", "url": "https://cs.wikipedia.org/wiki?curid=1148338", "title": "Ethan Gutmann", "text": "Ethan Gutmann\n\nEthan Gutmann je oceněný investigativní novinář, publicista, spisovatel, obhájce lidských práv a bývalý mimořádný člen Nadace pro obranu demokracií (Foundation for Defense of Democracies.) Ve své práci se zaměřuje na oblast Číny a široce o této problematice publikuje. Je autorem dvou knih o Číně. Gutmann pochází ze Spojených států amerických, ale v současnosti žije v Londýně.\n\nGutmann vypovídal mimo jiné před americkým Kongresem, před parlamentním výborem Spojených států pro zahraniční záležitosti,  před Evropským parlamentem nebo v Organizaci spojených národů. \n\nJay Nordlinger o této knize z roku 2004 napsal, že „je o nechutném vztahu mezi americkou podnikatelskou komunitou a Komunistickou stranou Číny. Naši podnikatelé vycházejí vstříc komunistické straně a zavírají oči před pronásledováním.\" Někdy dokonce při perzekuci asistují, jako například když Cisco a další technologické společnosti vynalezly způsob, jak monitorovat a zatknout praktikující Fa-lun-kungu (Fa-lun Kungu)\". Gutmann na této knize začal pracovat, když žil ještě v Pekingu.\n\nV roce 2006 se vynořila obvinění, že je velké množství stoupenců Fa-lun-kungu zabíjeno pro své orgány, které jsou používány při transplantacích. Tato obvinění vedla k vyšetřování, které zahájili David Kilgour a David Matas. Jejich zpráva uvádí, že „zdroj 41 500 transplantátů za šestileté období v letech 2000 až 2005 zůstává nevysvětlen“ a „domníváme se, že (v Číně) docházelo a dodnes stále dochází k nedobrovolným masovým konfiskacím orgánů od praktikujících Fa-lun-kungu.“\n\nGutmann začal vyšetřovat násilné odebírání orgánů v Číně v roce 2006. Motivovalo ho k tomu právě vyšetřování Kilgoura a Matase. V roce 2012 byla vydána publikace „\"Orgány státu: Zneužívání transplantací v Číně\"\", která obsahuje pojednání od šesti lékařských pracovníků, Davida Matase a Ethana Gutmanna.\n\nV srpnu 2014 byl publikován anglický originál knihy Jatka pod názvem \"The Slaughter: Mass Killings, Organ Harvesting, and China's Secret Solution to Its Dissident Problem\". Jde o zákulisní pohled do světa čínské transplantologie a jejího napojení na pracovní tábory a zadržovací centra. Čínští lékaři používají podle knihy k transplantacím orgánů zadržované disidenty z řad Fa-lun-kungu, Tibeťanů, Ujgurů a domácích křesťanů. Gutmann také rozebírá vznik a růst Fa-lun-kungu v Číně a jeho následné pronásledování komunistickým režimem, jakož i důvody, které k perzekuci vedly.\n\nKniha Jatka vznikala sedm let. Gutmann v průběhů práce na knize vyzpovídal přes 100 svědků z řad disidentů, lékařů, policistů či správců pracovních táborů. V češtině byla kniha vydána 16. listopadu 2015 nakladatelstvím Cpress pod ISBN 9788026408932.\n\nGutmannova první kniha Ztráta Nové Číny získala cenu \"Spirit of Tiananmen\" a byla navržena na \"Knihu roku\" deníku The New York Sun, a na cenu \"Chan's Journalism Award\" za pozoruhodný literární výkon.\nGutmann promluvil v dokumentárních snímcích \"Transmission 6-10\" (2009), \"Red Reign: The Bloody Harvest of China's Prisoners\" (2013), ve \"Free China: The Courage to Believe (Svobodná Čína: Odvaha věřit)\" (2011\") a v Hard To Believe\" (2015).\n\nEthan Gutmann byl v roce 2015 oficiálním hostem mezinárodního festivalu proti totalitě, zlu a násilí - Mene Tekel. Do Prahy přijel společně s Davidem Kilgourem, aby promluvil o problematice násilných odběrů orgánů v Číně. Při svém pobytu pronesl proslov na půdě českého Senátu a poskytl rozhovor iDnes, Českému rozhlasu a Epoch Times.\n\nV lednu 2016 přijel Gutmann do České republiky, aby propagoval svou knihu Jatka a poukázal na problematiku tranpslantační turistiky do Číny. V rámci svého pobytu vystoupil také před Podvýborem pro lidská práva Petičního výboru Poslanecké sněmovny, přednášel studentům bioetiky na 2. lékařské fakultě Univerzity Karlovy a na Univerzitě Hradec Králové v rámci konference Výchova k dobru.\n\n"}
{"id": "1148340", "url": "https://cs.wikipedia.org/wiki?curid=1148340", "title": "Henry Hallett Dale", "text": "Henry Hallett Dale\n\nHenry Hallett Dale (9. červen 1875, Islington – 23. červenec 1968, Cambridge) byl anglický farmakolog a fyziolog. Vystudoval lékařství na univerzitě v Cambridge. V letech 1928-1942 byl ředitelem Národního ústavu pro lékařský výzkum (NIMR), za války byl členem poradního sboru britské vlády. Roku 1936 získal společně s Otto Loewim, svým dlouholetým přítelem, Nobelovu cenu za fyziologii nebo lékařství, a to za výzkum role acetylcholinu při přenosu vzruchu v nervové soustavě. V letech 1940–1945 byl prezidentem Královské společnosti.\n"}
{"id": "1148342", "url": "https://cs.wikipedia.org/wiki?curid=1148342", "title": "Kamil Stoch", "text": "Kamil Stoch\n\nKamil Wiktor Stoch (* 25. květen 1987, Zakopane) je polský skokan na lyžích. Získal dvě zlaté olympijské medaile na zimních olympijských hrách v Soči v roce 2014, a to ze středního a velkého můstku, i v roce 2018 na olympijských hrách v Pchjongchangu zvítězil na velkém můstku. Ve stejném roce triumfoval i ve Světovém poháru. Roku 2013 se stal mistrem světa na velkém můstku na šampionátu ve Val di Fiemme. Na tomto mistrovství získal i dva bronzy z týmové soutěže. Jeho osobním rekordem je skok 238 metrů z 21. března 2015 na můstcích v Planici. Zúčastnil se též olympijských her v roce 2006, 2010,2014 a 2018\n\nMá ženu Ewu, s kterou se oženil 7. srpna 2010.\n\n"}
{"id": "1148343", "url": "https://cs.wikipedia.org/wiki?curid=1148343", "title": "The Inviter", "text": "The Inviter\n\nStartup The Inviter nabízí bezplatnou mobilní aplikaci pro platformy iOS a Android, umožňuje vytvořit a umístit dárek na jakékoli místo na světě, resp. konkrétní GPS polohu. Obdarovaný obdrží prostřednictvím e-mailu či samotné aplikace výzvu k vyzvednutí dárku s přesným označením místa, kde je pro něj dárek uložen, ať už je to restaurace, obchod či konkrétní adresa. Stačí, aby se na dané místo dostavil se smartphonem s nainstalovanou aplikací, která v momentě, kdy obdarovaný dorazí na určenou GPS souřadnici, vygeneruje kód, který slouží jako potvrzení pro obchodníka a vydání dárku.\n\nKoncept vznikl na základě pražské kavárny U zavěšenýho kafe, ve které může zákazník zaplatit kávu navíc (tzv. ho zavěsit) pro dalšího, neznámého návštěvníka. Takový návštěvník do kavárny přijde a zeptá se, zda není nějaké volné kafe k dispozici. Pokud ano, dostane jej zadarmo, protože již bylo placeno.\n"}
{"id": "1148344", "url": "https://cs.wikipedia.org/wiki?curid=1148344", "title": "Městské opevnění (Ostrava)", "text": "Městské opevnění (Ostrava)\n\nMěstská hradba, jejíž výstavba je datována do druhé poloviny 14. století, byla tvořena kamenným opevněním, které obkružovalo dnešní historické centrum Ostravy.\n\nHradební zeď z pískovce a vápenné malty měla být čtyři metry vysoká a šířka u základu se pohybovala okolo 2 metrů.\n\nOpevnění začalo být zřejmě budováno v souvislosti s udělením prvního výročního trhu Karlem IV. v polovině roku 1362 a její výstavba byla patrně dokončena do roku 1375.\n\nSoučástí opevnění byly také tři brány. Brána Kostelní stála u kostela svatého Václava. Brána Horní (též Hrabovská, později Vítkovská) stála v místech kde se dnes kříží ulice 28. října s ulicí Puchmajerovou. Brána Přívozská byla u ústí dnešní Přívozské ulice na Jiráskovo náměstí. Korespondence v Archivu města Ostravy potvrzuje, že na Hrabovské a Přívozské bráně byly kolem roku 1810 závory, u kterých se vybíralo mýto. V roce 1899 byl zasypán hradební vodní příkop, který se odpojoval od Mlýnského potoka přibližně v místech budovy Divadla Antonína Dvořáka. Ve stejnou dobu zanikly i valy.\n\nNejmohutnější bývala Dolní brána, která chránila vstup do města ze slezské (polské) strany. Při bourání v ní byly nalezeny švédské a pruské kamenné a železné dělové koule, což svědčí o bojích, které se o město vedly. Na prvních zobrazeních města z přelomu 17. a 18. století je vidět Kostelní bránu a přilehlou část hradební zdi s cimbuřím a střílnami. Veduta z roku 1728 pak zobrazuje celé město. I zde je patrná Kostelní brána a pás fortifikace k Hrabovské bráně .\n\nZbytky hradební zdi jsou dnes částečně zachovány v bývalé farské zahradě a za kostelem svatého Václava (před polyfunkčním domem Ostravská brána) na Kostelním náměstí. Její základ je patrný i pod prosklenou podlahou v interiéru sídla TV Noe.\n"}
{"id": "1148346", "url": "https://cs.wikipedia.org/wiki?curid=1148346", "title": "Bitva u Thermopyl (1941)", "text": "Bitva u Thermopyl (1941)\n\nBitva u Thermopyl byla součástí německé invaze do Řecka během 2. světové války, k níž došlo v roce 1941 po ústupu od Olympu a Servie. Síly Commonwealthu zde vybudovaly obranné pozice v místech, kde se v roce 480 př. n. l. odehrála slavná thermopylská bitva.\n\nObranu pobřežního průsmyku dostal na starost generál Bernard Freyberg, zatímco jednotky generála Ivena Mackaye měly bránit vesnici Brallos. V novozélandském sektoru byla 5. brigáda rozmístěna podél pobřežní silnice, předhůří jižně od města Lamia a řeky Spercheios. Po pravici měla 4. brigádu, která zde zřídila pobřežní hlídky. 6. brigáda byla v záloze. V australském sektoru bránila 19. brigáda, která sestávala z 2/4. a 2/8. pěšího praporu, Brallos. 19. dubna byly pod velení generála George Alana Vaseyho převeleny 2/1. a 2/5. australský pěší prapor. Téhož dne a v brzkých ranních hodinách dne následujícího se k brigádě opět připojil i 2/11. pěší prapor.\n\nGenerálové Freyberg a Mackay oznámili svým podřízeným, že žádný další ústup nepřipadá v úvahu, neboť netušili nic o diskusi o evakuaci, která probíhala v rámci vyššího velení.\n\nKdyž přišel ráno 23. dubna příkaz k ústupu, bylo rozhodnuto, že každou z těchto dvou pozic bude bránit jedna brigáda. Obě brigády, australská 19. a novozélandská 6. měly držet průsmyky, jak dlouho to jen půjde, aby se ostatní jednotky mohly stáhnout. Velitel 19. brigády generál Vasey prohlásil:\n\nNěmci zaútočili 24. dubna a setkali se s prudkým odporem, ztratili 15 tanků a utrpěli značné ztráty na životech. Australané a novozélanďané vzdorovali celý den a poté ustoupili. Absence řecké armády v bojích vyvolala bouřlivou reakci mezi velkým počtem řeckých vojáků.\n\nHitler plánoval invazi do Řecka na listopad 1940, operace však musela být urychlena kvůli vylodění britských jednotek v Řecku. Jejím hlavním cílem bylo zamezit Britům ve vytvoření leteckých základen, které by mohly být použity pro bombardování rumunských ropných polí. 6. dubna 1941 zaútočil Wehrmacht na severní území Řecka. Řecká armáda a britské jednotky byly špatně vyzbrojené a přečíslené. Odpor v pevninské části Řecka se zhroutil s pádem Atén 27. dubna. Britům se podařilo evakuovat 50 000 vojáků.\nObsazení Řecka vyvrcholilo německou invazí na Krétu, největší výsadkovou operací v dějinách.\n"}
{"id": "1148348", "url": "https://cs.wikipedia.org/wiki?curid=1148348", "title": "Alexander Papagos", "text": "Alexander Papagos\n\nAlexander Papagos (řecky: Alexandros Papagos, 9. února 1883 – 4. října 1955) byl řecký politik a polní maršál, který vedl řeckou armádu ve druhé světové válce a v pozdějších fázích řecké občanské války. V květnu 1951 vystoupil z armády, aby se angažoval v politice. Založil politickou stranu Řecké sjednocení, s kterou vyhrál volby v září 1951. Athénské předměstí Papagou, kde se nachází řecké ministerstvo obrany, je dnes pojmenováno po něm.\n\nAlexander Papagos se narodil v Aténách v roce 1883. Jeho otec byl generálmajor Leonidas Papagos. V roce 1902 vstoupil do Bruselské vojenské akademie. Oženil se s Marii Kallinskiou, dcerou generála Andrease Kallinskis-Roïdis. Byl v roce 1911 povýšen na nadporučíka a účastnil se válek na Balkáně v letech 1912-13.\n\nV roce 1913 byl povýšen na kapitána. Po skončení balkánských válek sloužil v 1. jezdeckého pluku a III. armádním sboru. V roce 1916 byl povýšen na majora a v roce 1916 byl jmenován náčelníkem štábu obrněné brigády.\n\nDne 10. října 1935, spolu s viceadmirálem Dimitriosem Oikonomou a Georgiosem Reppasem, svrhli vládu Panagise Tsaldarisa a Papagos se stal ministrem pro vojenské záležitosti v novém kabinetu Georgiose Kondylise, který okamžitě prohlásil, že obnoví řeckou monarchii.\n\nDne 5. března 1936 byl jmenován generálním inspektorem armády a svůj post držel do 31. července. Další den byl povýšen na šéfa generálního štábu armády.\n\nBěhem následujících let se jako náčelník generálního štábu aktivně snažil reorganizovat armádu pro nadcházející druhou světovou válku. Při vypuknutí řecko-italské války dne 28. října 1940 se stal velitelem armády a post si udržel až do kapitulace řeckých ozbrojených sil po německé invazi do Řecku v dubnu 1941.\n\nPapagos režíroval řecké operace proti Itálii podél řecko-albánské hranice. Řecká armáda pod jeho velením zastavila Italy 8. listopadu a donutila je stáhnout se hluboko do Albánie mezi 18. listopadem a 23. prosincem. Úspěchy řecké armády mu přinesli slávu. Druhé italské útočné vlně mezi 9. a 16. březnem 1941 se nepodařilo dosáhnout výraznějších úspěchů.\n\nI přes tento úspěch se Papagos rozhodl zachovat část řecké armády v Albánii, a byl ochoten postupným stahováním posílit severo-východní hranici obrany. Po německé invazi dne 6. dubna 1941 se Řekové v Makedonii zuřivě bránili německým útokům na Metaxovu linii, ale byli nepřítelem přemoženi.\n\nBrzy po tom řecká epirská armáda kapitulovala a 23. dubna řecká vláda uprchla na Krétu.\n\nPapagos zůstal v okupovaném Řecku a v červenci 1943 byl zatčen německými okupačními orgány a byl převezen do Německa jako rukojmí. Na konci dubna 1945 byl převezen do Tyrolska spolu s asi 140 dalších prominentními vězni z koncentračního tábora Dachau. Byl osvobozen Pátou americkou armádou dne 5. května 1945.\n\nV lednu 1949 byl znovu jmenován velitelem v probíhající řecké občanské válce. Jako odměnu za jeho služby mu byl 28. října 1949 udělen titul Maršál (Stratarches) a byl vrchním velitelem až do roku 1951.\n\nOd roku 1951 se angažoval v politice. Založil stranu Řecké sjednocení (Ελληνικός Συναγερμός), po vzoru De Gaulla, a vyhrál v září volby s 36,53 procenty hlasů, z velké části kvůli jeho popularitě, protože byl silný a odhodlaný vůdce, a také díky komunistické porážce v občanské válce, která byla připsána ve velké části jeho vedení.\n\nAlexandros Papagos zemřel roku 1955.\n\n"}
{"id": "1148351", "url": "https://cs.wikipedia.org/wiki?curid=1148351", "title": "Lüneburské vřesoviště", "text": "Lüneburské vřesoviště\n\nLüneburské vřesoviště () je území v Dolním Sasku. Leží 30 kilometrů od Lüneburgu. Jde o první evropské velkoplošné chráněné území vyhlášené mimo vysokohoří či daleký sever. Slouží k ochraně biodiverzity, vědeckému výzkumu, řízené péči, osvětě i rekreaci.\n\nÚzemí bylo osídleno již v neolitu, což dokládají mohyly a pohřebiště. V rámci rezervace stojí 8 větších sídlišť a dalších 10 dvorců, které obklopuje zeleň vysázená jako ochrana před požáry. V období 3000 př. n. l. bylo území porostlé souvislými lesy, kde převažovaly březové doubravy, které lidé později káceli a vypalovali. Jejich místo zaujal vřes, který se zde již předtím omezeně vyskytoval. Do poloviny 18. století se tu podle historických map rozkládala rozlehlá území porostlá vřesem a místy jalovci. V polovině 19. století byla vřesoviště likvidována zemědělstvím a vysazováním monokultur jehličnanů. Na počátku 20. století se začalo se záchranou zbytků původní podoby.\n\nV roce 1909 byl založen soukromý spolek \"Verein Naturschutzpark\", o rok později se začal věnovat Lüneburskému vřesovišti, zakoupil pozemky kolem Wilseder Bergu a získal i další pozemky. V roce 1911 byly hranice chráněného parku uznány státem, který zde o deset let později vyhlásil přírodní rezervaci. Na jihozápadním okraji rezervace v roce 1938 Luftwaffe postavila polní letiště, což narušilo terén i ekosystémy. V dubnu 1945 jej zabralo britské vojsko a plochu 3 000 ha používalo jako tankodrom. Britové území opustili na počátku 90. let po protestech ochránců i veřejnosti. Nová výstavba je regulována, žije zde 1500 stálých obyvatel. Chráněny jsou stavební památky lidové architektury.\n\nV roce 1967 rezervace obdržela od Rady Evropy Evropský diplom. V roce 1999 byla vyhlášena významným ptačím územím. Je zařazena i do soustavy chráněných území evropského významu Natura 2000.\n\nLüneburské vřesoviště je součástí Severoněmecké nížiny. Leží mezi řekami Aller a Labe. Geologický podklad oblasti tvoří ledovcové usazeniny. Stejně se nazývá i zdejší chráněné území, které se rozkládá kolem nejvyššího bodu Wilseder Berg (169 m n. m.).\n\nPřírodní park \"Lüneburger Heide\" zaujímá plochu o rozloze 107 000 ha, v něm se nachází stejnojmenná řízená přírodní rezervace mezinárodní kategorie IV o velikosti 23 400 ha. Ochranářskou péči stále řídí Verein Naturschutzpark, který vlastní či si pronajímá třetinu rezervace 8 500 ha, z čehož 5 100 ha pokrývají vřesoviště. O vřesoviště se pečuje pomocí metod tradičního hospodaření – pastvou, vypalováním přestárlých porostů a seškrabáváním s vrstvou humusu, který brání obnově vřesu. K opylení se chovají roje včel. Vřesoviště vznikla a jsou udržována právě pastvou. Rohaté ovce plemene Heidschnucke spásají vřes a brání růstu dřevin, jejich činnosti odolá jen pichlavý jalovec. Dříve docházelo k odvodňování bažin, v rámci obnovy se meliorační struhy zasypávají a kácejí se i nalétané dřeviny. V minulosti se tu těžila rašelina, ale těžba ustala, aby podloží nebylo narušeno. Imise do vřesovišť přinášejí množství dusíku, který pomáhá v růstu některým trávám (např. metlička křivolaká). V boji s těmito nežádoucími druhy pomáhá vypalování a seškrabávání.\n\nNacházejí se zde rostlinná společenstva nízkých keříčků s převládajícím vřesem obecným. Na živiny bohatších stanovištích rostou spolu s ním kručinka chlupatá (\"Genista pilosa\") a kručinka anglická (\"Genista anglica\"). Na méně osluněných místech se nacházejí borůvky, brusinky a šicha černá (\"Empetrum nigrum\"). Na suchých místech prorůstá dutohlávka a mech ploník. Na vlhčích místech a rašeliništích se daří trávě jménem bezkolenec modrý (\"Molinia caerulea\").\nNa mokřadech se nacházejí zejména rašeliniště, kde roste vřesovec čtyřřadý, tomu se daří i na vlhčích místech vřesovišť. Mezi různými druhy rašeliníku rostou ostřice, suchopýry, suchopýrek trsnatý (\"Trichophorum caespitosum\"), masožravá rosnatka prostřední (\"Drosera intermedia\"), vřesovcovité tu zastupují kyhanka sivolistá (\"Andromeda polifolia\") a klikva bahenní. V podkladu roste prstnatec rašeliništní (\"Dactylorhiza sphagnicola\"). Na vlhkých loukách, kde převládají rostliny z rodu bezkolenec, rozkvétají hořec hořepník (\"Gentiana pneumonanthe\") a liliovec kostilomka (\"Narthecium ossifragum\").\n\nNa suchých písčinách bez lesnatého porostu rostou mezernaté trávníky acidofilních trav, kde převažují kostřava ovčí (\"Festuca ovina\"), paličkovec šedavý (\"Corynephorus canescens\"), několik druhů divizen, hvozdík kropenatý (\"Dianthus deltoides\"), rozchodník ostrý (\"Sedum acre\"), mateřídouška úzkolistá (\"Thymus serpyllum\") a bělolisty nejmenší a rolní (\"Filago minima, F. arvensis\").\n\nRozsáhlé lesy, které porůstají přes 60 % rezervace, tvoří jehličnany, převážně borovice lesní. Nacházejí se zde také zbytky pastevních lesů se starými buky. V podrostu se daří cesmíně ostrolisté (\"Ilex aquifolium\"), v bylinném patře pak zimozelu severnímu (\"Linnaea borealis\").\n\nPřežívá zde původní populace tetřívka obecného (\"Tetrao tetrix\"). Z bludných balvánků z ledovcových usazenin rezervace nechává vršit hromady, v nichž hnízdí kriticky ohrožený bělořit šedý (\"Oenanthe oenanthe\"). Zvyšuje se počet jeřábů popelavých (\"Grus grus\"). Žijí tu ovce plemene Heidschnucke, které spásají vřes a náletové dřeviny. K opylování se zde chovají roje včel.\n\nKaždý rok oblast navštíví 4 miliony turistů. Sezona vrcholí v srpnu a září, kdy místní vřesoviště dosahují největšího květu. Pro návštěvníky je zde připraveno sedm naučných stezek (v délce od 1,5 do 7,2 km). Informační a vzdělávací střediska se nacházejí v šesti historických budovách.\n\n"}
{"id": "1148353", "url": "https://cs.wikipedia.org/wiki?curid=1148353", "title": "Miguel Najdorf", "text": "Miguel Najdorf\n\nMiguel Najdorf (15. duben 1910, Grodzisk Mazowiecki - 4. červenec 1997, Málaga) byl polsko-argentinský šachista židovského původu. Vytvořil tzv. Najdorfův systém, což je varianta zahájení sicilské obrany.\n\nNajdorfovým učitelem šachu byl polsko-francouzský velmistr Savielly Tartakower. Když v roce 1939 vypukla válka, byl Najdorf členem polského mužstva na 8. šachové olympiádě v Buenos Aires a do Polska se nevrátil. To mu zachránilo život a mnoho jeho příbuzných bylo v Polsku zavražděno. Najdorf získal argentinské občanství a krátce po druhé světové válce se celosvětově proslavil, když sehrál simultánní partii na 45 šachovnicích, a to naslepo (hlídal tedy rozestavení a pohyb 1440 kamenů). Simultánka skončila po necelých 24 hodinách, Najdorf dosáhl 39 vítězství, 4 remíz a 2 proher.\n\n"}
{"id": "1148354", "url": "https://cs.wikipedia.org/wiki?curid=1148354", "title": "Tygříček tečkovaný", "text": "Tygříček tečkovaný\n\nTygříček tečkovaný (\"Amandava amandava\") je středně velký zpěvný pták z čeledi astrildovitých, z rodu \"Amandava\". Vyskytuje se na otevřených plochách, jako jsou pole či louky tropické Asie, současně je to i oblíbený okrasný pták, který bývá chován i v Česku. Atraktivní jsou především samci se svým pestrým zbarvením. Rodové jméno \"Amandava\" je odvozeno od města Ahmedabad v Indii, odkud byli dříve tito ptáci exportováni do obchodů se zvířaty.\n\nTygříček tečkovaný byl dříve zahrnut v rodu \"Estrilda\", kam jej zařadil Jean Delacour. V tomto rodu bychom dnes nalezli především astrildy, jako je astrild vlnkovaný nebo žlutobřichý. Pozdější testy DNA a různá pozorování ale přiřazovali tyto ptáky spíše mezi tygříčky. V současnosti jsou uznávány celkem tři poddruhy, z nichž jeden má dokonce i český název: tygříček tečkovaný indický (\"Amandava amandava amandava\"), \"Amandava amandava flavidiventris\" a \"Amandava amandava punicea\". Rozdíly mezi jednotlivými poddruhy jsou především v sytosti barve a rozmístění skvrn.\n\nTento malý zpěvný pták je snadno rozpoznatelný od ostatních druhů, především pak samci. Pohlavní dimorfismus je výrazný: samičky jsou většinou menší, ale liší se především zbarvením, které je téměř celé světle hnědé, až na dolní partie, které jsou bílé. Mají oranžový, mohutnější zobák a nohy ve stejné barvě. Oči jsou velké kulaté, oříškové barvy. Naopak samečci jsou velmi pestří; většinu jejich těla pokrývá rudě červená, na křídlech se pak červená střídá s hnědou a po jejich okrajích jsou i bílé drobné skvrnky. Ocasní pera jsou černá, na konci zakulacená. I zobák je docela jiný, není tak mohutný, spíše do špičky a v podobném odstínu červené, jaký je na hlavě. Jejich oči jsou opět rudě červené. Mladí jedinci se podobají spíše samičkám a jejich pohlaví lze plně rozeznat až po prvním přepeřování.\n\nTygříček tečkovaný se vyskytuje především v otevřených terénech s vysokou trávou, hlavně v blízkosti vodního toku či lidských obydlí. Poddruhy se liší i v místech rozšíření, například tygříčka tečkovaného indického můžeme pozorovat v Bangladéši, Indii, Srí Lance, Nepálu a Pákistánu, poddruh \"Amandava amandava flavidiventris\" žije nejčastěji na území Číny, Indonésie, Thajska a Vietnamu a populace tygříčků tečkovaných na východ od ostrova Jáva bývá nazývána \"Amandava amandava punicea\".\n\nZa pomoci lidí se tito ptáci volně vyskytují ale i v jižním Španělsku, na Bruneji, Fidži, v Egyptě, Malajsii, Portugalsku, Singapuru, Havaji nebo Puerto Rico.\n\nTento druh astrildovitých ptáků je obvykle k vidění v menších hejnech do patnácti kusů. Na přítomnost lidí většinou reagují schováváním se ve vysoké trávě. Období hnízdění probíhá v monzunovém období nebo krátce po něm. Tehdy se od sebe jednotlivé páry většinou drží dále, ale obecně nejsou agresivní. Samečci se před samičkami většinou „upravují“, tedy čechrají a uhlazují si peří. Hnízda staví ze stébel trávy a samička do něj později naklade pět až šest čistě bílých vajec. Živí se hlavně semeny trav, mimo to ale také hmyzem, jako jsou termiti.\n\n"}
{"id": "1148356", "url": "https://cs.wikipedia.org/wiki?curid=1148356", "title": "Eudoxiu de Hurmuzachi (1845)", "text": "Eudoxiu de Hurmuzachi (1845)\n\nEudoxiu de Hurmuzachi, též Eudoxius von Hormuzaki (1845 Černovice – 1931 Černovice), byl rakouský státní úředník a politik rumunské národnosti z Bukoviny, koncem 19. století poslanec Říšské rady.\n\nPocházel z vlivného šlechtického bukovinského rodu Hurmuzachi. Jeho matkou byla Eufrosyne Hormuzaki (Eufrosina de Flondor), která zemřela v lednu 1899. Otec Gheorghe de Hurmuzachi (1817–1882) byl rovněž aktivní v politickém životě, stejně jako strýcové Eudoxiu de Hurmuzachi, Alexandru de Hurmuzachi a Constantin de Hurmuzachi.\n\nByl absolventem Tereziánské akademie ve Vídni. Studoval střední školu v Černovicích a Bruselu. Pak vystudoval Vídeňskou univerzitu. Profesí byl právníkem. Byl též veřejně a politicky aktivní. Patřil k rumunské Národní straně. Předsedal Společnosti pro rumunskou kulturu a literaturu v Bukovině. V roce 1904 byl zvolen předsedou výboru pro připomínku 400 let od úmrtí Štěpána III. Velikého. Připomínkové slavnosti se konaly v Suceavě a Putně. Vykonával úřad okresního hejtmana v Bukovině. Byl poslancem Bukovinského zemského sněmu.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách roku 1890 za kurii městskou v Bukovině, obvod Suceava, Siret atd. Nastoupil 11. února 1890 místo Constantina Tomaszczuka. Mandát obhájil i v řádných volbách roku 1891, nyní za kurii venkovských obcí v Bukovině, obvod Černovice, Siret atd. V tomto obvodu byl zvolen i ve volbách roku 1897. Ve volebním období 1885–1891 se uvádí jako svobodný pán Eudoxius von Hormuzaki, penzionovaný okresní hejtman, bytem Černovice.\n\nNa Říšské radě se v roce 1890 uvádí nezařazený poslanec. Po volbách v roce 1891 je zmiňován coby člen konzervativního a federalistického Hohenwartova klubu.\n"}
{"id": "1148361", "url": "https://cs.wikipedia.org/wiki?curid=1148361", "title": "Vranule bělokrká", "text": "Vranule bělokrká\n\nVranule bělokrká (\"Picathartes gymnocephalus\") je zpěvný pták obývající pralesy západní Afriky, spolu s vranulí šedokrkou tvoří starobylý rod \"Picathartes\".\n\nDospělí jedinci měří okolo 40 cm a váží asi čtvrt kilogramu. Vyznačují se dlouhým krkem, ocasem a nohama a lysou kůží na hlavě, která je žlutě zbarvená s černými skvrnami na zátylku. Hřbet a křídla jsou černá a krk bílý, nohy jasně modré. Vranule žijí v monogamních párech, které obývají stálé území. Vyhledávají izolované skalní suky, k jejichž stěnám lepí hnízda z bláta, proto potřebují blízkost vodních toků. Převážně se zdržují v hustém porostu nedaleko hnízd. Živí se drobnými bezobratlými živočichy, především mravenci z rodu \"Dorylus\".\n\nKácení pralesů vede ke ztrátě přirozených biotopů vranulí, proto jsou rozšířeny pouze ostrůvkovitě a stávají se stále vzácnějšími. Podle odhadů žije v Africe maximálně deset tisíc příslušníků tohoto druhu. Pro svou neobvyklost jsou velmi ceněným objektem pozorování ptáků.\n\n"}
{"id": "1148362", "url": "https://cs.wikipedia.org/wiki?curid=1148362", "title": "Kornel Kossowicz", "text": "Kornel Kossowicz\n\nKornel Kossowicz (\"cca 1836\" – 4. srpna 1907 Vídeň), byl rakouský soudce a politik z Bukoviny, koncem 19. století poslanec Říšské rady.\n\nZastával významné justiční posty. Byl dvorním radou nejvyššího soudního dvora a kasačního soudu. Byl mu udělen Císařský rakouský řád Leopoldův.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách roku 1880 za kurii městskou v Bukovině, obvod Suceava, Siret, Rădăuți atd. poté, co rezignoval Victor Ofenheim von Ponteuxin. Slib složil 30. listopadu 1880. Do parlamentu se vrátil v doplňovacích volbách roku 1888, nyní za kurii venkovských obcí v Bukovině, obvod Rădăuți, Suceava atd. Nastoupil 6. listopadu 1888 místo Isidora Zotty, rezignace byla oznámena na schůzi 4. prosince 1890. Do Říšské rady potom místo něj usedl Gustav Marin. Ve volebním období 1885–1891 se uvádí jako Kornel Kossowicz, rada c. k. zemského soudu, bytem Černovice.\n\nNa Říšské radě se v roce 1889 uvádí coby člen konzervativního a federalistického Hohenwartova klubu.\n\nZemřel v srpnu 1907 ve věku 71 let.\n"}
{"id": "1148365", "url": "https://cs.wikipedia.org/wiki?curid=1148365", "title": "Elena Poniatowska", "text": "Elena Poniatowska\n\nElena Poniatowska (vlastním jménem Hélène Elizabeth Louise Amélie Paula Dolores Poniatowska, * 19. května 1932) je významná mexická spisovatelka a novinářka, držitelka Cervantesovy ceny za rok 2013.\n\n\n\n"}
{"id": "1148367", "url": "https://cs.wikipedia.org/wiki?curid=1148367", "title": "Steel Panther", "text": "Steel Panther\n\nSteel Panther je americká glam metalová kapela z Los Angeles a Kalifornie, známá díky odvážným a humorným textům, stejně jako jejich přehnanému vystupovaní na pódiu parodujícímu stereotyp „glam metalového“ životního stylu v osmdesátých letech.\n\nTato čtveřice začala získávat popularitu v Sunset Stripu od začátku roku 2000 pod názvem Metal Shop (později změněno na Metal Skool, poté Steel Panther). Jejich sestava se skládá z Ralpha Saenze (\"Michael Starr\"), bubeníka Darrena Leadera (\"Stix Zadinia\"), basisty Travise Haleye (\"Lexxi Foxx\"), a kytaristy Russe Parrishe (\"Satchel\"). Kapela dělala každotýdenní pondělní představení v Key Clubu, ve kterém hrála převzaté písničky slavných \"hair metalových\" kapel z osmdesátých let při kterých parodovala kapely, které tyto písně proslavily. I když neustále měnili jména, a někteří členové spíše věnovali čas kapele Van Halen tribute, dosáhli svého prvního úspěchu. Roku 2003 Steel Panther vydaly Hole Patrol, jejich první vlastní album. Kapela se poté objevila v Discover Card reklamě jako Danger Kitty a v sitkomu Drew Carey Show jako Steel Panther. Později v roce 2003, byla jejich písnička \"Death to All But Metal\" přidána do výběru písní Hey, That's What I Call Sludge! Vol. 1 přidaného stránkou Metal Sludge. Jejich cover písničky \"Fantasy\" od Aldo Nova byl použit jako znělka pro program MTV Rob Dyrdek's Fantasy Factory. 27. listopadu 2007, Metal Skool hrála jejich vlastní písničky a písničky kapely Kiss v pozadí Gene Simmonově reality show Gene Simmons Family Jewels. Toho roku se také objevily v Las Vegas (seriál) v epizodě\" The High Price of Gas\".\n\nV dubnu 2008 se rozhodli změnit své jméno z Metal Skool na Steel Panther, se kterým se poprvé objevili na Rockin' Saddle Club v Redlands,v Kalifornii. Při rozhovoru pak Michael Starr vysvětlil, že se neinspirují  Steel Dragonem, kapelou s Zakk Wyldem a Mark Wahlbergem z filmu Rock Star (ve kterém si Michael zahrál menší roli). V květnu roku 2008 kapela podepsala smlouvu s Republic Records (patřící Universal Records) a oznámila plány na nové studiové album.\n\n8. června 2009 vydali Steel Panther album  \"Feel the Steel,\"  které vyšlo nejdříve 6. října, 2009 v Británii a poté v Severní Americe díky Universal Republic. Album \"Feel the Steel\" se umístilo na 1. místě na \"Billboard\" Comedy chart, na 123 místě na \"Billboard\" 200 chart a na 98 místě na \"Billboard\" 200 chart. Nahrávka obsahovala hity jako, \"Community Property\" nebo \"Death to All but Metal\" , na které získali výborné hodnocení  od Corey Taylora, Justina Hawkinse, a M. Shadowse. Spolupracovník Dean Cameron, který pomáhal při psaní \"Supersonic Sex Machine\" vydaného na albu \"Balls Out\", natočil pilotní díl, který sám režíroval i ke kterému napsal scénář ve snaze vytvořit kapele jejich vlastní televizní program.\n\nRekordní úspěch také znamenal návrh na  cenu Grammy, jako  \"Nejlepší komediální album\" avšak při hlasování v Říjnu 2010, nedosáhly dostatečného počtu hlasů k nominaci.\n\nNahrávka \"Eyes of a Panther\"  z  \"Feel the Steel\" byla upravena na soundtrack ke hře \"Skate 3\".\n\n31. října, 2011, vydaly Steel Panther nové album, Balls Out které vyšlo nejdříve v Británii a poté 1. listopadu, 2011 v Severní Americe znovu přes Universal Republic. Balls Out pokračovalo jejich revivalem heavymetalu osmdesátých let a umístilo se na 1. místě UK iTunes Rock chart kde překonaly i album kapely Megadeths TH1RT3EN a album Lou Reeda společně Metallicaou , Lulu.\n\nMezitím co získávali popularity, Def Leppard pozval Steel Panther na společný koncert s Mötley Crüe jako \"Speciální hosty\" na turné Mirrorball Tour v Prosinci 2011. Týden po ukončení Britského turné v Londýně, pozvali Steel Panther 21. prosince 2011 Guns N' Roses na Forum v Los Angeles, CA.\n\nŠestého prosince, 2011, Steel Panther oznámil jejich druhé samostatné turné společně s jejich nejnovějším albem Balls Out. Lístky na koncerty šly do prodeje 9. prosince, 2011 a na některé vystoupení byl vstupenky vyprodány do konce měsíce. Brazzers sponzorovali Australské turné kapely Steel Panther v říjnu 2012, kde vyprodali Brisbane, Sydney (dvě vystoupení), Melbourne, a Adelaide. Další britské turné proběhlo v listopadu 2012. Ke konci roku 2012 posbíralo evropské turné kapely velký úspěch. Většina jejich vyprodaných vystoupení byla v Německu.\n\nV Září 2012 Steel Panther vydali jejich první Živé DVD British Invasion . Celosvětově bylo vydáno 22 Října, 2012. Natočeno bylo na Brixton Academy v Londýně a obsahovalo dvouhodinový koncert s dokumentem o jejich vyprodaném britském turné.\nSteel Panther si zahráli na hlavním podiu při Download Festivalu v červnu 2012, během kterého byli pozváni na podium Corey Taylorem z kapely Slipknot aby zahrály \"Death to All But Metal“. Steel panther procestovali s turné Austrálii, podpořeni Buckcherry a Fozzy. Vyprodáno bylo v Brisbane, Sydney, Melbourne, Adelaide a Perth..:\n\nRoku 2013, Steel Panther oznámili a nové turné které proběhlo roku 2014. Bylo nazváno \"Spreading the Disease (S.T.D.) Tour\". v průběhu Únoru a Března 2014 koncertovali po celé Evropě. V Květnu 2014, Steel Panther začali turné v Severní Americe, což bylo jejich první Významné turné po Americe. V červnu se přesunuli do Evropy a pokračovali v turné po celý duben 2014 .\n\nAll You Can Eat je čtvrté studiové album kapely Steel Panther, vydané 1. dubna, 2014 na nezávislém koncertu Open E Music, pořádaném Kobalt Label Services.[7] The album bylo oficiálně vydáno v říjnu 2013.[8] První singl \"Party Like Tomorrow is the End of the World\" a druhy singl, \"The Burden of Being Wonderful\", byl vydán v lednu 21, 2014.\n\nTřetí singl, \"Gloryhole\", byl vydán v dubnu 2014 na Steel Panther's VEVO kanálu. 26. března, 2014 bylo album zveřejněno online a bylo zpřístupněno ke stahování na různých stránkách. Online přenos byl kapelou schválen.\n\nBylo zmíněné, že koncert ze Sydney byl nahraný pro DVD a bude přidaný v deluxe edici alba, \"All You Can Eat“. Momentálně se neví, jestli bude pouze pro Austrálii nebo pro celý svět. Steel Panther hráli na hlavním podiu na Download Festivalu v Castle Donington Ve velké Británii 15. června 2014 kde sdílely pódium s Alter Bridge & Aerosmith.\n\nV Červnu 2014 kapela oznámila krátké turné po Británii, 4 termíny jsou plánované na březen 2015, společně s Skindred a The Lounge Kittens. Kapela vyprodala celé turné, které obsahovalo i Wembley Arena v Londýně.\n\nV Dubnu 2015 si kapela zahrála malou roli ve videoklipu pro Ninja Sex Party k písničce \"Road Trip\" aby vyprávěli o svých sexuálních zážitcích toho roku. Michael Starr přispěl vokály v \"6969\" na NSP's třetím albu Attitude City.\n\n\n\nRay Luzier – Bicí (1997)\n\n\n\n"}
{"id": "1148369", "url": "https://cs.wikipedia.org/wiki?curid=1148369", "title": "Gustav Marin", "text": "Gustav Marin\n\nGustav Marin (\"cca 1844\" – 9. nebo 12. dubna 1912 Călinești) byl rakouský statkář a politik německé národnosti z Bukoviny, koncem 19. století poslanec Říšské rady.\n\nNárodností byl Němec. Absolvoval technická studia. Působil jako velkostatkář. Po delší dobu zasedal jako poslanec Bukovinského zemského sněmu, kde zastupoval venkovské obce okresu Černovice. Krátce byl i členem zemského výboru. Zasedal v okresní silniční komisi v Suceavě. Byl mu udělen Řád Františka Josefa.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách roku 1890 za kurii venkovských obcí v Bukovině, obvod Rădăuți, Suceava atd. poté, co rezignoval Kornel Kossowicz. Nastoupil 4. prosince 1890. Ve volebním období 1885–1891 se uvádí jako Gustav Marin, statkář, bytem Călinești.\n\nZemřel po dlouhé vážné nemoci v dubnu 1912 ve věku 68 let na svém statku.\n"}
{"id": "1148377", "url": "https://cs.wikipedia.org/wiki?curid=1148377", "title": "Ludvík z Vendôme", "text": "Ludvík z Vendôme\n\nLudvík Bourbonský ( \"Louis I de Bourbon-Vendôme\" 1376 – 21. prosince 1446, Tours) byl hrabě z Vendôme a od roku 1425 až do své smrti též hrabětem z Castres. Podporoval orléanského vévodu Karla a zaujímal významné místo na francouzském královském dvoře, kde se v roce 1408 stal vrchním královským komořím, a v roce 1413 dokonce velmistrem.\n\nLudvík se narodil jako mladší syn Jana z Marche a Kateřiny, dcery Jana VI. z Vendôme. Roku 1393 bylo po otcově smrti dědictví rozděleno mezi Ludvíka a jeho staršího bratra Jakuba. Hrabství Marche a Castres připadly Jakubovi, zatímco Ludvík se stal vladařem ve Vendôme. Koncem 90. let 14. století se Ludvík zúčastnil svržení anglického krále Richarda II., když podpořil Jindřicha z Bolingbroke.\n\nJako člen frakce Armagnaků stál na straně vévody orleánského proti burgundskému vévodovi Janovi. Burgunďany byl dvakrát uvězněn, a sice v letech 1407 a 1412. Potřetí jej uvěznili Angličané po bitvě u Azincourtu v roce 1415.\nPo návratu ze zajetí se Ludvík, věrný francouzskému králi, připojil k Johance z Arku a mnoha dalším francouzským šlechticům během obrany Orléansu v roce 1429. Poté velel při obléhání Jargeau a zúčastnil se korunovace Karla VII. v Remeši. V roce 1435 se také zúčastnil mírových jednání v Arrasu.\n\nZemřel roku 1446 a byl pohřben v rodové nekropoli v kostele sv. Jiří ve Vendôme. Společně s první chotí Blankou a dalšími členy rodiny je zobrazen na vitráži ve Vendômské kapli katedrály v Chartres.\n"}
{"id": "1148378", "url": "https://cs.wikipedia.org/wiki?curid=1148378", "title": "Rižská gubernie", "text": "Rižská gubernie\n\nRižská gubernie ( ) byla jedna z gubernií carského Ruska v letech 1713 - 1783 zřízena nařízením Petra I. na území zaniklé Smolenské gubernie a dnešních území Lotyšska a Estonska. Hlavním městem gubernie byla Riga.\n\nV období od 3. června 1783 do 12. prosince 1796 bylo na území gubernie zřízeno Rižské místodržitelství. Pak se gubernie stala součástí Livonské gubernie a zanikla.\n\n\n"}
{"id": "1148380", "url": "https://cs.wikipedia.org/wiki?curid=1148380", "title": "Teniskology", "text": "Teniskology\n\nTeniskology (z českého slova teniska a řeckého logos) je název akce, která spojuje veletrh tenisek se zábavnou show. První ročník se konal 24. října 2015 v Praze ve Vinohradském pavilonu, druhý se rozrostl na dny dva - 21. a 22. října 2016 a přestěhoval do tovární haly Pragovka.\n\nTeniskology je akce pro fanoušky tenisek různých značek, tzv. sneakerheads. Teniskology se zúčastnily světové značky Reebok, Nike, adidas, Puma a Converse a přes třicet internetových prodejců, kteří nabízejí běžně nedostupné modely bot.\n\nNa akci vystoupili mladí umělci, akrobaté, parkouristé nebo bmx jezdci. Teniskology podpořili např. zpěvák Ben Cristovao, skateboardista Maxim Habanec, výtvarník Pasta Oner nebo hudebník NobodyListen. Teniskology vzbudila velký ohlas na sociálních sítích. Hashtag #teniskology krátce po skončení akce použilo téměř tři tisíce lidí. Teniskology pořádaly agentury JAD Productions producenta a choreografa Yemiho A. D. a socialMIXER vedená Fabricem Biundem.\n\n"}
{"id": "1148385", "url": "https://cs.wikipedia.org/wiki?curid=1148385", "title": "Charles Richet", "text": "Charles Richet\n\nCharles Robert Richet [\"šárl robér riše\"] (25. srpen 1850 – 4. prosinec 1935) byl francouzský lékař, fyziolog a psycholog. Za svůj výzkum anafylaktického šoku získal roku 1913 Nobelovu cenu za fyziologii nebo lékařství. Věnoval se též eugenice a parapsychologii (je mj. autorem pojmu ektoplazma). Od roku 1887 byl profesorem fyziologie na Collège de France.\n\nByl vydavatelem \"Revue Scientifique\" (1878–1887), spoluvydavatelem \"Journal de physiologie et de pathologie générale\" (po roce 1917) a roku 1905 prezidentem londýnské Society for Psychical Research. V roce 1914 se stal členem Francouzské akademie věd. Členem korespondentem Ruské akademie věd v Petrohradě byl od roku 1912.\n"}
{"id": "1148396", "url": "https://cs.wikipedia.org/wiki?curid=1148396", "title": "Mikroskopie temného pole", "text": "Mikroskopie temného pole\n\nMikroskopie temného pole, označovaná také jako DFM () je typ světelné mikroskopie, při němž do objektivu vstupuje pouze světlo difraktované, refraktované a odražené objektem. Světlo, které pouze prochází, objektiv mine. Toho je docíleno pomocí kruhové clony, které propouští jen úzký prstenec světla podél jejího obvodu. Světlo za clonou následně prochází tak šikmo k rovině přístroje, že vstupuje do objektivu jen tehdy, dostane-li se mu do cesty pozorovaný objekt. Objekty jsou proto při mikroskopii temného pole pozorovány jako světlé předměty na tmavém pozadí (temném poli).\n"}
{"id": "1148401", "url": "https://cs.wikipedia.org/wiki?curid=1148401", "title": "Ejal", "text": "Ejal\n\nEjal (hebrejsky אייל, přepisováno též Eyal) může označovat:\n\n\n\n\n"}
{"id": "1148402", "url": "https://cs.wikipedia.org/wiki?curid=1148402", "title": "Ejál (organizace)", "text": "Ejál (organizace)\n\nEjál byla izraelská radikální kahanistická organizace, kterou založil v roce 1992 student a pracovník Šin Bet Avišaj Raviv.\n\nSkupina se hlásila k odkazu organizace Lechi a její přívrženci skládali přísahu u hrobu Avrahama Sterna. Ejál na sebe upoutal pozornost různými protiarabskými bojůvkami v Hebronu a v polovině 90. let také plakátem Jicchaka Rabina v nacistické uniformě.\n\nČlenem Ejálu byl i atentátník na izraelského premiéra Jicchaka Rabina, Jigal Amir.\n\n"}
{"id": "1148403", "url": "https://cs.wikipedia.org/wiki?curid=1148403", "title": "Zo Arcejnu", "text": "Zo Arcejnu\n\nZo Arcejnu (hebrejsky זו ארצנו dosl. To je naše země) byla politická organizace, kterou založili Moše Feiglin a Šmuel Sackett v červenci 1994 za účelem veřejného nenásilného protestu proti dohodám z Osla.\n\nZakládající konference Zo Arcejnu se konala v roce 1994, i když základy byly položeny v prosinci 1993 v hotelu Ešel Hanasi v Arielu, kde se účastníci rozhodli zdvojnásobit počet osad v Judeji a Samaří . Pracovní síly, organizace a zkušenosti se staly počáteční infrastrukturou pro založení organizace. \n\nOrganizaci Zo Arcejnu vedli tři lidé: Moše Feiglin, Benny Elon a Šmuel Sackett. Kromě těchto tří byl připraven seznam třiceti členů Zo Arcejnu, což bylo nutné kvůli častému zatýkání jeho představitelů. Cílem bylo zajistit další vůdčí osobnosti, a to i v případě zatčení velkého počtu osob.\n\nZo Arcejnu vznikla z opozice k dohodám z Osla podepsaných mezi Izraelem a Organizací pro osvobození Palestiny za vlády Jicchaka Rabina. Podstatou těchto dohod bylo vzájemné uznání stran a počáteční implementace vzorce území za mír. Zo Arcejnu vnímala dohody z Osla jako útok na stát a jeho židovské občany. \n\nJasným znamením tohoto vnímání byla volba jména a volba symbolu pro organizaci. Jméno Zo Arcejnu, zdůrazňuje pohled, podle něhož celá Země izraelská patří židovskému národu. Symbol obsahuje titulek Zo Arcejnu napsaný podél Menory, což je společný symbol sionismu i judaismu. \n\nVedení Zo Arcejnu zjistilo, že konvenční protest získal minimální mediální pokrytí, čímž pokus o vytvoření vlny veřejného protestu zpočátku selhával. Vláda i média marginalizovaly pocity velké veřejnosti, odcizovali ji a dokonce ji i démonizovali. \n\nZ tohoto důvodu Zo Arcejnu přešla k nenásilné občanské neposlušnosti. Podle názoru členů Zo Arcejnu byla tato opozice krajní, ale zjevnou realizací obranné demokracie, protože vláda v čele s Jicchakem Rabinem se chovala jako diktatura, která odpírá svobodu projevu svým oponentům, proto bylo z jejich hlediska nutné prolomit automatickou poslušnost státu. \n\nZo Arcejnu si stanovila tři hlavní pravidla, kterými se řídila po celá léta politického boje: \n\n\nObčanská neposlušnost přijatá Zo Arcejnu nabyla širokého vyjádření v mnoha různých iniciativách, z nichž většina byla zaměřena na získání mediální pozornosti a sympatií veřejnosti. Cílem bylo rozšíření protestu proti vládě Jicchaka Rabina. \n\nPrvním významným krokem byl pokus o založení mnoha osad po celém Judsku a Samaří . Byly napsány plány a vybrány určité prostředky a povedlo se dosáhnout značných sympatií u části veřejnosti, nicméně bylo nutné projekt několikrát odložit, což vedlo ke ztrátě nadšení a připravenosti, zatímco se armádě a policii podařilo o projektu shromáždit informace a na akci se připravit. Tento proces skončil pouze částečným úspěchem. Podařilo se založit několik osad, ale i ty byly rychle policií vyklizeny. Mediální ohlas byl relativně nízký. \n\nPo tomto neúspěchu Zo Arcejnu dospěla k závěru, že skutečný boj musí probíhat na celonárodním poli. Zřízení dalších osad sice mohlo posloužit úsilí o osidlování Izraelské země, ale bylo nepoužitelné pro všeobecný protest proti dohodám z Oslo.\n\nDalším krokem se tak stalo blokování křižovatek. Cílem bylo získat stejnou pozornost médií a sympatie veřejnosti, kterou hnutí již mělo za Zelenou linií . Členové Zo Arcejnu a jejich stoupenci dostali podrobné instrukce k zablokování hlavních křižovatek po celé zemi současně, čímž vytvořili dlouhé a dlouhé dopravní zácpy, které paralyzovaly dopravu. Tento krok byl korunován úspěchem. V srpnu 1995 se podařilo zablokovat 78 hlavních křižovatek v celé zemi a dopravy stanula. Tisíce byli nuceny čekat v provozu a izraelská policie a pohraniční policie dostala rozkaz k rozehnání demonstrace. Vzniklý stav se podařilo využít k vytvoření patnácti nových osad v Judeji a Samaří. To znamenalo zásadní zvrat v pozici Zo Arcejnu. Z okrajové skupiny se stalo celonárodní hnutí, jemuž byla věnována mediální pozornost a jímž se zabývaly bezpečnostní složky státu. \n\nDalšími kroky Za Arcejnu byly časté neohlášené demonstrace, pochody, protestní happeningy a nakonec i narušení projevu premiéra na mezinárodní konferenci. \n\nNa protesty proti Dohodám z Oslo reagoval stát rozsáhlým zatýkáním a policejní brutalitou, čímž se postupně podařilo paralizovat její činnost organizace. \n\nV této atmosféře došlo k zavraždění předsedy vlády Jicchaka Rabina. \n\nAtentátník Jigal Amir popsal svoji motivaci k zavraždení Jicchaka Rabina: \"To, co mě donutilo jednat, bylo mlčení po druhé dohodě z Oslo. Protesty prakticky utichly.\"\n\nPo atentátu na Jicchaka Rabina byla podána obžaloba z trestného činu pobuřování proti Moše Feiglinovi, Šmuelu Sackettovi a Benny Alonovi. Obžaloba byla zcela bezprecedentní. Během výslechů členové Zo Arcejnu pokračovali v občanské neposlušnosti a odpovídali na všechny otázky vyšetřovatelů pouze: \"Toto je politické vyšetřování, nemám co říct.\" Během soudního procesu, který se konal před třemi soudci, se Feiglin rozhodl obhajovat se sám a proměnil sál v jeviště, které používal k šíření svých názorů. Proces trval šest měsíců. Moše Feiglin a Šmuel Sackett byli shledáni vinnými z pobuřování. Na Bennyho Alona se vztahovala poslanecká imunita. Rozsudek uložil Feiglinovi šest měsíců ve vězení. \n\nRozsudek ovšem také kritizoval vládu a policii. Soudci poznamenali, že vláda měla naslouchat těm názorům, které odporují její politice a umožnit, aby byly vyjádřeny, protože právě odmítnutím dialogu dotlačila obžalované a demonstranty ke způsobu protestů, jaký si zvolili. Soudci dále poznamenali, že policie zacházela s demonstranty zbytečně krutě, zejména s ohledem na nenásilnou formu občanské neposlušnosti.\n\nTři měsíce po volbách v roce 1996 se ukázalo, že Netanjahu uznává dohody z Osla, které zdědil po předchozí vládě. Moše Feiglin a Šmuel Sackett se rozhodli zanechat občanské neposlušnosti a založili frakci Manhigut Jehudit ve straně Likud. Před volbami v roce 2015 vedení Manhigut Jehudit opustilo Likud a po volbách zformovalo stranu Zehut. \n"}
{"id": "1148409", "url": "https://cs.wikipedia.org/wiki?curid=1148409", "title": "Židovská obranná liga", "text": "Židovská obranná liga\n\nŽidovská obranná liga (\"Jewish Defense League\", \"JDL\") je americká radikální židovská ogranizace, kterou založil v roce 1968 newyorský rabín Meir Kahane. Jejím hlavním účelem měla být ochrana amerických Židů před antisemitismem. Její filosofie se však stala militantní, a to zvláště poté, co Kahane emigroval do Izraele a založil zde její odnož (Kach).\n\nPo 11. září plánovala JDL útoky na muslimské cíle v USA, ale radikálové (včetně dlouholetého předsedy JDL Irvinga Rubina) byli zadrženi a uvězněni. Po roce 2005 došlo v JDL ke štěpení, když se od ní odtrhla organizace B´nai Elim. Ve Francii existuje obdobná organizace jako JDL pod názvem \"Ligue de Défense Juive\" (LDJ), avšak není údajně organizačně propojena s americkou skupinou.\n\n\n"}
{"id": "1148412", "url": "https://cs.wikipedia.org/wiki?curid=1148412", "title": "Arabští křesťané", "text": "Arabští křesťané\n\nArabští křesťané (العرب المسيحيين Al-'Arab Al-Masihiyin) je etnoreligiózní skupina obyvatel Levanty, kteří se hlásí k arabské národnosti a jsou příslušníky některé z křesťanských církví. Jejich počet se odhaduje na minimálně dvacet milionů, z toho velká část však žije v diaspoře.\n\nArabští křesťané užívají pro Boha jméno \"al-iláh\".\n\nPříslušníci arabských kmenů přijímali křesťanství už v době Římské říše, jako například Ghassanidé. V letech 246 a 247 se v Bosře konaly dva koncily. Arabského původu byl také teolog svatý Jan z Damašku. Islámská expanze zahájila postupný přechod většiny Arabů na islám, ale křesťanské menšiny byly jako lidé knihy nadále tolerovány, musely pouze platit daň džizja. Křesťané žili převážně ve městech a patřili ke vzdělanější a majetnější části obyvatelstva. Řada z nich odcházela do Afriky nebo latinské Ameriky, kde se uchytili převážně jako obchodníci. Mnozí z nich byli součástí palestinského exodu. Vzestup radikálního islamismu vede k útokům na křesťanské komunity, mnoho jejich příslušníků hledá azyl v Evropě nebo USA.\n\nNejvyšší procento křesťanů na Blízkém Východě žije v Libanonu, kde Maronité tvořili ještě v první polovině 20. století většinu obyvatel: proto je v ústavě zakotveno rozdělení vládních funkcí podle náboženského klíče, které jim automaticky zaručuje post prezidenta. Emigrace a nižší porodnost však vedly k tomu, že muslimové početně převážili: důsledkem jejich požadavků na vyšší zastoupení byla první libanonská válka. V Sýrii tvoří křesťané zhruba šestinu populace, jejich postavení výrazně zhoršila syrská občanská válka. Arabští křesťané v Izraeli byli roku 2014 uznáni jako samostatná etnická skupina, odlišná od arabských muslimů, což jim umožnilo sloužit v armádě. Objevil se také návrh, aby se tato národnost napříště oficiálně označovala jako Aramejci.\n\nK arabským křesťanům bývají počítáni také Koptové v Egyptě, potomci arabizovaných starověkých Egypťanů, kteří však místo arabštiny používají jako liturgický jazyk koptštinu. \n\nNejvýznamnějšími denominacemi arabských křesťanů jsou Maronitská katolická církev, Koptská katolická církev, Koptská pravoslavná církev, Melchitská řeckokatolická církev, Řecká pravoslavná církev, Syrská pravoslavná církev a Římskokatolická církev.\nVýznamnými arabskými křesťany byli svatá Mariam Baouardy, zakladatel strany Baas Michel Aflaq, syrský premiér Faris al-Churi nebo generální tajemník Organizace spojených národů Butrus Butrus-Ghálí. Ze světových osobností mají kořeny v arabskokřesťanské diaspoře například politolog Edward Said, herečka Salma Hayeková, spisovatel Chalíl Džibrán, politik Ralph Nader nebo multimilionář Carlos Slim Helú. \n\n"}
{"id": "1148413", "url": "https://cs.wikipedia.org/wiki?curid=1148413", "title": "Amandava", "text": "Amandava\n\nAmandava je málopočetný rod astrildovitých ptáků. Jméno \"Amandava\" vzniklo díky městu Ahmedabad v Indii, odkud byli dříve tito ptáci exportováni do obchodů ze zvířaty a odkud byl poslán první popsaný jedinec. Právě na území Indie a přiléhajících státech se ptáci z tohoto rodu vyskytují. Jen zlatoprsku bychom našli hlavně v Africe. Splést si tyto tři druhy je téměř nemožné, každý má své specifické znaky, především co se týče vzhledu.\n\n\n\n\n"}
{"id": "1148419", "url": "https://cs.wikipedia.org/wiki?curid=1148419", "title": "Salak", "text": "Salak\n\nSalak je tropické ovoce, plod salaky jedlé (\"Salacca zalacca\"), palmy pocházející původně z jihozápadní Jávy a jižní Sumatry. Vlivem pěstování je rozšířena i v jiných částech jihovýchodní Asie. Plody jsou v zahraničí známy též pod názvy snakefruit, hadí ovoce, hadí vejce nebo hadí fík. V současnosti je pěstována především v Indonésii, Malajsii a Thajsku.\n\nListy dorůstají délky šesti metrů, řapíky o délce až dva metry jsou opatřeny trny o délce do 15 cm. Rostlině vyhovuje polostín, bývají tedy vysazovány pod vzrostlými stromy. Salak vyžaduje celoroční teplotu nad 20 °C, při teplotě pod 16 °C rostliny hynou.\n\nPlody o velikosti fíku rostou při zemi, jejich slupka připomíná hadí kůži. Kůže se loupe od špičky, jemné výstupky mohou být poněkud ostré. Existují odrůdy s rozličnou konzistencí, plody chuťově připomínají banán, jahody, nebo ananas. Salak se vyznačuje svou trvanlivostí, proto býval oblíbeným jídlem např. na poutních cestách.\n\n"}
{"id": "1148420", "url": "https://cs.wikipedia.org/wiki?curid=1148420", "title": "Krabí efekt", "text": "Krabí efekt\n\nKrabí efekt (anglicky \"crab bucket theory\" nebo \"crab mentality\") je charakteristické chování, které se vyznačuje tím, že se jedinec snaží zničit jedince, který si vede lépe, aneb \"Pokud to nemůžu mít já, ty také ne.\" Nejlépe také českou historkou: \"Pane Bože, chcíplo mně prase. Prosím, dej ať chcípne i sousedovi“  \n\nChování se dá také vystihnout jako krátkozraké a nekonstruktivní, s absencí spolupráce. Někdy tento efekt bývá také označován jako teorie krabů v kýblu, nebo krabí uvažování. Jedná se o typ hry s nulovým součtem. Tento termín je velmi často používán na Filipínách. Zde a jinde ve světě je dnes spojován především se sférou obchodu, podnikání a společenského postavení, kde se chce každý prosadit za každou cenu. Myšlení můžeme chápat jako nevýhodné pro společenský rozvoj.\n\nTento termín vznikl při pozorování krabů v rybářských boxech. Krab by byl schopný z něho utéct během jedné hodiny, kdyby v něm byl sám. Krabů je v boxu více, a protože spolu ze své podstaty nedokáží spolupracovat a mají v povaze se předhánět, tak ve snaze být lepší než ostatní raději stáhnou ostatní kraby dolů, než aby jim pomohli z boxu pryč, a tak se žádní krabi ven nedostanou. Je to součást jejich existence, která by se u člověka mohla označit za závist. Krabi si však navzájem nezávidí - pouze se snaží dostat na svobodu každý po svém.\n\nTermín krabí efekt (crab bucket, crab mentality) poprvé použila filipínská spisovatelka a aktivistka Ninotchka Rosca, popisujíc tak kompetitivní chování lidí na Filipínách za vlády Ferdinanda Marcose. Právě ona popsala tento sociologický jev jako \"Pokud to nemůžu mít já, ty také ne.\"\n\nV literatuře se tento termín objevuje ve spojitosti popisující dělníky a menší osady, kdy navenek se tváří jako soudržná osada, zatímco uvnitř mezi obyvateli vládne třídní boj.\n\nTento efekt popisuje sobecké a krátkozraké jednání, někdy také závist či nenávist, které není psychickou poruchou. Tato závist je lidem přirozená, především když se jedná o vyšší pracovní postavení ostatních či lepší životní vyhlídky - každý by mohl zasáhnout, kariérní postup zhatit, většina to však neudělá, pocit závisti neprojeví a ten je po nějaké době opustí.\n\nMorální význam je takový, že pro jedince by bylo výhodnější spolupracovat a podporovat se, ovšem ze své podstaty si závidí to, co sami nemají, nebo že zůstávají tam, kde ostatní ne.\n\nNěkdy je tento efekt také spojován se syndromem vysokého máku (v angličtině Tall poppy syndrome), který popisuje sociální fenomén, kdy je člověk kritizovaný a ponižovaný za dosažení nějakých úspěchů. Historie tohoto fenoménu sahá až do dob Říše Římské, kdy poslední římský král Tarquinius Superbus požádal o zkrácení nejvyšších makových stonků na své zahradě, na znamení svému synovi, že by se měl vyrovnat s pokud možno tajným vražděním úspěšných, za cílem, zajištění si úspěchu vlastního.\n\nDalší příbuzný termín, podle kterého by jedinec měl upravit své chování a potřeby ve prospěch skupiny. Velice často je spojován se zeměmi Skandinávie. Tento termín ve své práci poprvé použil dánský spisovatel Aksel Sandemose, který sepsal i deset zákonů Jante. Sami Dánové žijící v hlavním městě tento koncept považují za vymřelý. Vyskytuje se však v odlehlých provinciích především na západě - jakmile někdo poruší konvenci nebo se projeví jako ambiciózní, je většinou ostatními odsouzen.\n\nKlasickým příkladem jsou poznatky průzkumu zveřejněné v londýnském časopisu The Observer. Studie se zabývala střední vrstvou žijící na předměstí Londýna a odhalila věčné soupeření mezi sousedy. Jakmile si jeden z obyvatelů Woodfordu koupil nový model televize/lednice/auta, sousedé se začali předhánět v tom, kdo si koupí stejné nebo lepší. Podobně jako v Británii se tohle (v jiných formách) děje po celém světě. Drastickým je případ japonky Mitsuko Yamada, která utopila dvouleté dítě své sousedky jen kvůli faktu, že prošla vstupním testem do exklusivní školky, zatímco dcera Yamady ne. Mírnějším je pak čin čínské vlády, která zmařila udělení Nobelovy ceny dvěma vědcům původem z Číny, kteří pracovali a žili v USA. \n\nKrabí efekt je obecně častý v rámci národnostních či kulturních menšin. Mnohokrát byl popisován například v souvislosti s komunitou neslyšících. Po letech izolace a útlaku od slyšící většiny neslyšící reagovali vznikem velmi ucelené komunity. Ta je velmi loajální nejen ke svým členům, ale i ke svým zvykům a tradicím. Jakmile se pak nějaký člen začne chovat v nesouladu se skupinovým paradigmatem, členové jeho vlastní komunity se obrací proti němu. Pak může docházet k tomu, že neslyšící šíří nepravdivé fámy o vůdcích komunity, kteří se v jejich očích proti nim obrátili dosažením až příliš vysoké pozice nebo větší blízkostí k slyšící většině.\n"}
{"id": "1148421", "url": "https://cs.wikipedia.org/wiki?curid=1148421", "title": "Československá basketbalová liga žen 1981/1982", "text": "Československá basketbalová liga žen 1981/1982\n\nČeskoslovenská basketbalová liga žen 1981/1982 byla nejvyšší ligovou basketbalovou soutěží žen v Československu. Hrálo ji 8 družstev. Titul mistra Československa získal tým VŠ Praha, na druhém místě se umístil klub Sparta ČKD Praha a na třetím Lokomotiva Košice.\n\n\nKonečné pořadí ligy \n1. VŠ Praha (mistr Československa 1982) - 2. Sparta ČKD Praha - 3. Lokomotiva Košice - 4. ZŤS Košice - 5. KPS Brno - 6. Slovan CHZJD Bratislava - 7. SCP Ružomberok - 8. LŠ Poprad\n\n\n\n\n"}
{"id": "1148423", "url": "https://cs.wikipedia.org/wiki?curid=1148423", "title": "Bedřich Dlouhý", "text": "Bedřich Dlouhý\n\nBedřich Dlouhý (* 2. srpna 1932 Plzeň) je český malíř, emeritní profesor Akademie výtvarných umění v Praze.\nRodina Bedřicha Dlouhého se z Plzně přestěhovala nejprve do Mostu a po záboru Sudet roku 1938 do Prahy. Na počátku okupace byl Bedřichův otec, bývalý redaktor, zatčen a v roce 1941 popraven. Bedřich Dlouhý roku 1947 nastoupil jako praktikant do keramické firmy Upak-Krutý a poté se vyučil v oboru keramik porcelánu na Státní odborné škole keramické (1949–1952). Zde se seznámil s Karlem Neprašem.\n\nV letech 1952–1957 studoval malbu na Akademii výtvarných umění v Praze v ateliéru prof. Miloslava Holého. Roku 1957 byl z politických důvodů ze studia vyloučen a odeslán do severních Čech, kde pracoval jako dělník. Po roce se na přímluvu prof. Holého mohl vrátit a studia dokončil v mistrovské škole prof. Karla Součka roku 1959.\n\nBedřich Dlouhý byl spolu s Karlem Neprašem, Janem Koblasou a Rudolfem Komorousem zakládajícím členem pánského \"Clubu\" (1954) a pozdější skupiny Šmidrové (1957). Nebezpečné době nejtvrdšího stalinismu 50. let čelili Bedřich Dlouhý a jeho přátelé z klubu Šmidrů nejrůznějšími mimovýtvarnými a patafyzickými aktivitami, jako byla Malmuzherciáda, společné psaní absurdních textů na téma \"Moroa\", dechovka, hokejový klub Paleta vlasti, divadelní představení Paličovy dcery nebo večírek na počest naivního básníka Plumlovského v Redutě. Jejich školní aktivitou při hodinách marxismu byly kolektivně doplňované humorné kresby. Roku 1959 ukončil studium v oboru portrétní a figurativní malby, absolvoval vojenskou službu (1960) a po návratu získal první ateliér v Praze na Žižkově. Zde roku 1962 uspořádal soukromou výstavu svých prací.\n\nV roce 1965 obdržel jednu ze šesti hlavních cen na Mezinárodním Bienále mladých umělců v Paříži, spojenou s půlročním stipendijním pobytem ve Francii. Výstava pěti českých umělců byla označována za objev Bienále. V letech 1968-70 onemocněl a načas přestal malovat. Roku 1972 se oženil s ekonomkou a výtvarnicí Vlastou Bláhovou (*1945). V době normalizace nemohl vystavovat a živil se jako externí návrhář v Artcentru a příležitostný výtvarník pro pořadatele výstav.\n\nRoku 1981 spolu s Hugem Demartinim a Theodorem Pištěkem zorganizoval na svém statku v Netvořicích přátelské setkání umělců, teoretiků a přátel, jehož součástí byla i jednodenní výstava. První příležitost představit svou tvorbu v Praze dostal umělec až ke svým padesátým narozeninám roku 1983 v Galerii Vincence Kramáře. Tato výstava lámala návštěvnické rekordy a byla hojně recenzována v tisku.\n\nRoku 1987 patřil k zakládajícím členům skupiny Zaostalí, se kterou pak vystavoval do roku 1992. V letech 1990–1995 byl profesorem malby na pražské Akademii výtvarných umění.\n\nBedřich Dlouhý žije v Praze a zabývá se volnou tvorbou.\nŠkolní kresby Bedřicha Dlouhého i jeho rané malby jsou poznamenány dobou 50. let a rozvíjejí specifický černý humor a estetiku vymezující se nikoli vůči oficiálnímu umění (které u něj vyvolávalo spíše smích a nestálo za pozornost), ale vůči ostatním tíživým tlakům komunistického režimu (\"Promenáda romantiků\", 1958). Počátkem 60. let byl celé generaci společný příklon k radikální abstrakci a antiestetické expresivní malbě kombinované s nekonvenčními nemalířskými materiály, zvané informel.\n\nDlouhý se informelu věnoval jen krátkou dobu (1960-62) a vystavil tyto práce ve svém ateliéru roku 1962. V jeho případě šlo spíše o \"vnitřní krajiny\" ve smyslu tehdejší tvorby Mikuláše Medka a nikoli o strukturální abstraktní expresionismus (\"Červená krajina\"). Existenciálně přetíženou informelní malbu doplnil drobnými objekty a obohatil ji směsí ironie a černého humoru (Zeď (1960), Zkouška tlaku, 1962–1963).\n\nSouběžně s tím Dlouhý rozvíjel svou variantu \"estetiky divnosti\" a drobnými schválnostmi skrytými v detailech kriticky glosoval realitu. Společným rysem děl je odmítání imitativní funkce umění a zdůraznění jeho autonomní existence, využití konkrétních předmětů pro jejich výtvarné kvality a nikoli jako významové složky. Kouzlo děl tkví především v napětí mezi věcnou zřejmostí a tušeným tajemným obsahem. V 60. letech výtvarní kritici spatřovali v artificiální dokonalosti, rafinovanosti, hermetičnosti, a bizarnosti obrazů Bedřicha Dlouhého spojitost s rudolfinským manýrismem a srovnávali jeho tvorbu s hnutím Phases, současnými díly Surrealistické skupiny a s účastníky pařížské výstavy \"Mythologies quotidiennes\".\n\nKolem poloviny 60. let byl Dlouhý jedním z umělců, kteří se zabývali materiálovým uměním a závěsným objektem a zúčastnil se výstavy ve Špálově galerii s názvem \"Historie a přítomnost montáže, objektů, asambláže a materiálového umění\". Předměty zabudovávané do objektů se z původních pouhých aplikovaných materiálů postupně významově osamostatňovaly, např. jako skleněné relikviáře (\"Moroa jako kazatel\", 1965), a postupně pronikaly do prostoru (\"Stroj na horší věci\", 1967).\n\nV sérii \"Modelů\" z konce 60. let je zvýrazněn význam objektu (asambláže v krabici z plexiskla) a malba hraje méně významnou roli jako iluzivní kulisa (\"Model všeho možného hlavně Velké Cesty\", 1969, Obloha IV, 1971). Autor se zabývá neustálým zkoumáním problému, „zda stačí plocha k tomu, aby se řeklo vše\".\n\nV 70. letech, vedle objektů v plexisklových krabicích, doplněných krajinou malovanou na plátně, vytvořil „galerii portrétů banality“ čerpající z ikonografie módních časopisů. Obyčejné předměty, které jako asambláž kombinuje se staromistrovskou iluzivní malbou olejem na plátně, povyšuje na umělecké objekty. Koncem 70. let vytvářel velkoformátové kresby běžných předmětů, jejichž součástí byly světelné zdroje, prozařující plochu ze zadní strany.\n\nNámětem iluzivní malby z druhé poloviny 80. let jsou často zdi (\"Zeď\", 1988-89) a zvětšené detaily částí lidského těla nebo citace děl starých mistrů (Rembrandt, Vermeer), posunuté významově až na hranici perzifláže (\"Krajkář\", 1987). Symbióza skutečných předmětů, které užívá pro jejich formální kvality, s dokonalou plastickou iluzivní malbou nemá v dílech Bedřicha Dlouhého žádná pravidla a omezení a odkazuje k dědictví surrealismu (\"Divná věc\", 1993, \"Symbióza zbytečností\", 1997). \"Proces realizace je pro Dlouhého procesem důsledného „myšlení skrze hmotu“. Lze jej pochopit jako drama čisté formy, která se spojuje v určité kompoziční celky, z nichž se opět rozpadá v určité útržky, komponenty. Forma a obsah společně představují absolutní jednotu\".\n\nKoncem devadesátých let si umělcův suverénní malířský projev pohrává s iluzí reality v sérii Posuzování (\"Posuzování plastičnosti\", \"Posuzování opravdovosti kresby\", \"Posouzení živosti kresby\", 1997) a Posuzovačů (\"Posuzovač normálnosti\", 1997) Dlouhý také zcela převrátil význam uměleckého autoportrétu, který v jeho podání přestavuje spíše impozantní přehled bravurně zvládnutých výtvarných technik (\"Autoportrét II.\", 2002). Za autoportrét svého druhu lze považovat i pohled na desku vlastního pracovního stolu, který vypovídá o světě každodennosti jeho tvůrce. Dlouhého tvorba je ve svém celku silně autobiograficky zaměřená a tvoří kontinuálně vytvářený umělcův autoportrét.\n\nPo roce 2000 vytvořil Bedřich Dlouhý díla, která jsou v české moderní malbě ojedinělá. Patří k nim zejména monumentální zátiší \"Zkouška podkladu\" (2004), které svými rozměry (140 x 180 cm) i precizností provedení nijak nezaostává za klasickými vlámskými zátišími 17. století. V následujících obrazech vyniká zejména rafinovaná hra se světlem a zobrazením prostorové hloubky (\"Věc II.\", 2007, série \"Inverze\", 2007) nebo složité povrchové struktury vytvořené čistě malířskými prostředky a vyvolávající dokonalou iluzi třírozměrného sochařského díla (\"Mytologie\", 2009).\nBedřich Dlouhý zejména koncem 50. let tiskl malé náklady grafických listů vytvořených technikou suché jehly (\"Poprava, z cyklu Válka\", 1958, suchá jehla). Ke grafice se periodicky vracel také později, např. grafickým listem pro Klub přátel Nové skupiny (\"Doma\", 2001).\n\nV 60. letech se Bedřich Dlouhý věnoval také návrhům filmových plakátů, které poskytovaly relativně velkou tvůrčí svobodu i finanční ohodnocení. Do roku 1971 vytvořil celkem 23 návrhů. Je považován za jednoho z předních světových autorů v tomto oboru (Felliniho film 8 1/2, Resnaisova Hirošima, má láska, Kurosawův Rašomon, Růžový panther, Antonioniho Červená pustina, ad.) Roku 2010 byl celý soubor vystaven ve foyer kina Světozor v Praze.\nAlena Potůčková zobecnila v katalogu Bedřicha Dlouhého (2002) pohled na umělce a jeho dílo: \"Zralý umělec se vymaňuje ze společenství svých vrstevníků, chce být jenom sám sebou. Je osamělý a plný skepse, klade si otázky po smyslu svého konání. Ověřuje své schopnosti, podstupuje sám pro sebe těžké zkoušky, vlastnímu umu staví do cesty překážky. Usiluje o velké výpovědi. Nezáleží mu na módách, proudech, tendencích. Chce stvořit krásu přes bolest. Chce aby se jeho obraz stal součástí té velké tradice před ním. na ničem jiném mu v zásadě nezáleží.\"\n\nRoku 1954 byl jedním z iniciátorů výstavy Malmuzherciáda. Od roku 1959 byl pravidelným účastníkem všech významných přehlídek moderního českého umění doma i v zahraničí. Podrobněji viz abART: Dlouhý Bedřich/ Společné výstavy\n\n"}
{"id": "1148429", "url": "https://cs.wikipedia.org/wiki?curid=1148429", "title": "Československá basketbalová liga žen 1979/1980", "text": "Československá basketbalová liga žen 1979/1980\n\nČeskoslovenská basketbalová liga žen 1979/1980 byla nejvyšší ligovou basketbalovou soutěží žen v Československu. Hrálo ji 8 družstev. Titul mistra Československa získal tým Sparta ČKD Praha, na druhém místě se umístil klub KPS Brno a na třetím VŠ Praha.\n\n\nKonečné pořadí ligy \nSezóna 1979/1980:\n1. Sparta ČKD Praha (mistr Československa 1980) - 2. KPS Brno - 3. VŠ Praha - 4. Slovan CHZJD Bratislava - 5. ZŤS Košice - 6. SCP Ružomberok - 7. Lokomotiva Košice - 8. Lokomotíva Bratislava\n\n\n\n\n"}
{"id": "1148431", "url": "https://cs.wikipedia.org/wiki?curid=1148431", "title": "Československá basketbalová liga žen 1977/1978", "text": "Československá basketbalová liga žen 1977/1978\n\nČeskoslovenská basketbalová liga žen 1977/1978 byla nejvyšší ligovou basketbalovou soutěží žen v Československu. Hrálo ji 8 družstev. Titul mistra Československa získal tým Sparta ČKD Praha, na druhém místě se umístil klub Lokomotiva Košice a na třetím Slovan CHZJD (Chemické závody Juraja Dimitrova) Bratislava.\n\n\nKonečné pořadí ligy \n1. Sparta ČKD Praha (mistr Československa 1978) – 2. Lokomotiva Košice – 3. Slovan CHZJD Bratislava – 4. Slavia VŠ Praha – 5. KPS Brno – 6. Slávia VŠ Prešov – 7. Lokomotíva Bratislava – 8. Jiskra Kyjov\n\n\n\n\n"}
{"id": "1148432", "url": "https://cs.wikipedia.org/wiki?curid=1148432", "title": "Typ 74", "text": "Typ 74\n\nTyp 74 (: 74式戦車, \"nanajon šiki senša\") je hlavní bojový tank druhé generace Japonských pozemních sil sebeobrany, který byl vyvinut jako nástupce staršího tanku Typ 61. Řadí se k druhé generaci hlavních bojových tanků. V pozemních ozbrojených silách je známý pod přezdívkou \"Nanajon\". Firmou zodpovědnou za vývoj byla Mitsubishi Heavy Industries.\n\nTank je vybaven 105mm kanónem a hydropneumatickým odpružením, které umožňuje naklánění tanku ve všech čtyřech směrech. Systému řízení palby nechybí laserový dálkoměr a balistický počítač. Vnitřní vybavení tanku bylo na rozdíl od předchozího Typu 61 digitalizováno. Objem vnitřního prostoru byl díky miniaturizaci zmenšen a tank tímto odlehčen. Pancéřování sice nebylo od zavedení tanku do služby výrazně modernizováno, ale nová munice umožnila zvýšit bojovou hodnotu tanku.\n\nProtože tank třetí generace Typ 90 zamýšlený jako nástupce Typu 74 byl sice vyvinut a vyráběn, ale zařazen do služby byl pouze u jednotek na Hokkaidu a u výcvikové brigády Fudži, zůstal Typ 74 nejpočetnějším hlavním bojovým tankem ve výzbroji Japonska. Od roku 2010 začal být vyráběn tank Typ 10, který je považován za náhradu již 40 let starého Typu 74.\n"}
{"id": "1148434", "url": "https://cs.wikipedia.org/wiki?curid=1148434", "title": "Československá basketbalová liga žen 1975/1976", "text": "Československá basketbalová liga žen 1975/1976\n\nČeskoslovenská basketbalová liga žen 1975/1976 byla nejvyšší ligovou basketbalovou soutěží žen v Československu. Počet družstev byl snížen na 8. Titul mistra Československa získal tým Sparta ČKD Praha, na druhém místě se umístil klub KPS Brno a na třetím Slovan CHZJD Bratislava.\n\n\nKonečné pořadí ligy \n1. Sparta ČKD Praha (mistr Československa 1976) - 2. KPS Brno - 3. Slovan CHZJD Bratislava - 4. Jiskra Kyjov - 5. Slavia VŠ Praha - 6. Slávia VŠ Prešov - 7. Lokomotiva Košice - 8. Lokomotíva Bratislava\n\n\n\n\n"}
{"id": "1148440", "url": "https://cs.wikipedia.org/wiki?curid=1148440", "title": "Šťovík úzkolistý", "text": "Šťovík úzkolistý\n\nŠťovík úzkolistý (\"Rumex stenophyllus\") je vzácně se vyskytující vytrvalá bylina, druh rodu šťovík. Ač je původním druhem české květeny, nikdy se v ní ve velkých populacích nevyskytoval a je ohrožen vyhynutím.\n\nRostliny tohoto druhu vyrůstají od jihovýchodu Střední Evropy přes Východní Evropu, Střední Asii a jih Sibiře až po sever Číny. V Evropě se druhotně dostaly do Západní Evropy včetně Britských ostrovů a do Pobaltí, také byly rozšířeny do Severní Ameriky.\n\nVýběžek jeho původního rozšíření zasahuje na jižní Moravu, tam se vyskytuje hlavně v nížinách a jen řídce roste v pahorkatinách jihovýchodní Moravy a na Českomoravské vrchovině. V posledních létech je také zjišťován jako zavlečený do Čech.\n\nRoste na vlhčích místech u vodních toků, na zamokřených loukách, v bažinách a močálech kde může být i slaná voda. Přechodně bývá zavlékán na skládky, nádraží, okolí silnic a ruderalizovaná, minerálně bohatá místa. V posledních desetiletích se na Moravě pomalu zvyšuje počet stanovišť, na kterých se celkem pravidelně vyskytuje. Rozmnožuje se hlavně semeny která jsou šířena větrem, vodou nebo zvířaty. Šťovík úzkolistý je živnou rostlinou housenek motýla ohniváčka černočárného.\n\nVytrvalá, asi 50 až 100 cm vysoká rostlina s přímou, rozvětvenou lodyhou. Přízemní listy s dlouhými řapíky bývají velké 15 až 25 cm a široké 2 až 7 cm, jejich čepele jsou podlouhle kopinaté, na bázi široce klínovité nebo zaokrouhlené, po obvodě celokrajné neb nepravidelně zubaté a vlnité, na vrcholku špičaté či tupé. Obdobné lodyžní listy se směrem vzhůru zmenšují a přecházejí v úzké kopinaté listeny.\n\nKoncová, hustě větvená květenství, která zabírající asi polovinu délku lodyhy, bývají hustá nebo vespod přerušovaná. Jsou tvořená oboupohlavnými květy na stopkách vyrůstající v mnohočetných přeslenech. Květy mají okvětí složená ze šesti plátků uspořádaných ve dvou kruzích. Vnější, menší plátky brzy opadávají. Plátky vnitřní jsou vejčitého neb trojúhelníkovitého tvaru, po obvodě mají na každé straně několik zoubků a po opylení vytvoří okolo semeníku krovky s nestejně velkými mozolky. Krovky bývají asi 4 mm dlouhé a stejně tak široké, okrouhle trojúhelníkovité, na vrcholu špičaté, po okraji krátce ostře zubaté. Obaleným plodem je tmavě hnědá nažka 2 mm velká. Rostlina vykvétá v červenci až srpnu, pyl je z prašníků na blizny obvykle přenášen větrem. Ploidie druhu je 2n = 60.\n\nŠťovík úzkolistý je v ČR dlouhodobě označován za druh snadno zranitelný a z přírody mizející. V současnosti se jeho početní stavy pomalu zvyšují a již mu přímé nebezpečí vyhynutí nehrozí. Jestliže byl podle „Černého a červeného seznamu cévnatých rostlin České republiky z roku 2000“ (Procházka) považován za druh kriticky ohrožený (C1), o desetiletí později je v „Červeném seznamu cévnatých rostlin České republiky z roku 2012“ (Grulich) pokládán pouze za druh silně ohrožený (C2b).\n\n"}
{"id": "1148448", "url": "https://cs.wikipedia.org/wiki?curid=1148448", "title": "Božejovice (tvrz)", "text": "Božejovice (tvrz)\n\nTvrz Božejovice (též \"Božovice\") je částečně dochovaná tvrz jihozápadně od obce Skály v okrese Písek. Nachází se na poloostrově, který vybíhá do \"Tvrzského rybníka,\" v nadmořské výšce 395 m. Její zbytky jsou součástí soukromého pozemku a nejsou volně přístupné.\n\nTvrz byla založena před rokem 1443, kdy patřila jistému Jarošovi z Drahonic. V tom roce tvrz opevněnou hliněnými ploty oblehlo spojené vojsko Oldřicha z Rožmberka a strakonického velkopřevora Václava z Michalovic. Jaroš tehdy svou tvrz sám zapálil, utekl do Vodňan a obléhatelé zbytek pobořili. Vzápětí však byla obnovena a v roce 1450 znovu dobyta vojsky Jindřicha z Rožmberka, Oldřicha z Hradce a  Jana Popela z Lobkovic. Další dobytí vojskem Vimperských ze Sulejovic následovalo brzy poté. Roku 1460 jsou jako majitelky uváděny dcery Jaroše z Drahonic, přesto však král nařídil Janovi z Rožmberka, aby tvrz zbořil, ale nestalo se tak, protože v roce 1470 na ní sídlil Ondřej z Mladějovic. Jeho potomci tvrz v roce 1543 prodali Bartoloměji Čejkovskému z Čejkov. Bartolomějovi synové na tvrzi společně žili, ale jejich podíly postupně získalo město Písek, kterému patřila až do roku 1623, kdy mu byla zkonfiskována. Potom ji získal Martin Huerta de Hoeff a od něj v roce 1642 Mikuláš Radkovec z Mirovic. Jeho rod nechal tvrz zpustnout a urbář píseckého panství ji v roce 1741 uvádí jakou pustou.\n\nTvrziště má podobu poloostrova, jehož východní přístupovou stranu ve středověku odděloval příkop, který byl později zasypán. Opevnění původně tvořil pouze val, který v druhé polovině 15. století nahradila kamenná hradba. Její malý zbytek se dochoval na severní straně tvrziště. Hlavní budovou tvrze byl obdélný palác, z něhož se dochovaly tři stěny. V jeho patře se nacházely obytné prostory s okny ve výklencích vybavených sedátky. Tento palác byl v pozdní gotice rozšířen směrem na západ přístavkem s dvojicí místností zaklenutých valenými klenbami. Vstupovalo se do něj sedlovým portálem. V renesanci před ním vznikla malá předsíň později pohlcená další, tentokrát barokní, přístavbou.\n\n"}
{"id": "1148449", "url": "https://cs.wikipedia.org/wiki?curid=1148449", "title": "Modliškovice", "text": "Modliškovice\n\nModliškovice jsou zaniklá tvrz asi 2,5 km jihozápadně od vesnice Skály v okrese Písek. Nachází se v malém lese u samoty 300 m jihovýchodně od zemědělského dvora Dvorce v nadmořské výšce 405 m. Od roku 1963 je chráněna jako kulturní památka. Dochovalo se z ní zemní opevnění a drobné fragmenty zdiva. Tvrziště je volně přístupné.\n\nPísemné prameny uvádějí pouze některé majitele, kteří používali predikát \"z Modlíškovic.\" V první třetině 14. století to byli snad otec a syn Ivan a Ctibor z Modlíškovic, který získal od krále Jana Lucemburského manství v Chřepicích. Tvrz v té době zřejmě nestála, protože ještě v roce 1383 je po smrti Ctiborova bratra Chvala zmiňován jen dvůr. Tehdy panství považované za odúmrť získal Vojtíšek Krčíně, ale Ctibor s Chvalovou dcerou se o majetek úspěšně soudili. Jejich rod potom Modliškovice vlastnil až do poloviny 15. století. Během té doby však přesídlil do Chřepic a zdejší tvrz byla opuštěna. Jako pustá se uvádí v roce 1457.\n\nTvrziště má podobu čtyřúhelného pahorku se zaoblenými rohy a odděleného od okolí valem a příkopem, který byl na jihozápadní straně zdvojený. Na pahorku se dochovaly nevelké zbytky zdiva stavby s obdélným půdorysem.\n"}
{"id": "1148455", "url": "https://cs.wikipedia.org/wiki?curid=1148455", "title": "Fero Rajec", "text": "Fero Rajec\n\nFero Rajec (18. července 1952, Bratislava, Československo) je slovenský spisovatel.\n\nNarodil se v Bratislavě, kde prožil své mládí. Od roku 1975 žije v Holíči ve slovenském Záhoří. Literárně začal tvořit až koncem 20. století. Předtím uveřejnil několik článků v různých časopisech a denících. Ve svých dílech se zaměřuje na humor, ale nevyhýbá se ani vážným tématům, kde píše o lidském utrpení, podrazech, zločinu, ale také o lásce a přátelství mezi lidmi. V roce 2010 byl oceněn pamětní medailí předsedy TTSK za přínos v oblasti umělecké tvorby.\n\n"}
{"id": "1148457", "url": "https://cs.wikipedia.org/wiki?curid=1148457", "title": "Takaaki Kadžita", "text": "Takaaki Kadžita\n\nTakaaki Kadžita (* 9. března 1959 Higašimacujama) je japonský fyzik, známý díky experimentům s neutriny v podzemní laboratoři Kamiokande a její nástupkyni Super-Kamiokande. Spolu s Arthurem B. McDonaldem získal Nobelovu cenu za fyziku za rok 2015. Byla udělena za objev oscilace neutrin, který dokazuje, že neutrina mají hmotnost.\n\nTakaaki Kadžita absolvoval Saitamskou univerzitu a doktorát získal v roce 1986 na Tokijské univerzitě, kde pracoval od roku 1988 v Institutu pro výzkum kosmického záření (ICRR), od roku 1999 jako profesor a šéf jednoho z pracovišť institutu. Nyní působí na fyzikálním a matematickém institutu Tokijské univerzity a současně je ředitelem ICRR. Za vědeckou činnost obdržel četná ocenění.\n"}
{"id": "1148458", "url": "https://cs.wikipedia.org/wiki?curid=1148458", "title": "Arthur B. McDonald", "text": "Arthur B. McDonald\n\nArthur Bruce McDonald (* 29. srpna 1943 Sydney, Nové Skotsko) je kanadský astrofyzik, ředitel kanadských neutrinových laboratoří SNOLAB v Sudbury a profesor na Královnině univerzitě v Kingstonu ve státě Ontario. Spolu s Takaakim Kadžitou získal Nobelovu cenu za fyziku za rok 2015. Byla udělena za objev oscilace neutrin, který dokazuje, že neutrina mají hmotnost.\n\nArthur B. McDonald roku 1965 absolvoval studium fyziky na Dalhousieově univerzitě, doktorát získal na Kalifornském technologickém institutu. V letech 1970 až 1982 působil jako výzkumný pracovník v Nukleárních laboratořích Chalk River severozápadně od Ottawy. Potom byl až do roku 1989 profesorem fyziky na Princetonské univerzitě. Od té doby vede oddělení výzkumu na Královnině univerzitě v Kingstonu. V roce 2011 mu Kanadská královská společnost udělila Medaili Henryho Marshalla Toryho za výjimečný vědecký přínos.\n"}
{"id": "1148460", "url": "https://cs.wikipedia.org/wiki?curid=1148460", "title": "Lumík norský", "text": "Lumík norský\n\nLumík norský (\"Lemmus lemmus\") je běžný druh lumíka endemický pro severní Evropu, největší populace bychom pak našli v Norsku. Lumík norský vyhledává tundry v blízkosti vody a s množstvím skal. Dospělí jedinci se živí především ostřicemi, travinami, ale i mechem. Jsou aktivní hlavně ve dne, v noci střídají spánek a občasné aktivity.\n\nLumíka norského poprvé popsal Linnaeus roku 1758 a jednalo se o dospělého jedince ze severu Norska. Obecně se ale jedná o velmi starý druh, který přežil i Pleistocén díky tomu, že se na krátkou dobu přesunuli do západní Evropy.\n\nJeho blízkými příbuznými jsou lumík amurský (\"Lemmus amurensis\") a lumík sibiřský (\"Lemmus sibiricus\"). Stále panuje i tvrzení, že lumíci sibiřští jsou předky těch norských, což ale na základě analýz DNA není pravda.\n\nPopulace lumíků norských má obecně čtyřleté cykly, přičemž první tři roky je jejich populace udržitelná, čtvrtý rok ale dramaticky narůstá a hned zase upadá. I tak ale platí, že se jedná o druh málo dotčený, tedy nechráněný.\n\nLumík norský je drobný hlodavec s nevýrazným pohlavním dimorfismem. Samce od samice lze rozeznat jen těžko, obě pohlaví měří na délku okolo 155 mm a váží do 130 g, v závislosti na stravě a jejím množství. Samotný ocas je dlouhý 10 až 19 mm. Jejich tělo pokrývá řidší, na dotek hrubá srst, která mívá žluto-černé zbarvení. Na břiše pak bývá světlejší.\n\nLumík norský tráví zimu v norách pod sněhem. Během jarního tání se pak stěhuje do vyšších poloh, kde je sníh stále dostatečně pevný a tedy i bezpečný. V případě nepříznivých podmínek migrují i na velké vzdálenosti směrem k moři, to ale není vědecky prokázáno.\n\nPohlavní dospělosti dosahují lumíci již v jednom měsíci. I to je důvod, proč je jich tak velké množství a jejich populace je poměrně stálá. Od stáří jednoho měsíce pak každá samička porodí vrh o šesti až osmi mladých každé tři až čtyři týdny. Mnoho mláďat se ale nedožije ani několik dní a slabší jedinci umírají již brzy po porodu.\n\n"}
{"id": "1148464", "url": "https://cs.wikipedia.org/wiki?curid=1148464", "title": "George P. Shultz", "text": "George P. Shultz\n\nGeorge Pratt Shultz (* 13. prosince 1920 New York City) je americký ekonom, politik a podnikatel. Působil ve funkci ministra práce v letech 1969–1970, ředitele úřadu OMB (1970–1972), ministra financí (1970-1974), ministra zahraničí (1982-1989). Než vstoupil do politiky byl profesorem a přednášel ekonomiku na MIT a Chicagskě univerzitě.\nPouze dva lidé působili ve vládních funkcích ve čtyřech vládách, kromě Shultze je druhým Elliot Richardson.\n\nV roce 2013 Shultz obdržel pamětní stříbrnou medaili Jana Masaryka jako uznání za svou roli při ukončení studené války. \n\n"}
{"id": "1148465", "url": "https://cs.wikipedia.org/wiki?curid=1148465", "title": "Sarong", "text": "Sarong\n\nSarong (původ slova je z malajštiny a indonéštiny) je druh oděvu, jehož různé podoby najdeme pod různými názvy ve většině zemí jižní Asie, jihovýchodní Asie, na Arabském poloostrově, na Somálském poloostrově a v Oceánii.\n\nV Malajsii a Indonésii je sarong pruhem látky o velikosti nejčastěji cca 1,2×1,7 metru, jehož kratší strany jsou sešité. Ve zmíněném regionu ho nosí jak muži, tak ženy. Tradičně se u mužů setkáme s kostkovanými vzory. Někdy se tkanina barví pomocí batiky, můžeme se setkat i s ikatem. Často se objevují také výrazně barevné potisky s rozličnými motivy ornamentů květin, ptáků. Toto nosí samozřejmě ženy.\n\nVýhoda sarongu spočívá v jeho jednoduchosti, univerzálním použití a ve skutečnosti, že na rozdíl od kalhot poskytuje komfort i v horkých klimatických podmínkách.\n\n"}
{"id": "1148468", "url": "https://cs.wikipedia.org/wiki?curid=1148468", "title": "Typ 61 (tank)", "text": "Typ 61 (tank)\n\nTyp 61 (: 61式戦車, \"rokuiči šiki senša\") byl první poválečný hlavní bojový tank Japonských pozemních sil sebeobrany vyvinutý a vyráběný domácím průmyslem. Řadí se k první generaci hlavních bojových tanků. Firmou zodpovědnou za vývoj a výrobu byla Mitsubishi Heavy Industries. Po zavedení do výzbroje působil nejprve společně s dříve dodanými americkými typy, které později nahradil.\n\nVývoj tanku začal v roce 1955 a do výzbroje byl přijat v dubnu 1961. Podle letopočtu zavedení do služby byl pojmenován jako Typ 61. Hlavní výzbroj tanku tvořil drážkovaný kanón ráže 90 mm a délky 52 ráží. Celková hmotnost tanku byla omezena požadavkem na přepravitelnost nákladními vagóny tehdejší japonské železnice. Do roku 1974, kdy začaly vstupovat do služby tanky Typu 74, bylo vyrobeno 560 kusů. V roce 2000 byly vyřazeny poslední kusy.\n"}
{"id": "1148469", "url": "https://cs.wikipedia.org/wiki?curid=1148469", "title": "Záchytný tábor Slavonski Brod", "text": "Záchytný tábor Slavonski Brod\n\nZáchytný tábor Slavonski Brod (chorvatsky Prihvatni centar Slavonski Brod) byl vybudován na přelomu října a listopadu 2015 v souvislosti s Evropskou migrační krizí. Má sloužit pro umístění uprchlíků a migrantů na balkánské trase během zimy 2015, kdy byly podmínky v improvizovaných záchytných táborech a hraničních přechodech blízko k humanitární krizi. Otevřen byl dne 3. listopadu 2015.\n\nV souvislosti s otevřením tábora ve Slavonském Brodu byl uzavřen improvizovaný hraniční přechod Berkasovo-Bapska, který vznikl na východní hranici Chorvatska, v podhůří Frušky Gory.\n\nKapacita tábora dosahuje 5000 lidí, vybudovaly jej chorvatské jednotky civilní obrany za pouhých 14 dní. Kromě vojenských stanů má k dispozici i sanitární stan, který bude v zimě vyhřívaný a kde se nacházejí sprchy. V sanitárním centru budou poté k dispozici zdravotníci, kteří ošetří nemocné nebo zraněné uprchlíky. Financování výstavby tábora zajistila chorvatská vláda a v jeho provozu pomáhají i humanitární organizace.\n"}
{"id": "1148471", "url": "https://cs.wikipedia.org/wiki?curid=1148471", "title": "Dobrš (tvrz)", "text": "Dobrš (tvrz)\n\nDobrš je částečně dochovaná a složitě přestavovaná tvrz ve stejnojmenné vesnici v okrese Strakonice. Nachází se na jihozápadním okraji vesnice v nadmořské výšce 705 m. Od roku 1963 je chráněna jako kulturní památka.\n\nZa první písemnou zmínku o tvrzi je považován predikát \"Přibíka z Dobrše\" zvaného \"Kocík\" z roku 1377, jehož synové sloužili strakonickým johanitům. Během husitských válek byla tvrz těžce poškozena, ale znovu obnovena. Za \"Kryštofa Koce\" v první polovině 16. století k panství patřily hospodářský dvůr, pivovar a vesnice Dobrš, Radkovice, Němčice, Kváskovice a Zálezly. Kryštofův vnuk \"Václav Koc\" přistavil v roce 1597 ke gotické tvrzi renesanční zámek. Když v roce 1608 zemřel, rozdělili si jeho příbuzní dědictví na čtyři díly. Během dalšího století se majitelé různých dílů často střídali. V popisu tvrze z roku 1689 je uvedeno sídlo tvořené starou částí s příkopem a nový zámek krytý šindelem.\n\nV roce 1692 získal sídlo od své matky \"Hubert Zikmund Althan,\" který nechal část budov strhnout a na jejich míst postavit barokní zámek, který však nedokončil. Dalším majitelem se stal Adam František ze Schwarzenbergu, který sídlo spolu s dalšími čtyřmi dvory a několika vesnicemi koupil v roce 1707. V zámku od té doby sídlili úředníci a zaměstnanci statku až do roku 1800, kdy byl zdejší hospodářský dvůr rozparcelován a v barokní části zámku otevřena škola. V roce 1845 strhla střechu věže vichřice. Ke stejné události došlo ještě v roce 1860, ale tehdy již nebyla střecha obnovena.\n\nPůvodní tvrz ze 14. století tvořila pouze hranolová věž obehnaná příkopem a hradbou. Obytné prostory se nacházely až ve třetím patře. Během období pozdní gotiky byl areál rozšířen do téměř pravoúhlé podoby a nově opevněn. Východní stranu dvora zabral nový průjezdní palác s branskou věží nebo rizalitem. O něco menší palác přiložený k věži vznikl na protilehlé straně. Brzy poté byl východní palác rozšířen o dvě křídla, která vystupovala z pravoúhlého obrysu směrem k severu a jihu.\n\nV rámci renesančních úprav získal západní palác arkády, fasády byly vyzdobeny sgrafitovými omítkami a na jižní straně vznikla další přístavba s kaplí. Barokní úpravy se projevily především ve východní části sídla. Dochovaná podoba je výsledkem mnoha dalších stavebních zásahů, které vedly poškození, nebo dokonce zničení některých historických částí.\n\nDo Dobrše vede žlutě značená turistická trasa z Vacova. Samotná tvrz je pro veřejnost nepřístupná.\n\n\n"}
{"id": "1148473", "url": "https://cs.wikipedia.org/wiki?curid=1148473", "title": "Operátor (programování)", "text": "Operátor (programování)\n\nOperátor je v programovacích jazycích symbol používaný ve výrazech, který předepisuje provedení nějaké (nejčastěji matematické nebo logické) operace s hodnotami (operandy) zapsanými ve svém okolí. Výsledkem použití operátoru je podobně jako u funkce hodnota; způsob použití operátorů se však zpravidla od funkcí liší syntakticky i sémanticky.\n\nK nejrozšířenějším operátorům dostupným ve většině programovacích jazyků patří binární operátory codice_1, codice_2, codice_3, codice_4 pro sčítání, odčítání, násobení a dělení čísel.\n\nOperátory často tvoří zvláštní lexikální kategorii a zapisují se jedním nealfanumerickým znakem, případně řetězcem nealfanumerických znaků. V některých jazycích se mohou operátory zapisovat jako identifikátory nebo se může jednat o klíčová slova.\n\nOperátory se syntakticky obvykle výrazně odlišují od funkcí. Zatímco u funkcí zpravidla existuje jediný pevně stanovený způsob zápisu volání funkce (nejčastěji jméno funkce následované závorkami, které obsahují seznam parametrů vzájemně oddělených čárkami), operátory mohou používat odlišné způsoby zápisu.\n\nOperátor mívá obvykle stanovenou\n\n\nSémantiku operátorů obvykle definuje norma jazyka. V některých jazycích je možné rozšiřovat operátory na nové typy, definovat vlastní operátory, případně chování operátorů předefinovávat. Sémantika operátoru může záviset na typech použitých operandů.\n\nVětšina programovacích jazyků používá binární operátory codice_1, codice_2, codice_3, codice_4 pro sčítání, odčítání, násobení a dělení čísel. Pro celočíselné dělení se zbytkem se v některých jazycích používá zvláštní operátor codice_9, jiné jazyky použijí celočíselné dělení pokud jsou oba operandy celočíselné. Pro zbytek po celočíselném dělení se nejčastěji používá binární infixový operátor codice_10 nebo codice_11. Některé jazyky mají operátor pro umocňování, který má většinou asociativitu zprava.\n\nJako relační jsou zpravidla označovány operátory, které vracejí logickou (pravdivostní) hodnotu. Typicky mezi ně patří operátory pro test na rovnost a nerovnost zapisované codice_12 nebo codice_13 (je rovno), příp. codice_14, codice_15, codice_16 (není rovno), codice_17 codice_18, codice_19, codice_20 pro porovnávání čísel nebo lexikografické porovnávání řetězců. Některé jazyky používají operátory, jejichž jména jsou alfanumerické řetězce: obvykle codice_21 pro je rovno, codice_22 nebo codice_23 pro není rovno, codice_24 pro menší než, codice_25 nebo codice_26 pro menší nebo rovno, codice_27 nebo codice_28 pro větší nebo rovno. Pro odlišení od identifikátorů se operátory v některých jazycích píší mezi tečky (codice_29).\n\nNěkteré jazyky mají pro porovnání dvou hodnot operátory codice_30 a/nebo codice_31, které vracejí hodnoty -1, 0 nebo 1 pro menší než, rovno, větší než.\n\nVětšina jazyků má operátory pro logické operace: unární codice_32, codice_33 nebo jiné pro logickou negaci codice_34, codice_35 nebo codice_36 pro logickou konjunkci (a zároveň), codice_37, codice_38 nebo codice_39 pro logickou disjunkci (nebo), případně codice_40 nebo codice_41 pro non-ekvivalenci (buď-anebo). \n\nPři vyhodnocování binárních logických operátorů pro konjunkci a disjunkci je důležité, zda provádějí zkrácené (jazyk C) nebo úplné (standardní Pascal) vyhodnocení. Při zkráceném vyhodnocování se přeskakuje vyhodnocování podvýrazů, které nemohou ovlivnit logickou hodnotu celého výrazu; přeskakuje se vyhodnocování druhého operandu v konjunkci, pokud první operand je nepravdivý (výsledek konjunkce bude nepravdivý bez ohledu na hodnotu druhého operandu); podobně se přeskakuje vyhodnocování druhého operandu v disjunkci, pokud první operand je pravdivý (výsledek disjunkce bude pravdivý bez ohledu na hodnotu druhého operandu). Protože se často jedná o konstrukce, ve kterých by vyhodnocování druhého operandu skončilo chybou, jeví se zkrácené vyhodnocování jako užitečnější.\n\nPříklad:\n\nKonstrukce\n\nve standardním Pascalu skončí chybou, pokud ukazatel ptr má na začátku hodnotu nil. Obdobnou konstrukci lze v jazyce C napsat takto:\n\na lze ji použít pro posunutí ukazatele na předposlední prvek spojového seznamu.\n\nPodmíněný výraz je konstrukce, která obsahuje logickou podmínku a další dva výrazy; podle logické hodnoty podmínky se použije buď jeden nebo druhý z výrazů.\n\nV některých jazycích se podmíněný výraz zapisuje podobně jako podmíněný příkaz, tj. pomocí klíčových slov codice_42, codice_43, codice_44, jazyk C zavedl pro podmíněný výraz konstrukci codice_45, která byla převzata do mnoha dalších jazyků.\n\nČást jazyků považuje přiřazení za operátor, takže lze přiřazení použít v dalším výrazu.\n\nV jiných jazycích (Pascal) se přiřazení vyskytuje pouze v příkazu přiřazení, takže přiřazení může být v příkazu nejvýše jedno, a symbol přiřazení lze považovat za oddělovač.\n\nNásledující tabulka shrnuje vlastnosti operátorů v několika programovacích jazycích:\n\n"}
{"id": "1148476", "url": "https://cs.wikipedia.org/wiki?curid=1148476", "title": "Lampa do projektoru", "text": "Lampa do projektoru\n\nLampa do projektoru je klíčovou součástí datového projektoru. Zajišťuje jeho hlavní funkci – projekci obrazu. Je součástí optické soustavy projektoru, která slouží k přenosu obrazu na zeď nebo plátno. Lampa v soustavě funguje jako světelný zdroj.\n\nLampa do projektoru se pochopitelně vyvíjí společně s projekční technikou. Jejich historie je přitom částečně zahalena tajemstvím, mýty a nepravdami, protože existuje jen málo dochovaných dokumentů a ověřených zdrojů. Vůbec první zmínka o promítání obrazu pochází z knihy Johannese de Fontana z roku 1420. Zde se vyobrazuje mnich s kouzelnou lampou, která na stěnu promítá obraz ďábla. Toto optické zařízení, nazývané camera obscura (komora s okénkem), popsal v 15. století i slavný italský umělec Leonardo da Vinci. Světlo procházející okénkem komory zobrazovalo na protější stěnu obraz, prozatím menší a převrácený oproti skutečnosti. V 16. století pak cameru obscuru vylepšil holandský vynálezce Gemma Frisius. Do okénka jednoduše umístil čočku. V následujících staletích čočku doplnila i clona regulující výstup světla nebo zrcadlo, které obrátilo převrácený obraz. Kvůli ostrosti se časem začaly v otvorech uplatňovat také objektivy.\n\nZe 17. století pochází zařízení laterna magica – kouzelná lampa, na kterou navazují i dnešní moderní datové projektory. Promítaný obraz zrcadlil předlohu malovanou na skle. Prostřednictvím komory s okénkem, zmiňované laterny obscury, se pak zobrazoval na ploše. Laterna magica bývá spojována hned s několika vynálezci (Christiaan Huygens, Athanasius Kircher, Thomas Walgensten). Sestávala se již ze spojné čočky a zrcátek, které usměrňovaly světlo lampy.\n\nProjekční technologie zaznamenaly revoluční pokrok v období průmyslové revoluce. Ještě výraznější posun pak nastal s příchodem moderních multimediálních technologií na konci 20. století.\n\nBěhem celého vývoje byly projekční technologie těsně spjaty s filmovým průmyslem. Až s počátkem 20. století se začaly využívat také ve světě obchodu, aby se postupně od filmařství oddělily. Dnes nacházejí široké uplatnění nejenom pro zábavu, v kultuře, ale také v obchodní sféře nebo ve školství.\n\nLampy do projektorů v současnosti slouží jako jedna z hlavních součástí datového projektoru, ať již jde o jakýkoliv typ moderního projektoru, ať již se využívá k jakýmkoliv účelům. Životnost lampy je přitom omezená, po určité době provozu projektoru je nutné lampu vyměnit.\n\nŽivotnost lampy je jedním z hlavních parametrů, které definují daný typ lampy a projektoru. Pohybuje se v rámci tisíců hodin. Moderní projektory disponují také úsporným ECO módem, kdy se snižuje jas promítaného obrazu, aby se prodloužila životnost lampy (o 10 – 30 %). Lampa v konkrétním provozu naopak nemusí svoji životnosti dosáhnout v případech, kdy nemá optimální provozní podmínky.\n\n\nExistuje celá řada typů lamp do projektorů. Konkrétní typ lampy je zpravidla určený pro konkrétní typ projektoru. Každá lampa je definována zejména výkonem, který se běžně pohybuje od 120 – 200 Wattů. Každá lampa má také stanovenou životnost, v praxi ji může překročit, ale také ji nemusí dosáhnout. Jakkoli je potřeba lampu v určité chvíli vyměnit. Při výměně rozlišujeme originální, kompatibilní a hybridní lampy do projektorů.\n\nOriginální lampy do projektorů jsou lampy určené pro daný model a typ projektoru. Vztahuje se na ně záruka od výrobce. Jsou maximálně spolehlivé a nabízejí také vysoce kvalitní projekci. Jejich nevýhodou je však vyšší cena.\n\nKompatibilní (neoriginální) lampy do projektorů zapadnou do více modelů projektoru. Jejich výhodou je nižší cena. Stojí zhruba polovinu oproti originální lampě. Je však spojena s rizikem, že výrobce projektoru při užití neoriginální lampy neuzná případnou reklamaci. Toto riziko samozřejmě zaniká po záruční době projektoru.\n\nHybridní lampy do projektorů jsou speciálním typem lamp do speciálních projektorů, vyznačujících se užším tvarem. Tyto lampy nabízejí mimořádně dlouhou životnost a podstatně tak snižují náklady na výměnu lampy. Nabízejí také velmi kvalitní projekci a spolehlivost.\n\nOriginální i neoriginální (kompatibilní) lampy se vyměňují s modulem i bez modulu. Výměna lampy s modulem je snadná. Zkušenější mohou využít i lampu bez modulu. Náročnější výměna je u lampy bez modulu kompenzována finanční úsporou. Nese však riziko snížené spolehlivosti projektoru.\n"}
{"id": "1148477", "url": "https://cs.wikipedia.org/wiki?curid=1148477", "title": "Francesco Rosi", "text": "Francesco Rosi\n\nFrancesco Rosi (15. listopad 1922, Neapol – 10. leden 2015, Řím) byl italský filmový režisér. Za snímek \"Salvatore Giuliano\" získal roku 1962 Stříbrného medvěda na festivalu v Berlíně, za \"Ruce nad městem\" (\"Le mani sulla città\") získal roku 1963 Zlatého lva na festivalu v Benátkách, za \"Případ Mattei\" (\"Il caso Mattei\") získal roku 1972 Zlatou palmu na festivalu v Cannes a za film \"Kristus se zastavil v Eboli\" (\"Cristo si è fermato a Eboli\") roku 1983 cenu BAFTA pro nejlepší zahraniční film. Film \"Tři bratři\" (\"Tre fratelli\") byl roku 1981 nominován na Oscara. K tomu Rosi získal 10 italských cen David di Donatello.\n\n"}
{"id": "1148480", "url": "https://cs.wikipedia.org/wiki?curid=1148480", "title": "Frederik", "text": "Frederik\n\nFrederik je dánská forma jména Friedrich, českého Bedřich a francouzského Frédéric:\n\n\n\n"}
{"id": "1148482", "url": "https://cs.wikipedia.org/wiki?curid=1148482", "title": "Pseudopolynomická časová složitost", "text": "Pseudopolynomická časová složitost\n\nPseudopolynomická časová složitost je v teorii složitosti taková časová složitost, která je vzhledem k číselné hodnotě vstupu polynomická, ale fakticky se jedná vzhledem k velikosti vstupu o složitost exponenciální. \n\nKlasickým příkladem jsou algoritmy řešící problémy z teorie čísel, například testy prvočíselnosti. Naivní implementace algoritmu zkusmého dělení se snaží zjistit, zda je zadané přirozené číslo formula_1 prvočíslem, tak, že postupně zkouší dělit formula_1 čísly formula_3. Na to potřebuje formula_4 operací dělení, zdálo by se tedy, že se jedná o lineární závislost na vstupu. Ovšem velikostí vstupu není hodnota čísla, ale kolik zabírá místa v paměti počítače, tedy kolik má číslic. Například Mersennovu prvočíslu formula_5 stačí k uložení v paměti počítače v obvyklém kódování jen 31 až 32 bitů, ale algoritmus zkusmého dělení by pro jeho prověření potřeboval přes dvě miliardy dělení. Obecně číslo formula_1 potřebuje k uložení řádově formula_7 bitů, zkusmé dělení tedy provede zhruba formula_8 dělení, což je závislost zjevně exponenciální. \n\nNaproti tomu skutečně polynomickým algoritmem je například sčítání dlouhých čísel, kde školský algoritmus postupuje zprava číslici po číslici (se započítáním přenosu) a jeho časová složitost je tedy lineárně závislá nikoliv na hodnotě čísla, ale na počtu jeho číslic.\n"}
{"id": "1148484", "url": "https://cs.wikipedia.org/wiki?curid=1148484", "title": "Oddělovač", "text": "Oddělovač\n\nOddělovač ( ) nebo separátor je znak nebo posloupnost znaků sloužící pro zadání hranice mezi zvláštními, nezávislými oblastmi v prostém textu nebo v jiných datových proudech. Příkladem oddělovače je znak čárka, který se používá jako oddělovač polí ve formátu CSV (hodnoty oddělené čárkami). Jiným příkladem oddělovače je časová prodleva používaná pro oddělování písmen a slov v Morseově abecedě.\n\nOddělovače jsou jedním z mnoha prostředků pro zadání hranic v datovém proudu. Jinou metodou je deklarativní notace, ve které je na začátku datového proudu uvedeno, kolik znaků proud obsahuje.\n\nOddělovače lze rozdělit na:\n\n\nOddělovače polí oddělují jednotlivá datová pole; oddělovače záznamů oddělují skupiny polí.\n\nNapříklad formát CSV používá čárky jako oddělovače polí a znaky konce řádku jako oddělovače mezi záznamy. Například:\n\nje jednoduchá tabulka ve formátu CSV v databázi tvořené obyčejnými soubory.\n\nPárové oddělovače (také závorkové oddělovače, blokové oddělovače nebo oddělovače oblastí) označují začátek i konec oblasti textu.\n\nMezi závorkové oddělovače patří:\nPro vyznačení pořadí vyhodnocování se v počítačových jazycích používají na rozdíl od matematiky pouze kulaté závorky. Programovací jazyk Lisp se vyznačuje používáním velkého množství závorek.\n\nPoužívání určitých oddělovačů na počítačových platformách je dáno konvencí. Následující tabulky ukazují pouze několik příkladů pro porovnání.\n\nProgramovací jazyky\n\nOddělovače záznamů a polí\n\nViz též ASCII, řídicí znak.\n\nPokud samotná data obsahují znaky nebo posloupnosti používané jako oddělovače, dochází k jevu nazývanému kolize oddělovačů. U XML, HTML a SGML může dojít ke kolizi oddělovačů, pokud text obsahuje znaky špičaté závorky. U většiny typů souborů existují jak oddělovače polí tak oddělovače záznamů, a obojí může způsobit kolizi. V případě CSV souborů dojde ke kolizi, pokud položka obsahuje čárku (například mzda = \"$30,000\"), a ke kolizi oddělovačů záznamů dojde, pokud nějaké pole obsahuje více řádků. Kolize oddělovačů záznamů i polí se často objevuje v textových souborech.\n\nKolize oddělovačů mohou způsobit zranitelnost systémů, protože mohou být zneužity k exploitům. Zneužití kolizí oddělovačů v jazycích SQL a HTML jsou známy jako útoky SQL injection nebo cross-site scripting.\n\nProtože kolize oddělovačů představují závažný problém, byly vyvinuty různé metody, jak jim zabránit. Někteří autoři se snaží vybírat oddělovače, které se v datovém proudu samotném nemohou objevit. Použití tohoto \"ad hoc\" přístupu nenabízí žádnou bezpečnost proti úmyslným kolizím. Proto se používají formal konvence jsou proto použitý také.\n\nZnakové sady ASCII a Unicode obsahují netisknutelné znaky s kódy 28 až 31, které jsou určeny pro použití jako oddělovače:\n\nPoužití znaku ASCII 31 Oddělovač jednotek jako oddělovače polí a ASCII 30 Oddělovač záznamů řeší problém oddělovačů polí i záznamů, které se vyskytují v textových datových proudech.\n\nJednou z metod pro zamezení kolizím oddělovačů je používání únikových znaků ( ). Používání escape znaků je dostačující z perspektivy návrhu jazyka, ale přinášejí různé nevýhody:\n\n\nEscape posloupnosti jsou podobné escape znakům, ale obvykle nejsou tvořeny jediným znakem, ale nějakou mnemonickou posloupností. Jedno použití je v řetězcových literálech, které zahrnuje znak uvozovky (\"). Například následující kód v jazyce Perl:\nprint \"Nancy zvolala \\x22Ahoj!\\x22 do davu.\"; ### použití \\x22\nprodukuje stejný výstup jako:\nprint \"Nancy zvolala \\\"Ahoj!\\\" do davu.\"; ### použití escape znaku\nNevýhodou escape posloupností je, že pokud je používají lidé, musí si pamatovat kódy, které reprezentují jednotlivé znaky (viz také: HTML entita, numerický znak reference).\n\nV porovnání s escape posloupnostmi a escape znaky poskytuje dvojí uvozovky ještě další způsob, aby se zabránilo kolizi oddělovačů. Příkladem jsou jazyky, které umožňují jako omezovač řetězců používat jednoduchý apostrof (') i dvojité uvozovky (\"). Například v jazyce Perl:\nprint 'Nancy zvolala \"Ahoj!\" do davu.';\nprodukuje požadovaný výstup bez potřeby použít escape znaky. Tento přístup však funguje pouze tehdy, když řetězec neobsahuje \"oba\" typy uvozovek.\n\nZdvojování párových oddělovačů uvnitř řetězců nebo jiných výrazů je alternativním postupem k používání escape posloupností a escape znaků pro zabránění kolizím oddělovačů. Visual Basic například používá dvojité uvozovky jako oddělovače. Toto je podobný escaping oddělovač.\nprint \"Nancy zvolala \"\"Ahoj!\"\" do davu.\"\nprodukuje požadovaný výstup bez nutnosti používat escape znaky. Stejně jako normální escaping může být matoucí, pokud je potřeba použít příliš mnoho uvozovek.\nKód pro výpis výše uvedeného zdrojového kódu by mohl být ještě více matoucí:\nprint \"print \"\"Nancy zvolala \"\"\"\"Ahoj!\"\"\"\" do davu.\"\"\"\n\nV porovnání s dvojími uvozovkami je větší počet uvozovek ještě flexibilnější a tak lze ještě lépe zabránit kolizi oddělovačů.\n\nNásledující příkazy v jazyce Perl:\n\nprodukují požadovaný výstup díky použití quote operátorů, které umožňují, aby libovolný zvolený znak fungoval jako oddělovač. I když je tato metoda flexibilnější, podporuje ji poměrně málo jazyků, mezi něž patří Perl a Ruby.\n\nHranice obsahu ( ) je speciálním typem oddělovače, který je navržen tak, aby nezpůsoboval kolize oddělovačů. Umožňuje zadat libovolnou posloupnost znaků, která vždy indikuje hranice mezi částmi vícedílné zprávy, a neumožňuje žádnou jinou interpretaci.\n\nOddělovač často obsahuje náhodnou posloupnost znaků, tak dlouhou, že je statisticky nepravděpodobné, aby se objevila v datech. Může obsahovat další identifikaci jako UUID, časové razítko nebo jiný rozlišovač. Data, do kterých se vkládá oddělovač mohou být zkontrolována, aby se zajistilo, že oddělovače se náhodou nevyskytují v textu. To umožňuje používat kratší nebo jednodušší oddělovače a zvyšuje čitelnost dokumentu pro člověka. (\"Viz například\", MIME, here-dokument).\n\nNěkteré programovací a počítačové jazyky používají oddělovače tvořené bílými znaky nebo odsazováním jako prostředek popisující hranice mezi nezávislými oblastmi textu.\n\nPro popis regulárních výrazů bývá možné používat alternativní oddělovače, které zjednodušují zápis operace srovnání nebo napasování regulárního výrazu na řetězec ( ) a substituci v jazyce Perl.\n\nNapříklad jednoduché napasování řetězce na regulární výraz lze v Perlu zadat následujícím způsobem:\n$string1 = 'Nancy zvolala „Ahoj!“ do davu.'; # definuje cílový řetězec\nprint $string1 =~ m/[aeiou]+/; # vyhovuje jedna nebo více samohlásek\nPerl umožňuje používat alternativní oddělovače, což přináší dostatečnou flexibilitu, aby se zabránilo kolizi oddělovačů:\n$string1 = 'Nancy zvolala \"http://Hello/World.htm\" není povolená adresa.'; # cílový řetězec\n\nprint $string1 =~ m@http://@; # napasování pomocí alternativního oddělovače regulárního výrazu\nprint $string1 =~ m{http://}; # totéž jako předchozí, ale jiný oddělovač\nprint $string1 =~ m!http://!; # totéž jako předchozí, ale jiný oddělovač.\n\nHere-dokument umožňuje vložení libovolného obsahu definováním speciálního konce posloupnost. Tuto metodu podporuje mnoho jazyků včetně PHP, bash skripty, Ruby a Perl. Here-dokument začíná popisem, jaká posloupnost jej bude ukončovat a pokračuje, dokud se zadaná posloupnost neobjeví na začátku nového řádku.\n\nPříklad v jazyce Perl:\nprint «ENDOFHEREDOC;\nZapsat řetězec obsahující \"určité znaky\" je obtížné.\n\nZnaky konce řádku, čárky a jiné znaky mohou způsobit kolizi oddělovačů.\nENDOFHEREDOC\nTento kód vytiskne:\nDíky použití speciálního konce posloupnosti se mohou v řetězci objevit všechny uvedené znaky.\n\nASCII armoring se obvykle používá jako mechanismus pro textové kódování binárních dat. Jedná se techniku programování a správy systémů, která může v některé případech také zabránit kolizi oddělovačů. Tato technika je odlišena od jiných zde popsaných metod, protože je složitější a proto není vhodná pro malé aplikace a jednoduché formáty pro ukládání dat. Technika využívá speciální kódovací schéma, jako například base64, pro zajištění, že se oddělovač znaků neobjeví ve vysílaných datech.\n\nTato technika se používá například ve vývojových technologiích ASP.NET pro WWW firmy Microsoft a je těsně spojená s komponentou „VIEWSTATE“ tohoto systém.\n\nNásledující zjednodušený příklad ukazuje, jak tato technika funguje v praxi.\n\nPrvní fragment kódu ukazuje jednoduchý HTML prvek, ve kterém hodnota VIEWSTATE obsahuje znaky, které jsou nekompatibilní s oddělovači HTML tagů:\n<input type=\"hidden\" name=\"__VIEWSTATE\" value=\"BookTitle:Nancy doesn't say \"Ahoj!\" anymore.\" />\nTento první fragment kódu není dobře utvořeným prvkem, a proto při nasazení v „reálném světě“ nebude správně fungovat.\n\nDruhý fragment kódu ukazuje stejný HTML tag, ve kterém jsou nekompatibilní znaky v hodnotě VIEWSTATE odstraněny použitím kódování Base64:\n<input type=\"hidden\" name=\"__VIEWSTATE\" value=\"Qm9va1RpdGxlOk5hbmN5IGRvZXNuJ3Qgc2F5ICJIZWxsbyBXb3JsZCEiIGFueW1vcmUu\" />\nTřetí fragment kódu ukazuje stejný HTML tag, kde jsou nekompatibilní znaky v hodnotě VIEWSTATE odstraněny pomocí URL kódování (používající znak procento a kód požadovaného znaku):\n<input type=\"hidden\" name=\"__VIEWSTATE\" value=\"BookTitle:Nancy%20doesn%27t%20say%20%22Hello%20World!%22%20anymore.\" />\nToto řešení zabrání kolizi oddělovačů a zaručuje, že se nekompatibilní znaky nebudou vyskytovat v HTML kódu, bez ohledu na to, jaké znaky byly v původním (dekódovaném) textu.\n\n\n"}
{"id": "1148485", "url": "https://cs.wikipedia.org/wiki?curid=1148485", "title": "Čistá (film)", "text": "Čistá (film)\n\nČistá (v britském originále: Pure) je britský dramatický film z roku 2002. Režisérem filmu je Gillies MacKinnon. Hlavní role ve filmu ztvárnili Molly Parker, Harry Eden, David Wenham, Keira Knightley a Vinnie Hunter.\n\n\n\n"}
{"id": "1148487", "url": "https://cs.wikipedia.org/wiki?curid=1148487", "title": "Prďoši", "text": "Prďoši\n\nPrďoši (v britském originále: Thunderpants) je britsko-německá filmová komedie z roku 2002. Režisérem filmu je Pete Hewitt. Hlavní role ve filmu ztvárnili Bruce Cook, Rupert Grint, Simon Callow, Adam Godley a Stephen Fry.\n\n\n\n"}
{"id": "1148493", "url": "https://cs.wikipedia.org/wiki?curid=1148493", "title": "Doktor Živago (film, 2002)", "text": "Doktor Živago (film, 2002)\n\nDoktor Živago (v britském originále: Doctor Zhivago) je britsko-německo-americký dvoudílný dramatický film z roku 2002. Režisérem filmu je Giacomo Campiotti. Hlavní role ve filmu ztvárnili Hans Matheson, Keira Knightley, Sam Neill, Kris Marshall a Alexandra Maria Lara.\n\n\n\n"}
{"id": "1148494", "url": "https://cs.wikipedia.org/wiki?curid=1148494", "title": "Snímání z kříže (Rogier van der Weyden)", "text": "Snímání z kříže (Rogier van der Weyden)\n\nSnímání z Kříže Rogiera van der Weydena je jedním z nejvýznamnějších děl Severské renesance, které ovlivnilo pozdně gotické malířství v celé západní Evropě.\n\nObraz je olej na plátně, připevněném na desce z 11 kusů baltského dubu a měří 220,5 x 259,5 cm. Deska se zachovala v mimořádně dobrém stavu. V tomto raném díle Rogiera van der Weydena je patrný vliv jeho učitele Roberta Campina, zejména v ostrém a plastickém vykreslení oděvů, realistickém podání tváří a užití živých základních barev, zejména červeně, modři a běloby.\n\nPodle historika Lorne Campbella jsou na obraze tyto postavy (z levé strany): Marie, žena Kleofášova (sestřenice Panny Marie), před ní sv. Jan, Salome (v zeleném, další sestřenice Panny Marie), Panna Marie (omdlévající), tělo Ježíše Krista, Nikodém (v červeném), mladý muž na žebříku je pomocník Nikodéma nebo Josefa Arimatejského, dále Josef Arimatejský (v oděvu protkaném zlatem), vousatý muž s nádobou je pravděpodobně další služebník, vpravo od něj lomí rukama Maří Magdaléna.\n\nObraz namaloval Rogier van der Weyden na počátku své kariéry, krátce poté co ukončil školení u Roberta Campina. Toto mistrovské dílo mu přineslo bohatství a mezinárodní proslulost. Obraz byl během následujících dvou století mnohokrát kopírován a stal se nejpůsobivějším zpodobením scény \"Snímání z kříže\" v nizozemské malbě (Panofsky). S názorem většiny historiků nesouhlasí Felix Thürlemann, který se domnívá, že obraz je pozdním dílem Roberta Campina.\n\nDílo objednal cech střelců z kuše v Lovani (dnešní Belgie), což vysvětluje neobvyklý tvar mrtvého Kristova těla a kuše namalované v horních rozích. V Lovaňském kostele Onze-Lieve-Vrouw-van-Ginderbuiten visel obraz sto let a poté jej Marie Habsburská vyměnila za varhany v hodnotě 500 zlatých a dala pro kostel zhotovit jeho repliku dvorním malířem Michielem Coxcie (nyní v Bode-Museum). Od roku 1549 visel obraz v kapli Mariina sídelního hradu Binche, kde jej viděl její synovec, korunní princ a pozdější král Filip II. Španělský, který obraz získal roku 1555 do svého vlastnictví. V roce 1566 byl přechodně v loveckém zámečku El Pardo nedaleko Madridu, kde byla pořízena další replika (opět Michiel Coxcie). Obraz byl nakonec převezen roku 1574 do El Escorial. Během občanské války ve Španělsku byl odvezen z bezpečnostních důvodů do Valencie, roku 1939 zapůjčen na výstavu \"Masterpieces of the Prado\", v Musée d'Art et d'Histoire v Ženevě a poté umístěn v Museu del Prado. Poslední restaurování bylo provedeno v letech 1992-1993.\nV kanonických Evangeliích převezme mrtvé Kristovo tělo Josef Arimatejský (podle Jana s Nikodémem) a připraví ho k pohřbu. O Panně Marii se tyto texty nezmiňují. Ve středověku byl pašijový příběh doplněn a rozvinut a v souvislosti s mariánským kultem byla zvýrazněna role Panny Marie. Ve 14. století se stal populárním anonymní text \"Meditationes Vitae Christi\", původně přisuzovaný sv. Bonaventurovi, který inspiroval řadu umělců, včetně Rogiera van der Weydena, při interpretaci scény \"Snímání z kříže\". Apokryfní Nikodémovo evangelium, obsahující text \"Acta Pilati\", vzniklo až ve středověku a zmiňuje omdlení Panny Marie na Via Dolorosa, při Ukřižování, \"Snímání z kříže\" a \"Ukládání Krista do hrobu\". Tato scéna se opakuje na polovině všech obrazů s Ukřižováním, které vznikly mezi roky 1300 a 1500 Obraz Snímání z kříže Rogiera van der Weydena ukazuje Pannu Marii téměř ve shodné pozici s tělem Krista a je reflexí velmi populárního textu nizozemského kanovníka Tomáše Kempenského \"De Imitatione Christi\" (1418). Kniha, která vybízí k osobní zbožnosti a identifikaci s utrpením Krista a Panny Marie se stala okamžitě populární a vedle Bible nejčtenější spirituální literaturou. Do roku 1650 byla vytištěna 645 krát. \n\n\n"}
{"id": "1148496", "url": "https://cs.wikipedia.org/wiki?curid=1148496", "title": "Král Artuš (film)", "text": "Král Artuš (film)\n\nKrál Artuš (v americkém originále: King Arthur) je americko-britský akční film z roku 2004. Režisérem filmu je Antoine Fuqua. Hlavní role ve filmu ztvárnili Clive Owen, Keira Knightley, Ioan Gruffudd, Mads Mikkelsen a Hugh Dancy.\n\n\n\n"}
{"id": "1148498", "url": "https://cs.wikipedia.org/wiki?curid=1148498", "title": "Domino (film)", "text": "Domino (film)\n\nDomino (ve francouzském originále: Domino) je akční film z roku 2005. Režisérem filmu je Tony Scott. Hlavní role ve filmu ztvárnili Keira Knightley, Mickey Rourke, Édgar Ramírez, Riz Abbasi a Delroy Lindo.\n\n\n\n"}
{"id": "1148501", "url": "https://cs.wikipedia.org/wiki?curid=1148501", "title": "Příběhy ztracených duší", "text": "Příběhy ztracených duší\n\nPříběhy ztracených duší (v americkém originále: Stories of Lost Souls) je americko-britsko-australský dramatický film z roku 2005. Film se skládá z několika různých příběhů, které režírují různí režiséři. Hlavní role ve filmu ztvárnili Josh Hartnett, Hugh Jackman, Michael Gambon, Cate Blanchettová a Keira Knightley.\n\n\n\n"}
{"id": "1148505", "url": "https://cs.wikipedia.org/wiki?curid=1148505", "title": "Steve (film)", "text": "Steve (film)\n\nSteve (v britském originále: Steve) je britský krátkometrážní film z roku 2010. Režisérem filmu je Rupert Friend. Hlavní role ve filmu ztvárnili Colin Firth, Keira Knightley a Tom Mison. \n\n\n\n"}
{"id": "1148508", "url": "https://cs.wikipedia.org/wiki?curid=1148508", "title": "Neopouštěj mě", "text": "Neopouštěj mě\n\nNeopouštěj mě (v britském originále: ) je britsko dystopický dramatický film z roku 2010. Režisérem filmu je Mark Romanek. Hlavní role ve filmu ztvárnili Carey Mulliganová, Keira Knightleyová, Andrew Garfield, Sally Hawkinsová a Charlotte Ramplingová.\n\n\n\n"}
{"id": "1148509", "url": "https://cs.wikipedia.org/wiki?curid=1148509", "title": "Včera v noci", "text": "Včera v noci\n\nVčera v noci (ve francouzském originále: Last Night) je francouzsko-americký dramatický film z roku 2010. Režisérkou filmu je Massy Tadjedin. Hlavní role ve filmu ztvárnili Keira Knightley, Sam Worthington, Eva Mendes, Guillaume Canet a Stephanie Romanov.\n\n\n\n"}
{"id": "1148510", "url": "https://cs.wikipedia.org/wiki?curid=1148510", "title": "Počátek Země Nezemě", "text": "Počátek Země Nezemě\n\nPočátek Země Nezemě (v britském originále: Neverland) je britský dvoudílný fantasy film z roku 2011. Režisérem filmu je Nick Willing. Hlavní role ve filmu ztvárnili Rhys Ifans, Anna Friel, Charles Dance, Q’orianka Kilcher a Charlie Rowe. \n\n\n\n"}
{"id": "1148515", "url": "https://cs.wikipedia.org/wiki?curid=1148515", "title": "Filip Starzyński", "text": "Filip Starzyński\n\nFilip Starzyński [filip stařiňski] (* 27. května 1991, Štětín, Polsko) je polský fotbalový záložník a reprezentant, od roku 2015 hráč klubu KSC Lokeren, od ledna 2016 na hostování v polském Zagłębie Lubin.\n\n\nStarzyński byl členem polské reprezentace U21.\n\nV polském národním A-mužstvu debutoval 7. 9. 2014 v kvalifikačním utkání na EURO 2016 proti týmu Gibraltaru (výhra 7:0). Tato kvalifikace byla pro Poláky úspěšná, dokázali postoupit na EURO 2016 ve Francii z druhého místa ve skupině.\n\nTrenér Adam Nawałka jej zařadil do závěrečné 23členné nominace na EURO 2016 ve Francii.\n\n"}
{"id": "1148527", "url": "https://cs.wikipedia.org/wiki?curid=1148527", "title": "Mistrovství Evropy v basketbalu mužů 1965", "text": "Mistrovství Evropy v basketbalu mužů 1965\n\n14. mistrovství Evropy v basketbale proběhlo v dnech 30. května – 10. června v Sovětském svazu.\n\nTurnaje se zúčastnilo 16 týmů, rozdělených do dvou osmičlenných skupin. První dva postoupili do play off o medaile, družstva na třetím a čtvrtém místě hrála o páté až osmé místo, pátý a šestý tým hrál o deváté až dvanácté místo, sedmý a osmý tým hrál o třinácté až šestnácté místo. Mistrem Evropy se stalo družstvo Sovětského svazu.\n\n1. SSSR\n\n\n2. Jugoslávie \n\n\n3. Polsko\n\n\n4. Itálie \n\n\n5. Bulharsko\n\n\n6. Izrael\n7. Československo \n\n\n8. Řecko\n\n\n9. Francie \n\n\n10. NDR \n\n\n11. Španělsko \n\n\n12. Finsko\n\n\n13. Rumunsko \n\n\n14. Německo\n\n\n15. Maďarsko \n\n\n16. Švédsko\n\n\n"}
{"id": "1148528", "url": "https://cs.wikipedia.org/wiki?curid=1148528", "title": "Vlastimil Ohlídal", "text": "Vlastimil Ohlídal\n\nVlastimil Ohlídal (březen 1922 - březen 2015) byl český fotbalista, útočník a záložník.\n\nV československé lize hrál za SK Prostějov. Gól v lize nedal.\n\n\n"}
{"id": "1148529", "url": "https://cs.wikipedia.org/wiki?curid=1148529", "title": "Michał Kucharczyk", "text": "Michał Kucharczyk\n\nMichał Kucharczyk (* 20. března 1991, Varšava, Polsko) je polský fotbalový útočník a reprezentant, od roku 2009 hráč klubu Legia Warszawa.\n\n\nKucharczyk byl členem polských mládežnických reprezentací včetně U21.\n\nV polském národním A-mužstvu debutoval 6. 2. 20114 v přátelském utkání proti týmu Moldavska (výhra 1:0). Zúčastnil se kvalifikace na EURO 2016 ve Francii, která byla pro Poláky úspěšná, dokázali postoupit na EURO 2016 ve Francii z druhého postupového místa ve skupině.\n\n"}
{"id": "1148534", "url": "https://cs.wikipedia.org/wiki?curid=1148534", "title": "Bartosz Kapustka", "text": "Bartosz Kapustka\n\nBartosz Kapustka [bartoš kapustka] (* 23. prosince 1996, Tarnów, Polsko) je polský fotbalový záložník a reprezentant, od léta 2016 hráč klubu Leicester City FC.\n\nKapustka byl členem polských mládežnických reprezentací od kategorie U17.\n\nV polském národním A-mužstvu debutoval 7. 9. 2015 v kvalifikačním utkání na EURO 2016 ve Varšavě proti týmu Gibraltaru. K vysoké výhře 8:1 přispěl jednou vstřelenou brankou. Tato kvalifikace byla pro Poláky úspěšná, dokázali postoupit na EURO 2016 ve Francii z druhého místa ve skupině.\n\nTrenér Adam Nawałka jej zařadil do závěrečné 23členné nominace na EURO 2016 ve Francii.\n\n"}
{"id": "1148537", "url": "https://cs.wikipedia.org/wiki?curid=1148537", "title": "Zoltán Doboš", "text": "Zoltán Doboš\n\nZoltán Doboš (28. září 1933 Kráľovský Chlmec – 5. března 2016) byl slovenský fotbalový brankář. Po skončení aktivní kariéry pracoval jako trenér, dorost Slavoje Piešťany dovedl do první dorostenecké ligy.\n\nV československé lize hrál za Dynamo ČSD Košice. Ve druhé nejvyšší soutěži hrál i za VSS Košice.\n\n\n"}
{"id": "1148539", "url": "https://cs.wikipedia.org/wiki?curid=1148539", "title": "Obština Sevlievo", "text": "Obština Sevlievo\n\nObština Sevlievo ( Община Севлиево) je bulharská jednotka územní samosprávy v Gabrovské oblasti. Leží ve středním Bulharsku na severních svazích Staré planiny a v Předbalkánu. Správním střediskem je město Sevlievo, kromě něj zahrnuje obština 45 vesnic. Žije zde přes 30 tisíc stálých obyvatel.\n\nV obštině žije 33 623 stálých obyvatel a včetně přechodně hlášených obyvatel 40 043. Národnostní složení podle sčítáni 1. února 2011 je uvedeno v následujícím grafu:\n"}
{"id": "1148541", "url": "https://cs.wikipedia.org/wiki?curid=1148541", "title": "Oldřich Král (zpěvák)", "text": "Oldřich Král (zpěvák)\n\nOldřich Král (* 19. února 1948 Praha) je český sólový operetní a muzikálový zpěvák a herec, tenor.\n\nPo úspěšném zakončení gymnázia absolvoval studia v Praze na Státní konzervatoři hudby - obor operní zpěv, operní režie. Už v roce 1968 uspěl v konkurzu na prestižním wagnerovském festivalu v Bayreuthu. Roku 1969 byl přijat do Hudebního divadla v Karlíně a Nuslích jako první tenorový obor. První obsazení - poručík Niki v operetě Oscara Strausse Kouzlo valčíku. Zastává první tenorový obor.\n\nHlavní tenorové role ve 25 operetních inscenacích:\n\nVystupuje též v muzikálech. Vystupoval externě i v jiných divadlech - v Plzni, v Ostravě. Spolupracoval také s Pražskou zpěvohrou, kde vytvořil několik operních rolí, např. Prince v Rusalce Antonína Dvořáka.\n"}
{"id": "1148545", "url": "https://cs.wikipedia.org/wiki?curid=1148545", "title": "Sbratření (Česká Třebová)", "text": "Sbratření (Česká Třebová)\n\nSbratření je název sousoší od Karla Pokorného, umístěného na Pernerově náměstí před nádražím v České Třebové. Sousoší připomíná osvobození Československa Rudou armádou. Sousoší bylo velmi volně inspirováno fotografií Karla Ludwiga \"První setkání\", pořízenou během Pražského povstání v květnu 1945. Karel Pokorný pracoval na sousoší mezi lety 1947 a 1950, sousoší pak bylo umístěno na českotřebovské hlavní náměstí v roce 1951. Od roku 1958 je sousoší památkově chráněno. V roce 1996 byl pomník přemístěn na Pernerovo náměstí (tehdy Bezručovo náměstí) před českotřebovským nádražím. V souvislosti s rekonstrukcí tohoto náměstí v roce 2009 bylo sousoší znovu přemístěno, tentokrát pouze o několik metrů tak, aby nepřekáželo výstavbě dopravního terminálu.\nMotiv sousoší byl použit v roce 1952 na poštovní známce, v roce 1953 pak na československé padesátikoruně v souvislosti s měnovou reformou. Kopie sousoší je umístěna ve Vrchlického sadech v Praze.\n\n\n"}
{"id": "1148546", "url": "https://cs.wikipedia.org/wiki?curid=1148546", "title": "Dino De Laurentiis", "text": "Dino De Laurentiis\n\nAgostino De Laurentiis (8. srpen 1919, Torre Annunziata – 10. listopad 2010, Beverly Hills) byl italský filmový producent. Spolu s Carlo Pontim (s nímž často spolupracoval) byl po druhé světové válce hlavním stratégem průniku italské filmu na mezinárodní scénu. Sehrál velkou roli ve vývoji tzv. neorealismu. Sám produkoval asi 150 filmů, s koprodukcemi jeho filmografie čítá přes 500 filmů, z toho 38 bylo nominováno na Oscara, včetně Felliniho \"Silnice\" (\"La strada\", 1954). Z neorealistických snímků produkoval ještě \"Cabiriiny noci\" (\"Le notti di Cabiria\", 1957), \"Římanku\" (\"La Romana\", 1954), nebo \"Hořkou rýži\" (\"Riso amaro\", 1949). V 70. letech přesídlil do USA, kde produkoval mj. snímky \"Tři dny Kondora\" (\"Three Days of the Condor\", 1975), Lynchovu \"Dunu\" (\"Dune\", 1984), Formanův \"Ragtime\" (1980) či \"King Konga\" (1976). Nikdy se nevyhýbal ani ryze komerčním a popkulturním počinům, o čemž svědčily snímky jako \"Barbarella\" (1968), \"Barbar Conan\" (\"Conan the Barbarian\", 1982) nebo \"Rudá Sonja\" (\"Red Sonja\", 1985).\n"}
{"id": "1148549", "url": "https://cs.wikipedia.org/wiki?curid=1148549", "title": "Dělení slov", "text": "Dělení slov\n\nDělení slov na pravém okraji řádků slouží k lepšímu výslednému vzhledu zápisu nebo sazby, protože rozdělením slova, zvláště je-li dlouhé, se předejde příliš nevyrovnanému pravému okraji zápisu nebo příliš velkým mezislovními mezerám (při počítačovém zarovnání \"do bloku\"). Dělením slov lze také dosáhnout určitou úsporu místa. Dělení slov tedy používáme z ryze praktických důvodů. Pravidla dělení slov se výrazně liší v jednotlivých jazycích, pro češtinu platí v zásadě dále uvedená pravidla.\n\n\nPro naznačení dělení slov používáme spojovník (divis, -), který píšeme za první částí slova na konci řádku (dale-|kohled), na nový řádek už napíšeme jen zbytek slova. Pokud dělíme slovo, které samo o sobě obsahuje spojovník právě v místě tohoto spojovníku, je nutné spojovník na novém řádku opakovat (Brno-Líšeň, napíšeme na konec řádku Brno-, na novém řádku -Líšeň.\n"}
{"id": "1148552", "url": "https://cs.wikipedia.org/wiki?curid=1148552", "title": "Domenico Lalli", "text": "Domenico Lalli\n\nDomenico Lalli, vlastním jménem Sebastiano Biancardi, (27. března 1679 Neapol – 9. října 1741 Benátky) byl italský básník a operní libretista.\n\nSebastiano Biancardi se narodil 27. března 1679 v Neapoli. Jeho rodiče byli Caterina a Michele Biancardi. Ve věku 11 měsíců byl adoptován Fulviem Caracciolou, členem neapolské šlechtické rodiny. V rodině Caracciolů se mu dostalo vzdělání v oboru práv a literatury a byl představen mnoha neapolským významným osobnostem. Když mu bylo 18 let zemřeli jak biologičtí, tak adoptivní rodiče. Oženil se s Giustinou Baroni, která byla sestrou biskupa v Calvi a měl s ní 13 dětí. Aby uživil rodinu pracoval jako hlavní pokladní v bance Santissima Annunziata.\n\nV roce 1706 upadl v podezření z defraudace. Opustil rodinu a uchýlil se do Říma. Tam se seznámil se sicilským šlechticem a hudebním skladatelem Emanuelem d'Astorgou, který použil jeho básně jako texty pro několik svých kantát a serenád. Následující dva roky cestovali společně po Itálii. V Janově byli okradeni svým sloužícím a aby získali peníze prodali několik libret impresáriu janovské opery. Poté zamířili do Benátek a změnili si jména. Z d'Astorgy se stal \"Giuseppe del Chiaro\" a Biancardi přijal jméno \"Domenico Lalli\", pod kterým vystupoval po zbytek svého života. Pod tímto jménem uzavřel v Benátkách i svůj druhý sňatek.\n\nJejich cesty se pak rozdělily. D'Astorga odešel do Madridu kam jej pozval následník trůnu Karel (později císař Karel VI.), na nějž učinila značný dojem Astorgova opera „Dafni“. Lalli se spřátelil se známým libretistou Apostolem Zenou. Na jeho doporučení se Lalli stal manažerem divadel rodiny Grimaniů (\"Teatro San Samuele\" a \"Teatro San Giovanni Grisostomo\"). V této funkci nejprve upravoval libreta jiných autorů. Lalliho první samostatné libreto byla opera \"L'amor tirannico\", na které zkomponoval hudbu Francesco Gasparini a která byla provedena v roce 1710 v divadle \"Teatro San Cassiano\" v Benátkách. V následujících letech napsal řadu libret pro přední hudební skladatele té doby. Např. pro Antonia Vivaldiho[ napsal nejméně pět libret, pro Albinoniho tři a dvě pro Alessandra Scarlattiho. Stal se také členem benátské akademie (Accademia degli Arcadi). Dvě ze svých libret (La cantatrice a Il tropotipo) publikoval pod svým arkadským jménem \"Ortanio\".\n\nV roce 1723 se stal dvorním básníkem bavorského kurfiřta Maxmiliána II. Emanuela a později i jeho syna, císaře Karla VII. Bavorského. Kromě operních libret, Lalli publikoval v Benátkách svou poesii a prozaická díla pod svým skutečným jménem Sebastiano Biancardi.\n\nPřibližně v polovině třicátých let jeho kariéra operního libretisty pomalu končila a ve funkci ředitele Grimaniho divadel ho nahradil Carlo Goldoni. Po smrti své první ženy se znovu oženil s Barbarou Pazini. Dále se živil více jako spisovatel. Mimo jiné zveršoval biblická podobenství a přísloví a vydal sbírku životopisů neapolských králů.\n\nDo konce života se snažil získat královskou milost, aby se mohl vrátit do svého rodného města. Nikdy se mu to však nepodařilo. Zemřel v Benátkách v chudobě 9. října 1741 ve věku 62 let. Je pohřben v kostele Chiesa di Santa Maria Formosa.\n\n\n\n"}
{"id": "1148553", "url": "https://cs.wikipedia.org/wiki?curid=1148553", "title": "Vdovy a sirotci", "text": "Vdovy a sirotci\n\nVdovy a sirotci (souhrnně též parchanty) je označení pro druh typografické chyby. Jedná se o osamocené řádky, které jsou zlomem stránky odděleny od zbytku odstavce.\n\n\nOznačení \"vdovy a sirotci\" je převzato od anglicky mluvících typografů: \"widows and orphans\".\n\nPodobnou chybou by bylo i ponechání samotného nadpisu kapitoly na konci stránky, bez začátku odstavce, který je tím nadpisem uvozován.\n\nNapříklad ve Wordu na řešení těchto typografických prohřešků pro odstavce existují stylové předvolby \"svázat řádky odstavce\" a pro nadpisy \"svázat s předešlým odstavcem\".\n\n"}
{"id": "1148558", "url": "https://cs.wikipedia.org/wiki?curid=1148558", "title": "Caatinga", "text": "Caatinga\n\nCaatinga je místní označení biomu, který se nachází ve vnitrozemí severovýchodní Brazílie. Je tvořen řídkým porostem suchomilných keřů a nízkých stromů. Většina území má charakter buše, ale v závislosti na četnosti srážek se zde nacházejí ostrůvky vzrostlého opadavého lesa i polopouštní krajina, v níž jsou jedinou vegetací kaktusy. Rozloha Caatingy tvoří zhruba 750 000 až 850 000 čtverečních kilometrů a zaujímá tak okolo desetiny brazilského území. Na západě hraničí s vlhčí oblastí lesů a savan zvanou cerrado, na východě s Atlantickým lesem a na severu postupně přechází v mangrovy na pobřeží Atlantského oceánu. Název caatinga pochází z jazyka domorodého kmene Tupí a znamená v překladu „světlý les“.\n\nPodnebí v oblasti je velmi horké a suché, s výjimkou období dešťů, které trvá obvykle od prosince do dubna. Nejvýznamnějším zdrojem vody je řeka São Francisco. Krajina je členitá, s četnými roklemi a svědeckými horami. Rostlinný pokryv tvoří převážně kavanilesie, palma babassu nebo \"Cedrela odorata\", důležitými užitkovými rostlinami jsou ledvinovník západní a mombín hlíznatý, kvalitní dřevo dává palisandr bahijský. Řada rostlin si vyvinula adaptaci na místní podmínky, jako jsou soudkovité kmeny a množství trnů. Vyskytuje se zde množství endemických ptačích druhů jako mravenčík Sellowův, hrnčiřík chocholatý nebo klouzálek vousatý. Papoušek ara Spixův je považován za vyhynulého ve volné přírodě. Vzácným druhem opice je \"Callicebus barbarabrownae\". Vrcholovým predátorem je jaguár americký.\n\nV oblastech s dostatkem vláhy se pěstuje réva vinná, melouny a tropické ovoce, velká část caatingy je však využívána pouze k pastevectví dobytka. Díky množství kvetoucích rostlin je rozšířeno včelařství. Malá část území o rozloze 1291 km² je chráněna jako Národní park Serra da Capivara. \n\n"}
{"id": "1148563", "url": "https://cs.wikipedia.org/wiki?curid=1148563", "title": "Patty Spivot", "text": "Patty Spivot\n\nPatricia „Patty“ Spivot je fiktivní postava z komiksových příběhů publikovaných společností DC Comics. Je výtvorem tvůrčího dua, které tvořili kreslíř Irv Novick a spisovatel Cary Bates. Je přítelkyní a partnerkou druhého Flashe Barryho Allena (před komiksovou událostí Flashpoint). Poprvé se objevila v komiksové sérii „Five-Star Super-Hero Spectacular“ (DC Special Series #1) v září 1977.\n\nPatricia „Patty“ Spivot pomáhala jako asistentka v laboratoři forenzního vědce Barryho Allena na policejní stanici v Central City. Jednoho dne byla málem zaplavena chemikáliemi, když do laboratoře uhodil blesk. Barry ji však díky své rychlosti zachránil. Během tohoto incidentu měl vidění o tom, co by se stalo, kdy by ji nebyl zachránil. V tomto snu Patty získala stejné schopnosti jako Flash a přijala tajnou identitu jako Ms. Flash. Její rychlost však měla katastrofální vedlejší účinky, které vyústily ve zničení Central City.\n\nV následujících dnech začala Patty nacházet zalíbení v Barrym, věděla však o jeho posedlosti s případem nevyřešené vraždy jeho matky. Proto se rozhodla si držet odstup, dokud nebude připravený se ve svém životě posunout dál. Když se však Barry změnil a byl více otevřený, zamiloval se do Iris Westové, která se později stala jeho ženou. Patty a Barry tedy zůstali pouze přáteli.\n\nPozději se z ní stala forenzní analytička krve na policejním oddělení.\n\nPoté, co se velitelem policejní stanice stal David Singh, který začal preferovat kvantitu vyřešených případů nad jejich kvalitu, Patty se rozhodla opustit Central City a odstěhovat se do Blue Valley v Nebrasce.\n\nBarry kontaktoval Patty, aby mu pomohla s případem smrti Elongated Kida. Zrovna byla na návštěve své matky v Keystone City, proto se vydala na policejní stanici, aby se potkala s Barrym. Řekla mu, že je spokojená se svým životem v Blue Valley. Protože si přála zapomenout na svou minulost, požádala Barryho, aby ji do případu nijak nezapojoval. Nicméně, Barryho zavolali na jiné místo činu, a on přesvědčil Patty, aby se k němu připojila. Na místě našli malého kluka, schovávajícího se v kontejneru. Přivedli ho na policejní stanici, aby svědčil, on ale odmítl vypovídat komukoliv jinému, než Patty. Krátce poté se chlapec odhalil jako Professor Zoom, Reverse-Flash. Právě on byl zodpovědný za smrt Elongated Kida a jiných, a vyhrožoval Patty stejným způsobem, jakým zabil ostatní - zrychlením jejího procesu stárnutí tak rapidně, až by zemřela na stáří během několika sekund. Flashovi, Kid Flashovi a Hot Pursuit(ovi) se však podařilo přiběhnout právě včas, aby zachránili Patty.\n\nPozději se Barry šel podívat na Patty, aby zjistil, zda je v pořádku. Patty mu sdělila, že se chce vrátit do Blue Valley, ale Barry se jí pokusil přemluvit, aby zůstala. Patty tedy odhalila Barrymu její city. Barry, zcela překvapený touto zprávou, jí řekne, že bude navždy jejím kamarádem a požádá ji, aby přemýšlela o zůstání v Central City, a Patty slíbí, že bude. V tu chvíli ale vejde Iris, a Patty, aby předešla trapnému momentu, raději odchází.\n\nPatty, který byla odhodlaná udělat něco se svým životem, ukradla ze skříňky na důkazy motorku bývalého Hot Pursuita, čímž se stala novým Hot Pursuitem. Na útěku před skupinou policistů vyjela na střechu. Najednou však její motorka detekovala časovou bouři a zahájila samovolnou bezpečnostní (časovou) evakuaci. Patty se tedy přenesla až do roku 3011.\n\nKrátce po přistání byla zajata Brainiacem a zavřena do hibernační komory, kde byla přinucena prožít svou nejhorší vzpomínku: když byla ještě malá dívka, málem se utopila v bazénu. Naštěstí se jí ale podařilo z komory uniknout.\n\nPozději vysvobodila z Brainiacovy moci Kid Flashe. Při tom vyjde najevo, že Brainiac ovládl celou planetu. Když se ona i Kid Flash dostanou do bezpečí, Patty odhalí Kid Flashovi svou pravou identitu a vysvětlí mu, proč jsou v 31. století. Kid Flash na to však odpoví, že on sám se ve 31. století narodil, a to, co vidí právě teď, rozhodně není to pravé 31. století. Tím vychází najevo, že se v minulosti stalo něco s časem. Patty tedy dále vysvětluje, že její motorka může cestovat v čase, ale pouze, pokud má \"Speed Force Tank\". Kid Flash tedy souhlasí, že jí pomůže získat její motorku zpět. Upozorňuje hlavně na to, že se určitě musí vydat do minulosti a napravit časoprostorové chyby. Na konci rozhovoru si Kid Flash sundává rukavici a je vidět, že na jeho pravé ruce má strženou kůži, tedy pouze svaly a kosti.\n\nBart si bere Pattyinu helmu, aby zjistil, jak moc byla minulost změněna. V tom okamžiku jsou však napadeni Brainiacovými průzkumnými jednotkami. Podaří se jim uniknout pomocí Pattyiny motorky a schovat se v opuštěné budově. Rozhodnou se infiltrovat Brainiacovu pevnost, aby získali \"Speed Force Tank\".\n\nFlashovi se podařilo změnit realitu a vytvořit nový vesmír, ve kterém přivedl Patty zpět k životu. V této verzi reality má Patty vztah s Barrym, který se nikdy s Iris Westovou neožení.\n\nPatty Pivot se poprvé objevila v druhé sezóně seriálu The Flash, kde ji hrála Shantel VanSanten. V její první epizodě „Flash of Two Worlds“ se snaží přidat k rozpadlé „Jednotce na boj s metalidmi“ pod vedením Joe Westa. Také zjišťujeme, že je velkým fanouškem Barryho vědeckých studií, které si pečlivě pročetla. Posléze je unesena Sand Demonem, zachrání ji však oba Flashové (Barry Allen & Jay Garrick). I přesto je ale stále odhodlaná se k jednotce přidat, a vychází najevo, že důvodem jejího odhodlání je vražda jejího otce, kterou spáchal Mark Mardon díky schopnostem získaným při výbuchu částicového urychlovače. Joe nakonec její rozhodnutí přijme, i když nesdílí její nadšení.\n\n"}
{"id": "1148564", "url": "https://cs.wikipedia.org/wiki?curid=1148564", "title": "Kvěchův mlýn", "text": "Kvěchův mlýn\n\nKvěchův mlýn, zvaný též Žabkovský nebo Výrkovský mlýn, či Na Papírně, je stavba v obci Klokoty-Dražice č.p. 37, stojící na pravém břehu řeky Lužnice (říční kilometr 34,814), asi 3 km od Tábora po proudu řeky.\n\nZdejší mlýn existoval již před rokem 1550, tehdy jako poddanský. Od roku 1550, kdy sloužil městu, byl jeho název Žabkovský mlýn. V 16. století na mlýně dále hospodařila rodina Malých zvaných \"Výrkové\", podle kterých se mlýn nazýval „Výrkovský“. Po rodině Malých mlýn krátce drželo město Tábor, ale již v roce 1606 ho koupil Václav Kvěch za cenu 450 kop míšeňských. S přestávkami ve 30. a 50.–90. letech rodina Kvěchů mlýn vlastní doposud.\n\nMlýn s pohonem vodního kola na spodní vodu je doložen od roku 1606. Roku 1887 mlýn vyhořel a roku 1891 přibyla pila. V současné době mlýn slouží jako vodní elektrárna, která byla opětovně uvedena do provozu v roce 1995. V něm je instalována Francisova turbína o výkonu 22 kW, osazená Kaplanovou vrtulí o výkonu 3 kW. Dnes budova slouží také jako čistička odpadních vod.\n\nNa Lužnici po proudu směrem od Tábora se nacházejí ještě další mlýny:\n\n"}
{"id": "1148567", "url": "https://cs.wikipedia.org/wiki?curid=1148567", "title": "Velká jedle (Janské Údolí)", "text": "Velká jedle (Janské Údolí)\n\nVelká jedle je památná jedle bělokorá, která roste na katastrálním území Janské Údolí v okrese Český Krumlov. Obvodem kmene (355 cm) jde o nejmohutnější památnou jedli jižních Čech. Nachází se na východním svahu hory Bulový v CHKO Blanský les, v nadmořské výšce 825 m v blízkosti krajnice lesní komunikace.\n\n"}
{"id": "1148569", "url": "https://cs.wikipedia.org/wiki?curid=1148569", "title": "Domenico Dolce", "text": "Domenico Dolce\n\nDomenico Mario Assunto Dolce (* 13. srpen 1958, Polizzi Generosa) je italský módní návrhář narozený na Sicílii. Spolu se Stefano Gabbanou založil roku 1985 v Miláně módní firmu \"Dolce & Gabbana\" (D&G), která se stala v módním průmyslu velmi vlivnou. Oba návrháři byli dlouho i homosexuálními partnery v osobním životě, avšak vztah ukončili po roce 2003. Časopis \"Forbes\" Dolceho roku 2015 označil za 27. nejbohatšího Itala. \n\nVe stejném roce se Dolce v rozhovoru pro časopis \"Panorama\" vyslovil proti tomu, aby si homosexuálové pořizovali děti ze zkumavky. Britský gay zpěvák Elton John následně vyzval homosexuály k bojkotu zboží \"Dolce & Gabbana\", podobně jako jiné celebrity. Stefano Gabbana poté Eltona Johna na sociální síti Instagram označil za fašistu.\n"}
{"id": "1148570", "url": "https://cs.wikipedia.org/wiki?curid=1148570", "title": "Database as a service", "text": "Database as a service\n\nDatabase as a service (zkratka \"DaaS\") je typ software as a service. Je to služba, nabízená na základě platebního systému pay-per-use, která poskytuje přístup k databázi na požádání s cílem uložit data. \n\n\nHlavní výhodou koncepce DaaS je vyloučit složitost a náklady související s provozováním vlastní databáze. DaaS má tyto výhody: \n\n"}
{"id": "1148571", "url": "https://cs.wikipedia.org/wiki?curid=1148571", "title": "Kritika islámu", "text": "Kritika islámu\n\nKritika islámu existuje již od 7. století, z doby, kdy se islám formoval. Rané psané kritiky na adresu islámu pocházejí od křesťanů do 9. století, z nichž mnoho vidělo v islámu radikální křesťanskou herezi. Hinduisté a zoroastriáni také přišli s významnou kritikou. Později zazněla kritika i ze strany samotného muslimského světa. Kritika islámu v západním světě zesílila po útocích z 11. září 2001 a ostatních teroristických akcích ve 21. století.\n\nMezi objekty kritiky patří morální stránka jak veřejného, tak soukromého života Mohameda, podle islámu posledního a nejvýznamnějšího proroka tohoto náboženství. Otázky týkající se pravosti a morálky koránu, islámské svaté knihy, jsou rovněž intenzivně projednávány. Údaje z Afriky a Indie popisují zničení původních kultur islámem. Další kritiky se zaměřují na otázku lidských práv v islámském světě, a to jak v historii, tak v moderní době, včetně zacházení se ženami a náboženskými i etnickými menšinami v rámci islámského práva \"(šaría)\" a praxe. V návaznosti na nedávný trend multikulturalismu je kritizován také vliv islámu na neschopnost či neochotu muslimských imigrantů asimilovat se v západním světě i dalších zemích, jako např. Indie a Rusko.\n\nPrvní přeživší psanou kritiku islámu lze nalézt ve spisech křesťanů, kteří se dostali pod nadvládu raného islámského chalífátu. Jeden z nich byl Jan z Damašku (asi 676-749 n. l.), který byl s islámem a arabštinou obeznámen. Druhá kapitola jeho knihy Pramen poznání má název \"ohledně kacířství\" a představuje sérii diskuzí mezi křesťany a muslimy. Jan tvrdí, že ariánský mnich (o kterém nevěděl, že byl Bahíra) ovlivnil Mohameda a pohlíží na islámskou doktrínu jako na mišmaš uplácaný z Bible. Na adresu islámských tvrzení, že je islám Abrahámovského původu, Jan vysvětluje, že Arabové byli nazývání „Saracéni“ (, Sarakenoi), protože byli „prázdní“ (řecky κενός, kenos) „Sáry“. Byli nazýváni i jako „Hagaréni“, protože byli „potomci otrokyně Hagar“.\n\nMezi další významné kritiky islámu patří:\n\nMohamed je muslimy považovaný za jednoho z proroků islámu a model pro jeho následovníky. Kritici jako je Sigismund Koelle a bývalý muslim Ibn Warraq označují některé z Mohamedových činů jako nemorální.\n\nŽidovský vůdce Ka'b ibn al-Ashraf působící v Medíně v 6. a 7. století n. l. napsal poetickou eulogii připomínající zavraždění významných Kurajšovců; později odcestoval do Mekky a vyprovokoval Kurajšovce k boji s Mohamedem. Také sepsal erotickou poezii o muslimských ženách, která zde urazila muslimy. Mohamed vyzval své stoupence k zabití Ka'ba. Své služby mu nabídl Muhammad ibn Maslamah a ještě další čtyři. Mohamed ibn Maslamah a ostatní vylákali Ka'ba ze své pevnosti za měsíčné noci tím, že předstírali, že se obrátili proti Mohamedovi, a na příkaz Mohameda ho zabili navzdory jeho energickému odporu. Židé byli jeho vraždou vyděšeni a jak popisuje historik Ibn Ishaq: \"...nebylo Žida, který by se nebál o svůj život.\"\n\nPodle většiny hadíthů bylo Áiše v době sňatku s Mohamedem 6 let a manželství bylo sexuálně naplněno v jejích devíti letech (podle at-Tabarího v deseti letech). Tato skutečnost je dnes často kritizována, kritika ze strany západní kultury se ovšem objevila až poměrně nedávno. Manželství s dětmi nebyla v tehdejší beduínské společnosti neobvyklá a po většinu historie bylo muslimskými historiky Aíšino mládí považováno za velmi pozitivní fakt a často vyzdvihováno, protože bylo vnímáno jako potvrzení jejího panenství a čistoty.\n\nHistorik Bernard Lewis píše: \"Jedním ze smutných paradoxů lidské historie bylo, že humanitární reformy přinesené islámem vyústily v obrovský rozvoj obchodu s otroky uvnitř, a ještě větší vně islámského světa.\" Poznamenává, že islámská nařízení proti zotročování muslimů vedly k masivnímu dovozu otroků z venku. Podle profesora Patricka Manninga způsobilo islámské uznání a kodifikace otroctví ochranu a expanzi otroctví než opak.\n\nNa rozdíl od západních společností, které ve své opozici vůči otroctví daly vzniknout hnutí proti otroctví, jejichž počet a nadšení často pramenily z církevních skupin, v muslimských společnostech žádná taková organizace na místní úrovni vůbec vyvinuta nebyla. V muslimské politice stát nekriticky učení islámu přijal a aplikoval jej jako zákon. Tím, že islám otroctví postihoval, rozšířil legitimitu obchodu s otroky.\n\nAž ve 20. století, po první světové válce, začalo být otroctví v muslimských zemích postupně stavěno mimo zákon a potlačováno; především díky tlaku vyvíjeného západními zeměmi, jako Velká Británie a Francie. Gordon popisuje nedostatek domácích islámských hnutí za zrušení otroctví jako důsledek toho, že je hluboce zakotveno v islámském právu. Legitimizováním otroctví a – potažmo – obchodu s otroky islám tyto praktiky povýšil na nezdolatelnou morální rovinu. V důsledku toho nikde v muslimském světě nebyla ideologická výzva proti otroctví. Politická a sociální struktura muslimské společnosti by se na takovou výzvu dívala špatně. Někteří muslimští vůdci, jako fátimovský chalífa Al-Hakim bi-Amr Allah, otroctví zakázali, ale v islámském světě měli malý vliv.\n\nOtázka otroctví v islámském světě v moderní době je sporná. Kritici argumentují, že je těžké dokázat jeho existenci a ničivé účinky. Jiní tvrdí, že otroctví v centru islámských zemí prakticky vymřelo v polovině dvacátého století a že zprávy ze Súdánu a Somálska ukazují otroctví v příhraničních oblastech jako důsledek pokračující války. Podle některých učenců dochází v posledních letech ke \"znepokojujícímu trendu\" ohledně \"znovuotevření\" problematiky otroctví některými konzervativními salafistickými učenci po tom, co bylo otroctví ve 20. století v muslimských zemích zakázáno a \"většina muslimských učenců\" shledala praxi, že \"není v souladu s morálkou koránu\".\n\nŠejk Fadhlalla Haeri z Karbaly vyjádřil v roce 1993 názor, že může dojít k prosazování nevolnictví, ale omezeného na válečné zajatce a těch jako otroky narozených. Dr. Abdul Latif-Mushtari, vedoucí homiletiky a poradenství na Univerzitě al-Azhar, uvádí na téma ospravedlnění islámského povolení otroctví:\nVydání digitálního časopisu Islámského státu Dabiq z roku 2014 ospravedlňuje zotročení jezídských žen.\n\nPodle islámského práva je odpadlictví popisováno jako seznam činů, mezi které patří konverze k jinému náboženství, popření existence Boha, odmítání islámských proroků, zesměšňování Boha nebo proroka, uctívání model, odmítání šaríi nebo jednání umožňující chování, které šaría zakazuje, jako je například cizoložství, příjem zakázaných potravin nebo pití alkoholických nápojů. Většina muslimských učenců se drží tradičního názoru, že odpadlictví se trestá smrtí nebo odnětím svobody až do pokání; alespoň pro dospělé muže zdravé mysli.\n\nZákony zakazující náboženskou konverzi jsou v rozporu s článkem 18 Všeobecné deklarace lidských práv, v němž se uvádí, že \"každý má právo na svobodu myšlení, svědomí a náboženství; toto právo zahrnuje v sobě i volnost změnit své náboženství nebo víru, jakož i svobodu projevovat své náboženství nebo víru, sám nebo společně s jinými, ať veřejně nebo soukromě, vyučováním, prováděním náboženských úkonů, bohoslužbou a zachováváním obřadů.\"\n\nAnglický historik C. E. Bosworth říká, že tradiční pohled na odpadlictví brání rozvoji islámského učení. Zatímco organizační forma křesťanských univerzit umožnila rozvoj a rozkvět do moderních univerzit, \"ty muslimské zůstaly sevřené samotnou doktrínou vakf - jejich fyzické zázemí je často beznadějně zhoršující se a jejich osnovy jsou zúženy vyloučením netradičních náboženských věd jako filozofie a přírodní vědy\" ze strachu, že by se mohly vyvinout v potenciální záchytné body pro káfiry – lidi, kteří odmítají Boha.\n\nBernard Lewis shrnuje:\nČtyři sunnitské školy islámské právní vědy se stejně jako šíitští učenci dohodly na rozdílných trestech pro muže a ženu. Zdravý dospělý muž-odpadlík může být popraven. Odpadlice může být podle většinového názoru popravena, nebo podle jiných má být uvězněna, dokud neodprosí.\n\nNěkteré široce držené výklady islámu jsou v rozporu s úmluvami o lidských právech, které uznávají právo na změnu náboženství. Zejména článek 18 Všeobecné deklarace lidských práv.\n\nK implementaci tohoto článku 18 (2) Mezinárodní pakt o občanských a politických právech říká:\n\nPrávo pro muslimy změnit své náboženství není poskytováno íránským právem šaría, které toto právo konkrétně zakazuje. Muslimské země jako Súdán, Saúdská Arábie nebo Írán mají pro odpadlictví od islámu trest smrti. V roce 1990 organizace islámské spolupráce zveřejnila samostatnou Káhirskou deklaraci lidských práv v islámu v souladu s šaríou. Ačkoliv poskytuje mnoho práv v prohlášení OSN, neuděluje muslimům právo na konverzi k jinému náboženství a omezuje svobodu projevu.\n\nAbul Ala Maududi, zakladatel pákistánské islámské strany, napsal knihu nazvanou \"Lidská práva v islámu, ve které tvrdí, že dodržování lidských práv bylo vždy v právu šaría zakotveno a kritizuje západní představy, že mezi těmito dvěma existuje zásadní rozpor. Západní učenci z velké části jeho analýzu odmítají.\n\nTeroristické útoky na USA z 11. září 2001 a další nedávné útoky vedly nemuslimy k názoru, že islám je násilné náboženství. Učení Koránu ohledně otázek války a míru se stalo v posledních letech tématem horlivé diskuse. Někteří poukazují na verše koránu, které schvalují vojenské akce proti nevěřícím jako celku, a to jak za života Mohameda, tak i po něm. V koránu stojí: \"Bojujte ve jménu svého náboženství s těmi, kteří bojují proti Vám.\" Jiní se na druhou stranu snaží argumentovat, že tyto verše Koránu jsou interpretovány mimo kontext, a tvrdí, že když se verše čtou v kontextu, je zcela zřejmé, že Korán agresi zakazuje a dovoluje boj jen v sebeobraně.\n\nOrientalista David Margoliouth popsal bitvu u Chajbaru jako \"stupeň, od kterého se islám stal hrozbou pro celý svět.\" Podle Margolioutha by dřívější útoky na Mekkánce a židovské kmeny v Medině (např. invaze Banú Kurajza) mohly být věrohodně připsány ke křivdám provedených Mohamedovi nebo islámskému společenství. Margoliouth ale tvrdí, že Židé z Chajbaru neudělali nic, co Mohamrda nebo jeho následovníky poškozovalo a útok připisuje touze po kořisti. Mohamedův důvod k útoku byl, že \"jeho obyvatelé \"nebyli muslimové\"\" (kurzívou ve zdroji) a podle Margolioutha se toto stalo omluvou pro neomezené dobývání.\n\n\"Džihád\", islámský termín, je náboženskou povinností muslimů. V arabštině se slovo \"džihád\" překládá jako podstatné jméno znamenající \"boj\". Džihád se v Koránu objevuju 41krát a často v idiomatickém vyjádření \"úsilí pro Boží vůli (al-džihad fi sabil Allah)\". Džihád je pro muslimy důležitou náboženskou povinností. Menšina mezi sunnitskými učenci tuto povinnost někdy popisuje jako šestý pilíř islámu, i když takový oficiální status nemá. Nicméně mezi ší'itskými dvanáctníky je džihád jedna z 10 přídavných povinností víry. Korán opakovaně volá po džihádu nebo svaté válce proti nevěřícím, včetně Židů a křesťanů. Odborník na střední východ Bernard Lewis říká, že \"drtivá většina klasických teologů, právníků a tradicionalistů (odborníci na hadísy) chápe povinnost džihádu ve vojenském smyslu.\" Kromě toho Lewis dodává, že po většinu ze zaznamenané historie islámu – od života proroka Mohameda a dále – bylo slovo džihád používáno v první řadě ve vojenském smyslu. Podle Andrew Bostoma se velké množství džihádistů zaměřovalo na křesťany, hinduisty a Židy.\n\nKorán: (08:12): „...Já vrhnu do srdcí těch, kdož nevěří, hrůzu, a vy bijte je po šíjích a bijte je po všech prstech!“ Fráze, která \"přikazovala, aby terorizovali nevěřící\" byla citována jako motivace pro džihádistický teror. Jeden džihádistický duchovní řekl:\n\nDavid Cook, autor \"Pochopení džihádu\", řekl: \"Při čtení muslimské literatury – a to jak moderní, tak klasické – je vidět, že důkazy o nadřazenosti duchovního džihádu jsou zanedbatelné. Dnes je jisté, že žádný muslim používající nezápadní jazyk (arabštinu, perštinu, urdštinu) by nikdy netvrdil, že džihád primárně není násilný nebo že byl nahrazen duchovním džihádem. Tyto nároky jsou dílem výhradně západních učenců, především těch, kteří studují súfismus nebo práce v mezináboženském dialogu. A také muslimských obhájců, kteří se snaží prezentovat islám v nejneškodnější formě.\" Magdi Allam, v Egyptě narozený italský novinář, popisuje islám jako násilný ze své podstaty a vyznačující se \"nenávistí a nesnášenlivostí\".\n\nRúholláh Chomejní se vyjádřil:\n\nAčkoli byla poprava stětím původně hojně rozšířená metoda popravy, byla po celém světě postupně zakázána. Islám je dnes jediné světové náboženství, jehož státní i nestátní představitelé a vyznavači tyto popravy ospravedlňují a legitimizují.\n\nLesbická aktivistka Irshad Manji, bývalý muslim Ehsan Jami či bývalá nizozemská politička Ayaan Hirsi Aliová kritizují postoje islámu vůči homosexuálním lidem. Většina mezinárodních organizací pro lidská práva, jako je například Human Rights Watch a Amnesty International, odsuzují islámské zákony. Ty dělají z homosexuálních vztahů mezi dospělými zločin. Od roku 1994 výbor Spojených národů pro lidská práva také rozhodl, že tyto zákony porušují právo na soukromí zaručené všeobcnou deklarací lidských práv a Mezinárodním paktem o občanských a politických právech.\n\nV květnu 2008 byla LGBT organizace Lambdaistanbul (se sídlem v Istanbulu v Turecku) zakázána na základě soudního rozhodnutí pro porušení ústavních ustanovení o ochraně rodiny a článku zakazujícího subjekty s cíli, které porušují zákon a morálku. Nakonec bylo toto rozhodnutí nejvyšším soudem zrušeno.\n\nBývalý muslim Ibn Warraq poznamenal, že odsouzení homosexuality v Koránu bylo v praxi často ignorováno a že islámské země byly až donedávna k homosexualitě tolerantnější než ty křesťanské. Bývalý íránský prezident Mahmúd Ahmadínežád několikrát prohlásil, že v Íránu homosexuálové nejsou a homosexualitu označil jako \"odpornou\".\n\nMnoho učenců tvrdí, že právo šaría vybízí k domácímu násilí na ženách, když má muž u své manželky podezření na \"nushuz\" (neposlušnost, neloajálnost, rebelie, špatné chování). Jiní učenci tvrdí, že bití není v souladu s moderními perspektivami Koránu.\n\nJedním z veršů koránu, který povoluje domácí násilí je súra 4:34. V úctě k súře 4:34 mnoho zemí, kde platí právo šaría, případy domácího násilí nepostihuje. Šaría je kvůli ignorování ženských práv v případech domácího násilí kritizována. Musawah/CEDAW, KAFA a další organizace navrhují způsoby, jak upravit zákony inspirované právem šaría ke zlepšení ženských práv v islámských zemích, včetně práv v případech domácího násilí. Výjimkou v islámských státech nejsou ani útoky na ženy pomocí kyseliny.\n\nV posledních desetiletích se zvýšila imigrace muslimů do Evropy, čímž vznikly problémy s novými sousedy. Konzervativní muslimské sociální postoje a návyky vyvolaly k moderním tématům v Evropě i jinde polemiku. Učenci se dohadují o tom, jak moc jsou tyto postoje výsledkem muslimské víry. Někteří kritici považují islám se sekulární západní společnosti za zcela neslučitelný. Jejich kritika byla částečně ovlivněna postoji proti multikulturalismu, obhajovaných některými filozofy, úzce spjatými s dědictvím nových filozofů. Prohlášení proponentů jako je Pascal Bruckner popisují multikulturalismus jako vynález \"osvícených\" elit, které popírají výhody demokratických práv vůči nezápadním tím, že je připoutají k jejich kořenům. Věří, že toto dává islámu volnou ruku k propagaci činů, které oni sami nazývají zneužíváním či špatným zacházením, jako je týrání žen a homosexuálů a v některých zemích také otroctví. Dále uvádějí, že multikulturalismus umožňuje určitou míru svobody vyznání, která však přesahuje to, co je zapotřebí pro osobní svobodu náboženského vyznání a přispívá k tvorbě organizací zaměřených na podkopávání evropských sekulárních či křesťanských hodnot.\n\nDo Kanady emigrovali lidé z téměř každé muslimské země. Podle nedávného průzkumu mělo 54% Kanaďanů na islám nepříznivý pohled, který byl vyšší než k jakémukoli jinému náboženství.\n\nVe Spojených státech se předpokládalo, že po bombových útocích v Bostonu budou imigrační procesy těžší. Komentátor Bryan Fischer navrhl, že žádná další víza už nebudou muslimům udělována a nebudou stavěny žádné další mešity Jeho názor získal podporu od bývalého prezidentského kandidáta Pata Buchanana.\n\nV roce 2004 hovořil kardinál George Pell na Acton Institute ohledně problematiky \"sekulární demokracie\" a popsal podobnost mezi islámem a komunismusmem: \"Islám může v 21. století poskytovat přitažlivost, která se dostala komunismu ve 20. století, a to jak pro ty, kteří jsou na jedné straně odcizení a zahořklí, tak na druhé straně pro ty, kteří hledají pořádek nebo spravedlnost.\" V jiné řeči Pell také souhlasí s tím, že kapacita pro jeho dalekosáhlou renovaci je silně omezena. Australský islamistický mluvčí Keysar Trad na kritiku reagoval: \"Komunismus je bezbožný systém, systém, který ve skutečnosti víru pronásleduje\".\n\nSpisovatelé jako Stephen Schwartz Suleyman a Christopher Hitchens shledávají některé prvky islamismu za fašismus. Malise Ruthven, skotský spisovatel a historik, který píše o náboženství a islámských záležitostech, se staví proti redefinici islamismu jako \"islamofašismu\", ale také nachází mezi dvěma ideologiemi \"přesvědčivé podobnosti\". Člen holandského parlamentu a předseda strany pro svobodu Geert Wilders také srovnává islám s fašismem a komunismem.\n\nTania Kambouri, německá policistka z Bochumi, vydala v roce 2015 knihu \"Deutschland im Blaulicht – Notruf einer Polizistin\" (2015), ve které na základě své každodenní policejní praxe velice tvrdě napadla migranty muslimského původu, a to kvůli jejich agresivitě.\n\nMezi další známé kritiky islámu v Německu patří zejména bývalý dlouholetý starosta Berlína Heinz Buschkowsky, jehož kritické knihy (\"Die andere Gesellschaft\" (2014), \"Neuköln ist überall\" (2012), vycházející z jeho zkušenosti s migranty, se staly bestsellerem, či německo-egyptský novinář a politolog Hamed Abdel-Samad, autor knihy \"Islámský fašismus: analýza\" (2016).\n\nK rakouským veřejným kritikům islámu patří bojovnice za lidská práva, spisovatelka pákistánského původu Sabatina James.\n\nV roce 2015 vyšla v českém překladu kniha iráckého konvertity od islámu, Josepha Fadelleho \"Cena, kterou zaplatíš\", v níž autor vypráví o tom, proč se rozhodl stát raději křesťanem a utéci od vlastní rodiny a víry, nežli být muslimem. Mezi francouzské kritiky islámu se dle britského deníku \"The Daily Telegraph\" řadí také slavný francouzský spisovatel, Michel Houellebecq, který např. ve své knize \"Podvolení\" (2015) kritizuje islámem podrobenou Francii, dále Éric Zemmour či spisovatel a politický aktivista Renaud Camus.\n\nAyaan Hirsi Ali, nizozemská politička a spisovatelka, jež náleží k předním nizozemským kritikům islámu, tvrdě poukazuje na rituální vraždy ze cti, znásilňování, násilí a incest. Tato politička a spisovatelka spolupracovala také na filmu \"Submission\" nizozemského režiséra Thea van Gogha. Ten byl v roce 2004 zavražděn radikálním muslimem.\n"}
{"id": "1148575", "url": "https://cs.wikipedia.org/wiki?curid=1148575", "title": "Terrestrial Trunked Radio", "text": "Terrestrial Trunked Radio\n\nTerrestrial Trunked Radio neboli TETRA je standardem ETSI pro profesionální radiové sítě se zaměřením na časově kritickou komunikaci, který byl speciálně vyvinut pro komunikaci vládních úřadů, bezpečnostních a záchranných složek (policie, hasičů, záchranných složek, armády), dále je často využíván pro komunikaci ve veřejné dopravě (letiště, dopravní podniky) a průmyslu.\nVelkou výhodou přesně definovaného standardu je interoperabilita mezi koncovými terminály a infrastrukturou různých výrobců. V jedné radiové síti mohou vzájemně komunikovat radiostanice od několika dalších různých výrobců podobně jako mobilní telefony v sítích GSM.\n\nTETRA má obdobnou buňkovou architekturu jako telefonní sítě GSM. Hlavním rozdílem proti mobilní sítí je možnost rychlé komunikace stiskem jediného tlačítka PTT s celou skupinou účastníků. V tomto ohledu systém vyniká velmi rychlým časem pro sestavení hovoru s průměrem pod 300 ms.\n\nOd prvního nasazení v roce 1997 jsou v provozu stovky radiových sítí TETRA. Většina sítí je provozována v Evropě, ale postupně se standard šíří na všechny kontinenty.\n\nStandard TETRA se vyvíjí. První verze označovaná TETRA Release 1 je nyní nahrazována systémy podle specifikace TETRA Release 2 označovaná rovněž TEDS, který umožňuje využívat pokročilé kvadraturní amplitudové modulace a podstatnou výhodou je vyšší datová propustnost radiové sítě. Přes výrazné zvýšení datové propustnosti v řádech několik stovek kbit/s není ani tato hodnota pro moderní multimediální aplikace s přenosem videa dostatečná a dalším krokem v rozvoji těchto technologií může být propojení technologií TETRA a LTE.\n\nRadiokomunikační TETRA využívá jako mnoho jiných moderních systémů (GSM, DMR) technologii časového multiplexu TDMA, kdy je komunikační kanál v případě systémů TETRA se šířkou 25 kHz rozdělen na 4 časové úseky (timesloty) . V časových úsecích mohou probíhat nezávislé hovory nebo přenos dat. Veškerá komunikace je digitální, hovory jsou digitalizovány pomocí hlasových kodeků a jsou přenášeny jako data. Systém TETRA umožňuje provoz pod trunkovou infrastrukturou nebo v přímém režimu, kdy komunikují radiostanice spolu navzájem.\n\nPodrobnější popis klíčových služeb radiokomunikačních systémů TETRA je na stránkách stránkách asociace TCCA.\n\n\n\n\n\nVzhledem ke svému zaměření na státní správu je v rámci standardu TETRA kladen velký důraz na bezpečnost systému a přenášených dat.\n\n\nPůvodně používaly radiové sítě podle standardu TETRA pouze centralizovanou topologii, kde byly jednotlivé základnové stanice připojeny k centrálnímu přepínači ( serveru, který obsahuje informace o konfiguraci sítě a uživatelích sítě). Tento typ topologie se nadále využívá pro středně velké a velké komunikační sítě. Pro zajištění spolehlivosti bývají centrální přepínače redundantně zdvojeny a geograficky odděleny.\n\nPro menší radiokomunikační sítě dnes většina výrobců nabízí distribuovanou topologii, kdy je inteligence sítě rozprostřena do jednotlivých základnových stanic. Velkou výhodou této topologie je velká odolnost proti poruchám.\n\nVzhledem k orientaci na nejnáročnější segment zákazníků, kteří vyžadují spolehlivé spojení v krizových situacích, realizují výrobci infrastruktury TETRA řadu opatření pro zajištění spolehlivosti systému. Výpadek žádné jednotlivé části systému nesmí způsobit selhání celého systému.\n\n\nTetra release 2 je více variabilní při využití modulace QAM. Postačuje-li uživateli systému menší přenosová rychlost, může použít modulaci s menším počtem stavů, tím dojde ke zlepšení citlivosti přijímače a ze základnové stanice lze pokrýt větší území. Naopak při požadavku na vyšší datovou propustnost lze použít více stavovou QAM modulaci a větší šířku kanálu, ale terminály i základnové stanice budou vyžadovat větší úroveň signálu. Síť základnových stanic bude muset mít větší hustotu.\n\nNěkolik příkladů, jak vypadají moderní základnové stanice nebo koncové terminály TETRA:\n\nKaždé technické řešení sebou nese výhody a nevýhody. Uživatel si musí zvolit řešení, které bude splňovat jeho požadavky.\n\n\n\n"}
{"id": "1148578", "url": "https://cs.wikipedia.org/wiki?curid=1148578", "title": "Kostel svatého Zikmunda (Králova Lhota)", "text": "Kostel svatého Zikmunda (Králova Lhota)\n\nKostel svatého Zikmunda je římskokatolický filiální kostel v Králově Lhotě, patřící do farnosti České Meziříčí. Orientovaný kostel situovaný na vyvýšeném místě uprostřed hřbitova ve východní části obce je výraznou dominantou celé okolní krajiny. Je chráněn jako kulturní památka České republiky.\n\nPůvodně gotický kostel je připomínán roku 1344. Dle mínění faráře Spirocha byl postaven okolo roku 1306 za panování Karla IV., kdy bylo do Prahy přivezeno tělo sv. Zikmunda. Vyhořel roku 1641 a do roku 1644 byl obnovován. Další oprava byla provedena roku 1679. Poškozen byl opět v roce 1759 a obnoven do současné podoby byl v barokním slohu roku 1771. Dva kostelní zvony byly zrekvírovány za 1. světové války, roku 1934 darovali kostelu nový zvon – umíráček – manželé Rýdlovi.\n\nJednolodní stavba s obdélníkovou sakristií, presbytář je zakončen pravoúhle. Presbytář, sakristie a loď jsou plochostropé, triumfální oblouk je gotický lomený a kruchta je uložena na dvou sloupech. Na jižní straně je předsíň se vstupním mírně hrotitým portálem. Hranolová třípodlažní věž s bedněným ochozem na krakorcích se nachází v západním průčelí a je kryta stejně jako kostel dřevěnými šindeli, členěna je horizontálními římsami. Okna jsou pravoúhlá, v první a druhém patře jsou úzká střílnová okénka.\n\nNa hlavním oltáři se nachází obraz patrona kostela s bohatě řezaným akantovým rámem se stuhou z roku 1679 a novější sochy světců. Varhany a kazatelna z období kolem r. 1700 jsou barokní.\n\nKostel je obklopen hřbitovem s historicky cennou hřbitovní zdí, která je také na seznamu kulturních památek. Roku 1880 byl nahrazen původní dřevěný kříž novým křížem pískovcovým.\n\nBohoslužby se konají první týden v měsíci v neděli od 14.00.\n\n"}
{"id": "1148582", "url": "https://cs.wikipedia.org/wiki?curid=1148582", "title": "Milan Vidmar", "text": "Milan Vidmar\n\nMilan Vidmar (22. června 1885, Lublaň – 9. října 1962, Lublaň) byl slovinský elektroinženýr, šachista, šachový teoretik, filosof a spisovatel. Byl odborníkem v oblasti transformátorů a přenosu elektrického proudu.\n\nMilan Vidmar se narodil ve slovinské Lublani v době, kdy byla součástí Rakousko-Uherska. Šel proto studovat na Technickou univerzitu Vídeň, obor strojírenství. Absolvoval v roce 1907. Poté odešel do rodné Lublaně, kde výrazně přispěl k rozvoji slovinské vědy. Stal se profesorem a nakrátko též rektorem (1928-1929) univerzity v Lublani, členem slovinské Akademie věd a umění, zakladatelem lublaňské Fakulty elektrotechniky a lublaňského Institutu elektrotechniky, který dnes nese jeho jméno (\"Elektroinštitut Milan Vidmar\"). Roku 1950 získal titul šachového velmistra. Napsal i několik knih o teorii šachu. Slovinská šachová federace pořádá každoročně mezinárodní šachový turnaj s názvem \"Memorial Milana Vidmara\". Jeho mladší bratr, Josip Vidmar, byl vlivný slovinský literární kritik, jeho syn Milan Vidmar mladší se stal významným šachistou.\n\n"}
{"id": "1148585", "url": "https://cs.wikipedia.org/wiki?curid=1148585", "title": "Dakotaraptor steini", "text": "Dakotaraptor steini\n\nDakotaraptor steini („Lupič z Dakoty“) je jedním z největších známých zástupců „srpodrápých“ dinosaurů z čeledi Dromaeosauridae. Žil až na samotném konci křídové periody) před 67 až 66 miliony let na území státu Jižní Dakota (USA). Obýval stejné ekosystémy souvrství Hell Creek, jako obří teropod \"Tyrannosaurus rex\" nebo rohatý dinosaurus \"Triceratops horridus\". Patří tedy k posledním neptačím dinosaurům před jejich úplným vyhynutím na konci křídy.\n\nPrvní fosilie tohoto dromeosaurida objevil paleontolog Robert DePalma roku 2005 v okrese Harding v Jižní Dakotě, o pět let později o něm poprvé referuje ve své disertační práci. Roku 2015 pak společně s paleontology Davidem A. Burnham, zesnulým Larry Deanem Martinem, Peterem Larsem Larsonem a Robertem Thomasem Bakkerem dinosaura formálně popisuje. Jméno je poctou státu Jižní Dakota a zároveň i indiánskému kmeni Dakotů, který tuto oblast obýval. Druhové jméno je zase poctou paleontologovi Walteru W. Steinovi.\n\nPři délce asi 6 metrů a hmotnosti kolem 350 kilogramů patří k největším známým dromeosauridům, větším druhem byl snad jedině mnohem starší \"Utahraptor ostrommaysorum\", který dosahoval délky až sedmi metrů a hmotnosti kolem půl tuny. Žil ovšem zhruba o 60 milionů let dříve v Utahu. Dakotaraptor měl typické mohutné drápy na zadních končetinách, dosahovaly podél vnějšího okraje délky až 24 cm, dinosaurus s nimi zřejmě zabíjel nebo si přidržoval kořist. Na jeho loketních kostech byly objeveny tzv. ulnární papily, které svědčí o tom, že teropod měl zaživa opeřené přední končetiny (a nejspíš i celé tělo). Podle proporcí dolních končetin zřejmě dokázal velmi rychle běhat.\n\nDakotaraptor byl blízký příbuzný podstatně menšího rodu \"Dromaeosaurus\". Mezi jeho vzdálenější příbuzné pak patřily rody \"Deinonychus\", \"Velociraptor\", \"Utahraptor\" nebo \"Achillobator\". Objevují se také spekulace, že může představovat dospělého jedince druhu \"Acheroraptor temertyorum\", který žil ve stejných ekosystémech a byl podstatně menší.\n\n\"Dakotaraptor\" se objevuje v knize \"Poslední dny dinosaurů\", kde tříčlenná smečka tohoto velkého opeřeného teropoda ohrožuje čtveřici cestovatelů časem.\n\n"}
{"id": "1148589", "url": "https://cs.wikipedia.org/wiki?curid=1148589", "title": "Volební program", "text": "Volební program\n\nVolební program je soubor slibů politické strany voličům. Lze jej pokládat za návrh smlouvy s voliči, který určuje postoje a cíle, které chce subjekt po volbách uvést do praxe. Strana jej aktivně představuje voličům, do jejichž povědomí se snaží dostat. Program také působí na vnější profilaci strany.\n\nPoměrný volební systém, kdy se obvykle po volbách utvářejí koalice více stran, může omezit vliv volebního programu. Volič pak počítá s tím, že volební program nebude dodržen v plném znění a může jej chápat jako pouhý pomocný indikátor pro posouzení budoucích koaličních vyjednávání.\n\nKromě volebních programů existují ještě další typy programů:\n\n\nVolební programy podle Otto Eibla plní řadu funkcí:\n\nPodle Pavla Šaradína lze funkce dělit na:\n"}
{"id": "1148593", "url": "https://cs.wikipedia.org/wiki?curid=1148593", "title": "Rozhledna na Vlčí hoře", "text": "Rozhledna na Vlčí hoře\n\nRozhledna na Vlčí hoře je postavena na plochém vrcholu Vlčí hory (891 m n. m.). Telekomunikační věž je tvořena ocelovým tubusem o výšce 40 m, kolem kterého se spirálovitě vine schodiště k vyhlídkové plošině umístěné ve výši 15 m. K rozhledně vede modrá turistická značka, nedaleko prochází cyklotrasa č. 23.\n\n"}
{"id": "1148595", "url": "https://cs.wikipedia.org/wiki?curid=1148595", "title": "Konferenční tlumočení", "text": "Konferenční tlumočení\n\nKonferenční tlumočení je specifický obor tlumočnictví, charakterizovaný nejvyššími nároky v celém tomto oboru činností. Spočívá v tlumočení na akcích konferenčního typu (mezinárodní konference, symposia, vzdělávací akce, rozhlasové a televizní vysílání živé i na záznam, filmové projekce, divadlo), tedy na akcích, které mají organizovanou podobu a zpravidla větší počet posluchačů. \n\nTypicky se konferenčním tlumočením rozumí tlumočení simultánní (současné), jež si žádá specializované technické vybavení a tlumočníky nejen s patřičnými jazykovými, ale i psychologickými schopnostmi.\n\nExistuje však i konferenční tlumočení konsekutivní (následné, kdy řečník a tlumočník hovoří střídavě), např. na vzdělávacích akcích, kde šetří náklady na technické vybavení, kratších společenských akcích, kde není nutná úspora času, nebo na masových shromážděních, kde nelze posluchače vybavit staničkami pro poslech simultánního tlumočení. Simultánní tlumočení vzniklo v průběhu Norimberského procesu (1945–46); v Československu sahají jeho počátky do 50. let 20. století.\n\nPřípravě adeptů konferenčního tlumočení se věnuje řada vysokých škol v Evropě i jinde ve světě. V Československu to byla od roku 1961 katedra tlumočnictví a překladatelství na tehdejší Univerzitě 17. listopadu v Praze, dnes Ústav translatologie FF UK.\n\nKonferenční tlumočníky v České republice sdružuje výběrová Asociace konferenčních tlumočníků (ASKOT), případně Jednota tlumočníků a překladatelů. V mezinárodním měřítku je to především výběrová Mezinárodní asociace konferenčních tlumočníků (AIIC), sdružující jednotlivce, a Mezinárodní federace překladatelů (FIT/IFT), sdružující národní organizace. Některé velké mezinárodní organizace si drží pro svoji potřebu stálý kádr konferenčních tlumočníků (instituce EU v 25 (!) jazycích, OSN, UNESCO, NATO a další).\n\n"}
{"id": "1148597", "url": "https://cs.wikipedia.org/wiki?curid=1148597", "title": "Boris Arapov", "text": "Boris Arapov\n\nBoris Alexandrovič Arapov (rusky Бори́с Алекса́ндрович Ара́пов; Petrohrad – 21. ledna 1992 tamtéž) byl ruský a sovětský hudební skladatel a pedagog.\n\nNa klavír ho začal učit matka. Později se stala jeho učitelkou klavíristka Zajcevová-Žukovičová. V deseti letech napsal své první skladby. V roce 1921 se přestěhoval do Petrohradu a studoval hru na klavír u Marii Judinové a Samarije Savšinského. Úraz ruky mu však nedovolil pokračovat v kariéře koncertního klavíristy. V roce 1923 vstoupil na kompoziční oddělení petrohradské konzervatoře, kde byli jeho učiteli Vladimír Ščerbajev a Michail Černov.\n\nPo absolvování konzervatoře přednášel teoretické obory na \"Hudebním učilišti M. P. Musorgského\" a pracoval v \"Ústavu historie umění\". V roce 1930 se stal učitelem na Leningradské konzervatoři a v roce 1940 byl jmenován profesorem. Během druhé světové války byla konzervatoř evakuována do Taškentu v Uzbekistánu. Zabýval se uzbeckou národní hudbou a při svých cestách do Číny a do Koreje byl ovlivněn hudbou dálného východu. V roce 1951 se stal vedoucím katedry instrumentace a v letech 1974–1992 vedl katedru skladby.\n\nVedle práce na konzervatoři se Arapov zabýval i organizační činností ve Svazu sovětských skladatelů. Zemřel v Petrohradě 21. ledna 1992. Je pohřben na Komarovském hřbitově.\n\n\n\n\n\n\n\n\n\n"}
{"id": "1148598", "url": "https://cs.wikipedia.org/wiki?curid=1148598", "title": "Zívání", "text": "Zívání\n\nZívání je reflex, při kterém se široce otevřou ústa a dojde k hlubokému nádechu, po němž následuje kratší výdech při zavírání úst. Jde o nervově-svalovou reakci. Zívá většina tříd obratlovců (od ryb až k savcům). Lidský plod zívá v děloze od třetího měsíce. Průměrné zívnutí trvá asi šest sekund.\n\nObecně se zívání chápe jako známka únavy či příprava ke spánku. Lidé zívají i ráno, což může být projev přípravy mozku na různé akce. Bývá také jedním z prvních příznaků mořské nemoci a jiných nevolností z pohybu. Nedokrevnost mozkového kmene při mozkové ischemii (nedostatku okysličené krve) zvyšuje zívání.\n\nExistují dvě hlavní fyziologické teorie. Podle jedné jde o zvýšení okysličení krve a mozkových struktur. Druhá tvrdí, že zívání je určeno k ochlazování krve a předchází přehřátí mozku.\n\nPodle posledních výzkumů převládá teorie, že jde o reflex, který slouží k ochlazení mozku, který tak lépe funguje i usíná. Během a po zívání u člověka vzroste tepová frekvence a na krátkou dobu i objem vdechovaného vzduchu, ten ale rapidně poklesne až pod střední hodnotu, což mluví proti teorii okysličení. Tato hypotéza nebyla potvrzena ani v přímých pokusech, kdy se četnost zívání neměnila u jedinců, kteří dýchali buď vzduch obohacený oxidem uhličitým, nebo čistým kyslíkem. Nepřímá podpora byla nalezena v některých jiných pozorováních.\n\nPři zívání se uplatňují mozkové receptory pro acetylcholin a dva receptory pro dopamin. Během zívání se z těla vyplavují toxiny, prokrvuje se mozek a tělo zaplavuje množství endorfinů. Zvyšuje se rovněž krevní tlak a zlepšuje koncentrace.\n\nNakažlivost je pravděpodobně až druhotná funkce zívání. Hraje psychosociální roli ve smečce či společnosti. Z psychologického hlediska je zívání projevem empatie, kdy se v mozku aktivují citová centra (amygdala, locus coeruleus a nucleus paraventicularis), a upevňují se vazby mezi lidmi. Opakováním zívání se těm druhým lidé mentálně přizpůsobují a připojují se k převládajícímu psychickému stavu skupiny, v níž daný jedinec žije. Zívání také může sloužit jako signál k milostným hrám.\n\nNa neurofyziologické úrovni k zívání mohou dávat signál zrcadlové buňky, které se nacházejí v druhotné motorické kůře předního mozku a zachytávají pohyby a zvuky z okolí a dávají pokyn k jejich napodobování.\n\nZívání bývá nakažlivé u člověka, primátů a pravděpodobně i psů. 50 % lidí zívá do pěti minut od té doby, co uviděli či uslyšeli někoho zívat či se o zívání hovořilo. Platí to i pro nevidomé. U dětí se toto chování projevuje od 4 či 5 let věku.\n"}
{"id": "1148600", "url": "https://cs.wikipedia.org/wiki?curid=1148600", "title": "Thusnelda", "text": "Thusnelda\n\nThusnelda (10 př. n. l – po roce 16) byla germánská princezna pocházející z kmene Cherusků, manželka cheruského vůdce Arminia, který v roce 9 porazil tři římské legie v čele Publiem Quinctiliem Varem v Teutoburském lese.\n\nByla dcerou cheruského vůdce Segesta, který měl v úmyslu ji provdat za někoho jiného, ale Arminius ji unesl a vzal si ji za ženu. Arminius vedl koalici germánských kmenů do vítězné bitvy v Teutoburském lese. I když tato bitva zastavila budoucí ambice římské říše v Germanii, přesto se Římané chtěli pomstít a získat zpět symboly legií, tři orly, které Germáni ukořistili a proto byl do Germánie vyslán Germanicus v roce 14. Své tažení zahájil překročením řeky Rýn a následným postupem na východ od Rýna do nitra Germánie. V roce 15 podnikl velikou výpravu proti Chattům. Poté pronikl za řeku Emži a navštívil místo, kde se konala bitva v Teutoburském lese. Podařilo se mu získat dva ze tří orlů a také vzít do zajetí Thusneldu, která v té době byla těhotná. Budoucím otcem byl Arminius, který podle římských historiků Tacita a Strabóna hodně truchlil nad její ztrátou a již se nikdy neoženil.\n\nBěhem svého zajetí Thusnelda porodila v Ravenně Arminiova jediného syna Thumelia. Thusnelda i její syn byli ukazováni jako cenné trofeje při římských slavnostech. Před bitvou na pláni Idistaviso se Arminius kontaktoval se svým bratrem Flavem, který dosud sloužil v římské armádě, a ptal se na stav své ženy. Přestože byla zajatkyní bylo o jeho ženu dobře postaráno. Jeho syn Thumelicus byl cvičen v gladiátorské škole v Ravenně a je pravděpodobné, že zemřel při gladiátorském vystoupení v poměrně mladém věku. Tacitus uvádí roky 30 či 31, to znamená, že zemřel ve věku 15 nebo 16 let. Datum úmrtí Thusneldy není známo, ale bylo to někdy krátce po roce 16.\n\n"}
{"id": "1148601", "url": "https://cs.wikipedia.org/wiki?curid=1148601", "title": "Sbratření (Vrchlického sady)", "text": "Sbratření (Vrchlického sady)\n\nSbratření je název sousoší od Karla Pokorného, umístěného ve Vrchlického sadech v Praze poblíž Hlavního nádraží. Jedná se o kopii sousoší Sbratření umístěného v České Třebové, rovněž v přednádražním prostoru. Sousoší bylo velmi volně inspirováno fotografií Karla Ludwiga \"První setkání\", pořízenou během Pražského povstání v květnu 1945. Pražská kopie sousoší byla umístěna v roce 1960 před Fantovu budovu Hlavního nádraží. V souvislosti se stavbou metra linky C byla socha přemístěna do budovy Federálního shromáždění. Po jeho dokončení byla umístěna při hlavní cestě ve Vrchlického sadech, poblíž Bolzanovy ulice.\n\nMotiv sousoší byl použit v roce 1952 na poštovní známce, v roce 1953 pak na československé padesátikoruně v souvislosti s měnovou reformou.\n\nPomník Sbratření je kulturní památka České republiky evidovaná v Ústředním seznamu kulturních památek pod rejstříkovým číslem: 39810/1-1040.\n\n"}
{"id": "1148602", "url": "https://cs.wikipedia.org/wiki?curid=1148602", "title": "Sbratření", "text": "Sbratření\n\nSbratření je verbální substantivum od slovesa sbratřit. Slovo bylo použito v různých souvislostech:\n\nInternetová jazyková příručka Ústavu pro jazyk český AV ČR - slovo sbratření\n"}
{"id": "1148604", "url": "https://cs.wikipedia.org/wiki?curid=1148604", "title": "Železniční most přes Jenisej", "text": "Železniční most přes Jenisej\n\nŽelezniční most přes Jenisej překonává řeku v Krasnojarsku, sloužil dopravě po Transsibiřské magistrále. Na Světové výstavě v roce 1900 v Paříži ocenil zvláštní výbor vedený Gustave Eiffelem projekt zlatou medailí. V roce 2007 byla ocelová konstrukce rozebrána do šrotu.\n"}
{"id": "1148606", "url": "https://cs.wikipedia.org/wiki?curid=1148606", "title": "Požár v nočním klubu Colectiv", "text": "Požár v nočním klubu Colectiv\n\nPožár v nočním klubu Colectiv byl smrtící požár v rumunské Bukurešti, k němuž došlo 30. října 2015. Incident si ke dni 14. března 2016 vyžádal 64 mrtvých a 186 zraněných a stal se tak nejhorší podobnou událostí v Rumunsku za posledních 20 let. Požár propukl během koncertu rumunské metalcorové kapely Goodbye To Gravity, která ten den vydala své druhé album \"Mantras Of War.\" V klubu Colectiv, kde bylo toho večera přítomno kolem 400 fanoušků, probíhal jeho křest. Od použité pyrotechniky se vznítila zvuková izolace na jednom z nosných sloupů naproti podiu. Zpěvák kapely ještě stačil požádat o hasicí přístroj, oheň se však rozšířil po celém stropě klubu během 24 sekund. Celkově od vznícení prvních plamenů až do okamžiku, kdy oheň začal uhasínat, uběhlo pouhých 153 sekund.\n\nKytaristé Vlad Țelea a Mihai Alexandru zahynuli na místě. Těžkým zraněním nakonec podlehli i bubeník Bogdan Lavinius Enache, který zemřel 8. listopadu, a basista Alex Pascu, který zemřel 11. listopadu. Jediným přeživším členem kapely je zpěvák Andrei Găluț, který byl ve vážném stavu hospitalizován s popáleninami na 45% těla. Přímo na místě zahynulo 26 lidí, další člověk zemřel během převozu do nemocnice. V nadcházejících týdnech a měsících pak svým zraněním podlehlo dalších několik desítek lidí. Poslední z popálených zemřel 14. března 2016. V červenci 2017 stoupl počet obětí na 65, když si vzal život jeden z přeživších, který v důsledku požáru ztratil většinu svých blízkých. Následky vážných popálenin a dalších zranění vyžadují léčbu po dobu minimálně několika let, několik desítek lidí má následky trvalé (amputace apod.) a nějakou formu léčby bude potřebovat do konce života.\n\nSpolumajitelé klubu Alin George Anastasescu, Costin Mincu a Paul Cătălin Gancea byli policii zatčení 2. listopadu a obviněni ze zabití z nedbalosti. Obvinění byla vznesena také proti firmě provozující pyrotechniku a některým úředníkům, kteří klubu vydali povolení k provozu.\n\nKlub byl otevřen v květnu 2013 v bývalé továrně vzdálené přibližně 1 kilometr od Paláce Parlamentu.\n\nProtesty vyvolané požárem vedly k rezignaci vlády premiéra Victora Ponty.\n"}
{"id": "1148609", "url": "https://cs.wikipedia.org/wiki?curid=1148609", "title": "Carlos Seixas", "text": "Carlos Seixas\n\nJosé António Carlos de Seixas (11. června 1704 Coimbra – 25. srpna 1742 Lisabon) byl portugalský hudební skladatel a hráč na klávesové nástroje. Narodil se v rodině varhaníka katedrály v Coimbře a již roku 1718, tedy ve 14 letech, nastoupil na otcovo místo. O dva roky později se přesunul do Lisabonu. Zde se později stal rovněž varhaníkem katedrály a zároveň dvorním skladatelem a varhaníkem. Jan V. Portugalský ho roku 1738 povýšil do šlechtického stavu. Většina Seixasových skladeb se ztratila následkem zemětřesení roku 1755, dochovala se jen tři orchestrální díla, asi 100 sonát pro klávesové nástroje a malé množství chorální liturgické hudby.\n"}
{"id": "1148615", "url": "https://cs.wikipedia.org/wiki?curid=1148615", "title": "Rychlostní lyžování", "text": "Rychlostní lyžování\n\nRychlostní lyžování (také KL podle francouzského \"Kilometre lancé\" — volný kilometr) je zimní sportovní disciplína, která se vyvinula z alpského lyžování. Závodníci při ní dosahují nejvyšší rychlosti, jaké lze na zemském povrchu bez použití motoru dosáhnout: až přes 200 km/h. Provozuje se na speciálně upravených tratích, jakých je na světě jen několik, nejznámější jsou Cervinia v Itálii, Vars a Les Arcs ve Francii a Verbier ve Švýcarsku. Trať je rovná a dlouhá jeden kilometr, maximální spád dosahuje přes šedesát stupňů, závodníci se na ni spouštějí bez brždění. Prvních 400 metrů nabírají rychlost, následuje stometrový měřený úsek a zbytek trati je určen k postupnému zpomalení, trať je vybavena protisvahem k zastavení. K dosažení optimálního výkonu se závodník musí „sbalit“ do ideálního aerodynamického postoje, odpor vzduchu minimalizuje také kombinéza z polypropylenových vláken s minimálním třením, integrální přilba kapkovitého tvaru a protáhlé nástavce na lýtkách. Speciální lyže pro tuto disciplínu jsou 220 až 240 cm dlouhé a 10 cm široké, nesmějí vážit více než 15 kg. Ke stabilizaci postoje slouží hůlky, tvarované podle těla a dlouhé minimálně jeden metr.\n\nPrvním oficiálně změřeným pokusem o vytvoření rychlostního rekordu na lyžích byla jízda Rakušana Gustava Lantschnera ve Svatém Mořici roku 1930, pří níž dosáhl 105,675 km/h. O rok později ho překonal krajan Leo Gasperl výkonem 136,6 km/h. Stopadesátikilometrovou hranici překonal jako první Ital Zeno Colò roku 1947: 159,291 km/h. Colò měl na sobě ještě šponovky a svetr a jel bez přilby, postupem času však docházelo k vývoji nových materiálů a hledání optimálního sklonu těla, což vedlo k novým rekordům. Jako první zajel přes dvě stě kilometrů Američan Steve McKinney roku 1978 v chilském Portillu (200,22 km/h). Aktuální rekord je 254,958 km/h a vytvořil ho ve Vars roku 2016 Ital Ivan Origone.\n\nRychlostní lyžování bylo ukázkovým sportem na Zimních olympijských hrách 1992. Soutěž mužů vyhrál Michaël Prüfer (Francie) výkonem 229,299 km/h, soutěž žen Tarja Mulariová (Finsko) za 219,245 km/h. Závod byl poznamenán smrtelnou nehodou Švýcara Nicolase Bochataye, po níž byl tento sport z olympijského programu vyřazen. Na šestém místě skončil reprezentant Československa Petr Kakeš (známý také jako dětský herec z filmu \"Homolka a tobolka\"), který byl dlouhá léta také českým rekordmanem, teprve v roce 2013 ho překonal Radek Čermák, když zajel 237,69 km/h. Mezinárodní lyžařská federace pořádá také od roku 1996 mistrovství světa a od roku 2002 Světový pohár v rychlostním lyžování, při kterých však platí přísnější bezpečnostní pravidla než při pokusech o překonání rekordu.\n\n\n"}
{"id": "1148618", "url": "https://cs.wikipedia.org/wiki?curid=1148618", "title": "Stanislav Tesař", "text": "Stanislav Tesař\n\nStanislav Tesař (* 4. dubna 1940 Nová Říše okres Jihlava) je český hudební vědec a organizátor a univerzitní pedagog. Žije v Brně, je ženatý a má dvě děti.\n\nHudební vzdělání získal nejprve na Státní konzervatoři v Brně, kde v letech 1963-69 studoval obor kontrabas.\n\nV letech 1974–1978 pracoval v Kabinetu hudební lexikografie Filosofické fakulty Univerzity Jana Evangelisty Purkyně, byl také vedoucím sekretariátu České hudební společnosti.\n\nV letech 1990–1996 působil jako ředitel Českého muzea hudby v Praze. Jeho působení bylo významné z hlediska organizace hudební kultury a muzikologického bádání. V muzeu se zasloužil např. o zahájení digitalizace materiálů a historických pramenů. Zároveň přispěl k řešení dislokační problematiky v první polovině 90. let.\n\nSoučasně působil na poloviční úvazek v roce 1990 jako vědecký pracovník v Ústav teorie a dějin umění ČSAV a v roce 1994 jako člen redakční rady časopisu Hudební rozhledy, od roku 1998 byl členem výboru Mezinárodního hudebněvědného kolokvia Brno.\n\nVýznamně se podílí na organizaci různých mezinárodních hudebních aktivit. Je také autorem mnoha hudebněvědných publikací v českém a německém jazyce, zejména v oboru staré hudby a notace.\n\nOd roku 1996 rovněž působí jako zástupce vedoucího katedry muzikologie Filosofické fakulty University Palackého v Olomouci. Od roku 1996 do současné doby pracuje jako odborný asistent a v letech 1998–1999 jako vedoucí Ústavu hudební vědy na Filosofické fakultě Masarykovy university. Zde také vyučuje teorii hudebního zápisu, stará notace.\n\n"}
{"id": "1148619", "url": "https://cs.wikipedia.org/wiki?curid=1148619", "title": "Vila Antonína Wiehla ve Smolnici", "text": "Vila Antonína Wiehla ve Smolnici\n\nVila Antonína Wiehla čp. 113 ve Smolnici u Loun je novorenesanční vila, kterou si postavil v roce 1898 podle vlastního návrhu významný český architekt 19. století Antonín Wiehl. Na výtvarné výzdobě vily se podíleli Mikoláš Aleš, Josef Václav Myslbek a Josef Mauder. Dům je od 3. 5. 1958 zapsán v Ústředním seznamu kulturních památek.\n\nVila byla postavena v roce 1898 jako jednopatrový novorenesanční dům na obdélném půdoryse se čtyřmi osami v průčelí. Boční stěny nemají okna a zadní průčelí je zastavěno. Vila je situována pod strání. V průčelí domu je otevřená předsíň ve věžovitém rizalitu (výstupku), který má v I. patře masívní balkon. Výzdoba fasády je stylová a ve srovnání s jinými novorenesančními domy střídmá a decentní (zejména lze srovnat s dalšími vilami navrženými Wiehlem pro významné podnikatele). Fasáda domu je zdobena sgrafity a sgrafitovým obrazem Svatého Václava.Do zdi vily jsou zapuštěny čtyři velké keramické medailony s antickými motivy. Odlitky mají simulované praskliny vyvolávající dojem archeologické vykopávky, protože Wiehl sám byl vášnivým archeologem. Odlitky medailonů byly zhotoveny podle medailonů Josefa Václava Myslbeka a Josefa Maudera. Nad vchodem do zahrady je pergola. V zahradě altán, odlitky římských váz. Původně přírodní jeskyni Wiehl upravil na grottu.Na konstrukčních prvcích je výrazně používáno dřeva, především na konstrukci balkonu. Trámy jsou bohatě zdobené řezbami ve stylu lidové architektury, kterou Wiehl v 90. letech podrobně studoval. Na rozdíl od staveb na zakázku (kde dřevo neodpovídalo dobovému vkusu stavebníků) na Wiehlově vlastní vile právě dřevo výzdobě dominuje. Hlavice jednoho trámu je zakončena hlavou draka. Zinkové chrliče vody opět v podobě draků ukazují uměleckořemeslnou úroveň klempířů konce 19. století. Hlavní vchod do vily prochází rizalitem průčelí na masívních pilířích na úrovni přízemí. Interiéry domu jsou upraveny a zdobeny ve stylu neorenesance. Centrálním prostorem vily je schodišťová hala, které dominuje dřevěné schodiště s balustrádovým zábradlím. Vchody pokojů zdobí antické dřevěné. V historizujícím stylu byla původně i výmalba interiérů.Wiehl byl příznivcem \"mluvící architektury\" a měl svou sbírku průpovídek na historických stavbách jako nositele „vtipu, humoru, ironie, ale i moudrosti a morálky“.Proto právě na své vile použil k výzdobě pořekadel a průpovídek v archaickém písmu: „Wlastní dům zlatem nezaplatíš“ a tradiční označení stavitele a stavebníka „Wystawěli manželé Wiehlowi l. P. 1898“. Podobné nápisy s různými průpovídkami jsou na jiných domech, které navrhoval. Například u strážního domku v lidovém stylu u Hrobky rodiny Daubkovy v Litni je na lomenici instruktivní heslo „NAPRZED VZADU OCI MEG LEPSI GEST ZDRZ HO, NEZ CHYT HO“. Wiehl si vilu postavil ve Smolnici, protože se zde nacházel statek rodiny Lukášovy čp. 4 - otce Wiehlovy manželky Marie. Statek Wiehl rovněž upravil ve stylu novorenesance. Fasáda statku je zdobena sgrafity, sochou Madony, medailony a reliéfem Záboj a Slavoj Josefa Václava Myslbeka. Myslbekovy medailony a relief byly Wiehlem použity na domě s taneční školou Karla Linka v Divadelní ulici a sgrafitem položení základního kamene ke katedrála svatého Víta. Sgrafito sv. Václava na vile provedeno podle návrhu Mikoláše Alše z roku 1879. Antonín Wiehl zemřel 4. 11. 1910 a jeho manželka vilu v roce 1929 prodala rodině Čapků, v jejichž vlastnictví je vila dosud.\n\nWiehl je též autorem návrhu 2 vil významných osobností 2. poloviny 19. století: Duslovy vily v Berouně, postavené v roce 1890 a vily Josefa Šebestiána Daubka v Brněnci u Svitav z roku 1887. Na této přístavbě ke staršímu objektu s ním spoluprácoval František Ženíšek, který navrhl sgrafita.\nFasády staveb navržené Antonínem Wiehlem byly od 70. let přijímány veřejností i odborníky příznivě jako nový prvek ve výzdobě domů právě pro využití sgrafit.Wiehl na výzdobě domů postupně precizoval svoje pojetí české novorenesance. Vila Antonína Wiehla patří do jeho směru výzdoby fasád tvořené sgrafity (s vlasteneckým motivem sv. Václava) a fasáda je též doplněna medailony. Wiehl použil karton sv. Václava z roku 1879 od Mikoláše Alše, který s Wiehlem v sedmdesátých a osmdesátých letech spolupracoval na výzdobě řady domů v Praze (např. Dům U Mladých Goliášů, Dům čp. 1682 Na Poříčí, Staroměstská vodárna). Vrcholem této spolupráce jsou Alšovy alegorie na monumentální výzdobě Wiehlova domuWiehlův kolega architekt Jan Koula Wiehlovo úsilí o nový styl definoval v roce 1883 ve Zprávách Spolku architektů jako \"výklad o vývoji a stylu A. Wiehla\" ve \"\"...Wiehl bojuje o nové vyjádření architektonické na základě vzorů, pro Prahu a Čechy XVI. a XVII. století typických a ukázal k nim poprvé, když postavil svůj \"sgrafitový domek\" v Poštovské ulici. Od té doby pilně sbíral památky naší renesance, studoval je a kde mu bylo možno, hleděl jich užíti na svých stavbách. Wiehlovým přičiněním mluví se o \"české renesanci; cítíme oprávněnost tohoto názvu, ale nikdo dosud nestanovil přesně, v čem ráz těch staveb záleží...\" \" O uplatnění sgrafit referoval Jan Koula v článku \"Domy pp. architektů V. Skučka a J. Zeyera\"\nNa Wiehlově vile ve Smolnici jsou ve srovnáním s jinými jeho návrhy výrazněji uplatněny prvky lidové architektury, jejímž systematickým studiem se Wiehl v 90. letech zabýval. Jeho skicáky obsahují materiál ze studijních cest na severovýchod Čech (Jílovice, Prosek, Velká, Železný Brod, Semily, Broumov, Nové Město nad Metují, Dolánky). Jako spoluautor koncepce Jubilejní zemské výstavy v Praze v roce 1891 prvky české lidové architektury uplatnil v provedení některých staveb a pavilonů výstavy, např. svého návrhu dřevěné vstupní brány výstaviště a zejména samostatné expozice \"Česká chalupa\". Na tvorbě této expozice se podílel Jan Koula a Alois Jirásek a Wiehl vycházel z kreseb turnovského malíře a etnografa Jana Prouska a jeho podrobného studia Dlaskova statku. Studiu lidové architektury se Wiehl věnoval ještě v rámci přípravy Národopisné výstavě českoslovanské v Praze 1895, kdy před výstavou studoval architekturu na Litoměřicku a kreslil si dřevěný kostel v Liberku.\n\n \n\n\n\n"}
{"id": "1148622", "url": "https://cs.wikipedia.org/wiki?curid=1148622", "title": "Hledám přítele pro konec světa", "text": "Hledám přítele pro konec světa\n\nHledám přítele pro konec světa (v americkém originále: Seeking a Friend for the End of the World) je americká filmová komedie z roku 2012. Režisérkou filmu je Lorene Scafaria. Hlavní role ve filmu ztvárnili Steve Carell, Keira Knightley, William Petersen, Melanie Lynskey a Adam Brody. \n\n\n\n"}
{"id": "1148624", "url": "https://cs.wikipedia.org/wiki?curid=1148624", "title": "Giovanni Maria Ruggieri", "text": "Giovanni Maria Ruggieri\n\nGiovanni Maria Ruggieri nebo Ruggeri (okolo 1665 Verona – cca 1720 Benátky) byl italský hudební skladatel.\n\nO životě Giovanni Maria Ruggieriho je známo jen málo. Sám sebe označil za veronesana, ale podle jiných indicií mohla jeho rodina pocházet z Ancony. Většinu svých děl komponoval v Benátkách. Patrně neprošel žádným systematickým hudebním školením. V programu své první opery \"La Cleotide\" mluví o sobě jako o amatérovi. Z dokumentů uložených v archivu v \"Museo Correr\" v Benátkách vyplývá, že vlastnil několik nemovitostí a že byl ve službách šlechtické rodiny Contarini.\n\nJeho opery měly zřejmě slušný úspěch, neboť byly často reprizovány. Např. opera \"Armida abbandonata\" se v letech 1707–1715 hrála nejméně pětkrát. Opera \"Elisa\" (1711) byla kritikou pochválena a kromě toho to byla první opera buffa uvedená v Benátkách. Komponoval i chrámovou hudbu. Je známo, že Antonio Vivaldi si vypůjčil části z Ruggieriho \"Gloria in D\" pro dvě svá vlastní Gloria.\n\n\n\n\n"}
{"id": "1148625", "url": "https://cs.wikipedia.org/wiki?curid=1148625", "title": "Anna Karenina (film, 2012)", "text": "Anna Karenina (film, 2012)\n\nAnna Karenina (v britském originále: Anna Karenina) je britský romantický film z roku 2012 na námět klasického románu Anna Kareninová ruského spisovatele Lva Nikolajeviče Tolstého. Režisérem filmu je Joe Wright, hlavní role ve filmu ztvárnili Keira Knightley, Jude Law, Aaron Taylor-Johnson, Matthew MacFadyen a Kelly Macdonald.\n\n\n\n"}
{"id": "1148626", "url": "https://cs.wikipedia.org/wiki?curid=1148626", "title": "190 (číslo)", "text": "190 (číslo)\n\nSto devadesát je přirozené číslo, které následuje po čísle sto osmdedesát devět a předchází číslu sto devadesát jedna. Římskými číslicemi se zapisuje CXC.\n\n\n\n\nSilnice II/190 je česká silnice II. třídy vedoucí na trase Česká Kubice – Všeruby – Nýrsko – Železná Ruda – Hartmanice\n\n\n"}
{"id": "1148629", "url": "https://cs.wikipedia.org/wiki?curid=1148629", "title": "Roscoe Arbuckle", "text": "Roscoe Arbuckle\n\nRoscoe Conkling „Fatty“ Arbuckle (24. března 1887 Smith Center, Kansas, USA – 29. června 1933 New York, USA) byl americký herec a režisér. Svoji přezdívku „Fatty“, \"Tlouštík\", kterou dostal kvůli své otylé postavě, Arbuckle nesnášel, používal ji však jako své umělecké jméno. Fatty Arbuckle byl jednou z největších hvězd éry němého filmu. Ve své době byl oblíbenější a známější než Charlie Chaplin.\n\nArbuckle spolupracoval mimo jiné s Busterem Keatonem (se kterým ho kromě toho pojilo přátelství), s Charlie Chaplinem, Benem Turpinem, Stanem Laurelem, Oliverem Hardym či Bingem Crosbym.\n\nV roce 1921, na vrcholu své slávy, však byl obžalován ze znásilnění a vraždy začínající herečky. Následující skandál spojený se 3 soudními procesy předčasně ukončil jeho zářnou kariéru a navzdory osvobozujícímu rozsudku těžce poškodil jeho pověst. V souvislosti se skandálem byl celý Hollywood pranýřován jako semeniště hříchu, zejména pak v tisku vydávaném Williamem Randolphem Hearstem. Kritika se neminula účinkem a filmová studia se v následujícím roce podrobila institucionalizované dobrovolné autocenzuře, která měla střežit morálku v hollywoodských filmech.\n\nRoscoe Arbuckle se narodil v městečku Smith Center ve státě Kansas jako jedno z devíti dětí Mollie a Williama Goodriche Arbucklových. Poté co získal několikaleté jevištní zkušenosti ve vaudevillových divadlech, přesídlil do Los Angeles, kde v červenci 1909 podepsal smlouvu s filmovým studiem Selig Polyscope Company. Do roku 1913 však bylo výsledkem této spolupráce pouze několik výstupů v krátkých filmech. Již v roce 1908, 6. srpna, se oženil s filmovou herečkou jménem Araminta Estelle Durfee (* 1. října 1889, Los Angeles – † 9. září 1975, Woodland Hills), která se posléze stala známou pod jménem Minta Durfee Arbuckle. Po krátkém působení u filmového studia Universal Pictures, vedeného Carlem Laemmle, začal jeho vzestup u Keystone Studios Macka Sennetta, ke kterému přešel roku 1913 společně se svou ženou. Zde se začala rodit jeho popularita poté, co převzal jednu z rolí v sérii grotesek \"Keystone Cops\", natáčených již od roku 1912. Série byla do roku 1917 produkována Mackem Sennettem, mimo jinými se v ní objevil také Charlie Chaplin.\n\nArbuckle, který byl vzdor své hmotnosti schopen dynamické filmové akce, se stal známým účinkováním v rozpustilých a akčních groteskách, s honičkami, vtipnými skečemi a dortovými bitvami, které měl obzvlášť v oblibě. Nejranější filmová verze dortové bitvy je skutečně k vidění v němém filmu \"A Noise from the Deep\", produkovaném studiem Keystone, ve kterém hrál Fatty Arbuckle hlavní roli společně s herečkou Mabel Normand.\n\nPodle jedné legendy byl prý Arbuckle osobně „vynálezcem“ dortové bitvy. Při turné s vaudevillovým divadlem po Texasu bylo jednou ze zastávek město El Paso, kde během pikniku na břehu řeky Rio Grande herci narazili na armádu Pancha Villy, která tábořila na druhém břehu. Čistě pro zábavu prý po sobě obě strany házely ovocem, a když Arbuckle jednoho z Mexičanů shodil trsem banánů ze sedla, byl tím i Pancho Villa velice pobaven.\n\nV roce 1917 Arbuckle objevil Bustera Keatona, dal mu role ve svých filmech a udělal z něho hvězdu. Oba herce poté spojilo blízké přátelství, které nebylo narušeno ani pozdější Arbuckleho životní tragédií.\n\nV roce 1921 byl Arbuckle na vrcholu slávy. Měl podepsanou smlouvu u filmového studia Paramount Pictures a byl prvním hercem, který za rok vydělal více než milion dolarů – do té doby ještě žádné studio nezaplatilo své hvězdě tolik peněz. 3. září, v sobotu před americkým svátkem práce Labor Day, si dopřál přestávku ve svém nabitém termínovém a produkčním plánu a vyjel si se dvěma přáteli, Lowellem Shermanem a Fredem Fischbachem, na tři dny do San Franciska. Trojice si pronajala pokoje v hotelu St.-Francis a rozhodla se v pondělí 5. září uspořádat večírek při příležitosti Labor Day. Na party bylo pozváno i několik žen, z nichž u jedné, 30leté začínající herečky Virginie Rappe, se během večírku náhle projevily vážné zdravotní problémy. Přivolaný hotelový lékař zjistil pouze silné alkoholové opojení. O tři dny později však herečka zemřela na zánět pobřišnice, způsobený protrženým močovým měchýřem. Maude Delmontová, která Virginii Rappe na večírek doprovázela, se poté pokusila Arbuckleho kvůli jeho zapletení do události vydírat. Arbuckle byl ovšem přesvědčen, že v případu nenese žádnou odpovědnost a vydírat se nenechal. Delmontová poté učinila přitěžující výpověď na policii, aby se přece jen prostřednictvím Arbuckleho právníků dostala k penězům. Poté se však případ vymknul kontrole a stal se skandálem.\n\nPoliticky ambiciózní státní zastupitel ze San Francisca Matthew Brady se chopil případu a zahájil vyšetřování proti Arbucklemu. V jedné z tiskových zpráv obvinil herce ze znásilnění, popř. z pokusu o znásilnění Virginie Rappe, mimo jiné za použití určitého předmětu, který do ní zavedl nebo se pokusil zavést – bulvární tisk psal o lahvi od sektu nebo Coca-Coly. Následně ji údajně umačkal svou značnou tělesnou hmotností. Od očekávaného spektakulárního soudního procesu si Brady sliboval lepší šance na své cestě k postu guvernéra. \n\nPitva zemřelé však došla k jinému závěru: provádějící lékař neprokázal znásilnění ani neobjevil stopy násilí. Zemřelá byla naproti tomu známá jako často nemocná. Trpěla chronickým zánětem močového měchýře, který se zhoršoval, jakmile požívala alkohol. Přesto byla na hollywoodských večírcích pověstná svou značnou konzumací alkoholu. Kromě toho vyšlo najevo, že Rappe od svých 16 let už měla za sebou několik - tehdy ilegálních - potratů, poslední z nich jen několik dnů před svou smrtí. Ironií osudu prý ještě v San Fracisku prosila Arbuckleho o peníze, aby mohla zaplatit provedenou interrupci.\n\nPřed procesem i během něho trval Arbuckle na své verzi událostí: Rappe našel v koupelně, kde volala o pomoc a zvracela. Pomohl jí do postele a byl celkově sotva deset minut s ní o samotě. Ačkoliv se podezření nepodařilo více konkretizovat, trval Brady na obžalobě. Na začátku procesu byly důkazy proti Arbucklemu velmi slabé. Původně korunní svědkyně Maude Delmontová byla shledána krajně nedůvěryhodnou, neboť už byla vícekrát zapletena do kriminálních intrik, mimo jiné figurovala jako komplic v případu vydírání. Další svědecké výpovědi byly zjevně vynuceny nátlakem vyšetřovatelů a na odsouzení nestačily. \n\nNa základě negativní novinářské kampaně však Arbuckleho pověst u veřejnosti velmi utrpěla. Veřejné smýšlení se obrátilo proti němu a vydavatel William Randolph Hearst využil zájmu veřejnosti, aby pranýřoval zhýralost Hollywoodu. První proces (14. listopadu až 4. prosince 1921) skončil bez výsledku, protože se porota nedokázala shodnout; deset členů se vyslovilo pro zproštění obžaloby, dva pro uznání viny. Ve druhém procesu (11. ledna až 3. února 1922) hlasovalo osm porotců pro uznání viny a už jen čtyři pro zproštění. Ve třetím procesu (13. března až 12. dubna 1922) byla obžaloba soudcem nakonec překvalifikována z vraždy na zabití. Po méně než půlhodinové poradě se porota vyslovila jednohlasně pro zproštění obžaloby a zdůraznila neudržitelnost obvinění vůči Arbucklemu.\n\nNavzdory zproštění obvinění velká kariéra Fatty Arbuckleho neslavně skončila. Tisk na něm nenechal jedinou suchou nit a jeho osobní tragédie vrhla stín na celý Hollywood a filmový průmysl. Během dlouhotrvajících procesů se veřejné mínění prudce obrátilo: strážci morálky po celé zemi se organizovali a žádali trest smrti pro Arbuckleho, bossové filmových studií žádali jeho přátele, aby od něho udržovali odstup a nedrželi nad ním veřejně ochrannou ruku. Tomu se vzepřel pouze Buster Keaton a nazýval Arbuckleho jedním z nejslušnějších lidí, které znal.\n\nV průběhu let se stále více prosazoval názor, že Arbuckle byl skutečně nevinný; to mu však příliš nepomohlo. 27. ledna 1925 se s ním nechala v Paříži rozvést jeho první žena Araminta Estelle Durfee. Přesto se již 16. května 1925 znovu oženil s Doris Deane. Jeho snahy vrátit se do filmového průmyslu ztroskotaly, což vedlo k závislosti na alkoholu a heroinu. Jeho přítel Buster Keaton se mu snažil pomoci, tím že ho zaměstnal ve svých filmových produkcích, ovšem s malým úspěchem. Pro filmové studio Educational Pictures režíroval Arbuckle pod pseudonymem \"William Goodrich\" několik kreslených filmů. Bylo však stále těžší s ním vyjít, také díky vzrůstající popudlivosti. Roku 1929 se rozpadlo i jeho druhé manželství s Doris Deane. Začátkem roku 1931 svitla naděje pro Arbucklea, když mu Jack L. Warner nabídl smlouvu na účinkování v celkem šesti krátkých komediích. Arbuckle smlouvu podepsal, neboť směl dokonce vystupovat pod svým vlastním jménem. 21. června 1931 se oženil potřetí – s Addie Oakley Dukes McPhail. 28. června 1933 byl poslední film natočen, načež Arbuckle podepsal novou smlouvu s Warner Brothers. Jen několik hodin později však Roscoe Fatty Arbuckle podlehl srdečnímu selhání. Buster Keaton trval na tom, že zemřel kvůli „zlomenému srdci“. Tělesné pozůstatky byly zpopelněny a popel rozptýlila jeho třetí manželka Addie McPhail do Tichého oceánu. Občas zmiňovaná informace, že Arbuckle je pochován na hřbitově Holy Cross v Culver City se nezakládá na pravdě.\n\nPřípad Arbuckle byl pouze jedním ze tří velkých skandálů oné doby, které postihly zejména filmové studio Paramount Pictures. 1. února 1922 byl ve svém domě za záhadných okolností zavražděn režisér William Desmond Taylor a 18. ledna 1923 zemřel herec Wallace Reid v souvislosti s nadužíváním morfia. Všechny tyto události otřásly Hollywoodem, a proto se stále více prosazoval požadavek, aby byly nastoleny a dodržovány slušnost a dobré mravy ve filmovém průmyslu. To vedlo k založení tzv. \"Hays Office\", neboli instituce pod jménem Motion Picture Producers and Distributors of America (MPPDA), a k zavedení tzv. Produkčního kodexu, stanovujícího morální normy ve filmovém průmyslu. V podstatě se přitom jednalo o dobrovolnou sebekontrolu (autocenzuru) tak, aby bylo možné se vyhnout možné cenzuře ze strany státu nebo zájmových skupin. Předsedou MPPDA byl William Harrison Hays, šéf volební kampaně republikánského prezidenta Warrena G. Hardinga. Hays byl konzervativní a měl dobré kontakty na „morální většinu“ v USA. Produkční kodex, zvaný též Haysův kodex, zakazoval filmovou prezentaci násilí a násilných zločinů, idealizaci zločinců a nemravných lidí, a také zobrazování sexuality, zvláště pak „perverze“ (homosexuality). Těmito opatřeními měla hollywoodská studia za cíl znovu vylepšit svůj image a již předem předejít kritice zvenčí.\n\nPro Roscoa Arbuckla měla opatření \"Hays Office\" fatální následky: jeho filmy byly zakázány a teprve po mnoha letech získal opět svolení oficiálně pracovat pro Hollywood.\n\n\n\n\n"}
{"id": "1148633", "url": "https://cs.wikipedia.org/wiki?curid=1148633", "title": "Laggies", "text": "Laggies\n\nLaggies (v americkém originále: Laggies) je americká filmová komedie z roku 2014. Režisérkou filmu je Lynn Shelton. Hlavní role ve filmu ztvárnili Keira Knightley, Chloë Grace Moretz, Sam Rockwell, Ellie Kemper a Mark Webber. \n\n\n\n"}
{"id": "1148635", "url": "https://cs.wikipedia.org/wiki?curid=1148635", "title": "Eustache Deschamps", "text": "Eustache Deschamps\n\nEustache Deschamps (mezi 1340 a 1346 Vertus – mezi 1404 a 1407) byl francouzský básník, literární teoretik, politik a diplomat. V oblasti básnictví byl žákem Machautovým a studoval také práva na univerzitě v Orleánsu. Sloužil v různých funkcích králi Karlu V. a později Ludvíku Orleánskému, mladšímu bratru Karla VI. Diplomatické povinnosti Deschampse zavedly i Čech a na Moravu. \n\nDeschamps napsal přes 1500 krátkých, většinou satiricky laděných básní, z toho 1175 balad, a také jednu dlouhou báseň, satiru na ženy \"Le Miroir de Mariage\" o 12 103 verších. Psal také prózu; důležitá je jeho teorie francouzského verše \"L’Art de dictier et de fere chancons, balades, virelais et rondeaulx\" (1392).\n"}
{"id": "1148638", "url": "https://cs.wikipedia.org/wiki?curid=1148638", "title": "Jack Ryan: V utajení", "text": "Jack Ryan: V utajení\n\nJack Ryan: V utajení (v anglickém originále Jack Ryan: Shadow Recruit) je americký mysteriózní film z roku 2014. Režisérem filmu je Kenneth Branagh. Hlavní role ztvárnili Chris Pine, Keira Knightley, Kevin Costner, Kenneth Branagh a Alec Utgoff. \n\nFilm získal od uživatelů některých filmových databází mírně nadprůměrné hodnocení (aktuální k 10. srpnu 2016):\n\n\n"}
{"id": "1148642", "url": "https://cs.wikipedia.org/wiki?curid=1148642", "title": "BNP Paribas Masters 2015", "text": "BNP Paribas Masters 2015\n\nBNP Paribas Masters 2015 byl profesionální tenisový turnaj mužů, hraný jako součást okruhu ATP World Tour, v komplexu arény Bercy na krytých dvorcích s tvrdým povrchem. Konal se mezi 2. až 8. listopadem 2015 ve francouzské metropoli Paříži jako 44. ročník.\n\nTurnaj se po grandslamu řadil do druhé nejvyšší kategorie okruhu, ATP World Tour Masters 1000, a představoval závěrečnou událost této devítidílné série, když na ní bezprostředně navazoval londýnský Turnaj mistrů. Dotace pařížské akce činila 3 830 295 eur.\n\nPosledním přímým účastníkem singlové soutěže se stal 43. španělský hráč žebříčku ATP Fernando Verdasco. Tituly z předchozího dvou ročníku obhajovali světová jednička Novak Djoković a ve čtyřhře americký pár Bob a Mike Bryanovi. Djoković trofej dokázal obhájit, díky čemuž se stal prvním čtyřnásobným šampionem z pařížského Masteru i prvním tenistou, jenž vybojoval šest Mastersů během jednoho roku. Soutěž čtyřhry ovládla dvojice Ivan Dodig z Chorvatska a Marcelo Melo z Brazílie, který odehrál první turnaj v roli deblové světové jedničky.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\n\nNásledující páry obdržely divokou kartu do hlavní soutěže:\n\nNásledující pár postoupil do hlavní soutěže z pozice náhradníka:\n\n\n\n"}
{"id": "1148644", "url": "https://cs.wikipedia.org/wiki?curid=1148644", "title": "Třída Shimrit", "text": "Třída Shimrit\n\nTřída Shimrit byla třída křídlatých raketových člunů izraelského námořnictva. Celkem byly postaveny tři jednotky této třídy. Vyřazeny byly roku 1993.\n\nTřída byla navržena americkou společností Grumman na základě jejího pokusného dělového člunu USS \"Flagstaff\" (PGH-1). Stavba proběhla v americké loděnici Lantanta BY na Floridě. Celkem byly postaveny tři jednotky této třídy, které byly do služby přijaty v letech 1981-1985.\n\nJednotky třídy \"Shimrit\":\nVýzbroj tvořily dva 30mm kanóny PCM-30, dva 12,7mm kulomety, čtyři protilodní střely Harpoon a dvě protilodní střely Gabriel III. Pohonný systém tvořily dvě plynové turbíny Allison 501KF. Nejvyšší rychlost dosahovala 48 uzlů.\n"}
{"id": "1148645", "url": "https://cs.wikipedia.org/wiki?curid=1148645", "title": "Třída Sacramento", "text": "Třída Sacramento\n\nTřída Sacramento byla třída bojových zásobovacích lodí námořnictva Spojených států amerických. Jejich úkolem bylo zásobování svazů válečných lodí palivem, municí a dalším materiálem. Plavidla přitom byla dostatečně rychlá, aby udržela temto s americkými letadlovými loďmi. Celkem byly postaveny čtyři jednotky této třídy. Všechny byly vyřazeny do roku 2005.\n\nCelkem byly v loděnicích Puget Sound Naval Shipyard a New York Shipbuilding postaveny čtyři jednotky této třídy. Do služby přijaty v letech 1961-1970. Stavba páté jednotky byla zrušena.\n\nJednotky třídy \"Sacramento\":\nPlavidla přepravovala 177 000 barelů paliva, 2100 tun munice a 500 tun dalšího materiálu. Původní výzbroj tvořily čtyři 76mm kanóny. Později je nahradily dva 20mm kanónové komplety Phalanx CIWS, čtyři 12,7mm kulomety a osminásobný vypouštěcí kontejner protiletadlových řízených střel Sea Sparrow. K vertikálnímu zásobování sloužily dva vrtulníky CH-46 Sea Knight. Pohonný systém tvořily dvě turbíny General Electric a čtyři kotle Combustion Engineering. Nejvyšší rychlost dosahovala 26 uzlů.\n\n"}
{"id": "1148647", "url": "https://cs.wikipedia.org/wiki?curid=1148647", "title": "Jak jsem strávil léto", "text": "Jak jsem strávil léto\n\nJak jsem strávil léto (v anglickém originále Camp Cucamonga) je americká filmová televizní komedie z roku 1990. Režisérem filmu je Roger Duchowny. Hlavní role ve filmu ztvárnili John Ratzenberger, Brian Robbins, Jennifer Aniston, Chad Allen a Candace Cameron. \n\n"}
{"id": "1148648", "url": "https://cs.wikipedia.org/wiki?curid=1148648", "title": "Podmrvka", "text": "Podmrvka\n\nPodmrvka (\"Notholaena\") je rod kapradin z čeledi křídelnicovité. Jsou to suchomilné kapradiny s jednoduše nebo vícenásobně zpeřenými listy, rostoucí zejména na skalnatých podkladech. Podmrvky jsou rozšířeny zejména v Asii a Americe, po jednom druhu jsou zastoupeny v Evropě, Africe a Austrálii. V České republice se na jediné lokalitě vyskytuje podmrvka hadcová, rostoucí na hadcích u Mohelna.\n\nRod \"Notholaena\" v tradičním pojetí zahrnuje asi 30 druhů, podle výsledků fylogenetických studií však není monofyletický. Americké druhy jsou někdy oddělovány do samostatného rodu \"Chrysochosma\" nebo naopak druhy Starého světa do rodu \"Paraceterach\" či \"Paragymnopteris\". Taxonomická revize rodu \"Notholaena\" však nebyla dosud publikována.\n\nPodmrvky jsou nevelké kapradiny, rostoucí nejčastěji na skalnatých podkladech. Oddenek je krátký až krátce plazivý, přímý, vystoupavý nebo vodorovný, obvykle větvený, pokrytý plevinami. Cévní svazky jsou typu diktyostélé. Pleviny jsou úzké, celokrajné, zoubkaté nebo brvité. Listy jsou stejnotvaré, papírovité až kožovité, dorůstající délky 4 až 35 cm. Řapík je hnědý až černý, lesklý, oblý, zploštělý nebo na horní straně žlábkatý, často pokratý plevinami, chlupy nebo moučnatými žlázkami. Obsahuje jediný cévní svazek. Čepel listů je jednoduše až 4x zpeřená, na rubu často bíle či žlutavě pomoučená. Žilnatina je tvořena volnými žilkami, pouze u některých druhů se žilky poblíž okraje posledních úkrojků listů spojují. Výtrusné kupky jsou podlouhlé, bez ostěry, kryté ohrnutým okrajem listového segmentu, tvořícím nepravou ostěru. Spory jsou kulovité až zaobleně čtyřstěnné. Prokel je (přinejmenším u amerických podmrvek) žláznatě pomoučený, což je v rámci čeledi křídelnicovité unikátní znak.\n\nRod podmrvka zahrnuje (v širokém pojetí) asi 30 druhů. Je rozšířen v Eurasii od západního Středomoří po Čínu a severní Thajsko a v severní Severní i Jižní Americe. Druh \"N. reynoldsii\" roste v Austrálii, \"N. marantae\" i ve východní Africe. Z celkového počtu druhů rodu \"Notholaena\" (v širokém pojetí) připadá asi 25 druhů na americké druhy (někdy řazené do rodu \"Chrysochosma\"), 5 až 6 druhů jsou podmrvky Starého světa (někdy oddělované do rodu \"Paraceterach\" či \"Paragymnopteris\").\n\nV Evropě roste jediný druh, podmrvka hadcová (\"Notholaena marantae\"). Je rozšířena ve Středomoří od Španělska na východ po ruský Krym. V České republice má jedinou lokalitu u Mohelna, kde roste na hadcovém podkladu. Tato lokalita představuje nejsevernější výskyt podmrvky v Evropě. Dále se tento druh vyskytuje ve východní Africe, Arábii, Kavkaze, Indii a Číně.\n\nTaxonomie rodu \"Notholaena\" a příbuzných rodů podčeledi \"Cheilanthoideae\" není dosud dořešena. Rody v této skupině nelze vymezit na základě morfologie, neboť zde u jednotlivých druhů došlo pod vlivem prostředí k četným případům konvergentního vývoje. Rod \"Notholaena\" ve stávajícím pojetí tvoří několik vývojových větví, promísených s vývojovými větvemi \"Cheilanthes\", \"Argyrochosma\", \"Pellaea\" a \"Astrolepis\". Americké podmrvky tvoří jinou vývojovou větev než podmrvky ze Starého světa.\n\nTypifikace rodu \"Notholaena\" není uspokojivě vyřešena. V některých zdrojích je za typový taxon považován americký druh \"Notholaena trichomanoides\" (popsán Linnéem jako \"Pteris trichomanoides\") a druhy Starého světa jsou oddělovány do rodu \"Paraceterach\" či \"Paragymnopteris\". Jiné zdroje považují za typový druh \"Notholaena marantae\" ze Starého světa (popsán rovněž Linnéem jako \"Acrostichum marantae\") a americké druhy jsou oddělovány do samostatného rodu \"Chrysochosma\".\n\n\nNěkteré druhy jsou v zahraničí pěstovány ve specializovaných sbírkách rostlin, zejména podmrvka hadcová (\"Notholaena marantae\") a americké druhy \"N. grayi\" a \"N. standleyi\".\n\n"}
{"id": "1148651", "url": "https://cs.wikipedia.org/wiki?curid=1148651", "title": "Konference OSN o změně klimatu 2015 v Paříži", "text": "Konference OSN o změně klimatu 2015 v Paříži\n\nKlimatická konference v Paříži byla 21. konferencí smluvních stran Rámcové úmluvy OSN o změně klimatu (anglicky \"Conference of Parties\", zkratka COP; jednotlivé konference se pak označovaly jako COP1, COP2 atd.). Označuje se proto také jako COP 21, lze se setkat i s názvy \"Světová klimatická konference\" či \"Konference OSN o klimatické změně\" \"(2015 United Nations Climate Change Conference\"). Konference skončila 12. prosince 2015 přijetím právně závazné celosvětové dohody.\n\nKonference dosáhla svého cíle poprvé dosáhnout celosvětové dohody o snižování dopadů klimatických změn v tzv. Pařížské dohodě, která byla přijata aklamací téměř všemi státy světa. Dohoda se stala právně závaznou dne 4. listopadu 2016, 30 dní potom,co alespoň 55 zemí, které představují nejméně 55 procent celosvětových emisí skleníkových plynů, se staly smluvní stranou tím, že dohodu podepsaly a následně ratifikovaly, schválily ji nebo k ní přistoupily v New Yorku mezi 22. dubnem 2016 a 21. dubnem 2017. Očekává se, že dohoda vstoupí v platnost v roce 2020. Podle organizačního výboru, očekávaný klíčový výsledek bylo omezit globální oteplování do roku 2100 ve srovnání s předindustriální érou o 2 °C. Cíl omezit zvýšení teploty o 2 stupně byl doplněn v přijatém znění Pařížské dohody o tvrzení, že smluvní strany pokračovat v úsilí o omezení tohoto nárůstu teploty o max 1,5 °C. Cíl 1,5 ° bude podle některých vědců vyžadovat nulové úrovně emise skleníkových plynů někdy mezi roky 2030 a 2050. Nicméně v konečné verzi Pařížské dohody není žádný detailní časový plán nebo konkrétní cíle pro emise jednotlivých zemí – na rozdíl od předchozího Kjótského protokolu. Dle dohody by v průběhu druhé poloviny tohoto století měla být dosažena nulová úroveň emisí.\n\nKonference OSN o změně klimatu mají dlouhou historii, první významné mezinárodním setkání na vrcholné (ministerské) úrovni zaměřené na klimatickou změnu proběhlo již roku 1992 v brazilském Rio de Janeiru na Konferenci OSN o životním prostředí a rozvoji. Na Konferenci byly přijaty mnohé významné dokumenty: Zásady obhospodařování lesů (Forest Principles), Agenda 21 a Slib zemi (Pledge to Earth). Byla na ní rovněž projednávána Rámcová úmluva OSN o změně klimatu.\n\nV roce 1995 se v Berlíně sešla první konference smluvních stran Úmluvy \"(Conference of Parties).\" Úmluva je rámcový dokument, který může být opatřen dalšími dokumenty (protokoly, dodatky apod.). To umožňuje, aby se agenda kolem Úmluvy rozvíjela, aniž by při vyjednávání detailů byl otvírán základní text, který je výsledkem kompromisu. Významná jednání v rámci Rámcové úmluvy OSN o změně klimatu probíhají každý rok. Mezi největší úspěchy patří přijetí Kjótského protokolu. K únoru 2015 Úmluvu ratifikovalo 196 subjektů/států.\n\nKonference se konala ve francouzské metropoli od 30. listopadu do 12. prosince 2015 pod francouzským předsednictvím. Jednalo se o nejvýznamnější mezinárodní setkání v historii Paříže. Účastnilo se ho několik desítek tisíc účastníků z celého světa. Přítomni byli nejen vrcholní představitelé států, ekonomické sféry, významní vědci ale také představitelé neziskových nevládních organizací, aktivisté a laici se zájmem o problematiku a možnosti řešení klimatické změny a směrování k udržitelnému rozvoji.\n\nDo konference a jejích závěrů byly vkládány značné naděje. Podle organizačního výboru bylo cílem konference dosažení (poprvé po více než 20 letech jednání na půdě OSN), závazné a univerzální dohody o klimatické změně a to mezi všemi státy na světě. Za tímto účelem výbor inicioval mnohá jednání nejen na politické úrovni ale snažil se i o navázání kontaktu a podporu dalších významných aktérů. Papež František publikoval encykliku v roce 2015 nazvanou \"Laudato si’\", v níž vyzývá k akci proti změně klimatu. Mezinárodní konfederace odborových svazů vyzvala k cíli, jež nazvala „nulové emise uhlíku, nulová chudoba“. Vedení Spojených států amerických vyzvalo přední firmy k zapojení do boje proti klimatické změně \"(American business act climate pledge).\" Připojily se největší americké firmy, mezi nimi Microsoft, Apple či Google. V souvislosti s teroristickými útoky v Paříži byly na konferenci výrazně zpřísněná bezpečnostních opatření, zrušen byl například plánovaný pochod.\n\nV podvečer 12. prosince 2015 byla s jednodenním zpožděním schválena zástupci 196 zemí OSN nová klimatická dohoda. Základem této dohody je snaha udržet oteplování výrazně pod dvěma stupni Celsia a co nejvíce se přiblížit hodnotě 1,5 stupně. Dohoda také zavazuje k miliardovým investicím na pomoc rozvojovým zemím. Dohoda by měla každých 5 let procházet revizí.  Stanovuje závazky všech smluvních stran, včetně největších světových producentů emisí skleníkových plynů jako je Čína, USA či Indie. Hlavní vyjednavač této dohody, francouzský ministr zahraničí Laurent Fabius označil uzavřenou dohodu za „ambiciózní a vyrovnaný“ plán a jako „historický obrat“ v úsilí o dosažení omezení globálního oteplování.\n\n"}
{"id": "1148654", "url": "https://cs.wikipedia.org/wiki?curid=1148654", "title": "Hostinec U černého orla", "text": "Hostinec U černého orla\n\nHostinec U černého orla je zaniklý zájezdní hostinec, který se nacházel v Brně v horní části dnešní Orlí ulice, která podle něho nese svůj název. Dokládán písemně byl již od první poloviny 17. století, zanikl v polovině 19. století.\n\nJedním z jeho význačných hostů byl i římskoněmecký císař Josef II., který si prý hotel velice oblíbil a na znamení spokojenosti s jeho službami mu udělil svolení vyvěsit vedle domovního znamení rovněž štít s císařským erbem. Supraportu, tedy architektonický prvek umístěný nade dveřmi, později vytvořil sochař Ondřej Schweigl a datuje se do roku 1792. Představuje moravskou orlici držící ve spárech medailon s portrétem císaře Leopolda II., s německým nápisem \"Ioseph II. Dem Einzigen, Leopold II. Dem Unvergeslichen, Franz II. Dem Gelibten, Über die Beglücte Einkehr In Dieses Gasthaus Geweihet\" \"(Zasvěceno jedinečnému Josefu II., nezapomenutelnému Leopoldovi II., milovanému Františku II., kteří náš hostinec obdařili svým pobytem)\" Dnes tato supraporta zdobí nádvoří průjezdu domu číslo 7 v Orlí ulici, společně s původním domovním znamením orla, které visívalo na nároží hostince.\n\nK přejmenování původní ulice Měnínské (německy Mentzergasse) na Černoorelskou (německy Schwarzadlergasse) podle slavného hotelu došlo v roce 1824, od roku 1867 nese název Orlí (německy Adlergasse).\n\n"}
{"id": "1148655", "url": "https://cs.wikipedia.org/wiki?curid=1148655", "title": "Michelangelo Gasparini", "text": "Michelangelo Gasparini\n\nMichelangelo Gasparini (cca 1670 Lucca – cca 1732 Benátky) byl italský hudební skladatel, zpěvák a pedagog.\n\nByl členem hudební rodiny Gasparini. Jeho bratr Francesco Gasparini (1661 - 1727) byl skladatel a pedagog a druhý bratr, Paolo Lorenzo Gasparini (1668 – 1725) byl houslista a violista. Byl žákem varhaníka a hudebního skladatele Giovanniho Legrenzi. Působil převážně v Benátkách.\n\n\n\n\n"}
{"id": "1148656", "url": "https://cs.wikipedia.org/wiki?curid=1148656", "title": "Fallout 4", "text": "Fallout 4\n\nFallout 4 je postapokalyptická sci-fi hra na hrdiny s otevřeným světem vyvinutá společností Bethesda Game Studios a distribuovaná Bethesda Softworks LLC. Jedná se o pátou hru v hlavní řadě série Fallout. Hra vyšla 10. listopadu 2015 pro Windows, PlayStation 4 a Xbox One.\n\nFallout 4 se odehrává v post-apokalyptickém Bostonu a okolí zvaném Commonwealth v roce 2287, 10 let po událostech Falloutu 3 a 210 let po The Great War – velké válce, která způsobila katastrofickou nukleární devastaci napříč územím celých Spojených států amerických. Hráč převezme ovládání postavy zmíněné jako „Sole Survivor“ (\"jediný přeživší\"), která se probudila z kryogenního spánku v podzemním atomovém krytu Vault 111. Na začátku hry si hráč může zvolit, zda bude ovládat ženu či muže. Poté, co je svědkem vraždy svého manžela/manželky a únosu syna, vydává se ho Sole Survivor do Commonwealthu zachránit a zároveň se pomstít.\n\nHráč postupně objevuje svět ovlivněný výbuchy jaderných zbraní a následnou radioaktivitou, plní nejrůznější úkoly, pomáhá frakcím a získává zkušenostní body, potřebné k povýšení a zvýšení schopností postavy. Nově jsou v sérii možnosti jako rozvíjet a spravovat osady a systém, kdy materiály získané z prostředí mohou být použity k míchání lektvarů, výrobě lékárniček a výbušnin, upgradování zbraní a brnění a stavbě, vybavování nábytkem a zlepšování obydlí a i celých osad, aby mohly prosperovat. Fallout 4 je také první hrou v sérii, která představila plné hlasové možnosti protagonistů a oficiální podporu modifikací hry.\n\nHra získala pozitivní hodnocení kritiků za hloubku herního světa, svobodu hráče, herního obsahu a pozdějších rozšíření, craftování. Naopak negativní kritika se hlavně zaměřovala na grafické a technické nedostatky, všudypřítomné chyby ve hře a nízké kvality a kvantity obsahu některých dodatečně stažitelných doplňků.\nHra byla komerčním úspěchem, hned prvních 24 hodin po spuštění vydělala 750 milionů dolarů. Získala ceny \"Game of the Year\" a \"Best Game\" od Academy of Interactive Arts & Sciences a cenu British Academy Games Awards.\n\nBethesda vydala šest rozšíření s dodatečně stahovatelným obsahem, např. Far Harbor a Nuka-World.\n\n"}
{"id": "1148658", "url": "https://cs.wikipedia.org/wiki?curid=1148658", "title": "Kakost krvavý", "text": "Kakost krvavý\n\nKakost krvavý (\"Geranium sanguineum\") je středně vysoká bylina s dlanitě dělenými listy a s velkými, jednotlivě vyrůstajícími karmínově červenými květy. V české přírodě je to původní druh rodu kakost, který však z české krajiny pomalu mizí. Bývá pro své květy a nenáročnost vysazován jako vytrvalá okrasná rostlina do zahrad a parků.\n\nDruh se vyskytuje téměř v celé Evropě, od Středomoří po jih Skandinávie a Irsko, na východě až po oblasti na Urale a v okolí Kavkazu. Byl dovezen a zdomácněl v Severní Americe a na Novém Zélandu.\n\nV České republice roste roztroušeně v teplých oblastech středních Čech a střední a jižní Moravy, jinde jen ostrůvkovitě. Postupně z volné přírody mizí a je proto v „Červeném seznamu cévnatých rostlin České republiky z roku 2012“ hodnocen jako druh, jemuž je nutno věnovat další pozornost (C4a).\nSvětlomilná a teplomilná rostlina upřednostňující sušší, dobře odvodněná stanoviště s vápencovým, dolomitovým, andezitovým, melafyrovým či čedičovým podkladem, v nížinách se vyskytuje ve sprašových půdách. Roste na slunných skalnatých stráních a sutích, v řídkých křovinách, na okrajích světlých lesů, ve vinicích a na loukách stepního charakteru v polohách od nížin po nadmořskou výšku asi 1500 m. Rostliny se ve volné přírodě rozmnožují rozrůstáním oddenků nebo semeny, jež vyklíčí do tří týdnů.\n\nVytrvalá rostlina s rozkladitě větvenou lodyhou vysokou 20 až 50 cm, která vyrůstá z hrubého, plazivého oddenku s nepočetnými kořeny. Lodyha je přímá nebo vystoupavá, v nodech lomená a spolu s řapíky listů je pokryta jednoduchými i žláznatými chlupy. Listy v přízemní růžici brzy zasychají a lodyžní jsou protistojné a směrem k vrcholu se jejich řapíky zkracují. Okrouhlé, oboustranně chlupaté listové čepele, dlouhé 3 až 6 cm, jsou dlanitě pěti- až sedmisečné a mají troj- až pětiklané kopinaté úkrojky. Listy se na podzim zbarvují do červených odstínů, opadávají až na konci sezony.\n\nKolovité květy bývají velké asi 4 cm a jsou oboupohlavné, pětičetné, v poupěti skloněné a vyrůstají jednotlivě na stopkách z paždí listů. Vytrvalé kališní lístky jsou chlupaté, elipsovité, na vrcholu špičaté, trojžilové a 1 cm dlouhé. Korunní lístky jsou obvejčité, mají krátký nehtík, na vrcholu jsou mělce vykrojené a bývají asi 2 cm dlouhé a intenzivně karmínově červené. V květu je deset tyčinek ve dvou kruzích a pětipouzdrý semeník se zahnutou čnělkou. Vnitřní tyčinky mají u báze žlázky s nektarem. Květy, rozkvétající od května do konce srpna, jsou protandrické, blizny se mohou opylit pouze pylem z jiného květu. Před deštěm a v podvečer se stopky sklápějí a koruny částečně uzavírají.\n\nPři dozrání plodu se pouzdra semeníku oddělí a zůstávají se středním sloupkem spojena pouze zkroucenými prohnutými osinami. Za suchého počasí jsou pak zralá, eliptická, síťnatě zdobená, světle hnědá semena z pouzder vymrštěna do okolí.\n\nKakost krvavý se pro své sytě zbarvené květy a na podzim i listy vysazuje jako ozdobná trvalka na plochy záhonů i na jejich lemy, stejně jako na kamenitá stanoviště, do alpínií nebo suchých zídek. Je vyšlechtěno přes čtyřicet kultivarů lišících se habitem a barvou květů, např. vínově červené 'Alpemglow', 'Bloody Graham', 'Cedrid Morris', 'Cricklewood', 'Elsbeth', 'Kristin Jakob', purpurové 'Droplet', 'Sara', 'Suleiken', 'Nyewood´, bledě růžové 'Candy Pink', Apfelblüte', bílá 'Album' nebo pestrolistá 'Cosmic'.\n\nV zahradnictvích jsou pro zachování vyšlechtěných vlastností rostliny kakostu krvavého množeny dělením trsů nebo řízkováním. Řízkovat lze buď kořenovými řízky (segmenty oddenků) či bazálními řízky (rozdělením jarních listových růžic s části oddenků), nebo speciálním pěstováním z tkáňových kultur.\n\nOddenek rostliny obsahuje třísloviny a proto se v minulosti používal pro stavění krvácení.\n\n\n \n"}
{"id": "1148659", "url": "https://cs.wikipedia.org/wiki?curid=1148659", "title": "Antonín Němeček", "text": "Antonín Němeček\n\nJméno a příjmení Antonín Němeček má více osob:\n\n"}
{"id": "1148671", "url": "https://cs.wikipedia.org/wiki?curid=1148671", "title": "Radulf I. z Brienne", "text": "Radulf I. z Brienne\n\nRadulf I. z Brienne ( \"Raoul Ier de Brienne\", † 19. ledna 1345, Paříž) byl hrabě z Eu a Guînes. Zastával funkci francouzského konstábla a byl jmenován guvernérem Languedocu.\n\nNarodil se jako syn Jana z Brienne a Johany, dcery Balduina z Guînes. Po otcově smrti roku 1302 převzal hrabství Eu a roku 1332 podědil po matce hrabství Guînes. Osudnou se mu stala účast na turnaji pořádaném ku příležitosti svatby prince Filipa. Pohřben byl po boku svých předků v cisterciáckém klášteře Foucarmont, nekropoli hrabat z Eu.\n"}
{"id": "1148680", "url": "https://cs.wikipedia.org/wiki?curid=1148680", "title": "Wu Šeng-li", "text": "Wu Šeng-li\n\nWu Šeng-li (TZ: , ZZ: , pchin-jin: \"Wú Shènglì\"; * srpen 1945) je čínský admirál v důchodu a bývalý velitel námořnictva Čínské lidové republiky. Tuto funkci zastával od roku 2006 do ledna 2017 jako sedmý velitel čínského námořnictva od jeho založení v roce 1950. Jeho předchozí pozice byly: zástupce náčelníka štábu ČLOA (od 2004), velitel Jihomořského loďsva (2002 až 2004) a prezident Ta-lienské námořní akademie (1994 až 1997).\n\nWu se stal velitelem čínského námořnictva v době, kdy toto expanduje z původně pobřežního loďstva na loďstvo oceánské a kdy expandující čínské zájmy přispívají k nárůstu napětí v oblasti západního Pacifiku. Za Wua zažilo čínské námořnictvo několik svých „poprvé“: první účast na protipirátských operacích v Adenském zálivu v roce 2008, první evakuace cizinců ve vzdálené zemi (Libye, 2011) a zařazení do služby první čínské letadlové lodě (\"Liao-ning\", 2012).\n\nWu Šeng-li se narodil v srpnu 1945 v okrese Wu-čchiao (TZ: , ZZ: ), na východě dnešní městské prefektury Cheng-šuej v provincii Che-pej. Jeho otec Wu Sien () byl politruk Čínské dělnicko-rolnické Rudé armády (TZ: , ZZ: , pchin-jin: \"zhōngguó gōngnóng hóngjūn\", český přepis: \"čung-kuo kung-nung chung-ťün\") během druhé čínsko-japonské války a občanské války.\n\nV srpnu 1964 vstoupil devatenáctiletý Wu do čínského námořnictva a do komunistické strany. V roce 1966 dostudoval oceánografii – těsně předtím, než vypukla Kulturní revoluce, která prakticky zrušila veškeré vyšší vzdělávání. Teprve v roce 1972 nastoupil na kapitánský kurz námořní akademie v Ta-lienu.\n\n\n"}
{"id": "1148684", "url": "https://cs.wikipedia.org/wiki?curid=1148684", "title": "BNP Paribas Masters 2015 – mužská dvouhra", "text": "BNP Paribas Masters 2015 – mužská dvouhra\n\nDo soutěže mužské dvouhry na tenisovém turnaji BNP Paribas Masters 2015 nastoupilo čtyřicet osm hráčů. Z kvalifikace postoupilo šest tenistů po výhrách ve dvou kolech a Rus Teimuraz Gabašvili jako tzv. šťastný poražený. Dvojnásobným obhájcem titulu byl první hráč světa Novak Djoković ze Srbska.\n\nVítězem dvouhry se stal opět nejvýše nasazený Srb Novak Djoković, jenž ve svém čtrnáctém finále bez přerušení – z patnácti odehraných turnajů roku – zdolal skotskou turnajovou dvojku Andyho Murrayho po dvousetovém průběhu 6–2 a 6–4. Prodloužil tak svou 22zápasovou neporazitelnost. Jako první tenista vůbec vybojoval šest trofejí ze série Masters za jedinou sezónu, a jako první také dosáhl na čtvrté vítězství na pařířském mastersu. Proti Murraymu vyhrál desáté utkání z posledních jedenáti a aktivní vzájemnou bilanci navýšil na 21–9.\n\nV probíhající sezóně si Djoković připsal jubilejní desáté turnajové vítězství, které představovalo padesátý osmý singlový titul na okruhu ATP Tour. Zvýšil také rekordní výdělek hráče v konkrétní sezóně.\n\nVšichni nasazení měli volný los do druhého kola.\n\n\n"}
{"id": "1148686", "url": "https://cs.wikipedia.org/wiki?curid=1148686", "title": "Severská renesance", "text": "Severská renesance\n\nSeverská renesance je označení pro tendence ve výtvarném umění na sever od Alp, které mají kořeny v pozdní gotice v Nizozemí a Německu (c.1430) a rozšířily se na sklonku 15. a v 16. století. Je pro ně charakteristická empirická perspektiva a detailní realistická až naturalistická malba. Italská renesance neměla až do konce 15. století na severské umění vliv. Spíše než o \"renesanci\", která v Itálii znamenala inspiraci kulturou klasického starověku, jde na sever od Alp o \"zrození nového stylu\" bez návaznosti na antiku. \n\nOd přelomu století docházelo ke vzájemnému uměleckému ovlivnění mezi Itálií a severem Evropy. Značný vliv měly grafické listy, které sloužily jako kompoziční vzory a malované oltáře, které byly z Nizozemí exportovány do celé Evropy. Severské inovace v technice malby, zejména užití průhledných olejových pojidel pigmentů (Jan van Eyck), umožnily dosáhnout nebývalé intenzity a hloubky barev. Pro obrazy \"vlámských primitivů\" je charakteristické velmi pečlivé vykreslení detailů a jednotlivých materiálů, iluzivní plastické znázornění figur a předmětů a přesné zobrazení světelného zdroje, stínů a zrcadlení. \nFigury jsou zasazeny do reálného interiéru a krajiny vyvolávají dojem hloubky (Konrad Witz). \n\nVýznamnou roli hrála náboženská reformace a humanisté jako Rodolphus Agricola nebo Conrad Celtis.\n\nZahrnuje dnešní území Holandska, Belgie a Flander. Na přelomu pozdní gotiky a časné renesance ovlivnili umění ve velké části Evropy tzv. \"Vlámští primitivové\".\n\n\n\n\n\n\n\n\n\n"}
{"id": "1148687", "url": "https://cs.wikipedia.org/wiki?curid=1148687", "title": "BNP Paribas Masters 2015 – mužská čtyřhra", "text": "BNP Paribas Masters 2015 – mužská čtyřhra\n\nDo soutěže mužské čtyřhry na tenisovém turnaji BNP Paribas Masters 2015 nastoupilo dvacet čtyři dvojic. Dvojnásobným obhájcem titulu byl pár složený z amerických dvojčat Boba a Mika Bryanových, který však ve čtvrtfinále nestačila na dvojici Vasek Pospisil a Jack Sock.\nVítězem čtyřhry se stal druhý nasazený chorvatsko-brazilský pár Ivan Dodig a Marcelo Melo, který ve finále zdolal kanadsko-americkou dvojici Vasek Pospisil a Jack Sock výsledkem 2–6, 6–3 a [10–5]. Oba šampioni si do žebříčku ATP připsali 1000 bodů. Pro Mela, který poprvé startoval v roli světové jedničky, to byl devatenáctý deblový titul na okruhu ATP Tour. Dodig si připsal čtvrtou trofej ze čtyřhry.\n\nVšechny nasazené páry měly volný los do druhého kola.\n"}
{"id": "1148689", "url": "https://cs.wikipedia.org/wiki?curid=1148689", "title": "WTA Elite Trophy 2015", "text": "WTA Elite Trophy 2015\n\nWTA Elite Trophy 2015 představoval jeden ze dvou závěrečných tenisových turnajů ženské profesionální sezóny 2015 pro nejlepší hráčky okruhu, které nestartovaly na předcházejícím Turnaji mistryň, a to podle specifických kritérií. Herní systém měl poprvé formát čtyř tříčlenných základních skupin, jejichž vítězky postoupily do závěrečné vyřazovací fáze. Celkové odměny činily 2 150 000 dolarů.\n\nTurnaj se konal mezi 3. až 8. listopadem 2015 v jihočínském městě Ču-chaj. Probíhal na krytých dvorcích s tvrdým povrchem v Mezinárodním tenisovém centru Cheng-čchin. Řadil se do kategorie Tour Championships.\n\nWTA Elite Trophy byla pořádána pro tenistky, které obdržely pozvání od řídící Ženské tenisové asociace (WTA).\n\nVe dvouhře byly žebříčkové body kumulovány ze šestnácti turnajů. Mezi ně se povinně započítávaly čtyři Grand Slamy, čtyři události Premier Mandatory a nejlepší výsledky ze dvou turnajů Premier 5.\nVe čtyřhře byly žebříčkové body kumulovány z jedenácti nejlepších výsledků páru jakýchkoli turnajů v sezóně. Nemusely se tak povinně započítávat Grand Slamy ani události kategorie Premier.\n\nSoutěž dvouhry byla uspořádána ve formátu dvanácti singlistek z 9.–20. místa žebříčku WTA, s možností zařazení jedné hráčky startující na divokou kartu. Tenistky byly rozděleny do čtyř tříčlenných základních skupin, v nichž každá hráčka hrála dva zápasy proti zbylým členkám skupiny. Vítězka každé skupiny postoupila do semifinále, v nichž se rozhodovalo o finalistkách. Nově také mohly do turnaje zasáhnout i dvě náhradnice z Turnaje mistryň, konaného v předcházejícím týdnu, Venus Williamsová a Carla Suárezová Navarrová. V předešlých ročnících se náhradnice účastnit nesměly.\n\nSoutěže čtyřhry se zúčastnilo šest dvojic. První čtyři páry byly určeny žebříčkovým pořadím v klasifikaci dvojic WTA, které se neprobojovaly na Turnaj mistryň, tj. umístěným na 9.–12. místě či nižším, pokud na Turnaj mistryň postoupily náhradnice. Zbylá dvě místa byly obsazena páry, které obdržely divokou kartu. Dvojice byly zformovány do dvou tříčlenných skupin, v nichž se utkávaly systémem každý s každým. Vítězné páry postoupily do finále.\n\nStejně jako ve dvouhře mohly do turnaje zasáhnout náhradnice Turnaje mistryň, Alla Kudrjavcevová a Anastasija Pavljučenkovová.\n\nKonečné pořadí v základní skupině se řídilo následujícími kritérii:\n\nCelkový rozpočet turnaje mistryň činil 2 150 000 dolarů.\n\nTabulka uvádí sezónní výsledky a odpovídající bodový zisk kvalifikovaných hráček, včetně odhlášených.\n\nNásledující hráčka obdržela divokou kartu:\n\nTabulka uvádí sezónní výsledky a odpovídající bodový zisk kvalifikovaných párů.\n\nNásledující páry obdržely divokou kartu:\n\n\n"}
{"id": "1148693", "url": "https://cs.wikipedia.org/wiki?curid=1148693", "title": "Archimédův axiom", "text": "Archimédův axiom\n\nArchimédův axiom nebo Archimédova vlastnost je princip pojmenovaný podle starořeckého matematika Archiméda, který říká, že pro dvě libovolná kladná čísla formula_1 existuje přirozené číslo formula_2 takové, že formula_3. Prakticky se tedy jedná o vlastnost, že v dané algebraické struktuře není žádný nekonečný prvek.\n\nVlastnost je možné pojmout jako axiom, kterým je spoludefinována struktura, na které se dále pracuje (tak jej použil například David Hilbert ve svém axiomatickém zavedení geometrie), nebo se může jednat o vlastnost, která je dokázána na základě jiných axiomů.\n\nStruktura, která splňuje Archimédovu vlastnost, se nazývá archimédovská, mluví se tedy o archimédovské grupě nebo o archimédovském tělese. V závislosti na struktuře existují i ekvivalentní formulace archimédovské vlastnosti, například pro obory integrity obsahující celá čísla: „Ke každému kladnému prvku formula_4 lze nalézti alespoň jedno přirozené číslo formula_2 takové, že formula_6.“\n\nSám Archimédés tento axiom zmínil ve svém pojednání \"O kouli a válci\" vzniklém kolem roku 225 př. n. l., pravidlo bylo ovšem známé už Eudoxovi z Knidu o dvě století dříve a přibližně půl století před Archimédem jej zmiňuje ve svých \"Základech\" jako 4. definici páté knihy Eukleidés, který zároveň také dává v 16. větě třetí knihy dává příklad veličiny, která toto pravidlo nesplňuje.\n\nV rámci starořecké matematiky ovšem často nebývala tvrzení vyjadřována přímo v číslech, ale geometricky délkou úseček. Archimédův axiom touto řečí říká, že pokud máme zadány dvě úsečky, pak je můžeme položit na stejnou přímku do stejného počátečního bodu a pokud budeme k jedné z nich přikládat její další kopie, tak nakonec získáme úsečku delší než je druhá.\n\nPo Archimédovi tento princip pojmenoval rakouský matematik Otto Stolz.\n"}
{"id": "1148698", "url": "https://cs.wikipedia.org/wiki?curid=1148698", "title": "Kostel svatého Bartoloměje (Boharyně)", "text": "Kostel svatého Bartoloměje (Boharyně)\n\nKostel svatého Bartoloměje je římskokatolický filiální, dříve farní kostel v Boharyni, patřící do farnosti Nechanice. Je dominantou obce.\n\nPůvodní kostel je doložen roku 1384. Současný kostel dal po třicetileté válce postavit roku 1650 rytíř Jan Asterle. Roku 1783 byl přestavěn pozdně barokním slohu. Při další pseudoslohové přestavbě roku 1865 získal dnešní strohou podobu.\n\nBohoslužby se konají v sobotu od 15.00 třetí týden v měsíci.\n\n"}
{"id": "1148701", "url": "https://cs.wikipedia.org/wiki?curid=1148701", "title": "Bohuslav Bílý", "text": "Bohuslav Bílý\n\nBohuslav Bílý (* 27. prosince 1928 Praha) je bývalý český fotbalista, útočník. Jeho otcem byl ligový brankář SK Meteor Praha VIII a SK Viktoria Žižkov Jaroslav Bílý.\n\nV československé lize hrál za AC Sparta Praha, Manet Považská Bystrica, ATK Praha, Jiskru Liberec a Slovan Teplice. Dal 32 ligových gólů. Za reprezentační B-tým nastoupil ve 2 utkáních.\n\n\n"}
{"id": "1148702", "url": "https://cs.wikipedia.org/wiki?curid=1148702", "title": "Birgit Nilssonová", "text": "Birgit Nilssonová\n\nBirgit Nilssonová (17. května 1918, Västra Karup – 25. prosince 2005, Västra Karup) byla švédská operní pěvkyně. Začínala jako lyrický soprán, ale pozvolna se přesunula k dramatické poloze. Časopis \"Harmonie\" ji v nekrologu označil za „za největší wagnerovský soprán po druhé světové válce“.\nNarodila se ve farmářské rodině, což jí komplikovalo počátek kariéry, neboť mnozí švédští pedagogové nevěřili, že farmářská dívka může zpívat operu.\n\nNakonec ale vystudovala Královskou konzervatoř ve Stockholmu. Roku 1946 debutovala ve stockholmské Královské opeře jako Agatha ve Weberově \"Čarostřelci\". \n\nPozornost vzbudila v roce 1947 jako Lady Macbeth v opeře Macbeth Giuseppe Verdiho v Královské švédské národní opeře (Kungliga Operan) ve Stockholmu pod vedením Fritze Busche (1890–1951). Ten velmi rychle poznal její velký talent a okamžitě ji angažoval. Po turné v Německu a Itálii se stala členkou souboru Královské švédské národní opery. Busch jí také obstaral angažmá na „Glyndebourne Opera Festival\" v roce 1951, kde vystoupila jako Elektra v Mozartově \"Idomeneo\"vi. V roce 1953 zpívala na koncertě v Bayreuthu pod Paulem Hindemithem sólovou část v Beethovenově \"9. symfonii.\" V roce 1954 byla jmenována švédskou dvorní zpěvačkou. Ve stejném roce se poprvé objevila ve Vídeňské státní opeře a uvedla svůj divadelní debut na Bayreuthském festivalu jako Elsa ve Wagnerově opeře \"Lohengrin\". Spolupracovala úzce s Wolfgangem Wagnerem a Karlem Böhmem. Šlo o šťastné spojení a Bayreuth se stal místem její slávy na dalších 16 let. Na Bayreuthském festivalu vystupovala až do roku 1970 a byla zvláště úspěšná jako Brünnhilda ve Wagnerově opeře \"Prsten Nibelungův\" a jako Isolda v opeře \"Tristan a Isolda\". Proslulou je zejména nahrávka pod taktovkou Georga Soltiho z roku 1966 v nahrávací společnosti Decca. Její vystupování v Bayreuthu společně s Wolfgangem Windgassenem pod vedením Karla Böhma jsou dodnes považována za mýtus a nepřekonatelné hvězdné okamžiky festivalu.Úspěchy však sbírala i jinde. V roce 1956 debutovala v Hollywoodu, Chicagu a San Francisku. V La Scale roku 1958jako Pucciniho \"Turandot\" (Jako Turandot je rovněž zobrazena na švédských poštovních známkách). V Severní Americe dobyla v roce 1959 Metropolitní operu v New Yorku jako Isolda ve Wagnerově opeře \"Tristan a Isolda\". Do jejího repertoáru patřila též Straussova \"Elektra\" a \"Salome\". Vystupovala na mnoha velkých jevištích, včetně Mnichova, Vídně, Berlína, Tokia, Paříže, Milána, Buenos Aires, Chicaga, San Francisca a Hamburku. Senzací bylo její ztvárnění Turandot roku 1969 v aréně di Verona a její Isolda spolu s Jonem Vickersem ve starobylém amfiteátru Orange v jižní Francii v roce 1973. Ve stejném roce uskutečnila tři koncerty při otevření opery v Sydney. Pěveckou kariéru ukončila roku 1982. Od té doby předávala své zkušenosti jako vokální pedagožka. V roce 1996 byla ve Švédsku publikována její autobiografie, která vyšla v Německu pod názvem Můj život pro operu („Mein Leben für die Oper \"). V roce 1968 se stala čestným členem Vídeňské filharmonie. První cenu Grammy získala v roce 1960 za Turandot s Erichem Lehnsdorfem. Společně s Georgem Soltim dostala v roce 1966 ocenění za nejlepší operní nahrávku („Best opera Recording\").V roce 2002 získala za velmi výrazné Wagnerovy interpretace cenu Antona Seidla od společnosti Wagner Society v New Yorku. \n\nV posledních letech svého života trpěla vážnými onemocněními srdce a ledvin. Zemřela o Vánocích, dne 25. prosince 2005 ve svém domě v Bjärlöv, malé vesnici poblíž Kristianstad ve Skåne, jižní Švédsko, ve stejném kraji, kde se narodila.. Její smrt však byla zveřejněna až 11. ledna 2006 po pohřbu na venkovském hřbitově jejího rodiště Västra Karup. Diva tam byla pohřbena vedle rodičů, otce Nils Svenssona a matky Justiny Pälsonové. Okolnosti smrti nebyly oznámeny.\n\nArchiv dvorní zpěvačky darovala rodina Birgit Nilssonové Královské knihovně Stockholm (švédsky „Kungliga biblioteket\"). Archiv byl otevřen vědcům 16. května 2008 a obsahuje její oficiální korespondenci, rukopisy, deníky, fotografie, poznámky a výstřižky z novin.\n\nV roce 1988, u příležitosti 350. výročí vzniku Nového Švédska, prvního švédského osídlení v Americe, vytvořila americko-skandinávská nadace cenu („American-Scandinavian Foundation \") pro nadějné mladé americké operní zpěváky, cenu Birgit Nilsson. Nilsson osobně předsedala několika soutěžím.\n\nTři roky po její smrti v prosinci 2008 nadace Birgit Nilsson Foundation oznámila, že každé dva až tři roky udělí cenu koncertnímu nebo opernímu zpěvákovi, klasickému nebo opernímu dirigentovi nebo konkrétní produkci operní společnosti. Cenu financovala sama Nilsson. Nadace uvedla, že Nilsson si vybrala prvního vítěze, který bude vyhlášen na začátku roku 2009. Dne 20. února 2009 byl vyhlášen španělský tenor Plácido Domingo jako inaugurační příjemce ceny, která s sebou nesla peněžní odměnu jeden milion amerických dolarů. První slavnostní předání cen se uskutečnilo v Královské švédské opeře 13. října 2009. Švédský král Karel XVI Gustav osobně předal cenu určenému vítězi. Nadace pak zřídila mezinárodní porotu, aby vydávala doporučení pro budoucí ceny. Druhým vítězem ceny Birgit Nilsson byl italský dirigent Riccardo Muti, který získal cenu ve Stockholmu dne 13. října 2011 za své úsilí v operním a koncertním životě. Třetím příjemcem ceny byla v roce 2014 Vídeňská filharmonie. Slavnostní předání ceny Birgit Nilsson v roce 2018 se konalo 1. října 2018. Obdržela ji švédská sopranistka Nina Stemme. Cenu na slavnostním vyhlášení v Královské švédské opeře ve Stockholmu předával král Karel XVI. Gustav spolu s královnou Silvií.\n\nCena Birgit Nilson se dává také při mezinárodní pěvecké soutěži mladých operních talentů, Operalia. Při ní každoročně soutěží čtyřicet vybraných uchazečů. Tuto soutěž založil v roce 1993 Plácido Domingo. Cena je za vystoupení v německém repertoáru Richarda Strausse a Richarda Wagnera a v seznamu oceněných uchazečů se na operalii objevuje od roku 2012, kdy ji získal americký tenorista Brian Jagde.\n\nMuzeum Birgit Nilsson bylo slavnostně otevřeno v květnu 2010 v osadě Svenstad, západně od Båstad. Muzeum je zasazeno do autentického prostředí stejného selského dvora, v jakém operní zpěvačka ve venkovském odloučení kdysi vyrůstala. Nabízí příležitost pro prohlídky s průvodcem v obytném domě, kde lze mimo jiné vidět nábytek, fotografie a další soukromé věci, zatímco průvodce hovoří o výchově Birgit Nilsson a o její cestě k hudbě. Kromě toho si návštěvníci mohou prohlédnout výstavu „Birgit Nilsson – momenty a tóny“, která byla otevřena od sezóny 2012 a je vybavena zvukovým průvodcem (švédština, angličtina a němčina). Zde mohou návštěvníci poslouchat nahrávky, sledovat filmové klipy a sdílet své soukromé předměty a vzpomínky. V muzeu je kavárna a obchod s hudbou, DVD, knihami a suvenýry.\n\n\n\n\n\n\n\n\n"}
{"id": "1148703", "url": "https://cs.wikipedia.org/wiki?curid=1148703", "title": "Ante Starčević", "text": "Ante Starčević\n\nAnte Starčević (23. května 1823, Veliki Žitnik, Gospić, – 28. února 1896, Záhřeb) byl chorvatský politik, publicista a spisovatel. Zabýval se politikou historií, literární kritikou, filosofií, politickou satirou a překladatelstvím. Ještě za svého života byl nazván \"Otcem vlasti\" \"(Otac Domovine)\".\n\nNarodil se v obci Veliki Žitnik u Gospiće. Jako obránce chorvatského jazyka je považován za protivníka Vuka Karadžiće. V chorvatském Saboru byl zastáncem chorvatské nezávislosti a v roce 1861 stál spolu s Eugenem Kvaternikem u vzniku Strany práva \"(Hrvatska stranka prava)\".\n\nStal se protivníkem Vuka Karadžiće ve sporu o podobu srbochorvatského jazyka, neboť ten prosazoval jekavici, naproti čemuž Starčević preferoval ekavici. Navíc Starčević horlivě vystupoval také proti antisemitismu a stal se ochráncem Židů, kteří pak byli následně na chorvatském území většinou voliči Strany práva. Tato strana existuje dodnes, ale po válce za nezávislost Chorvatska se rozštěpila na několik frakcí, z nichž Hrvatska stranka prava Dr. Ante Starčevíć si činí nárok na nepřerušenou historickou kontinuitu.\n\nJeho pohřbu se zúčastnilo okolo třiceti tisíc lidí.\n\n"}
{"id": "1148708", "url": "https://cs.wikipedia.org/wiki?curid=1148708", "title": "Gastarbeiter", "text": "Gastarbeiter\n\nGastarbeiter [gastarbajtr] je cizinec, který dlouhodobě pracuje v hospodářsky vyspělejší zemi. Tento pojem pocházející z němčiny vznikl začátkem druhé poloviny 20. století, kdy do západního Německa začali přijíždět za prací lidé z Turecka, Itálie, Řecka, Portugalska i odjinud. Původně označoval osoby, jež měly pracovní vízum jen na omezenou dobu a předpokládalo se, že po uplynutí jeho platnosti se vrátí zpět do vlasti; udržel se však i poté, co se ukázalo, že v mnoha případech tomu tak není a tito lidé v Německu zůstávají trvale.\n\n\n"}
{"id": "1148711", "url": "https://cs.wikipedia.org/wiki?curid=1148711", "title": "Náměstí Ante Starčeviće", "text": "Náměstí Ante Starčeviće\n\nNáměstí Ante Starčeviće () nazývané \"trg\" je ústřední náměstí v chorvatském Osijeku pojmenované po Ante Starčevićovi. Má tvar rovnoramenného trojúhelníka.\n\nNachází se v centru Osijeku mezi ulicí Josipa Juraje Strossmayera na západě, uličkou Ribarska na severu, Kapucinska na východě a Županijska na jihu.\n\n"}
{"id": "1148713", "url": "https://cs.wikipedia.org/wiki?curid=1148713", "title": "Gmina Mysłakowice", "text": "Gmina Mysłakowice\n\nGmina Mysłakowice je polská vesnická gmina v okrese Jelenia Góra v Dolnoslezském vojvodství. Sídlem gminy je ves Mysłakowice. V roce 2011 zde žilo 10 197 obyvatel.\n\nGmina má rozlohu 88,75 km² a zabírá 14,13 % rozlohy okresu. Skládá se z 10 starostenství.\n\n\nJanowice Wielkie, Jelenia Góra, Kamienna Góra, Kowary, Podgórzyn\n\n"}
{"id": "1148714", "url": "https://cs.wikipedia.org/wiki?curid=1148714", "title": "Isamu Akasaki", "text": "Isamu Akasaki\n\nIsamu Akasaki (* 30. ledna 1929 Čiran, dnes součást města Minamikjúšú v prefektuře Kagošima) je japonský odborník na technologii polovodičů. Spolu s Hirošim Amanem a Shujim Nakamurou získal Nobelovu cenu za fyziku za rok 2014. Byla udělena za za vývoj modrých světelných diod umožňujících vytvoření nového, ekologického světelného zdroje.\n\nAkasaki absolvoval roku 1952 Kjótskou univerzitu a po studiu pracoval ve firmě Kobe Kogyo Corporation, nyní začleněné do firmy Fujitsu. Doktorát získal na univerzitě v Nagoji roce 1964, kde pak začal učit, od roku 1981 jako řádný profesor. Zároveň působil v Macušitově výzkumném ústavu v Tokiu, kde se koncem šedesátých let začal zabývat světelnými diodami a později učinil zásadní objevy, umožňující konstrukci současných modrých světelných diod. Emeritován byl jako profesor roku 1992, v říjnu 2006 vznikl při univerzitě v Nagoji Akasakiho institut. Akasaki je nositelem Kjótské ceny za moderní technologie (2009) a Edisonovy medaile (2011), udělované americkým Institutem elektrického a elektronického inženýrství (IEEE).\n\n"}
{"id": "1148715", "url": "https://cs.wikipedia.org/wiki?curid=1148715", "title": "Hiroši Amano", "text": "Hiroši Amano\n\nHiroši Amano (* 11. září 1960 Hamamacu) je japonský fyzik a odborník na technologii polovodičů. Spolu s Isamuem Akasakim a Šúdžim Nakamurou získal Nobelovu cenu za fyziku za rok 2014. Byla udělena za za vývoj modrých světelných diod umožňujících vytvoření nového, ekologického světelného zdroje.\n\nHiroši Amano vystudoval na Nagojské univerzitě, kde získal doktorát z elektrotechniky roku 1989 a pak ještě několik let po studiu pracoval jako výzkumník. Roku 1992 přešel na Univerzitu Mejdžó v Nagoji, kde se roku 2002 stal řádným profesorem. Roku 2010 se vrátil na Nagojskou univerzitu.\n\n"}
{"id": "1148716", "url": "https://cs.wikipedia.org/wiki?curid=1148716", "title": "Miroslav Gajdůšek (1974)", "text": "Miroslav Gajdůšek (1974)\n\nMiroslav Gajdůšek (* 23. září 1974) je bývalý český fotbalista.\n\nV československé lize hrál za FC Vítkovice. Nastoupil v 1 ligovém utkání. Gól nedal.\n\nHrál také za Vratimov, Přerov, Kravaře, Velké Pavlovice a v Rakousku.\n\n\n"}
{"id": "1148718", "url": "https://cs.wikipedia.org/wiki?curid=1148718", "title": "Matematický ústav Akademie věd České republiky", "text": "Matematický ústav Akademie věd České republiky\n\nMatematický ústav AV ČR, v. v. i., je veřejná výzkumná instituce, součást Akademie věd České republiky. Zabývá se vědeckým výzkumem v oblastech matematiky, vydává odborné publikace, realizuje konference a semináře a vychovává také vědecké pracovníky. Ti se zaměřují především na matematickou analýzu, matematickou fyziku, matematickou logiku, teorii složitosti, kombinatoriku, teorii množin, numerickou matematiku, topologii a diferenciální geometrii.\n\nMatematický ústav vznikl 14. března 1947 pod názvem \"Ústav pro matematiku při České akademii věd a umění\". Od 1. července 1950 byl reorganizován na \"Ústřední ústav matematický\", který nejprve organizačně spadal pod Ústředí vědeckého výzkumu a od roku 1953 byl přejmenován na \"Matematický ústav\" pod správou ČSAV. Po rozpadu československé federace v roce 1993 se stal součástí nástupnické Akademie věd České republiky (AV ČR). Současný název a právní formu nese od roku 2007, kdy se jednotlivé ústavy AV ČR transformovaly na veřejné výzkumné instituce (v. v. i.).\n"}
{"id": "1148720", "url": "https://cs.wikipedia.org/wiki?curid=1148720", "title": "Katedrála v Olivĕ", "text": "Katedrála v Olivĕ\n\nKatedrála v Olivĕ ( Kościół pod wezwaniem Trójcy Świętej, Najświętszej Marii Panny i Świętego Bernarda) (Kostel Nejsvětější Trojice, blahoslavené Panny Marie a svateho Bernarda) se nachází v gdaňské čtvrti Oliva.\n\nCisterciáci se souhlasem knížat Pomořanska postavili v roce 1186 první klášter \"\"ad montem Olivarum\"\". První románský kostel byl vypálen Prusy v roce 1224, poté byl přestavěn a zvětšen. V roce 1234 (nebo 1236) ho opět Prusové vypálili. V roce 1350 klášter a kostel znovu padl za oběť plamenům. Ve druhé polovině 14. století byl postaven kostel v gotickém stylu v jeho současné podobě.\n\nV roce 1831 pruský úřad zrušil cisterciácký řád a Olivský klášter byl uzavřen. Kostel a část kláštera byly přiděleny katolické církvi. V roce 1925 papež Pius XI. ustanovil gdaňskou diecézi. Olivský kostel tak byl povýšen na katedrálu a Oliva se stala hlavním městem diecéze se sidlem episkopátu.\n\nKatedrála je trojlodní bazilika s příčnou lodí a polygonálním sborem s chórovým ochozem. Fasáda je lemována dvěma štíhlými věžemi, každá má výšku i se špičatými střechami 46 metrů. Nad křížením lodí se zdvihá zvonice, což je typické pro cisterciácké kostely. Vchod na západní straně vede barokním portálem z roku 1688. Celková délka je 107 metrů (vnější) a 97,6 m (vnitřní), šířka je 19 m, výška hlavní lodi je 17,7 metrů. To je nejdelší cisterciácká církevní stavba světa.\n\nUvnitř je 23 pozdněbarokních oltářů. Starý hlavní oltář (z roku 1605), ve stylu holandské renesance byl v roce 1699 nahrazen barokním oltářem, který je považován za mistrovské dílo pomořanského baroka. V roce 1615 vytvořil Abraham van den Blocke (1572-1628) hrob rodiny Kossů se čtyřmi postavami v životní velikosti, které klečí před malým křížem z bílého a černého mramoru. Obrazy v katedrále jsou dílem Hermana Hany (1574-1628), Adolfa Boye (1612-1680), Andrease Hollyho (1635-1697) a Andrease Schlütera (1660-1714). Kaple jsou zasvěceny sv. Janu Nepomuckému a Svatému kříži.\n\nV katedrále jsou dvoje varhany. Jedny velké varhany nad vchodem a malé varhany na jižním konci příčné lodi. Velké varhany jsou dílem cisterciáckého mnicha Johanna Wilhelma Wulffa (1763 - 1788). Varhany jsou významným dílem barokního řezbářství. Během hry postavy andělů pohybují troubami a zvony. Varhany ve sboru jsou samostatný nástroj, který byl postaven v roce 1680 varhanářem Johannem Georgem Wulffem. Sborové varhany mají svůj vlastní herní systém a také mohou být ovládány z hlavních varhan.\n"}
{"id": "1148721", "url": "https://cs.wikipedia.org/wiki?curid=1148721", "title": "Bouillancourt-en-Séry", "text": "Bouillancourt-en-Séry\n\nBouillancourt-en-Séry je francouzská obec v departementu Somme v regionu Hauts-de-France. V roce 2012 zde žilo 566 obyvatel.\n\nSousední obce jsou: Bouttencourt, Framicourt, Frettemeule, Gamaches, Neslette, Rambures, Tilloy-Floriville a Le Translay.\n\n\"Počet obyvatel\"\n"}
{"id": "1148723", "url": "https://cs.wikipedia.org/wiki?curid=1148723", "title": "Ivan Zajc", "text": "Ivan Zajc\n\nIvan Zajc (3. srpna 1832, Rijeka - 16. prosince 1914, Záhřeb) byl chorvatský hudební skladatel, zakladatel chorvatské vážné hudby a opery, autor chorvatské národní opery \"Nikola Šubić Zrinjski\".\n\nZajc byl českého původu, jeho otec, vojenský kapelník Johann Nepomuk Zajitz se narodil roku 1800 v Domašíně. S armádou se dostal do Bratislavy, kde poznal svou manželkou Annou Bodensteinerovou. S ní odjel do chorvatské Rijeky, kde se stal profesorem hudební školy, a tam se také narodil syn, který po otci dostal jméno Ivan. Jeho příjmení bylo časem pochorvatštěno na Zajc.\n\nZajc vystudoval konzervatoř v Miláně. Po dokončení studia dostal nabídku zůstat v Miláně jako druhý dirigent Teatro alla Scala, ale rozhodl se vrátit do Rijeky a převzít post svého otce na hudební škole (otec zemřel rok před jeho dokončením studií).\n\nV roce 1862 se přestěhoval do Vídně, kde dostal možnost učit v pěveckém a operním institutu spolku \"Polyhymnia\". Zde dosáhl také prvních větších úspěchů, především s operetami. První se jmenovala \"Mannschaft an Bord\" (1863). Do konce vídeňského pobytu jich zkomponoval jedenáct.\n\nJeho vídeňského úspěchu si všimli doma v Chorvatsku a tak dostal nabídku založit a vést chorvatský hudební život - v listopadu 1869 byl jmenován ředitelem opery, ještě dříve, než vůbec vznikla (dnes Chorvatské národní divadlo v Záhřebu). Byl také jmenován profesorem a ředitelem Hudebního ústavu. V roce 1870 přesídlil natrvalo do Záhřebu. V říjnu toho roku v nově založené opeře uvedl vlastní operu \"Mislav\", první operu s chorvatským textem. To byl zásadní milník v chorvatském národním obrození. Jako ředitel opery pak dával velký prostor i českému repertoáru, nejen Smetanově \"Prodané nevěstě\", ale i méně známým autorům Vilému Blodkovi a Vojtěchu Hřímalému. Často také angažoval české pěvce a hudebníky.\n\nRoku 1876 měla premiéru opera \"Nikola Šubić Zrinjski\", Zajcovo vrcholné dílo, jež se dodnes považuje za chorvatskou národní operu. Roku 1894 uvedl i první chorvatský balet \"Naši leopoldovci u ratu i miru\".\n\nIvan Zajc je pohřben na záhřebském hřbitově Mirogoj.\n\n"}
{"id": "1148724", "url": "https://cs.wikipedia.org/wiki?curid=1148724", "title": "Sankt Georgen am Walde", "text": "Sankt Georgen am Walde\n\nSankt Georgen am Walde je městys v rakouské spolkové zemi Horní Rakousy v okrese Perg.\n\nK 1. lednu 2015 zde žilo 2 047 obyvatel.\n\n"}
{"id": "1148726", "url": "https://cs.wikipedia.org/wiki?curid=1148726", "title": "Frettemeule", "text": "Frettemeule\n\nFrettemeule je francouzská obec v departementu Somme v regionu Hauts-de-France. V roce 2012 zde žilo 293 obyvatel.\n\nSousední obce jsou: Bouillancourt-en-Séry, Maisnières, Tilloy-Floriville, Le Translay a Vismes.\n\n\"Počet obyvatel\"\n"}
{"id": "1148728", "url": "https://cs.wikipedia.org/wiki?curid=1148728", "title": "Ozobí", "text": "Ozobí\n\nOzobí (\"Cera\") je měkká, většinou neopeřená část ptačího těla, tvořená kůží, která se nachází nad zobákem. Obvykle jsou v něm umístěny nosní otvory (kromě sov, které mají nosní otvory mimo ozobí). Ozobí bývá u samce a samice některých druhů různobarevné, například známá je barevná různorodost ozobí u andulek, kde má samec ozobí modré a samice růžové až hnědé. \n\nOzobí je typické například u holubů, sov, papoušků a krocanů. \n"}
{"id": "1148732", "url": "https://cs.wikipedia.org/wiki?curid=1148732", "title": "Benešův mlýn", "text": "Benešův mlýn\n\nBenešův mlýn, dříve zvaný též Vendulák nebo Bendulák, či mlýn Veselých je někdejší poměrně impozantní mlýn v Táboře-Klokotech stojící na pravém břehu řeky Lužnice, asi 2 km od centra města.\n\nBenešův mlýn byl postaven roku 1855 na náklady Aloise Firstara. V roce 1884 mlýn již patřil mlynáři Bendulákovi (Vendulákovi). Do roku 1888 byl spolumajitelem mlýna také Jaroslav Jinota. Později pak přešel mlýn do vlastnictví rodu Benešů. Ti také postavili cestu nad mlýnem, která v současné době slouží jako pěší a cyklistická stezka vedoucí k restauraci \"Harrachovka\" a dále k nové lávce u Harrachovky (dříve dřevěná \"Thanabauerova lávka\"). Do doby druhé světové války byl mlýn zhruba poloviční. Poté však přestal kapacitně dostačovat, byl rozšířen a bylo nainstalováno nové, výkonnější zařízení mlýna. Došlo však k technickému naddimenzování. Dosavadní mlýnské vodní kolo kapacitně nestačilo na množství energetické výroby. Benešovi pak pravděpodobně mlýn prodali.\n\nV době po roce 1948 byl ve mlýně sklad nábytku a částečně bytové prostory, které však byly z důvodu špatného technického stavu vystěhovány.\n\nV 90. letech 20. století přešel objekt do soukromého vlastnictví a poté do majetku banky. 2. dubna 1996 mlýn od banky koupil jeho současný majitel Vítězslav Veselý, který jej zrekonstruoval a vybudoval malou vodní elektrárnu.\n\nSoučasný majitel Vítězslav Veselý v Benešově mlýně vybudoval malou vodní elektrárnu s pěti kaplanovými turbínami, která elektrickou energií zásobuje vilovou čtvrť v Klokotech.\n\nBenešův mlýn se také objevil ve filmové komedii Petra Nikolaeva Proč bychom se netopili z roku 2007.\n\nNa Lužnici po proudu směrem od Tábora se nacházejí ještě další mlýny:\n\n"}
{"id": "1148740", "url": "https://cs.wikipedia.org/wiki?curid=1148740", "title": "Index specializace průmyslové výroby", "text": "Index specializace průmyslové výroby\n\nIndex specializace průmyslové výroby je ukazatel hodnocení specializace průmyslu. Index informuje o specializaci území z hlediska odvětvové struktury průmyslu. Dává představu o stupni významnosti průmyslového odvětí v dané území jednotce v porovnání s postavením průmyslového odvětví v hierarchicky vyšší prostorové jednotce.\n\nVypočteme ho následovně:\n\nformula_1\n\nformula_2\" – index specializace i-té teritoriální jednotky (i=1,2...,n),\"\n\nformula_3\" – počet zaměstnaných (hodnota produkce),\"\n\nformula_4\" – zaměstnaní (hodnota produkce) v daném průmyslovém odvětví,\"\n\nformula_5\" – zaměstnaní (hodnota produkce) v průmyslu celkem,\"\n\nformula_6\" – region hierarchicky nižší,\"\n\nformula_7\" – region hierarchicky vyšší.\"\nIndex se pohybuje v hodnotách okolo 1. Pokud je větší než 1, specializace průmyslu v dané jednotce je větší než v jednotce hierarchicky vyšší. Naopak pokud index nabývá hodnot menších než 1, specializace je větší v hierarchicky vyšší jednotce.\n\n"}
{"id": "1148743", "url": "https://cs.wikipedia.org/wiki?curid=1148743", "title": "Dubravka Ugrešićová", "text": "Dubravka Ugrešićová\n\nDubravka Ugrešićová (* 27. březen 1949, Kutina) je chorvatská spisovatelka feministicko-liberální orientace. V současnosti žije v nizozemském Amsterdamu. \n\nVystudovala literární komparatistiku a ruštinu na Záhřebské univerzitě. Z Chorvatska odešla roku 1993 po rozpadu Jugoslávie. Právě tento rozpad a následné války jsou jejím velkým tématem, zejména v knize \"Kultura lži - Antipolitické eseje\", za kterou obdržela roku 1996 \"Prix Européen de l´Essai Charles Veillon\" a roku 1997 nizozemskou cenu \"Verzetsprijs\". Roku 1999 získala Rakouskou státní cenu za evropskou literaturu a roku 2015 literární cenu Neustadt. \n\n"}
{"id": "1148746", "url": "https://cs.wikipedia.org/wiki?curid=1148746", "title": "An Čung-gun", "text": "An Čung-gun\n\nAn Čung-gun (1879 – 26. března 1910) byl korejský nacionalista a panasiatista, dnes považovaný za korejského národního hrdinu. Známým se stal tím, že 26. října 1909 zastřelil v čínském městě Charbinu bývalého japonského premiéra a prvního japonského generálního rezidenta v Koreji Itó Hirobumiho. \n\nJiž v mladých letech se An Čung-gun zapojil do ozbrojených skupin, které bojovaly za nezávislost Koreje. V té době také konvertoval ke katolicismu, při křtu dostal jméno Tomáš. \n\nV době po podepsání vnucené japonsko-korejské smlouvy z roku 1905 byla Korea již okupována Japonci. Z korejského pohledu hrozilo nebezpečí, že bude Japonskem anektována (v roce 1910 byla Korea skutečně prohlášena japonskou kolonií). Atentát na Hirobumiho spáchal An Čung-gun na nástupišti nádraží v Charbinu, kde v salonním vlaku probíhala rusko-japonská diplomatická jednání po skončení války mezi carským Ruskem a Japonským císařstvím o nadvládu nad Mandžuskem a Korejským poloostrovem. An Čung-gun zastřelil expremiéra třemi ranami z pistole FN M1900, kromě něho postřelil další tři Japonce. Po provedení atentátu vykřikl „Korea! Hurá!“ a rozvinul korejskou vlajku. Rusové ho pak zadrželi a později vydali Japoncům. An Čung-gun byl za svůj čin odsouzen k smrti a oběšen v Lü-šun-kchou, čínském přístavním městě dříve známém jako Port Arthur. Jeho hrob není znám. \n"}
{"id": "1148747", "url": "https://cs.wikipedia.org/wiki?curid=1148747", "title": "Hrabošovití", "text": "Hrabošovití\n\nHrabošovití, někdy také hraboši, (Arvicolinae) jsou podčeledí z čeledi myšovití, z řádu hlodavců. Patří sem lumíci, ondatry, pestrušky, hraboši nebo hryzci a slepušky. Jejich blízkými příbuznými jsou křečkovití (Cricetinae). Druhy z této podčeledi se řadí mezi nejrozšířenější hlodavce severní polokoule a patří sem například hraboš polní. Zároveň se také stávají nejčastějším objektem v jídelníčků sov nebo dravců.\n\nDruhy z této čeledi jsou poměrně rozmanité a mají od několika málo centimetrů až k 50 cm, nejedná se tedy o příliš velké hlodavce. Jejich tělo je celé pokryté hustou a krátkou srstí.\n\nNejcharakterističtějším rysem těchto myšovců jsou moláry, které mají prizmatické hrbolky ve tvaru střídajících se trojúhelníků. Tyto stoličky jsou adaptované pro stravu, kterou se myšovci živí, tedy pro trávy, obilniny, zeleninu… V dospělosti se mnohdy tyto hrbolky zabrousí opotřebováním, někdy mohou dokonce vypadat i celé zuby a v tom případě jim vždy dorostou nové.\n\nHrabošovití se dobře adaptují na podmínky a dokáží i dlouhou dobu žít pod sněhovou pokrývkou, aniž by museli snižovat tep či tělesnou teplotu. Charakteristické jsou pro ně i extrémní výkyvy v populaci a u většiny druhů platí tzv. čtyřleté cykly, což znamená, že po čtyřech letech jejich populace najednou extrémně vzroste a hned zase extrémně upadá.\n\nŽivotní styl je u každého rodu jiný, od lumíků a hrabošů, kteří vyhledávají třeba skaliska nebo přírodní prohlubiny, naopak slepušky a některé druhy hrabošů mají tělo vyvinuté pro hrabání nor. Ondatry a hryzci si zase přivykli na stálý život ve vodě.\n\n\n"}
{"id": "1148748", "url": "https://cs.wikipedia.org/wiki?curid=1148748", "title": "DJ Premier", "text": "DJ Premier\n\nDJ Premier, vlastním jménem Christopher Edward Martin, (* 21. března 1966) je americký diskžokej a hudební producent. Narodil se v Houston v Texasu a později žil v New Yorku. Studoval na Prairie View A&M University, kde vystupoval jako diskžokej, ale byl také členem hudební skupiny. Řadu let byl členem hiphopového dua Gang Starr. Rovněž vydal několik vlastních nahrávek. Jako producent spolupracoval s mnoha hudebníky, mezi které patří například The Game, Dr. Dre, Christina Aguilera, Jay-Z nebo M.O.P.\n\n"}
{"id": "1148751", "url": "https://cs.wikipedia.org/wiki?curid=1148751", "title": "Ceremonial Oath", "text": "Ceremonial Oath\n\nCeremonial Oath je švédská metalová hudební skupina. Vznikla v roce 1989 pod názvem Desecrator. Název si změnila roku 1991 na Ceremonial Oath. Rozpuštěna byla v roce 1995. Ve skupině se vystřídalo více hudebníků. V roce 2012 byla obnovena v sestavě Oscar Dronjak (zpěv, kytara), Anders Iwers (kytara), Jesper Strömblad (baskytara) a Markus Nordberg (bicí). Všichni tito členové v kapele hráli již v devadesátých letech. První řadové album nazvané \"The Book of Truth\" skupina vydala v roce 1993, zatímco druhé \"Carpet\" následovalo o dva roky později.\n\n\n"}
{"id": "1148754", "url": "https://cs.wikipedia.org/wiki?curid=1148754", "title": "Max Raabe", "text": "Max Raabe\n\nMax Raabe, vlastním jménem Matthias Otto (* 12. prosince 1962 Lünen) je německý zpěvák. Narodil se v Lünenu. K hudbě z 20. a 30. let 20. století se dostal prostřednictvím historických filmů. Hudbu následně studoval na Universität der Künste v Berlíně. V roce 1985 zde spolu s dalším studenty založil soubor Palast Orchester. Ten se zaměřuje na coververze písní jiných interpretů, například Britney Spears a Toma Jonese. V roce 2004 poprvé vystupoval ve Spojených státech amerických, nejprve v Los Angeles a následujícího roku i v newyorské Carnegie Hall.\n\n"}
{"id": "1148755", "url": "https://cs.wikipedia.org/wiki?curid=1148755", "title": "Dog Eat Dog", "text": "Dog Eat Dog\n\nDog Eat Dog může být:\n\n"}
{"id": "1148757", "url": "https://cs.wikipedia.org/wiki?curid=1148757", "title": "Dog Eat Dog (hudební skupina)", "text": "Dog Eat Dog (hudební skupina)\n\nDog Eat Dog je americká hudební skupina, která vznikla v roce 1990 v Bergen County v New Jersey. Skupinou prošlo větší množství hudebníků, vedle typických nástrojů pro hardcoreové skupiny měla ve své sestavě také saxofonistu. Své první album nazvané \"All Boro Kings\" kapela vydala roku 1994 na značce Roadrunner Records. Stejné vydavatelství vydalo i další dvě alba: \"Play Games\" (1996) a \"Amped\" (1999). V roce 2006 vyšlo u vydavatelství Wanted Records čtvrté album \"Walk with Me\".\n\n"}
{"id": "1148759", "url": "https://cs.wikipedia.org/wiki?curid=1148759", "title": "Makak vepří", "text": "Makak vepří\n\nMakak vepří (\"Macaca nemestrina\"), jinak též kudan svinský, opice vepří, lapunder je primát z čeledi kočkodanovití (Cercopithecidae) a rodu makak (\"Macaca\"). Druh popsal Carl Linné v roce 1766.\nTito makakové se vyskytují v jihovýchodní Asii. Osídlili Thajsko, Malajský poloostrov a část Malajského souostroví. K životu dávají přednost deštným pralesům, dovedou však žít i v bažinách nebo na polích.\n\nMakak vepří dosahuje hmotnosti 4−15 kg, tělo je dlouhé 43–77 cm, přičemž samci bývají až o polovinu větší než samice. Ocas je relativně krátký, 10−25 cm dlouhý, připomíná prasečí, což vyneslo tomuto primátovi jeho jméno. Srst má obyčejně hnědé až šedé zbarvení, na břiše je bělavá, na tvářích růžová. Makakové vepří se živí především ovocem (až 74 % potravy) a jinou rostlinnou potravou, např. listy, nepohrdnou však ani hmyzem nebo drobnými obratlovci. Často také vnikají do polí a plantáží, kde kradou zemědělské plodiny. Tlupa se skládá z 9−81 opic; tvoří ji jeden nebo několik samců, samice a mláďata, která, jedná-li se o samečky, po dosažení puberty opouštějí skupinu. Samice je březí zhruba 6 měsíců, po dokončení gravidity se jí narodí obvykle jedno mládě, jež je asi 1 rok závislé na mateřském mléce.\n\nMakak vepří je dle Mezinárodního svazu ochrany přírody zranitelným druhem a jeho populace klesá. Nebezpečí představuje především ztráta přirozeného prostředí, způsobená rozšiřováním palmových plantáží a klučením deštného lesa. Projekty na záchranu se teprve rozvíjejí.\n\nMezi přirozené nepřátele patří levhart obláčkový (\"Neofelis nebulosa\").\n\nV celé Evropě je tento druh chován v necelých čtyřech desítkách zoo (stav z podzimu 2018). Nejvíce je přitom zastoupen v Německu (v šesti zoo). V Česku jsou k vidění jen v Zoo Praha.\n\nV roce 2004 došlo k ukončení provozu Safari parku Gänsendorf v Dolním Rakousku, nedaleko Vídně. Proto se řešilo, kam umístit zvířata z tohoto zařízení. Jelikož se ve stejné době stavěl v Zoo Praha nový pavilon Indonéské džungle, kde se počítalo v jedné expozici s chovem makaků, bylo rozhodnuto o převzetí celé skupiny makaků vepřích právě z Gänsendorfu. Skupina dvanácti jedinců se tak stala jedním z nejpozoruhodnějších druhů zastoupených v novém pavilonu, jelikož tento druh nebyl nikdy v pražské zoo, a snad ani v žádné jiné v Čechách chován. Na první úspěšný odchov se muselo čekat dlouhých sedm let až do roku 2011. Tehdy se narodila samička Rousie. Další úspěšné odchovy následovaly v dalších letech. V roce 2012 se narodil sameček Luis a v dubnu 2016 přišlo na svět další mládě (rodiče: samice Hope a otec Yogi). Na konci října 2018 se narodilo čtvrté mládě od samice jménem Hope. Ke konci roku 2018 bylo chováno jedenáct jedinců. Další mláďata přišla na svět v únoru 2019 a červenci 2019.\n\n"}
{"id": "1148762", "url": "https://cs.wikipedia.org/wiki?curid=1148762", "title": "Vernon Reid", "text": "Vernon Reid\n\nVernon Reid (* 22. srpna 1958) je americký hudebník. Narodil se v Londýně karibským rodičům, ale vyrůstal v New Yorku, kde také docházel na New York University. V roce 1984 založil skupinu Living Colour, ve které hrál na kytaru (do roku 1985 také zpíval). Skupina se rozpadla v roce 1995, ale o pět let později byla obnovena. Během své kariéry spolupracoval s mnoha dalšími hudebníky, mezi které patří například Geri Allen, Mick Jagger, Garland Jeffreys a Jack Bruce. V roce 1996 vydal sólové album \"Mistaken Identity\".\n\n"}
{"id": "1148763", "url": "https://cs.wikipedia.org/wiki?curid=1148763", "title": "Hermann Lange", "text": "Hermann Lange\n\nHermann Lange (16. dubna 1912, Leer – 10. listopadu 1943, Hamburk) byl německý římskokatolický duchovní, oběť nacistického pronásledování katolické církve. V roce 2011 byl spolu se svými spolupracovníky – Johannesem Prasskem a Eduardem Müllerem beatifikován a spolu s nimi je slavena jeho liturgická památka 10. listopadu.\n\nNarodil se do středostavovské učitelské rodiny v Leeru a zde prožil poklidné dětství. Velkým vzorem pro něj byl jeho stejnojmenný strýc, kanovník osnabrücké kapituly Hermann Lange. V průběhu gymnaziálních studií se připojil ke studentskému hnutí \"Neudeutschland\", které bylo součástí katolického reformního hnutí a nesouhlasilo s nastupujícím nacismem. V tomto období se Hermann rozhodl pro kněžství.\n\nNa kněze byl vysvěcen v Osnabrücku v roce 1938, poté co v Münsteru vystudoval teologii. Působil v duchovní správě postupně v Neustadtgödens a Lohne bei Lingen. Od 1. června 1939 působil ve farnosti při kostele Nejsvětějšího Srdce Ježíšova v Lübecku. Věnoval se pastoraci mládeže. Jeho známí jej popisovali jako vážného člověka s pedagogickým talentem, intelektuála. Jeho kázání měla vysokou úroveň. Nacismus označoval za hrůzný a mezi svými přáteli velice kritizoval nacistické válečné zločiny. Podílel se rovněž na šíření protinacistických letáků a opisů kázání biskupa Galena, který své protinacistické postoje nikterak netajil.\n\nDne 15. června 1942 byl Hermann Lange zatčen gestapem. Spolu s ním byli uvězněni jeho spolubratři kněží Prassek a Müller a protestantský pastor Stellbrink. Lange sdílel se Stellbrinkem celu. Po ročním vyšetřování byl odsouzen k trestu smrti a 10. listopadu 1943 v 18.26 hod. sťat gilotinou v Hamburku.\n\nPapež Benedikt XVI. dal souhlas k beatifikaci 1. července 2010. Akt beatifikace vykonal jménem papeže (jako jeho legát) kardinál Walter Kasper v kostele Nejsvětějšího Srdce Ježíšova v Lübecku 25. června 2011. Spolu s Hermannem Langem byli beatifikováni též Eduard Müller a Johannes Prassek.\n\n\n"}
{"id": "1148764", "url": "https://cs.wikipedia.org/wiki?curid=1148764", "title": "Mort Shuman", "text": "Mort Shuman\n\nMort Shuman (12. listopadu 1936 – 2. listopadu 1991) byl americký zpěvák a klavírista. Narodil se v Brooklynu do přistěhovalecké rodiny z Polska. Je autorem řady písní, které často psal s Doc Pomusem. Patří mezi ně například „Viva Las Vegas“, kterou v roce 1963 vydal zpěvák Elvis Presley a později například kapela ZZ Top. V roce 1976 vydal vlastní album nazvané \"Imagine\", na kterém se nachází francouzsky zpívané písně. Zemřel v Londýně v roce 1991 ve věku 54 let. Následujícího roku byl uveden do Songwriters Hall of Fame.\n\n"}
{"id": "1148768", "url": "https://cs.wikipedia.org/wiki?curid=1148768", "title": "Tylovo nábřeží (Hradec Králové)", "text": "Tylovo nábřeží (Hradec Králové)\n\nTylovo nábřeží v Hradci Králové leží na pravém břehu Labe naproti historickému centru města. Bylo pojmenováno podle Josefa Kajetána Tyla a vede od Tyršova mostu přes náměstí Svobody k jezu Hučák. Nachází se na něm například Gymnázium J. K. Tyla a je z něho výhled na Muzeum východních Čech a Bílou věž.\n\n"}
{"id": "1148771", "url": "https://cs.wikipedia.org/wiki?curid=1148771", "title": "Doprava v Německu", "text": "Doprava v Německu\n\nNěmecko je země s hustou a moderní dopravní infrastrukturu, která zajišťuje transportní potřeby obyvatelstva, zemědělství a průmyslu.\n\nZákladem silniční infrastruktury je hustá síť dálnic (Autobahn). Pro vodní dopravu je nejdůležitější řeka Rýn. Největším přístavem je Hamburk. Hlavní mezinárodní letiště a evropský přepravní rozbočovač je Mezinárodní letiště Frankfurt nad Mohanem. Letecká doprava se používá na větší vzdálenosti i v rámci Německa, ale čelí konkurenci ze strany železniční sítě (Deutsche Bahn). Vysokorychlostní vlaky, tzv. ICE, propojují větší města a dosahují rychlosti až až 300 km/hod. Mnoho německých měst má rychlý tranzitní systém a ve většině oblastí je k dispozici veřejná doprava.\n\nOd sjednocení Německa bylo vynaloženo značné úsilí ke zlepšení a rozšíření dopravy v oblasti dřívější NDR.\n\nObjem dopravy v Německu, zejména přeprava zboží, je díky jeho centrální poloze v Evropě vysoká. V posledních desetiletích byla část nákladní dopravy přesunuta ze železnic na silnice, což vedlo federální vládu k zavedení mýtného pro nákladní auta. Požívání automobilů se nadále zvyšuje, což má za následek relativně vysokou hustotu provozu při srovnání s jinými zeměmi. Další nárůst se očekává i v budoucnu.\n\nVysokorychlostní automobilová doprava má v Německu dlouhou tradici. První Dálnice na světě AVUS byla postavena právě zde. Německo má jeden z nejhustších silničních systémů světa a německé dálnice nemají rychlostní limit. Výjimkami jsou pouze nebezpečné a přetížené úseky, stejně jako tam, kde je hluk nebo problém vysokého znečištění.\n\nNěmecko má přibližně 650 tisíc km silnic, na kterých se za rok najezdí téměř 2 triliony kilometrů. Státní silnice v Německu se nazývají Bundesstraßen. Další hlavní veřejné cesty jsou v jednotlivých spolkových zemích, nazývané také Landesstraße (\"zemské cesty\"). Pro menší cesty v rámci obcí a měst se používá označení Kreisstraße.\n\nNěmecko má velmi hustou železniční síť a výbornou železniční dopravu. V zemi se nachází celkem 40 826 km železnic, z toho 14 tisíc je elektrifikovaných. Hlavní německý železniční dopravce je Deutsche Bahn. Kromě této společnosti existuje v Německu ještě dalších 280 soukromých železničních společností. \n\nInterCityExpress (známé také jako \"\"ICE\"\") je druh rychlíku, provozovaného společností Deutsche Bahn, který jezdí do velkých měst a okolních zemí (Curych, Vídeň, Kodaň, Paříž, Amsterdam a Brusel).\n\nRelativně málo měst má plnohodnotnou síť metra (U-Bahn). V Německu se nachází metro v těchto velkých městech: Berlín, Mnichov, Hamburk a Norimberk. Více se používají systémy S-Bahn, které spojují obce s městy.\n"}
{"id": "1148772", "url": "https://cs.wikipedia.org/wiki?curid=1148772", "title": "WTA Elite Trophy 2015 – ženská dvouhra", "text": "WTA Elite Trophy 2015 – ženská dvouhra\n\nSoutěže ženské dvouhry na WTA Elite Trophy 2015 v jihočínském městě Ču-chaj se účastnilo dvanáct tenistek z 9.–19. místa žebříčku WTA, spolu s jednou hráčkou startující na divokou kartu, v tomto případě kartu dostala domácí Čeng Saj-saj.\n\nNěkolik tenistek, které měly původně na turnaji startovat, se však kvůli zranění odhlásily. Švýcarky Timea Bacsinszká a Belinda Bencicová se z turnaje odhlásily pro zranění levého kolene, respektive pravé ruky, Běloruska Viktoria Azarenková zase pro potíže se stehnem. Z dalších tenistek pak ze zdravotních důvodů odmítly startovat takéː Jekatěrina Makarovová (zranění nohy), Srbka Ana Ivanovićová a Samantha Stosurová.\n\nVítězkou se stala 35letá nejstarší účastnice a nejvýše nasazené hráčka turnaje Venus Williamsová, jež ve finále zdolala turnajovou trojku Karolínu Plíškovou po více než dvou hodinách výsledkem 7–5 a 7–6. V úvodní sadě vedla Američanka už 4–1 na gemy, ale Češka se zmátořila, srovnala na 4–4 a v jedenácté hře měla dokonce brejkbol, který však nevyužila a v následném gemu přišla podruhé v utkání o servis a tím i o set. Ve druhém setu zase odskočila Plíšková, když se dostala do trháku 4–2, avšak tentokrát náskok neudržela zase ona. O vítězce sady musel rozhodnout tie-break, v němž byla šťastnější Williamsová, když hned svůj první mečbol dokázala vítězným prohozem proměnit.\n\nV probíhající sezóně si připsala po triumfech v Aucklandu a Wu-chanu třetí turnajové vítězství, které představovalo čtyřicátý osmý singlový titul na okruhu WTA Tour.\n\nBěhem slavnostního ceremoniálu pogratulovala česká tenistka vítězce: „\"Venus hrála neuvěřitelně, a i když jsem to nedotáhla, tak jsem na sebe pyšná. Hrála jsem tady výborně a mám za sebou skvělý týden\".“ Ta jí poklonu odvětila: „\"Karolína si taky zasloužila vyhrát. Měla jsem na konci jen více štěstí\".“\n\n\n\n"}
{"id": "1148774", "url": "https://cs.wikipedia.org/wiki?curid=1148774", "title": "Technoself", "text": "Technoself\n\nTechnoself je druhé sólové studiové album amerického hudebníka, skladatele a producenta Deantoniho Parkse. Vydáno bylo 4. prosince 2015 společnostmi Leaving Records a Stones Throw Records. Jako první píseň z alba byla představena „“ již v září 2015. Počátkem listopadu byla pak představena píseň „“. K ní byl vydán také videoklip, jehož režisérem byl Miko Revereza. Celé album bylo prostřednictvím webu Stones Throw dostupné přes stream již 1. prosince 2015. Tři skladby byly nahrány živě při vystoupení pro rozhlasovou stanici Dublab, zbylé byly nahrány ve studiu. Všechny písně byly nahrány v reálném čase, neobsahují žádné overduby či smyčky. Parks tak ovládal jak bicí, tak i sampler. Sám k tomu řekl, že chtěl dělat hudbu, která se odehrává v době myšlení. Parks řadu let spolupracoval s velšským hudebníkem a skladatelem Johnem Calem. Parks prohlásil, že to právě Cale, kdo měl na tuto desku největší vliv. Parks v písních využívá řadu samplů, například v písní „Down“ se nachází sampl písně „Fire and Rain“ od Jamese Taylora, zatímco v „Graphite“ je „Paranoid“ od kapely Black Sabbath.\n\nAutorem všech skladeb je Deantoni Parks.\n"}
{"id": "1148776", "url": "https://cs.wikipedia.org/wiki?curid=1148776", "title": "Mina Tindle", "text": "Mina Tindle\n\nMina Tindle, vlastním jménem Pauline de Lassus, (* 1983) je francouzská zpěvačka. Narodila se v Paříži a později žila v Brooklynu, kde byla před zahájením sólové kariéry a návratu do Francie členkou skupiny The Limes. Své první album, eponymní EP, vydala v roce 2011. V březnu následujícího roku vyšlo její první řadové album \"Taranta\" a o dva roky později pak druhé \"Parades\". Při svých koncertech zpívala například také písně „Paris 1919“ od Johna Calea a „Free Man in Paris“ od Joni Mitchell.\n\n"}
{"id": "1148777", "url": "https://cs.wikipedia.org/wiki?curid=1148777", "title": "Hostinec U modrého lva", "text": "Hostinec U modrého lva\n\nU modrého lva byl nejstarší brněnský zájezdní hostinec, postaven byl na Starém Brně v místě dnešní křižovatky ulic Křížové, Václavské a Křídlovické snad už na začátku 13. století a fungoval nepřetržitě až do 20. století.\n\nPrvní písemná zmínka o hostinci je z roku 1243, kdy král Václav I. udělil Brnu mílové právo, což znamenalo, že do jedné míle od města nesměl existoval žádný hostinec. Výslovně stanovenou výjimkou byl právě zájezdní hostinec „U modrého lva“, poskytující pocestným, kteří po starodávné obchodní stezce cestovali do Brna a kteří se museli přebrodit přes nedalekou Svratku, nutný odpočinek. Po postavení mostu nabízel ještě koňskou přípřež, protože do tehdejšího Brna stoupala prudká cesta až ke Starobrněnské bráně, stojící v místech dnešního Šilingrova náměstí. Hostinec provozoval městský písař, později se dostal do majetku královny Elišky Rejčky, jež jej odkázala klášteru cisterciaček, který nedaleko na dnešním Mendlově náměstí založila. Klášter v hostinci vařil pivo a čile s ním obchodoval. Po zrušení kláštera Josefem II. měnil často majitele, stále ale fungoval jako vyhlášený zájezdní hostinec. K roku 1826 měl např. čtyři konírny pro celkem 80 koní a velkou zahradu. Vyjížděl odsud také dostavník do Mikulova, zvaný Mikulovský parník.\n\nZměnou možností cestování v moderní době ovšem postupně přestal vyhovovat, v roce 1934 byl stržen a na jeho místě byla roku 1963 postavena budova spořitelny a pošty. Na upomínku byla ale na její boční fasádě brněnským malířem Milanem Klvaňou vytvořena mozaika modrého lva.\n"}
{"id": "1148782", "url": "https://cs.wikipedia.org/wiki?curid=1148782", "title": "Downset", "text": "Downset\n\nDownset je americká hudební skupina. Vznikla v roce 1986 v Los Angeles a původně vystupovala pod názvem Social Justice a nejprve hrála převážně hardcore punk. Své první album skupina vydala v roce 1989 pod názvem \"Unity Is Strength\". Později vydala několik dalších nahrávek a vystřídalo se v ní několik členů. V roce 2009 se rozpadla, ale již roku 2013 byla obnovena. Následujícího roku pak vydala album \"One Blood\", první po deseti letech.\n\n"}
{"id": "1148785", "url": "https://cs.wikipedia.org/wiki?curid=1148785", "title": "Fairey Fantôme", "text": "Fairey Fantôme\n\nFairey Fantôme byl britsko-belgický jednomístný jednomotorový stíhací dvouplošník s pevným kapotovaným podvozkem a otevřeným pilotním prostorem.\n\nV roce 1934 vypsalo belgické vojenské letectvo Aéronautique militaire konkurs na stíhací letoun s rychlostí přes 400 km/h ve 4000 m, stoupavostí 6 min do 5000 m a výzbrojí dvou synchronizovaných kulometů FN ráže 7,69 mm, posílenou letecký kanónem Oerlikon ráže 20 mm v ose vrtule.\n\nPrvní studie zahájil belgický šéfkonstruktér Marcel Lobelle v mateřské továrně Fairey v Hayesu v Middlesexu, přičemž belgická pobočka Société anonyme belge des avions Fairey v Gosselies sloužila jako prostředník s velitelstvím belgického letectva. V tomto období byl nově vznikající letoun ve firmě Fairey nazýván „Single Seat Scout“, nebo „Hispano Scout“ podle uvažované pohonné dvanáctiválcové jednotky Hispano-Suiza 12Ycrs o vzletovém výkonu 632 kW. Během vývoje se rovněž zvažovalo koncepční řešení jednoplošníku, Lobellovy výpočty však prokázaly nárůst hmotnosti o 125 kg a horší stoupavost oproti dvouplošné koncepci.\n\nBritské ministerstvo letectví rovněž uvažovalo již v počáteční fázi vývoje o zařazení letounu do výzbroje RAF, ovšem bez kanónové výzbroje. Lobelle proto vypracoval alternativní řešení se čtveřicí kulometů Browning ráže 7,7 mm, z nichž nová dvojice byla uložena ve spodním křídle. V dubnu 1935 objednalo britské ministerstvo letectví jeden prototyp pro zkušební účely.\n\nStavba celkem čtyř prototypů byla zahájena již koncem léta 1934 v Gosselies podle čerstvě dodávaných výkresů z Hayes. Sada stavebních dílů jednoho exempláře pak byla odeslána do Velké Británie, kde se z nich kompletoval a vybavoval první britský prototyp. Zkompletovaný stroj (F6) byl zalétán 19. června 1935 nadporučíkem Christopherem Stanilandem, kdy již nový letoun nesl označení Fairey Fantôme, jehož jméno naznačovalo primární ambice k belgické zakázce. Větší úpravu si vyžádalo pouze směrové kormidlo, jehož rohové odlehčení bylo odstraněno. Málo účinné vztlakové klapky byly demontovány.\n\nBritský prototyp byl následně předveden na výstavě prototypů organizace britských výrobců letadel (SBAC), konané v Hendonu v roce 1935. Krátce po výstavě obdržel tento letoun imatrikulaci G-ADIF. 15. července již Staniland Fantôme předváděl v Belgii před vojenskou komisí v rámci konkursu, kterého se účastnil i král Leopold III. Při dalším předvádění o tři dny později však došlo k nehodě. Šéfpilot belgické pobočky Fairey S. H. G. T. Trower přešel během akrobatické exhibice do odvážné vývrtky, kterou se mu však nepodařilo vybrat. Po nárazu do země v troskách hořícího prototypu zemřel. Vyšetřovací komise, ustavená velitelem belgického letectva generálem Gillieauxem, vyhodnotila havárii jako důsledek vysokého přetížení na pilotův organismus během akrobacie. Letecká katastrofa před komisí však negativně ovlivnila názor na Fantôme a bylo tak zřejmé, že se v belgickém letectvu stroj neprosadí.\n\nZbývající tři prototypy, dohotovené v prosinci 1935, byly proto po mírných úpravách firmou nabídnuty na trh jako Fairey Féroce. Dva z nich zakoupil Sovětský svaz pro studijní účely. V únoru 1936 byly zprostředkovatelskou firmou Arcos Ltd. v bednách dopraveny do Moskvy. Oba stroje se pak dostaly v rámci sovětských dodávek do výzbroje španělského republikánského letectva.\n\nI když jednání o dodávkách letounů do Turecka skončily neúspěšně, zájem britského ministerstva letectví o Féroce nadále trval. Třetí stroj (L7045) byl proto Gosseliesem upraven podle britských požadavků a 10. listopadu 1937 Stanilandem přelétnut z Gosselies do Hayes. Po další řadě úprav byl předán zkušebnímu letišti ve Farnborough v prosinci 1937. Po čtrnácti dnech se vrátil do továrny, kde byl po dalších konstrukčních změnách dodán na zkušební základnu Martlesham Heath, kam nastoupil 17. ledna 1938. Letoun pak střídal tuto základnu s mateřskou továrnou v Hayes až do září 1939. Poté se objevil například na výcvikové základně pro odmořování terénu v Rollestone Camp ve Whiltshiru v roce 1940.\n\nÚdaje dle\n\n"}
{"id": "1148786", "url": "https://cs.wikipedia.org/wiki?curid=1148786", "title": "Aha efekt", "text": "Aha efekt\n\nAha efekt (někdy též i aha zážitek, v angloamerické literatuře známý též jako \"Eureka effect\", v německé pak pod označením \"Aha-Erlebnis\") je psychologické pojmenování momentu náhlého pochopení dříve nesrozumitelného problému a úkolu vhledem. Pojem může pojmenovávat i subjektivní pocity, které se při tomto pochopení dostavují: člověku se \"rozsvítí v hlavě\" a podobně. Jedná se o individuální prožitkovou metodu odkrývání příčinné souvislosti jevů a situací. Jako první popsal tento jev německý psycholog Karl Bühler pod názvem „aha zážitek“ a myslel tím momentální uvedení nového obsahu do uspořádaného, pojmově logického nebo vizuálního prostoru představ.\n\nPodle teoretické studie Saschy Topolinského a Rolfa Rebera lze Aha efekt definovat čtyřmi základními atributy: \n\nVhledem či intuicí se rozumí poznání na základě vnuknutí, protiklad postupného poznávání pomocí úsudkového myšlení. Pojem intuice nahrazuje moderní psychologie označením vhled. Vhled (anglicky \"insight\", německy \"Einsicht\") je náhlé, nečekané a bezprostřední vyřešení problému, zdánlivě bez předchozího přemýšlení.\n\nIntuici s vhledem ztotožňoval také americký psycholog Joy Paul Guilford. Tyto pojmy chápal jako neuvědomované myšlení a označil je za moment osvícení. Rovněž vyzdvihoval vliv dřívějších zkušeností. Dále zdůrazňoval, že proces intuitivního myšlení není kontrolován, objevují se volné asociace připomínající denní snění a stav relaxace vytváří lepší podmínky pro vybavování informací (viz Archimédova koupel).\n\nS vhledem souvisí pojem inkubační doba - to je čas, během něhož je problém řešen podvědomě, zatímco myšlení jedince se zabývá něčím jiným. Antonio M. Damasio, americký neuropsycholog, dodává: \"„Narazíte–li na nějakou intelektuální překážku, nic vám neprospěje více, než když si dáte od problému pauzu.“\" \n\nRozlišujeme zážitek vhledu a vhled jako takový. Zážitek vhledu (neboli aha zážitek) obsahuje náhlé pochopení problému a zároveň i jeho náhle vyřešení. Vhled jako takový je postupným řešením problému, obsahuje pochopení situace a někdy může i zahrnovat zážitek vhledu. Zmíněný aha zážitek označuje situaci, kdy po odpoutání myšlení od řešení problému dochází k jeho řešení na podvědomé úrovni, které je během aha zážitku zvědoměna.\n\nVhled byl poprvé definován představiteli gestaltismu (též tvarové psychologie). Zásadou této psychologické školy je tzv. celostnost - celek je více než suma jeho částí. Jeden z hlavních představitelů gestalt psychologie Wolfgang Köhler formuloval princip vhledu na základě pokusů s lidoopy. \n\nVe svém prvním experimentu, který provedl během první světové války, zavěsil banány na strop, mimo dosah testovaného šimpanze. Sultán po několika neúspěšných pokusech znenadání použil dvě bedny, aby na potravu dosáhl. Při druhém experimentu Köhler umístil banány mimo klec. Šimpanz tentokráte použil dvě tyče, které do sebe vsunul, čímž je prodloužil a banány si přiblížil. Právě náhlé pochopení a vyřešení problému po předchozích marných pokusech je základní charakteristikou Aha efektu.\n\nVýsledky Köhlerových experimentů napomohly k pochopení principu vhledu a k definici pojmu Aha efekt. \n\nNázev \"Eureka effect\" používaný v anglofonních zemích je odvozen z antického příběhu o slavném matematikovi, fyzikovi, filosofovi, vynálezci a astronomovi Archimédovi (287 př. n. l. – 212 př. n. l., Syrakusy). \n\nPodle legendy si nechal král Hierón II. zhotovit zlatou korunu a požádal Archiméda, aby zjistil, je-li vyrobena z ryzího zlata, nebo zda do ní nepoctivý zlatník nepřidal méně ušlechtilé kovy. Řešení Archiméda údajně napadlo při koupání: všiml si, že hladina vody stoupla, když se do ní ponořil. Podle legendy náhle vyskočil, nahý pobíhal ulicemi Syrakus a volal “Heuréka! Heuréka!“ (řecky \"našel jsem to!\"). Pochopil totiž, že když ponoří korunu do vany naplněné až po okraj, bude objem přeteklé vody rovný objemu koruny. Díky tomu bude moci vypočítat její specifickou hustotu a zodpovědět královu otázku. Na základě tohoto zjištění formuloval slavný Archimédův zákon.\n\nZpůsob objevu zmíněného zákona se dá označit jako Aha efekt. V anglofonních zemích je proto název jevu přímo inspirován výše popsaným příběhem.\n\n\n"}
{"id": "1148789", "url": "https://cs.wikipedia.org/wiki?curid=1148789", "title": "To Tulsa and Back", "text": "To Tulsa and Back\n\nTo Tulsa and Back je třinácté studiové album amerického hudebníka JJ Calea. Vydala jej v červnu 2004 společnost Blue Note Records a jeho producenty byli Mike Test a David Teegarden. Nahráno bylo ve studiu Natura Digital Studio v Tulse během června 2003. Jde o jeho první řadové album od roku 1996, kdy vyšla nahrávka \"Guitar Man\".\n\nAutorem všech skladeb je JJ Cale.\n"}
{"id": "1148790", "url": "https://cs.wikipedia.org/wiki?curid=1148790", "title": "Lada Kalina", "text": "Lada Kalina\n\nLada Kalina je malý automobil, který vyrábí ruská automobilka AvtoVAZ pod značkou Lada. Výroba začala v listopadu 2004, ale dostupná byla až o rok později.\n\nExistují tři modely:\n\n"}
{"id": "1148791", "url": "https://cs.wikipedia.org/wiki?curid=1148791", "title": "Lindsaeaceae", "text": "Lindsaeaceae\n\nLindsaeaceae je čeleď kapradin z řádu osladičotvaré. Jsou to pozemní nebo epifytní kapradiny s jednoduše až 4x zpeřenými listy a výtrusnými kupkami krytými ostěrou. Čeleď zahrnuje asi 200 druhů v 7 rodech a je rozšířena v tropech celého světa. V Evropě se nevyskytuje. Největší rod je \"Lindsaea\".\n\nZástupci čeledi \"Lindsaeaceae\" jsou obvykle pozemní, řidčeji epifytní nebo šplhavé kapradiny. Oddenek je plazivý, pokrytý úzkými plevinami. Cévní svazky jsou typu protostélé nebo solenostélé. Listy jsou bylinné, papírovité až tence kožovité, jednoduše až 4x zpeřené, výjimečně jednoduché, lysé nebo s roztroušenými, velmi drobnými dvoubuněčnými chlupy. V řapíku je jediný cévní svazek. Žilnatina je tvořena volnými nebo spojujícími se žilkami. Výtrusné kupky jsou na okraji nebo při okraji listu, čárkovité nebo podlouhlé, kryté ostěrou. Ostěra je na bázi přirostlá a otevírá se směrem k okraji listu. Sporangium obsahuje 32 kulovitých, zaobleně trojstěnných nebo elipsoidních, monoletních nebo triletních spor.\n\nČeleď zahrnuje 7 rodů a asi 200 druhů. Je rozšířena v tropech celého světa. V některých oblastech (jih Jižní Ameriky, Nový Zéland, východní Asie) přesahuje do subtropů. Největším rodem je \"Lindsaea\" (téměř 200 druhů). Rody \"Lindsaea\" a \"Odontosoria\" jsou pantropické, rody \"Tapeinidium\", \"Osmolindsaea\", \"Xyropteris\" a \"Nesolindsaea\" jsou rozšířeny pouze v tropech Starého světa, \"Sphenomeris\" pouze v Americe.\n\nČeleď \"Lindsaeaceae\" má poměrně pestrou taxonomickou historii, která je způsobena mj. faktem, že je obtížné vymezit jednotlivé rody pouze na základě morfologie. Rody této čeledi byly zprvu řazeny do čeledi \"Davalliaceae\", později do \"Dennstaedtiaceae\". Jméno \"Lindsaeaceae\" bylo publikováno v roce 1970.\nV roce 2010 byla zveřejněna první fylogenetická studie čeledi \"Lindsaeaceae\". Podle výsledků molekulárních analýz zahrnuje čeleď celkem 6 monofyletických rodů. Byly publikovány 2 zcela nové rody, \"Osmolindsaea\" a \"Nesolindsaea\".\nZ rodu \"Sphenomeris\" byla většina druhů (s výjimkou typového druhu \"S. clavata\") přesunuta do rodu \"Odontosoria\". Rod \"Ormoloma\" byl vřazen do rodu \"Lindsaea\". Monotypický rod \"Xyropteris\" nebyl ve studii zahrnut.\n\n\"Lindsaeaceae\" jsou časně odštěpenou linií řádu \"Polypodiales\". Nejstarší známé fosíli pocházejí z rané křídy. Odhadovaná doba odštěpění této větve od dalších příbuzných linií spadá do doby před 133 milióny let.\n\n\"Lindsaea\" (včetně \"Ormoloma\"), \"Nesolindsaea\", \"Odontosoria\", \"Osmolindsaea\", \"Sphenomeris\", \"Tapeinidium\", \"Xyropteris\"\n\n"}
{"id": "1148794", "url": "https://cs.wikipedia.org/wiki?curid=1148794", "title": "Milostná soška Panny Marie", "text": "Milostná soška Panny Marie\n\nSoška Milostného zobrazení Panny Marie v kostele sv. Jáchyma v Jáchymově byla původně umístěna v kapucínském hospici na Mariánské. \n\nPodle pověsti byla nalezena v kurníku u Červeného domu (do požáru města v roce 1873 č. p. 119, dnes č. p. 273 na Náměstí Republiky). Soška samotná představuje barokní dílo tzv. Španělského stylu, je polychromovaná, s korunkami vytepanými z pozlaceného plechu. Na zadní straně hlavy a zad je poškozena. První pouť putovala s arcibiskupským svolením na svátek Navštívení Panny Marie 2. července 1694. Při příležitosti svatořečení sv. Barnarda byly v roce 1796 k sošce přidáni dva klečící horníci.\n\nSošku milostné Panny Marie věnovala do původní kaple na Sorgu Lucie Mádrová, měšťanka z Jáchymova. Ta ji získala jako dědictví po městském soudci Davidu Weidnerovi, který zemřel v roce 1682. Pověst o zázračné sošce se brzy rozkřikla a k sošce se začaly pořádat pouti. V roce 1902 vydal kapucín páter Franziskus Seraphin brožuru \"Gebets-Erhörungen durch die Fürsprache der heil. Mutter Maria-Sorg\" sepsanou podle Pamětní knihy kláštera (\"Memorabitienbuch\"). V této brožurce popisuje zázračná uzdravení a záchrany, které se udály u sošky. Podotýká ale, že tato nebyla prozkoumána církví, pouze jsou v souladu s Dekrety papeže Urbana VIII. z 13. března 1625 a 5. června 1631.\n\nV září roku 1949 došlo k uzavření kláštera na Mariánské. V této době zde žili pouze dva kapucíni – páter Optat a bratr Prokop. Mimo ně tam byla zaměstnána Anna Kämpf a kuchařka. Jako ministrant a varhaník tam působil Josef Frank. Těsně před uzavřením kláštera převezli páter Optat, kaplan Smejkal a p. Frank milostnou sošku Panny Marie do kostela v Novém Zvolání. Toto místo zvolili, protože se jim Jáchymov nezdál bezpečný a navíc kněz v Jáchymově neprojevil o umístění sošky zájem. Následně byli Optat a Smejkal zatčeni Státní bezpečností za údajné přechovávání zbraní. Dne 12. června 1952 byla soška předána do děkanského kostela sv. Jáchyma v Jáchymově. Toto přemístění ale vyvolalo značný odpor ve Vejprtech. Spor proto řešila Kapitulní konzistoř v Praze. Ta rozhodla 8. června 1954, že soška musí být navrácena do Nového Zvolání. Jáchymovské orgány (předseda MNV, obyvatelé, představitelé Uranových dolů) proti tomuto rozhodnutí sepsali memorandum doplněné podpisy věřících, které 12. června 1954 odeslali konzistoři. Argumentovali hlavně tím, že soška byla věnována jáchymovskou měšťankou do kostela na Mariánské, který byl pouze filiálním kostelem Jáchymova a spadal pod jáchymovskou faru. Tudíž neexistuje žádný právní ani historický nárok na straně Vejprt a tím i Nového Zvolání. Na základě toho Pražská konzistoř dne 31. července 1954 definitivně rozhodla o setrvání sošky v Jáchymově. Dne 8. listopadu 1987 převedl dekretem „na věčnou paměť“ pražský arcibiskup František kardinál Tomášek poutní místo z Mariánské do děkanského kostela v Jáchymově.\n\n"}
{"id": "1148795", "url": "https://cs.wikipedia.org/wiki?curid=1148795", "title": "Oró, Sé do Bheatha ’Bhaile", "text": "Oró, Sé do Bheatha ’Bhaile\n\nOró, Sé do Bheatha ’Bhaile () je tradiční irská protestní píseň.\n\nPočátky písně sahají až do 16. století, do doby panování Alžběty I., kdy vznikly některé její části. Dnes známá úprava této písně vznikla až ve 20. století.\n\nPrvní verze písně vznikla během bojů Jakobitů podporovaných Iry proti anglickému králi. Píseň je věnována boji irské zbojné dívce a národní hrdince Grace O’Malley proti britské nadvládě. Ona i její jméno jsou symbolem irského boje za svobodu. Text také má své místo ve svatební tradici, při příchodu nevěsty do nového domu. Později nacionalistický básník Patrick Pearse rozšířil píseň o další sloky. Následně píseň zpívali členové a sympatizanti IRA během Velikonočního povstání a irské války za nezávislost. Od roku 1916 je píseň známá také po názvem \"Dord na bhFiann\" (Pokřik bojovníků).\n\nPíseň nazpívalo mnoho známých interpretů, jako například: The Clancy Brothers and Tommy Makem, The Dubliners, Noel McLoughlin, The Cassidys, The Wolfe Tones, The Duggans (Clannad), Sinéad O’Connor nebo Cruachan. Zpívali ji také rebelové ve filmu \"The Wind That Shakes the Barley\" (česky \"Zvedá se vítr\").\n\n"}
{"id": "1148797", "url": "https://cs.wikipedia.org/wiki?curid=1148797", "title": "Škoda Transtech", "text": "Škoda Transtech\n\nŠkoda Transtech je jedním z nejvýznamnějších finských výrobců kolejových vozidel. Mezi jeho hlavní produkty patří zejména nízkopodlažní tramvaje a dvoupodlažní železniční vozy. Výrobce se specializuje na spolehlivost svých výrobků v extrémně nízkých teplotách, které ve Skandinávii v zimě panují. Sídlo společnosti se nachází ve městě Oulu, výroba pak probíhá v obci Otanmäki. Společnost je členem skupiny Škoda Transportation.\n\nSpolečnost byla založena v roce 1985, kdy finská strojírenská firma Rautaruukki začala vyrábět nákladní železniční vozy v obcích Otanmäki a Taivalkoski. Od roku 1991 se v závodech vyráběly výrobky společnosti Valmet, která se zabývá vývojem a výrobou lokomotiv a přepravních železničních vozů. V roce 1998 byl závod v obci Taivalkoski prodán společnosti Telatek Oy.\n\nV roce 1999 mateřská společnost Rautaruukki prodala firmu Transtech španělské společnosti Talgo, která se zabývá výrobou vysokorychlostních vlaků. Společnost byla přejmenována na Talgo Oy. V roce 2007 byl prodán závod v Otanmäki zpět do Finska investiční společnosti Pritech Oy a vrátil se ke svému předchozímu názvu Transtech. V srpnu roku 2015 koupila plzeňská strojírenská společnost Škoda Transportation tří čtvrtinový podíl ve firmě. V roce 2018 získala Škoda Transportation zbývající čtvrtinový podíl a přejmenovala společnost na Škoda Transtech Oy.\n\nSpolečnost počátkem 90. let 20. století vyráběla dieselové lokomotivy řady Dr16 pro finského státního železničního dopravce.\n\nOd roku 1998 dodává finským drahám dvoupodlažní osobní vozy pro vlaky na delší vzdálenosti.\nTyto vozy jsou konstruovány pro rychlost 200 km/h a pro náročné teplotní podmínky do -35° Celsia.\nOd roku 2005 finské dráhy provozují vozy pro přepravu automobilů od společnosti Transtech, které slouží na lince mezi jihem a severem země.\nOd roku 2006 společnost vyrábí dvoupodlažní spací vozy. V dalších letech pak přibyly ještě dvoupodlažní řídící vozy a dvoupodlažní restaurační vozy.\n\nV letech 2013 až 2020 byly dodávány nízkopodlažní tramvaje označení Artic do Helsinek. Dvojice prototypů z této zakázky byla prodána do německého města Schöneiche, které si v roce 2019 objednalo další jednu tramvaj tohoto typu, poslední celé této série. S odvozenými typy uspěla Škoda Transportation v několika dalších tendrech, například v Tampere, Bonnu, Mannheimu, Ostravě a v Plzni.\n\nOd roku 2020 se Škoda Transtech též podílí na dodávkách 32 elektrických jednotek pro Lotyšské dráhy.\n\n"}
{"id": "1148798", "url": "https://cs.wikipedia.org/wiki?curid=1148798", "title": "Likvescentní nota", "text": "Likvescentní nota\n\nLikvescentní noty, notæ liquescentes, (\"liquescentia\" = \"kapalnění, tání, tavení\" apod.) jsou druh not v notaci gregoriánského zpěvu. Někdy rozlišuje vatikánská notace některé noty s poněkud kratší délkou, tzv. likvescentní noty - \"notæ liquescentes\". Likvescence se graficky přepisují do tvaru kurzivních neum, nejčastěji pak krácením nebo zatočením tvaru čárky.\n\nLikvescence nemá vliv na hudební interpretaci při zpěvu, ale má pouze odkazovat (upozorňovat) na některé zvláštnosti při výslovnosti určitých slov. Používají se u dvojhlásek uvnitř slov (např. \"autem\" nebo \"eius\") nebo při změně souhlásek (např. \"tollis\" nebo \"gentes\"), aby se tak naznačilo, že hlásky mají být vysloveny zřetelně, ale ne odděleně – tedy poněkud „rozměkle“.\n\nV českém jazykovém prostředí likvescence nepředstavují větší problémy, neboť pro český jazyk není výslovnost církevní latiny zvláště odlišná. V jiných jazykových oblastech, jako například v Itálii nebo Francii, likvescence v tomto smyslu častěji pomáhají s lepší výslovností textů gregoriánské repertoáru.\n\nV kvadrátní notaci se při likvescentovaných skupinových neumách poslední tón píše jako pomocná nota (poněkud menší). V rukopisech se znázorňuje zpravidla zkrácené nebo zahnuté vedením tahu brku na konci skupinových neum.\n\n"}
{"id": "1148803", "url": "https://cs.wikipedia.org/wiki?curid=1148803", "title": "Leopold Gottlieb (balneolog)", "text": "Leopold Gottlieb (balneolog)\n\nLeopold Gottlieb (17. března 1852 Kardašova Řečice – 21. června 1916 Ústí nad Labem) byl balneolog, lékař, spoluzakladatel lázní v Jáchymově.\n\nNarodil se do rodiny židovského obchodníka se slámou. Gymnázium studoval v Jindřichově Hradci a medicínu ve Vídni. Nejprve pracoval jako obvodní praktický lékař v rodné Kardašově Řečici, a to do roku 1886. V roce 1889 byl jmenován okresním lékařem v Jáchymově.\n\nBěhem svého lékařského působení se seznámil s prací Marie Curie-Skłodowské a navázal spolupráci s Ing. Štěpem při výzkumu využití radonové vody. Oficiálně byl zkoumáním účinků radonové vody z dolu Werner (Rovnost) pověřen ministrem Buquoem v roce 1905. Výsledky bádání ho přiměly založit v Jáchymově neoficiální koupelové lázně. Ty fungovaly v domě pekaře Kühna (v tomto domě se dodnes zachovala i původní vana). Zaobíral se i myšlenkou umělé přípravy radonové vody. Tuto vodu připravoval louhováním odpadů z jáchymovské továrny na uranové barvy. Tedy stejného materiálu, ze kterého Marie Curie-Sklodowská izolovala polonium a radium. Radioaktivitu takto získané vody denně měřil Ing. Štěp.\n\nV roce 1909 připravil koupel i pro anglického krále Eduarda VII. Ten město navštívil při jednom ze svých pobytů v Mariánských Lázních, aby si vyslechl přednášku Ing. Štěpa.\nDo roku 1910 ošetřil ve svých lázních 750 osob. V roce 1911 vydal společně s jáchymovským školním inspektorem Müllerem publikaci \"Radiumbad St. Joachimsthal\". V roce 1911 byl za svou práci jmenován do funkce vrchního okresního lékaře a byl mu rovněž udělen titul císařského a královského rady. Na 6. Mezinárodním sjezdu pro všeobecnou a lékařskou radiologii konaného roku 1912 v Praze přednesl svůj příspěvek o léčbě a lázních. Součástí tohoto kongresu byl i jednodenní pobyt v Jáchymově.\nOd 25. dubna 1912 žil v Praze.\n\nDo roku 1938 po něm byla pojmenována v Jáchymově ulice (dnešní Mánesova). V tomto roce byla pro jeho židovský původ přejmenována. V současnosti v Jáchymově nemá Dr. Gottlieb ani pamětní desku.\n\n"}
{"id": "1148815", "url": "https://cs.wikipedia.org/wiki?curid=1148815", "title": "Belogorsk", "text": "Belogorsk\n\nBelogorsk () je město v Amurské oblasti v Ruské federaci. Při sčítání lidu v roce 2010 mělo 68 249 obyvatel a bylo tak druhým největším městem oblasti.\n\nBelogorsk leží na řece Tomi, přítoku Zeji, ve vzdálenosti přibližně sto kilometrů na severovýchod od Blagověščensku, správního střediska oblasti, ležícího u rusko-čínské hranice.\n\nPřes Belogorsk vede Transsibiřská magistrála, ze které odtud vede odbočka do Blagověščensku.\n\nBelogorsk byl založen v roce 1860 jako \"Alexandrovskoje\" ().\n\nV roce 1913 byla postavena železniční stanice Transsibiřské magistrály.\n\nV roce 1926 se Alexandrovskoje stalo městem a bylo přejmenováno na \"Alexandrovsk-na-Tomi\" (). Pak bylo v roce 1931 přejmenováno na \"Krasnopartizansk\" () a v roce 1936 na \"Kujbyševka-Vostočnaja\" (). Na současné jméno byl Belogorsk přejmenován v roce 1975.\n"}
{"id": "1148818", "url": "https://cs.wikipedia.org/wiki?curid=1148818", "title": "Euro Floorball Tour", "text": "Euro Floorball Tour\n\nEuro Floorball Tour je série florbalových turnajů, na kterých se střetávají mužské a ženské reprezentační výběry Česka, Finska, Švédska a Švýcarska.\n\nTurnaj se pořádá každoročně od roku 2006, většinou dvakrát za rok, a to v dubnu a listopadu. O pořadatelství se střídají všechny účastnické země. Zápasy Euro Floorball Tour představují pro zúčastněná mužstva možnost pro přípravu na mistrovství světa.\n\nNejúspěšnější zemí je Švédsko, se 17 vítězstvími v turnaji mužů a 24 v turnaji žen. Posledními vítězi jsou Finsko v turnaji mužů a Švédsko v turnaji žen. Největším úspěchem české mužské reprezentace je zatím jediné první místo z domácího turnaje v dubnu 2014. Největším úspěchem české ženské reprezentace je druhé místo z domácího turnaje v listopadu 2014. Celkovým gólovým skóre byl pro ženy nejúspěšnější další domácí turnaj v roce 2019 s jen o jednou obdrženou brankou více než vstřelenou.\n"}
{"id": "1148819", "url": "https://cs.wikipedia.org/wiki?curid=1148819", "title": "Viola Farber", "text": "Viola Farber\n\nViola Farber (25. února 1931 – 24. prosince 1998) byla americká choreografka a tanečnice.\n\nNarodila se v Heidelbergu, ale již ve svých sedmi letech odjela s rodinou do Spojených států amerických. Tanci se věnovala již od dětství, později se rovněž věnovala hudbě (hrála na klavír). V roce 1953 stála u zrodu taneční společnosti Merce Cunninghama. V září 1963 byla jedinou ženou mezi klavíristy, kteří se vystřídali na prvním kompletním představení díla „Vexations“ francouzského skladatele Erika Satieho. Pořadatelem byl John Cage a dále zde vystupovali například například David Tudor, John Cale nebo Philip Corner. Zemřela v Bronxvillu ve věku 67 let.\n"}
{"id": "1148822", "url": "https://cs.wikipedia.org/wiki?curid=1148822", "title": "191 (číslo)", "text": "191 (číslo)\n\nSto devadesát jedna je přirozené číslo, které následuje po čísle sto devadesát a předchází číslu sto devadesát dva. Římskými číslicemi se zapisuje CXCI.\n\n\n\nSilnice II/191 je česká silnice II. třídy vedoucí na trase Rožmitál pod Třemšínem – Starý Smolivec – Radošice – přerušení – Dožice – Nepomuk – Klatovy – Janovice nad Úhlavou – Nýrsko – Německo\n\n\n"}
{"id": "1148823", "url": "https://cs.wikipedia.org/wiki?curid=1148823", "title": "Dávid Tencer", "text": "Dávid Tencer\n\nDávid Bartimej Tencer (* 18. května 1963) je slovenský kapucínský misionář, který od 31. října 2015 zastává úřad biskupa Reykjavíku. Na Island přišel v roce 2004 založit kapucínské misie.\n\n"}
{"id": "1148826", "url": "https://cs.wikipedia.org/wiki?curid=1148826", "title": "Ron Rice", "text": "Ron Rice\n\nRon Rice, rodným jménem Charles Ronald Rice (1935–1964), byl americký experimentální filmový režisér. \n\nNarodil se v New Yorku a později se usadil v San Franciscu. V roce 1960 představil snímek ', v němž hráli například Bob Kaufman a Taylor Mead. Později natočil film ', ve kterém opět hrál Taylor Mead, dále například Jonas Mekas, Jack Smith, Julian Beck a Judith Malina. Ten však nestihl dokončit, neboť v roce 1964 v Acapulcu zemřel. Mezi jeho další filmy patří například \"Senseless\" a \"Chumlum\" nebo nedokončený projekt s Jerrym Jofenem nazvaný \"\".\n"}
{"id": "1148829", "url": "https://cs.wikipedia.org/wiki?curid=1148829", "title": "Adalbert Seitz", "text": "Adalbert Seitz\n\nAdalbert Seitz (24. února 1860, Mainz, Německo – 5. března 1938, Darmstadt) byl německý přírodovědec, lékař cestovatel a entomolog (zejména lepidopterolog). \n\nAdalbert Seitz se narodil v Mohuči. Již od dětských let se zajímal o hmyz, hlavně motýly. \n\nV letech 1880 až 1885 studoval přírodní vědy a medicínu na univerzitě v Giessenu, habilitoval v roce 1887. Během svého života působil jako lékař, pak jako lodní lékař a v letech 1893-1908 jako ředitel zoologické zahrady ve Frankfurtu nad Mohanem. \n\nOd roku 1919 až do své smrti byl prvním placeným kurátorem entomologické sekce v Senckenberg Naturmuseum ve Frankfurtu nad Mohanem.\n\nEntomologické veřejnosti je znám jako vedoucí autor rozsáhlé kolektivní vícedílné práce: „Gross-Schmetterlinge der Erde“ (\"Velcí motýli světa\").\n\nZemřel v roce 1938 v Darmstadtu.\n\n\n"}
{"id": "1148830", "url": "https://cs.wikipedia.org/wiki?curid=1148830", "title": "Ruth Brown", "text": "Ruth Brown\n\nRuth Brown (12. nebo 30. ledna 1928 – 17. listopadu 2006) byla americká zpěvačka. Narodila se v Portsmouthu ve Virginii jako nejstarší ze sedmi sourozenců. V roce 1945 z domova odešla a zanedlouho se provdala za trumpetistu Jimmyho Browna. Svůj první singl nazvaný „So Long“ vydala v roce 1949. Později následovala řada dalších singlů a alb. V roce 1993 byla uvedena do Rock and Roll Hall of Fame a v roce 2002 do Blues Hall of Fame. Zemřela v roce 2006 ve věku 78 let.\n\n"}
{"id": "1148832", "url": "https://cs.wikipedia.org/wiki?curid=1148832", "title": "David Del Tredici", "text": "David Del Tredici\n\nDavid Del Tredici (* 16. března 1937) je americký hudební skladatel. Začínal ve dvanácti letech jako klavírista. Hru na tento nástroj později studoval na Kalifornské univerzitě v Berkeley. V roce 1964 se v Tanglewoodu seznámil s Aaronem Coplandem, se kterým se přátelil až do jeho smrti v roce 1990. V roce 1980 byl oceněn Pulitzerovou cenou za hudbu. Vedle klasické hudbě složil také několik rockových a folkových skladeb. Rovněž se věnoval pedagogické činnosti. Je gay.\n"}
{"id": "1148833", "url": "https://cs.wikipedia.org/wiki?curid=1148833", "title": "Dvojšach", "text": "Dvojšach\n\nDvojšach je situace ve hře šach, kdy je král šachován dvěma kameny současně. Je to důležitý taktický manévr, protože jde o velmi nepříjemný způsob útoku. Tohoto šachu se král totiž může zbavit jedině ústupem na jiné pole, braní šachujícího kamene nebo představení vlastního kamene nepřichází v úvahu. V šachové notaci je standardně označován znakem „+“ (plus) jako běžný šach, ale lze se setkat i s označením „++“, což je standardně variantní označení pro mat.\n\nPříklad z vídeňské partie Richarda Rétiho a Saviellyho Tartakowera z roku 1910. Pozice na diagramu vznikla po tazích 1.e4 c6 2.d4 d5 3.Jc3 d×e4 4.J×e4 Jf6 5.Dd3 e5?! 6.d×e5 Da5+ 7.Sd2 D×e5 8.0-0-0! J×e4??\n\nDále následuje oběť dámy 9.Dd8+!! K×d8 za dvojšach 10.Sg5+. Pozice černého je beznadějná. Dostane mat po 10...Ke8 11.Vd8# i po 10...Kc7 11.Sd8#.\n"}
{"id": "1148834", "url": "https://cs.wikipedia.org/wiki?curid=1148834", "title": "Herman Boerhaave", "text": "Herman Boerhaave\n\nHerman Boerhaave [\"herman búrháfe\"] (31. prosinec 1668 Voorhout u Leidenu – 23. září 1738 Leiden) byl nizozemský lékař, botanik a chemik. \"Velký lékařský slovník\" ho označil „za jednoho z nejvýznamnějších evropských lékařů 18. století, kdy byl srovnáván s Galenem či Hippokratem“. Je mu připisováno založení výuky lékaře přímo u lůžka pacienta.\n\nJeho otec byl kalvinistický kazatel a přivedl syna ke studiu filosofie, teologie, jazyků a matematiky na univerzitě v Leidenu. Ve své disertační práci z filosofie z roku 1689 Boerhaave kritizoval Spinozovu filozofii.\n\nV roce 1690 však změnil svůj hlavní zájem a začal studovat medicínu na univerzitě v Harderwijku. Studium ukončil roku 1693 a věnoval se lékařské praxi. Roku 1701 začal přednášet teoretickou medicínu na univerzitě v Leidenu. Od roku 1703 přednášel také botaniku, chemii a praktické lékařství. Roku 1709 byl jmenován profesorem botaniky a medicíny, roku 1714 klinické medicíny, roku 1718 chemie.\n\nJeho přednášky udělaly z Leidenu hlavní centrum moderní medicíny, navštěvoval je i ruský car Petr Veliký či Voltaire. Často je poukazováno též na Boerhaavův vliv na Linného, jejich bohatá vzájemná korespondence se zachovala. Linné pojmenoval na jeho počest rod \"Boerhavia\" z čeledi \"Nyctaginaceae\".\n\nJe po něm pojmenován tzv. Boerhaavův syndrom, tedy spontánní perforace jícnu (např. při kašli) následovaná průnikem žaludečního obsahu do mezihrudí.\n\nRoku 1708 vydal knihu \"Institutiones medicae in usum annuae exercitationis\", která měla velký vliv na způsob výuky medicíny a organizaci zdravotnictví v celé Evropě, zejména na vznik univerzitních nemocnic.\nV knize \"Aphorismi de cognoscendis et curandis morbis\" (1709) shrnul poznatky praktického lékařství a klasifikaci nemocí. \n\nZaložil několik skleníků v leidenské botanické zahradě a jeho autorská zkratka v botanice je BOERH.\n\nByl členem Francouzské akademie věd (1728) i britské Královské společnosti (1730).\n\n"}
{"id": "1148835", "url": "https://cs.wikipedia.org/wiki?curid=1148835", "title": "Alois Friedrich Rogenhofer", "text": "Alois Friedrich Rogenhofer\n\nAlois Friedrich Rogenhofer sen. (22. prosince 1831, Vídeň – 15. ledna 1897, Vídeň) byl významný rakouský entomolog - lepidopterolog a hymenopterolog. Je autorem některých popisů nových druhů, poddruhů a individuálních forem převážně motýlů. Je autorem mnoha prací o motýlech i některých prací biografického charakteru.\n\nBěhem svého života působil jako kustod Přírodovědného muzea ve Vídni (\"Naturhistorisches Hofmuseum Wien\"). Sám nebo s jinými autory popsal např. následující druhy a poddruhy hmyzu: \"Choreutis basalis\" Felder & Rogenhofer, 1875, \"Atrophaneura hageni\" Rogenhofer, 1889, \"Papilio nobilis\" Rogenhofer, 1891.\nNa jeho počest bylo jeho jménem pojmenováno několik druhů a poddruhů hmyzu, např.:\n\"Polia rogenhoferi\" Möschler, 1870, \"Oidaematophorus rogenhoferi\" Mann, 1871, \"Gorytes rogenhoferi\" Handlirsch, 1888, \"Typhlomyrmex rogenhoferi\" Mayr, 1862, \"Rougeotiana rogenhoferi\" Bohatsch, 1880, \"Dysgonia rogenhoferi\" Mann, 1877, \"Cymatia rogenhoferi\" Fieber, 1864 a pod.\n\nByl jedním z autorů, který popsal první poddruh jasoně červenookého z území Slovenska. Tento popis byl zveřejněn v roce 1892 a šlo o popis karpatského poddruhu \"Parnassius apollo\" ssp. \"Carpaticus\" Rebel et Rogenhofer, 1892. Dalším z autorů, který se podílel na popisu byl Hans Rebel.\n\nSpolupracoval s ním Josef Johann Mann (1804-1889) a také Cajetan von Felder. Významným entomologem byl i jeho syn Alois Rogenhofer.\n\nJeho sbírka hmyzu (hlavně Hymenoptera a Lepidoptera) je uložena v Naturhistorisches Museum ve Vídni. Alois Friedrich Rogenhofer je pohřben na vídeňském hřbitově Zentralfriedhof.\n\n\n"}
{"id": "1148839", "url": "https://cs.wikipedia.org/wiki?curid=1148839", "title": "Carlo Maria Giulini", "text": "Carlo Maria Giulini\n\nCarlo Maria Giulini (9. května 1914 – 14. června 2005) byl italský dirigent. Narodil se ve městě Barletta, avšak vyrůstal v Bolzanu, které tehdy patřilo k rakouskému území. Ve svých pěti letech se začal věnovat hře na housle. V roce 1940 vyhrál v dirigentské soutěži, díky níž měl dirigoval orchestr svaté Cecilie, avšak krátce před koncertem byl povolán do armády. Je držitelem řady ocenění, mezi které patří například cena Grammy.\n\n"}
{"id": "1148844", "url": "https://cs.wikipedia.org/wiki?curid=1148844", "title": "Josef Johann Mann", "text": "Josef Johann Mann\n\nJosef Johann Mann, známý také jako Jan Josef Mann nebo Johann Josef Ritter von Mann (19. května 1804, Jablonné v Podještědí – 20. března 1889, Vídeň), byl entomolog, lepidopterolog, sběratel a cestovatel, malíř, ilustrátor, preparátor c. k. zoologického dvorního kabinetu ve Vídni.\n\nJosef Johann Mann se narodil 19. května 1804 v Jablonném v severních Čechách. Základní vzdělání získal v Čechách, byl na výchovu poslán do Zákup a později do Drážďan k mědirytci A. Herzerovi ke studiu maleb a kresby. Velký a rozhodující vliv na jeho další život a entomologickou orientaci mělo setkání s entomologem J. E. Fischerem von Rösslerstamm (1787–1866) v Mikulášovicích (\"Nixdorf\"), se kterým ho seznámil jeho příbuzný, entomolog MUDr. Jan Vilém Helfer (1810–1840), který byl původem z Prahy.\n\nSpolupráce s Fischerem von Rösslerstamm ho přivedla ke studiu a sběru motýlů, kterému se pak věnoval po celý svůj další život. Během let 1829 až 1837 prováděl sběry motýlů v okolí Zákup a Mikulášovic a takto získané motýly prodával Fischerovi ke zpracování.\n\nJosef Mann byl velmi horlivým a zručným sběratelem a preparátorem s bohatými zkušenostmi v oboru. Své sběry prováděl kromě již zmíněných oblastí Čech také v zahraničí, např. v Rakouských Alpách: Štýrsku, Korutanech, Maďarsku, v Dalmácii: v Chorvatsku, v Bulharsku, Polsku, ale i na ostrovech: Korsika, Sicílie a jinde. Ve Vídni spolupracoval s Aloisem F. Rogenhoferem.\n\nJosef Johann Mann zemřel 20. března 1889 ve Vídni. Jeho sbírka motýlů je uložena na několika místech v evropských muzeích.\n\n\n"}
{"id": "1148845", "url": "https://cs.wikipedia.org/wiki?curid=1148845", "title": "Jeronýmovy dny", "text": "Jeronýmovy dny\n\nJeronýmovy dny jsou pořádané od roku 1994 zpravidla druhý víkend v listopadu Jednotou tlumočníků a překladatelů (JTP) ve spolupráci s Komorou soudních tlumočníků (KST ČR), Asociací konferenčních tlumočníků (ASKOT), Českou komorou tlumočníků znakového jazyka a Obcí překladatelů. JTP je označuje jako festival tlumočení a překladu. Je to série odborných přednášek a seminářů o práci tlumočníků, překladatelů a terminologů, technických prostředcích, softwaru, zdrojích informací, českých i evropských právních předpisech a vzdělávání. Program doplňují prezentace na aktuální politická a sociální témata a společenská setkání.\n\nAkce je pojmenována podle sv. Jeronýma (cca 347 – 420), jednoho z církevních Otců, autora překladu bible do latiny. Je proto považován za patrona překladatelů (tlumočníci a terminologové vlastní patrony nemají).\n\n"}
{"id": "1148846", "url": "https://cs.wikipedia.org/wiki?curid=1148846", "title": "Rodrigo z Triany", "text": "Rodrigo z Triany\n\nRodrigo z Triany rozený jako \"Juan Rodrigo Bermejo\" (1469, Lepe, Španělsko – ) byl španělský námořník, účastník první výpravy Kryštofa Kolumba, který byl prvním Evropanem, který od dob Vikingů spatřil území amerického kontinentu. Byl synem hrnčíře Vicenta Bermeja a Sereni Betancou.\n\nPři plavbě na západ přes Atlantský oceán, měl dne 12. října 1492 kolem druhé hodiny ráno hlídku v lodním koši na lodi Pinta, když spatřil na západě úzký pruh země. Začal volat \"¡Tierra! ¡Tierra!\" (Země, země). Tomu, kdo první spatří zem, byla slíbená královská odměna 10.000 stříbrných mincí ročně. Po rozbřesku kapitán lodi Pinta Martín Alonso Pinzón vylezl na palubu lodě Santa María, aby požádal o uznání odměny španělské královny Isabely Kastilské pro Rodriga de Trianu, ale byl překvapen. Kryštof Kolumbus ve svém deníku napsal, že se v 10 hodin večer předchozího dne díval přes vodu, kde viděl malé světlo a dodal, že událost byla tak bezvýznamná, že necítil potřebu toto nikomu sdělovat. Po návratu do Španělska Kolumbus poznámku ve svém deníku používal jako základ ke zpochybnění tvrzení námořníka Rodriga de Triany, chtěl tím získat odměnu pro sebe. Spor Kolumbus nakonec vyhrál. Rodrigovi z Triany nebyla přiznána žádná odměna a Kolumba navěky proklínal. \n\nDalší informace o životě Rodriga z Triany se rozcházejí. Některé zdroje uvádějí, že o několik let později zcela zlomený spáchal sebevraždu, jiné, že se plavil do Afriky nebo na Moluky.\n\n"}
{"id": "1148849", "url": "https://cs.wikipedia.org/wiki?curid=1148849", "title": "Cortés (departement)", "text": "Cortés (departement)\n\nCortés je honduraský departement v severozápadní části státu. Leží na pobřeží Honduraského zálivu, sousedí s Guatemalou. Vznikl v roce 1893 vyčleněním z departementů Yoro a Santa Bárbara. Jeho sídlem je město San Pedro Sula. Departement zaujímá rozlohu 3 923 km². V roce 2013 zde žilo více jak 1,5 milionu obyvatel. Většina území departementu je součástí povodí řeky Ulúa, na jihu regionu se nachází jediné přírodní jezero v Hondurasu Yojoa a přehradní nádrž El Cajón.\n\nCortés tvoří ekonomickou základnu celého Hondurasu. Městu San Pedro Sula se přezdívá průmyslové hlavní město, zatímco Puerto Cortés je největším přístavem na karibském honduraském pobřeží.\n"}
{"id": "1148852", "url": "https://cs.wikipedia.org/wiki?curid=1148852", "title": "Kladruby (tvrz)", "text": "Kladruby (tvrz)\n\nKladruby jsou romanticky upravená zřícenina tvrze na jižním okraji stejnojmenné vesnice v okrese Strakonice. Nachází se v areálu zpustlého zámeckého parku v nadmořské výšce 455 metrů. Její zbytky jsou jako součást parku od roku 1974 chráněny jako kulturní památka.\n\nJediná dochovaná zpráva z roku 1598 zmiňuje již pustou tvrz na panství zámku Střela. Předpokládá se však, že tvrz byla postavena během 15. století, kdy byla vesnice, poprvé zmiňovaná v roce 1405, rozdělena mezi několik majitelů.\n\nV obraném systému tvrze hrála významnou roli voda, ale příkopy byly poškozeny při romantických úpravách. Dochovaly se zbytky zdiva rozměrné budovy s obdélným půdorysem. Také jejich podobu však ovlivnila romantická úprava, ze které pocházejí nadezdívky s okny. Oba fragmenty zdí jsou upraveny tak, aby připomínaly profily tváří pána a dámy.\n\nTvziště se nachází na západním břehu Návesního rybníka a je volně přístupné. V těsném sousedství roste památný strom zvaný Dračí jilm.\n\n\n\n"}
{"id": "1148853", "url": "https://cs.wikipedia.org/wiki?curid=1148853", "title": "Kakost", "text": "Kakost\n\nKakost (\"Geranium\") je rod jednoletých a vytrvalých rostlin z čeledi kakostovitých, který je tvořen asi 430 druhy (v české přírodě se jich objevuje okolo 20). Vyskytují se hlavně v mírném pásmu a to ve všech světadílech, jisté druhy rostou i v horách tropických oblastí. Tak široký rod obsahuje druhy s různými ekologickými nároky, teplomilné druhy vyžadují propustné půdy a slunná stanoviště, stínomilné naopak hlubší a těžší půdy které jsou dostatečně vlhké.\n\nKakosty jsou většinou byliny a jen řídce keře vysoké 10 až 70 cm, velmi často porostlé různými druhy chlupů. Listy vyrůstají nejčastěji vstřícně, mají palisty, bývají dlanitě dělené až dlanitě laločnaté a ojediněle lichozpeřené. Listy jsou obvykle zelené, ale bývají i šedé, bronzové nebo načervenalé. Přízemní listy s řapíky rostou v listové růžici. Většině druhů listy na podzim opadají, některé, např. kakost Endressův (\"Geranium endressii\") jsou stálezelené i přes zimní období.\n\nKvěty se stopkami jsou pravidelné, pětičetné, oboupohlavné a obvykle vyrůstají v terminálních nebo úžlabních dvoukvětých vidlanech, jen řídce jednotlivě. Kališní i korunní lístky jsou volné, korunní jsou obvykle zúžené do nehtíku a mívají barvu modrou, červenou, červenofialovou, fialovou, hnědofialovou, růžovou nebo i bílou.\n\nV květu je deset tyčinek vyrůstajících ve dvou kruzích a svrchní, pětipouzdrý semeník obsahující v každém pouzdru po dvou vajíčkách, z nichž jedno zakrní a pouze z druhého se po opylení vyvine semeno. Semeník vytvořený z pěti plodolistů nese zahnutou čnělku rozštěpenou do pěti blizen. U báze tyčinek je pět medových žlázek. Dozrálý zobanitý plod, merikarp, se rozpoltí v pět pouzder obsahující po jednom semeni. Pouzdra se od trvalého středního sloupku oddělují a jsou držena jen obloukovitě napruženými osinami, ty se ve vhodný čas uvolní a vystřelí semena do vzdálenosti několika metrů.\n\nMnohé druhy jsou již po staletí využívány pro své líbivé květy, dekorativní listy a pokryvný účinek jako okrasné rostliny, např. kakost krvavý, kakost luční, kakost lesní a byly z nich vyšlechtěny mnohé kultivary odlišující se habitem neb barvou květů či listů. Populární se stávají i druhy stínomilné, těch se využívá jako půdokryvných pro vytvoření uzavřeného porostu pod korunami stromů, např. kakost oddenkatý či kakost Endressův. Pro suchá výslunná místa, skalky či suché zídky je vhodný kakost krvavý. Původní druhy kakostů se množí semeny a kultivary dělením nebo kořenovými řízky.\n\nJsou i druhy považované za nepříjemné, z domácích je to hlavně kakost smrdutý, nepříjemně páchnoucí stínomilná rostlina. V české přírodě vyrůstají i druhy hodnocené přímo jako plevelné, např. kakost maličký, kakost dlanitosečný nebo kakost holubičí, vyskytující se v kulturních plodinách.\n\nV minulosti byly současné rody kakost a pelargonie řazeny do stejného rodu \"Geranium\". Později byl pro jihoafrické druhy vytvořen samostatný rod \"Pelargonium\" s českým jménem pelargonie, hovorově muškát nebo čapí nos. Oba rody však bývají navzájem zaměňovány. Pelargonie mají oproti kakostům dlanité, téměř kulaté listy, jejich lodyhy vespod obvykle dřevnatí, korunní lístky nemají stejné, jejich spodní lístek vybíhá v tenkou, dutou ostruhu a z tyčinek bývá obvykle plodných jen pět či sedm.\n\nZ celkového počtu okolo 430 druhů rodu kakost se v přírodě České republiky vyskytuje těchto 19 druhů.\nMimo tyto „živé“ druhy existují ještě dva, které z českého území pravděpodobně již vymizely:\nNěkteré z uvedených druhů jsou rostliny v české krajině původní, mnohé se tam dostaly v době nepříliš minulé a jsou považovány za neofyty a jiné se vyskytují jen příležitostně po úniku zplaněných nepůvodních rostlin ze zahrad.\n\n\n \n"}
{"id": "1148858", "url": "https://cs.wikipedia.org/wiki?curid=1148858", "title": "Anton Lauček", "text": "Anton Lauček\n\nAnton Lauček (* 7. dubna 1950, Ružomberok) je slovenský spisovatel a prozaik.\n\nV letech 1965-1968 studoval na Střední obecné škole v Ružomberku, 1970-1974 na Pedagogické fakultě v Banské Bystrici obor slovenština - němčina a v letech 1979-1985 dálkově při zaměstnání na filozofické fakultě Univerzity Pavla Jozefa Šafárika v Prešově obor slovenština -historii. Působil jako vychovatel v domově mládeže a zároveň učil na středních školách v Ružomberku, Liptovském Hrádku a v Liptovském Mikuláši, později se stal ředitelem Domova mládeže Ružomberok. Dva roky byl ve svobodném spisovatelském povolání. Od roku 1995 byl pedagogem na katechetické-pedagogické fakultě sv. Ondřeje v Ružomberku (dnes Katolická univerzita), od roku 2012 působí jako docent na fakultě humanitních věd Žilinské univerzity. Debutoval knihou povídek \"Zelená modrá\" (1982), v dalších svých prózách si všímá podoby mezilidských vztahů v různých životních situacích. Historickou novelou \"Cez utrpenie\" (1997) se vrátil k tragickým událostem, které se odehrály roku 1907 v Černová. Román \"Pušky v hrnci, granáty v kredenci\" (1993) je v slovenské a české literatuře jediným humorně laděným románem s válečnou tematikou. \"Smích přes slzy\" charakterizuje i Laučekův román ze školního prostředí \"Keď lastovičky nemôžu lietať \" (2006). Čtenáře, libující si v krátkých a úderných textech, provokujících úsměv i zamyšlení, osloví knížky obsahující zejména beletristické žánry publicistického stylu \"Iba tak\" (2007), \"Iba tak II.\" (2008), \"Iba tak III\" (2009), \"Iba tak IV.\" (2013), \"Iba tak V.\" (2014). Podle jeho scénáře se zrealizovala televizní inscenace pro mládež Benedikt (1974). Napsal také první román o Andreji Hlinkovi pod názvem \"Andrej\" (2007) a životopisnou prózu o biskupovi Jánovi Vojtaššákovi s názvem \"Anjelom svojim prikážem o tebe\" (2000). Je autorem \"Stručnej príručky nemčiny pre turistov \" (1992), vysokoškolské učebnice \"Autori katolíckej moderny - život a prehľad tvorby\" (2000), \"Katolícka moderna\" (2003), \"Katolícka moderna /aj v reflexii/\" (2014), \"Slovenskej literatúry pre deti a mládež\" / 1990 - 2004 / (2004), \"Slovenskej literatúry pre deti a mládež /1990-2008/\" (2009), \"Slovenské pohľady v službe totalitnej moci /1948-1951/\" (2013). Autorsky se podepsal pod monografie \" Výrobný román\" (2003), \"Schéma a dogma v literatúre\" (2006),\"Schéma a dogma v literatúre II.\" (2011), \"Schematická reportáž Ferdinanda Gabaja\"(2008), \"Perom pálil, perom chválil \" (2009), \"Svedectvo reportáží z \"krajín, kde vychádza slnko\"\" (2009).\n\n\n"}
{"id": "1148859", "url": "https://cs.wikipedia.org/wiki?curid=1148859", "title": "John Guillermin", "text": "John Guillermin\n\nJohn Guillermin (11. listopadu 1925, Londýn, Spojené království - 27. září 2015, Topanga, USA) byl britský režisér francouzského původu, věnoval se tvorbě katastrofických a válečných filmů. \n\nVystudoval univerzitu v Cambridge. Za druhé světové války sloužil jako pilot RAF.\n\nJedním z nejslavnějších Guillerminových filmů se stal snímek \"Most u Remagenu\". Děj filmu se odehrává u německého města Remagen ležícího na březích Rýna, přičemž Ludendorffův most, který ho překlenoval, se zřítil 17. března 1945. Velká část filmu se tak natáčela u starého mostu přes Vltavu v Davli. Psal se přitom rok 1968, což mělo na natáčení velké důsledky:\n\nkdyž dne 21. srpna 1968 čekali herci i komparzisté v amerických a německých uniformách na natáčení, objevily se na scéně ruské tanky. Nastalo složité vysvětlování, že jde o film. Sověti pak kvůli přítomnosti Američanů přesto tvrdili, že se Československo zaprodalo Západu a štábu povolili dotočit jen klíčové scény. Ostatní se musely dokončit v Itálii a Německu. \n"}
{"id": "1148860", "url": "https://cs.wikipedia.org/wiki?curid=1148860", "title": "William P. Clark", "text": "William P. Clark\n\nWilliam Patrick Clark, Jr. ( Oxnard, Kalifornie – Shandon, Kalifornie) byl americký rančer, soudce a veřejný činitel, který v prezidentském období Ronalda Reagana sloužil jako náměstek ministra zahraničí (1981– 1982), poradce pro otázky národní bezpečnosti (1982– 1983) a ministr vnitra (1983– 1985).\n\n"}
{"id": "1148861", "url": "https://cs.wikipedia.org/wiki?curid=1148861", "title": "Třída Samuel Gompers", "text": "Třída Samuel Gompers\n\nTřída Samuel Gompers byla třída tendrů torpédoborců námořnictva Spojených států amerických. Jejich úkolem byla zásobovací a servisní podpora hladinových lodí. Byly to první lodě své kategorie postavené po druhé světové válce. Celkem byly postaveny dvě jednotky této třídy, provozované od roku 1967 do poloviny 90. let.\n\nCelkem byly loděnicí Puget Sound Naval Shipyard v Bremertonu ve státě Washington postaveny dvě jednotky této třídy. Do služby přijaty v letech 1967-1968.\n\nJednotky třídy \"Samuel Gompers\":\nPlavidla nesla námořní vyhledávací radar SPS-10 a navigační radar LN-66. Nesla satelitní komunikační systém SATCOM. Výzbroj tvořily dva 40mm kanóny, čtyři 20mm kanóny a minomet. Loď nesla přistávací plochu a zařízení pro podporu protiponorkového vrtulníku DASH. Pohonný systém tvořily dva kotle Combustion Engineering a turbína De Laval o výkonu 14 915 kW, pohánějící jeden lodní šroub. Nejvyšší rychlost dosahovala 18 uzlů (33 km·h.\n\n"}
{"id": "1148862", "url": "https://cs.wikipedia.org/wiki?curid=1148862", "title": "František Mikolášek (pedagog)", "text": "František Mikolášek (pedagog)\n\nFrantišek Mikolášek, (27. února 1860, Hrubý Jeseník – 11. srpna 1943, Neratovice) byl český pedagog, regionální historik a kartograf.\n\nFrantišek Mikolášek se narodil v Hrubém Jeseníku (okres Nymburk, tehdejší název Jeseník) v rodině chalupníka Františka Mikoláška a jeho ženy Anny, rozené Saskové. Celý produktivní život byl pedagogem (učitelem a ředitelem školy).\n\nZájmy Františka Mikoláška přesahovaly běžnou pedagogickou činnost. Jeho nejvýznamnějším odkazem jsou publikace o historii Nymburku a okolí a mapy regionu, uvedené níže. Denní tisk ho též v roce 1892 zaznamenal jako vynálezce \"listové tabule školní\", která měla nahradit 5 obvyklých školních tabulí a prodávala se za 35 zlatých. V roce 1897 bylo zaznamenáno, že se zúčastnil pomologického kursu pro učitele.\n\nPod vlivem Jubilejní zemské výstavy v Praze v roce 1891 byla v roce 1894 uspořádána národopisná výstava též v Nymburce, následovaná účastí na Národopisné výstavě českoslovanské v Praze v roce 1895. František Mikolášek byl v Nymburku veřejně činný a byl jedním z jednatelů výstavního výboru. \n\nTrojtřídní měšťanská škola v Nymburce byla zřízena v roce 1888; František Mikolášek na ní byl učitelem minimálně od roku 1892 (první dohledaná zmínka v tisku) a jejím ředitelem se stal v roce 1913.\n\nV roce 1919 vystoupil František Mikolášek z římskokatolické církve. Jeho syn se jmenoval ing. Jaroslav Mikolášek. \n\nFrantišek Mikolášek zemřel v Neratovicích, kde dožíval ve výslužbě. \n\n\n\nV roce 1901 podal František Mikolášek k České akademii císaře Františka Josefa pro vědy, slovesnost a umění žádost o podporu, aby \"...\"Paměti osad na Nymbursku\" doplnil hlavně pamětmi starců.\" Podporu nejspíš neobdržel, protože ve vydání z roku 1901 uvádí: \"Bylo by záhodno, aby k dochovaným nám pamětem písemným přidružily se paměti starců, by budoucí osadníci věděli o osadách svých více, než pověděti lze nyní.\" K dalšímu vydání takto doplněné knihy však nedošlo.\n\n\n"}
{"id": "1148863", "url": "https://cs.wikipedia.org/wiki?curid=1148863", "title": "Hřbitovní kaple (Velký Šenov)", "text": "Hřbitovní kaple (Velký Šenov)\n\nHřbitovní kaple ve Velkém Šenově stojí na okraji nového hřbitova. Původní kaple z roku 1873 byla v roce 2015 kompletně přestavěna a rozšířena.\n\nPodobně jako řada okolních obcí, také Velký Šenov se v 70. letech 19. století dočkal nového hřbitova. Spolu s kaplí byl vybudován v roce 1873 a na počátku následujícího roku byl předán do užívání. Kromě běžné údržby neprošla hřbitovní kaple až do druhé světové války žádnými stavebními úpravami. Po jejím skončení byla údržba opomíjena, nevyhnutelná byla proto celková rekonstrukce, která přišla v období normalizace. Při ní přišla kaple o historizující fasádu, zazděna byla většina oken a vyměněna byla i střešní krytina. Vedení města nebylo s kaplí po úpravách spokojeno, v 80. letech 20. století byl proto vypracován projekt na výstavbu zcela nové hřbitovní kaple v duchu socialistického realismu. Stavba připomínající pyramidu byla kvůli nedostatku financí odložena a po sametové revoluci zcela zamítnuta. Nový projekt na přestavbu hřbitovní kaple dalo vedení města vypracovat roku 2007, stavební práce proběhly až v druhé polovině roku 2015 poté, co bylo zajištěno financování. Slavnostního vysvěcení se 31. října 2015 ujal litoměřický biskup Mons. Jan Baxant. (Podle vlastních slov poprvé během své kněžské služby světil hřbitovní kapli.)\n\nPůvodní kaple z roku 1873 byla obdélná. V hlavní lodi byla umístěna nevelká smuteční místnost, v přístavku pak zázemí. Fasáda nesla původně novorománské prvky, které byly odstraněny při normalizačních úpravách. Přestavba z roku 2015 ponechala z původní kaple pouze část zdí. Stavba samotná má téměř obdélný půdorys, který je doplněn krátkými podloubími se štíty na jižní a východní straně. Stěny jsou hladké, bez architektonických prvků (výjimky tvoří dva kříže ve štítech). Okna a dveře mají obdélný tvar, pouze okno ve štítu obráceném do hřbitova je ve tvaru kříže. Hlavní část stavby je žlutá, podloubí s hranolovými sloupy jsou bílá. Střecha je sedlová, přibližně uprostřed je umístěn čtyřhranný sanktusník s novým zvonem. Ten nese jméno svatý Josef a v neděli 27. září 2015 jej požehnal generální vikář litoměřické diecéze Stanislav Přibyl. Ve smutečním sále je žulový katafalk, z původní kaple se stalo zázemí pro obřady.\n\n\n"}
{"id": "1148864", "url": "https://cs.wikipedia.org/wiki?curid=1148864", "title": "Mistrovství Evropy v basketbalu mužů 1967", "text": "Mistrovství Evropy v basketbalu mužů 1967\n\n15. mistrovství Evropy v basketbale proběhlo v dnech 28. září – 8. října ve Finsku.\n\nTurnaje se zúčastnilo 16 týmů, rozdělených do dvou osmičlenných skupin. První dva postoupili do play off o medaile, družstva na třetím a čtvrtém místě hrála o páté až osmé místo, pátý a šestý tým hrál o deváté až dvanácté místo, sedmý a osmý tým hrál o třinácté až šestnácté místo. Mistrem Evropy se stalo družstvo Sovětského svazu.\n\n1. SSSR\n\n\n2. Československo \n\n3. Polsko\n\n\n4. Bulharsko\n\n\n5. Rumunsko\n\n\n6. Finsko\n\n\n7. Itálie\n\n\n8. Izrael\n\n\n9. Jugoslávie\n\n\n10. Španělsko\n\n\n11. Francie\n\n\n12. Řecko\n\n\n13. Maďarsko\n\n\n14. NDR\n\n\n15. Belgie\n\n\n16. Nizozemsko\n\n\n"}
{"id": "1148866", "url": "https://cs.wikipedia.org/wiki?curid=1148866", "title": "Vendelín Javorka", "text": "Vendelín Javorka\n\nVendelín Javorka SJ (15. října 1882, Černová, dnes část Ružomberka – 24. března 1966, Žilina) byl římskokatolický kněz, slovenský misionář, rektor Papežského kolegia Russicum ve Vatikánu.\n\nNarodil se v Černové jako nejstarší z deseti dětí. Základní vzdělání získal na lidové škole v Sučanech. Nižší třídy gymnázia absolvoval v Ružomberku, maturoval v Ostřihomi v roce 1903 a následně vstoupil do noviciátu jezuitského. Noviciát vykonal v Trnavě.\nPo noviciátu studoval rétoriku a klasické jazyky v St. Andrä v Rakousku. V letech 1906–1909 studoval filozofii na řeholním kolegiu v Bratislavě. Po filozofických studiích ho představení poslali do Kaloče, kde byl vychovatelem mládeže.\n\nV roce 1912 začal teologická studia na teologické fakultě spravované jezuity v Innsbrucku, kde byl 15. srpna 1915 vysvěcen na kněze. Po skončení teologie v roce 1916 byl povolán do armády, kde působil jako vojenský kaplan až do konce války v roce 1918. Při pomoci raněným a při zaopatřování umírajících se vyznačoval obětavostí a nebojácností, za což byl i vyznamenán.\n\nPo návratu z fronty do Trnavy byl rektorem tamního kolegia a redigoval časopis Posel Božského Srdce Ježíšova. Během svého působení jako redaktor publikoval články v domácích náboženských časopisech. Roku 1923 byl jmenován představeným v Bratislavě, kde působil dva roky. Dával lidové misie nejen na Slovensku, ale i mezi zahraničními Slováky.\n\nV roce 1925 ho generální představený Tovaryšstva Ježíšova Wlodimir Ledochowski povolal do Říma, aby se připravil na misijní účinkování mezi Rusy. Věnoval se studiu cizích jazyků, zejména ruštiny a východní liturgie.\n\nV Římě byl ministrem na Papežském východním institutu. Od roku 1929 mu papež Pius XI. svěřil budování Ruského kolegia, jehož základní kámen byl posvěcen 11. února 1928. Po kanonickém založení sboru generální představený jezuitů jmenoval Vendelína Javorka rektorem Papežského kolegia Russicum. Bylo to kolegium především pro bohoslovce ruského původu. Jelikož jich bylo na Západě málo, začali se do něj přijímat i bohoslovci jiných národností, kteří chtěli pracovat v Rusku. Během Stalinovy krutovlády se však nemohli dostat do Ruska, proto pracovali povětšinou mezi ruskými emigranty na Západě. Rektorem Russica byl až do roku 1934.\n\nV roce 1934 ho jmenovali za dočasného administrátora a vizitátora v Charbinu v Mandžusku. Tam zastupoval ruského katolického biskupa během jeho nepřítomnosti. Onemocněl na tyfus, ze kterého se nakonec vyléčil. Po návratu biskupa organizoval katolickou misi mezi ruskými vystěhovalci v čínské Šanghaji, kde vedl farnost sv. Josefa pro Rusy katolického východního obřadu.\n\nV roce 1939 se vrátil do Russica v Římě, kde se připravoval na další poslání. Během návštěvy Slovenska v roce 1941 šířil myšlenku sblížení Ruska s katolickou církví. V tomto duchu měl 8. října 1941 v bratislavském vysokoškolském internátě Svoradově přednášku \"Rusko a katolická církev\". Od roku 1942 působil v Bukovině (Rumunsko), kde ho v době druhé světové války zajala postupující Rudá armáda. Zajistili ho jako špiona 19. června 1944, odvlekli do Sovětského svazu a odsoudili na 17 let vězení. Na generální prokuratuře v Moskvě podstoupil vyšetřování o politice Vatikánu. Po půlročním vyšetřování ho odsoudili na deset let nucených prací.\n\nJeden a půl roku byl v táboře v Moldavské autonomní republice, odkud ho převezli do Inty na řece Usa za polárním kruhem, kde zůstal do konce svého trestu. V pracovním táboře oslepl na jedno oko.\n\nO prožitých letech ve vězení a v pracovních táborech nechtěl mluvit. Říkával, že je to třeba přežít. V důvěrných rozhovorech však řekl: \"Na začátku jsem plakal, ale pak jsem si řekl: Takto si nepomůžu. Není to ani na slávu Boží!\" Ráno si řekl:\"Do večera to nějak vydržím. Zítra si to řeknu znovu. A tak jsem vydržel deset let.\"\n\nV táborech sloužíval mše ve společné velké cele hned po půlnoci, když všichni spali. Seděl na posteli a na kolenou si rozložil malý oltářík. Několik spoluvězňů, kteří o tom věděli, se na svých postelích soustředili. Jako obětní chléb používal rohlíky nebo housky z pšeničné mouky. Vzpomínal, že mnoho lidí, i kněží, zemřelo v jeho náručí. On je zaopatřil svátostmi a modlil se za ně. Řadu lidí poučil o katolické víře a přijal do církve.\n\nPo propuštění na svobodu ho převezli do charitativního domova ve městě Poťma u Moskvy. Odtud napsal bratrovi dopis do Žiliny. V charitativním domově prožíval poslední měsíce svého nuceného pobytu v Rusku.\nČeskoslovenská vláda požádala sovětské úřady o jeho propuštění na základě žádosti jeho bratra, který se zavázal, že se postará o jeho živobytí. Na Slovensko se vrátil 21. dubna 1955 fyzicky zničen a poloslepý. Poslední roky života prožil u svého bratra v Žilině. V roce 1965 uběhlo 60. let od jeho vstupu do Tovaryšstva Ježíšova. Při této příležitosti mu generální představený Jean-Baptiste Janssens blahopřál zvláštním blahopřejným telegramem. Ve stejném roce oslavil i 50. výročí svého kněžského svěcení.\n\nZemřel 24. března 1966 v předvečer slavnosti Zvěstování Páně se slovy modlitby \"Pane, do tvých rukou odevzdávám svou duši. Gospodi, pomiluj ... jsem docela při vědomí. Gospodi, pomiluj \". Je pohřben na městském hřbitově v Žilině.\n\nProkuratura SSSR prostudovala archivní trestnou záležitost Vendelína Michajloviče Javorka obviněného ze špionáže. V procesu dodatečné prověrky se zjistilo, že byl neopodstatněně vzat na trestní odpovědnost za špionáž, proto byl od 1. listopadu 1990 v souladu s Výnosem prezídia Nejvyššího sovětu SSSR ze 16. ledna 1989 \"O dodatečných opatřeních k obnovení spravedlnosti ve věci obětí represí v období třicátých, čtyřicátých a počátku padesátých let\" celkem rehabilitován. To dokazuje skutečnost, že byl pronásledován pro svou víru.\n\nV roce 2008 vydalo vydavatelství Dobrá kniha Trnava životopisnou knihu o Vendelínu Javorkovi \"Z Černovej do Žiliny cez Rím, Šanghaj a gulag. Životné osudy P. Vendelína Javorku SJ (1882– 1966)\", kterou napsal Rajmond Ondruš.\n\n"}
{"id": "1148867", "url": "https://cs.wikipedia.org/wiki?curid=1148867", "title": "Google Ads", "text": "Google Ads\n\nGoogle Ads (dříve Google AdWords, neoficiálním překladem Google Reklamy) je online reklamní služba, díky které mohou inzerenti dát větší důležitost svojí webové stránce v Google vyhledávání. Inzerent zadá, která klíčová slova jsou pro něj důležitá.\nGoogle Ads je jedním z důležitých příjmů Googlu. V roce 2012 činily celkové příjmy společnosti z reklamy 43,7 mld. USD. Ads nabízí pay-per-click (PPC)\n\nGoogle Ads jsou cestou, jak nakoupit vysoce cílenou reklamu placenou za prokliky (PPC), bez ohledu na velikosti rozpočtu. Reklamy z AdWords se zobrazují podél výsledků hledání v Google a také na vyhledávacích a obsahových stránkách jeho partnerů.\n\nVýhodou pro firmy je, že neplatí za dané zobrazení reklamy potenciálnímu zákazníkovi, ale platí až za proklik reklamy. Reklamy můžeme cílit podle základních geografických (země, kraj, město), demografických (věk, pohlaví) a behaviorálních (zájmy o koupi, četnost nákupů – zejména v rámci remarketingových publik a pro e-mailingovou segmentaci) proměnných. \n"}
{"id": "1148868", "url": "https://cs.wikipedia.org/wiki?curid=1148868", "title": "Batvat", "text": "Batvat\n\nBatvat je prošívaná čepice, která se dává pod kroužkovou kapuci nebo pod helmu. Jelikož helma pouze rozloží sílu úderu, je nutné mít ještě tuto kapuci, která úder utlumí. Batvat se používá už od raného středověku a za svou existenci prošel přirozeným vývojem. V raném středověku chránil pouze hlavu, avšak v pozdějších dobách již chránil celou hlavu, krk a částečně i ramena.\n"}
{"id": "1148869", "url": "https://cs.wikipedia.org/wiki?curid=1148869", "title": "Anna Šochová", "text": "Anna Šochová\n\nAnna Šochová, vlastním jménem Hana Mudrová (* 1959 Teplice) je česká novinářka a spisovatelka.\n\nAbsolventka střední zdravotní školy, pracovala v redakci regionálních novin a jako obchodní zástupce, potom přešla do sociální sféry, vystudovala VOŠ a bakalářský obor FF UK. Během sociální práce se zaměřila na potřeby rodin s dětmi, domácí násilí, hospodaření, otázky lidské důstojnosti. O své práci přednáší kolegům, vystupuje na konferencích i na veřejnosti, (např. pravidelně každý rok o práci se vzpomínkami na Festivalu fantazie v Chotěboři). Napsala několik e-knih o problematických oblastech života (Dětičkové, Dvanáct a půl tisíce slov, Rozpadání, Vyjít s málem, zdravě čarovat). V současnosti se věnuje seniorům, pod občanským jménem glosuje společenské dění na blogu Respektu, publikuje odborné články a je autorkou knihy Potřebujeme se (2015, Nová forma) pro lidi pečující i ty, kdo by mohli pomoc další osoby potřebovat. \n\nJe vdaná, má tři syny, bydlí ve Studánce u Aše.\n\nOd roku 1997 publikuje povídky, například v časopise Ikarie, Dech draka, Pevnost, její práce vycházely v různých fanzinech (s Libuší Čermákovou vydávala na přelomu století fanzin Marduk), ve sbornících z literárních soutěží, např. Drakobijci 1—4, Ježíšku, já chci plamenomet, Rokle šeré smrti, Stříbřitě lesklý halmochron a Zlatá zebra, Poháru Edího Krígla. Bývá každoročně zvána do 2-3 antologií povídek na společné téma (například Časovír, Roboti a lidi, Zpěv kovových velryb, naposledy Čas šelmy v listopadu 2015). Povídky Prší krásně, Evoluce a Slepičí humanita uvedlo rádio Leonardo. V roce 2014 byla hostem festivalu Město čte knihu v Šumperku, jako jedna z autorů sbírky \"O kamnech na jižní točně aneb Pohádky nejen pro dospělé\". (Ne)pohádka Studna pravdy byla při té příležitosti zdramatizována a uvedena v místním divadle. \n\nNa internetu publikuje články i povídky, např. v již zaniklém magazínu Brejle, od r. 2015 působí v Magazínu Abeceda. Od r. 2007 má vlastní stránky Koště Anny Šochové, kde jsou jak ukázky tvorby beletristiické, tak fejetony, rady, román na pokračování. Ten byl zastaven, protože bez vědomí autorky došlo k sestavení, e-vydání a volnému šíření díla, přesněji pracovní verze \"Skerit\", včetně neschválené obálky, což potkalo ještě několik dalších autorčiných děl. \n\nDále autorka vydala e-knihu Až sroste kámen, v níž se cizinec, připomínající Vlada Draculu, snaží v současném Česku najít část turmalínu, rozlomeného Vladovým otcem. Domnívá se, že potom dokáže ochránit křesťanstvo před mohamedány tak, jak se snažil dřív. Román patří do série Karmínových kamenů, pracuje s tehdejším očekáváním konce světa, je doprovázen blogem jedné z hrdinek, s odkazy na blog v kapitolách knihy. Vyšel v roce 2012, kdy sérii hrozil zánik. Nyní jsou Karmínové kameny obnoveny, ale oba romány Anny Šochové (e-román Až sroste kámen a Karmínový kámen) již vyšly jinak.\n\nV roce 2003 získala v soutěži o Cenu Karla Čapka cenu Pulec v kategorii román za dílo Záskok, 2004 za román Výměna, v roce 2006 zvítězila novela Zeóla (publ. v sborníku Mlok). Je také držitelkou Mloka za povídku A Bůh to vidí. Knižně vydala romány: Ochránce rodu (Epocha 2008), Vládci močálu (Epocha 2010), Rozpusť vlasy, otevři bránu (Ikar 2011), Karmínový kámen (Knižní klub 2015).\n\nV roce 2018 vydala vlastním nákladem knihu oceněných a dále oceňovaných hororových povídek z Ašska \"Země ztracenců a prokletých\" a nadále je zvána do tematických povídkových sbírek (Space opera, Může se to stát i vám a dalších). Zúčastnila se také projektu nakladatelství Fortna, které publikovalo ve čtyřech ilustrpovaných dílech (Žena se lvem, Žena se sovou, Žena s labutí a Žena s drakem) kde v posledně jmenované byla otištěna povídka Jak mizí víly. Knihy provázejí balíčky tarotových karet s portréty autorek. \n\nV roce 2018 se zúčastnila práce na světovém literárním sborníku THE MANY FACES OF1918 povídkou Veliká věc, kterou reprezentovala Českou republiku. Vyprávěla zde o okamžiku rozhodnutí svého dědečka k návratu do Velké války - po Zborovu vdtoupil do čs. legií.\n\nSe spisovatelkou Františkou Vrbenskou postupně rozvíjí spolupráci na přednáškách o historii a literatuře, až svůj soukromý projekt v r. 2019 pojmenovaly \"Živoucí literatura a minulost\". Přednášejí v knihovnách, Světě knih a akcích fandomu o postavách naší i světové literatury v souvislosti s výročími a historickými událostmi, s ukázkami z knih, často s dobovými artefakty. Každoročně připraví 3-4 nové přednášky, které uvádějí společně i samostatně. Artefakty čerpají především ze sbírek A. Šochové, která je také vystavuje na akcích s historickými řemesly v projektu \"Stánek pro radost\" od r. 2017, kdy začala spolupracovat s firmou Arrigos z Nové Vsi u Chebu.\n\n\nOdborné publikace\n\n\nAktuální práce:\n"}
{"id": "1148871", "url": "https://cs.wikipedia.org/wiki?curid=1148871", "title": "Mazací tramvaj 5572", "text": "Mazací tramvaj 5572\n\nMazací tramvaj (zkráceně mazačka) ev. č. 5572 v Praze je specificky upravený pracovní vůz, který od počátku roku 2015 slouží k mazání kolejnic v pražské tramvajové síti. Vůz byl vyroben roku 1965 jako běžný typ Tatra T3 a jezdil s cestujícími až do roku 1990. Pak prošel přestavbou na nákladní vůz, během níž byla zkrácena vozová skříň a v zadní části vytvořena nákladní plocha. Od roku 2004 navíc vůz disponuje sněžným pluhem, aby mohl odklízet sníh na trati na Barrandov v jižní části Prahy. V průběhu roku 2014 získala tramvaj zařízení pro mazání kolejí a s ním byla nasazena do téměř denního provozu. Stala se populárním fenoménem a byla osazena webovou kamerou.\n\nPředchůdce dnešní mazací tramvaje byl vyroben roku 1965 v závodě Tatra Smíchov jako běžný osobní motorový vůz typu Tatra T3. Téhož roku byl zařazen do vozového parku pražského Dopravního podniku\ns evidenčním číslem 6498.\nZařazen byl do vozovny Motol\na cestující vozil až do roku 1990, kdy byl vyřazen.\n\nRoku 1990 začala v Ústředních dílnách Dopravního podniku jeho přestavba na nákladní motorový vůz, dokončena v roce 1991, přeměnou zadní části vozu na otevřenou ložnou plochu a přeměnou elektrické regulace na tyristorovou.\n\nSpodní část rámu vozu byla zesílena, aby se zachovala jeho mechanická pevnost. Přední část původní skříně zůstala, v zadní části (za předním sloupkem středních dveří) byla vozová skříň v horní části přeříznuta a odstraněna od výše dolního okraje oken.\n\nUzavřený prostor v čelní části rozdělila kovová příčná stěna osazená kolmo na směr jízdy na dva oddíly, do příčky byly osazeny jednokřídlé dveře. Stanoviště řidiče je rozšířeno o prostor, ve kterém jsou ještě sedadla pro dalších šest pracovníků. Stanoviště řidiče je kromě standardní sluneční clony vybaveno ještě ventilátorem. Druhý oddíl kryté části vozu, přístupný z přední části dveřmi v příčce, má plochu 6,5 m² a je využíván jako nákladní prostor pro transport materiálů, jež je třeba chránit před povětrnostními vlivy. Z tohoto oddílu vedou ještě dvoukřídlé dveře na zadní otevřenou ložnou nákladní plošinu a na pravém boku vozu jsou dvoukřídlé manipulační dveře pro nakládání drobného materiálu.\n\nZadní část tramvajového vozu je otevřená. Její podlaha o ploše 13 m² je pokryta ocelovými plechy. Bočnice se dají sklopit. V zadní části také zůstaly z původní tramvaje spodní laminátové prvky a též zadní pomocné ovládací stanoviště. K osvětlení ložné plochy slouží dva reflektory umístěné na vozové skříni.\n\nPodle prvotních plánů měla být tramvaj vybavena navíc ještě výsuvnou jeřábovou dráhou, odsunovací střechou a stahovacími roletovými boky, avšak ani jeden z těchto tří prvků nakonec nebyl realizován. Místo toho byla na zadní plošinu instalována hydraulická ruka HR 3001 vyrobená trnavskou pobočkou Bratislavských automobilových závodů (BAZ). Sloužila k manipulaci s těžkými předměty. Měla maximální nosnost 3000 kilogramů, a dosáhla na celou ložnou plochu. Aby se zabránilo jejímu dotyku s trolejí, byla vybavena čidlem, jež reagovalo ve chvíli, kdy vzdálenost mezi ním a trolejí klesla pod jeden metr. Pro zajištění vyšší stability navíc vůz dostal boční opěrné nohy.\n\nNa střeše uprostřed předního čela vozu a na horní ploše zadního laminátového čela se nacházejí oranžové výstražné majáčky.\n\nAby tramvaj byla způsobilá dlouhodobé pomalé jízdy, byla původní odporová regulace nahrazena tyristorovou regulací TV1, charakteristickou pro tramvaje Tatra T3M, které vznikaly přestavbou tramvají T3 od roku 1976 na základě nařízení vlády Československé socialistické republiky číslo 287/1976 Sb., podle něhož se měla snížit spotřeba paliv a energií ve státě. Tyristorově regulovaná tramvaj se od původních T3 liší dynamikou jízdy a zvukovými efekty při rozjezdu a brzdění, vzhledově zejména umístěním skříně s brzdovými odpory na střeše vozu.\n\nPřestavěná tramvaj úspěšně prošla 21. dubna 1992 schvalovacím řízením. Byla zařazena do Ústředních dílen DP, kde převážela materiál či repasované agregáty tramvají.\n\nRoku 1995 přešel vůz do vozovny Pankrác, kde sloužila podobným účelům jako v ÚDDP. Hydraulické ruce mezitím propadla nutná povolení, požadavkům nového zákona o dráhách číslo 266/1994 Sb. již nevyhovovala a nebyla ani využívána tolik, jak se při její instalaci předpokládalo, a proto ji zaměstnanci vozovny demontovali a předměty na její plochu nakládali ručně nebo s pomocí externích zařízení.\n\nPo vzoru tohoto vozu začala roku 1992 přestavba dalšího tramvajového vozu, původně s evidenčním číslem 6436, na nákladní vůz číslo 5573, který měl být vybaven dieselagregátem, jenž by umožňoval jízdu i v těch úsecích, kde bylo během rekonstrukčních prací na trati vypnuto elektrické napájení troleje. Ovšem vzhledem k finanční náročnosti těchto úprav a také s ohledem na očekávané administrativní obtíže při schvalování vozu do provozu byla přestavba zastavena, a to navzdory tomu, že o upravenou tramvaj měli zájem představitelé města Alexandrie v Egyptě. Tento přebudovávaný vůz byl následně během roku 1996 sešrotován.\n\nKoncem listopadu 2003 začal provoz na tramvajové trati z Hlubočep na Barrandov. Na ní je z Hlubočep v délce 418 metrů stoupání ve sklonu 60 promile a po stometrovém úseku následuje další 304 metrů dlouhý úsek se sklonem 62 promile, na který navazuje úsek k zastávce Geologická. Vzhledem k tomu, že všechny stávající pluhovací tramvaje byly na bázi odporově regulovaných tramvají Tatra T3, které nejsou konstruovány na dlouhodobou pomalou jízdu do svahu nebo ze svahu (při pomalé jízdě není přemostěn zrychlovač a docházelo by k jeho přehřátí a zničení), byl za účelem zimní údržby této trati v roce 2004 šípový sněžný pluh na místo standardní ochrany podvozku namontován na nákladní vůz číslo 5572. Kvůli umístění pluhu bylo zkráceno a znefunkčněno zadní křídlo předních dveří. Během roku ale vůz sloužil i nadále původním účelům, pro převoz materiálu a k tahání jiných vozů.\n\nDlouhodobým problémem tramvajového provozu je skřípání tramvají projíždějících traťovými oblouky. Nejintenzivněji tento zvuk vydávají tramvaje typu Škoda 15T, který byl v Praze nasazen do provozu s cestujícími od 5. února 2011. Přestože nemá dvojkolí, ale každé kolo osazené a poháněné samostatně, což vedlo ke snížení jejich skluzů při průjezdu oblouky, má zvolené řešení za následek zvýšení intenzity vydávaných zvuků. Přičítá se to vyšší hmotnosti vozidla připadající na kolo a snazšímu vzniku rezonancí. Problémy ve styku kola s kolejnicí způsobují též škubání vozů v obloucích.\n\nBěhem března roku 2014 v pankrácké vozovně představeno mazivo, které se aplikuje na temena kolejnic v obloucích a na kříženích. Předvedená směs se dá ale použít i na okolky a částí kolejnic, jichž se okolky při jízdě obloukem dotýkají. Používá se mazací směs s obchodním názvem „Head\"Lub\" 90“. Lze ji aplikovat při teplotách pohybujících se v rozmezí od -30 do +100 °C a vliv na nanášení nemají ani dešťové či sněhové srážky.\n\nPro zkušební aplikaci v provozu byla zvolena tramvaj evidenční číslo 5572, do jejíchž vnitřních prostor se dalo potřebné zařízení umístit. Při instalaci byly využity zkušenosti s obdobným zařízením, která používal dopravní podnik GVB ve městě Gera v německé spolkové zemi Durynsko.\n\nProjekt byl dělán tak, aby byl co nejlevnější. Proto byla pro přestavbu vybrána tramvaj, která na své dosavadní úkoly už technicky nestačila a měla jít do šrotu.\n\nPřestavbu vozu provedla během srpna 2014 společnost Sklenář, jež na úkolu spolupracovala s firmou Igralub AG ze Švýcarska.\n\nNa druhý podvozek, konkrétně ke kolům třetího dvojkolí, je dovedeno šest trysek, a to ke každému kolu tři. Z této trojice vždy jedna aplikuje směs na hlavu kolejnice, druhá na vnitřní stranu okolku a poslední zásobuje vnější stranu okolku. V zadním oddílu uzavřené části vozu přibyl kompresor se zásobníkem vzduchu a dále baterie z tramvaje Škoda 14T, jež přes invertor tento kompresor napájí. Nachází se zde také zásobník maziva doplněný dvěma čerpadly, z nichž jedno je určeno pro dopravení maziva k tryskám na temena kolejnic, a druhé transportuje směs pro okolky. U řidiče je navíc instalována řídicí jednotka, která umožňuje ovládání mazacího systému pomocí dvou tlačítek. Tlačítka jsou osazena do pozic, kde se původně nacházely ovládací prvky pro otevírání zadních dveří. Stisk jednoho zajišťuje aplikaci jednoho postřiku po dobu šesti sekund, stisk druhého na dané místo nanese dvakrát za sebou mazací směs po dobu dvou šestisekundových vstřiků, mezi nimiž je pauza o délce tří sekund. Typ aplikace, její místo (buď okolky, nebo temeno kolejnice, popřípadě obojí) a počet opakování (jednou až čtyřikrát) vybírá řidič tramvaje na ovládacím panelu. Po stisku tlačítka se otevřou elektromagnetické ventily, což umožní přísun vzduchu ze vzdušníku jak k čerpadlům, tak do směšovačů, v nichž se vytváří směs vzduchu a maziva. Protože je do spojovacích hadic směs vehnána vždy jen na několik sekund, eliminuje se riziko jejich ucpání.\n\nNásledně probíhaly testy zařízení spolu s úpravami elektroinstalace příslušející k mazací technologii. Náklady dopravního podniku na investice do úpravy vozu a vlastní instalaci zařízení činily 30 000 Kč. Po dobu zkušebního provozu hradil dopravní podnik pouze aplikovanou směs, což si vyžadovalo 50 000 Kč za měsíc. Cena vlastního mazacího zařízení je 250 000 Kč. Během ledna roku 2015 schválil vůz Drážní úřad.\n\nOd 2. února 2015 jezdí pravidelně dle jízdního řádu, a to denně přibližně mezi čtvrtou hodinou ranní a jednou hodinou po půlnoci následujícího dne. Mazací vůz denně ujede trasu dlouhou 200 až 250 kilometrů, což činí asi 6 000 kilometrů za měsíc. Za měsíc spotřebuje asi 50 kilogramů mazací směsi, to jest přibližně 2 kilogramy denně. Z celkové najeté vzdálenosti maže tramvaj asi na 15 % trasy.\n\nKaždý čtvrtek lichého týdne absolvuje tramvaj kontrolu v pankrácké vozovně. V ní také tráví každou noc, během níž probíhá denní ošetření a doplnění mazací směsi.\n\nVýsledky mazání dokumentuje například měření v oblouku v ulicích Na Veselí a Soudní u věznice Pankrác, kde před mazáním během ledna způsobil průjezd tramvaje typu 15T hluk o intenzitě 86 dB, ale po průjezdu mazací tramvaje a pak – s odstupem několika hodin – následném projetí místa tramvají 15T poklesla intenzita na 61 dB. Protože se tak zařízení Dopravnímu podniku osvědčilo, odkoupil jej 25. července 2015 za 290 000 Kč do svého vlastnictví.\n\nV rámci pravidelné prohlídky předepsané po ujetých zhruba 120 tisících kilometrů prošla od 12. května 2016 tramvaj též několika úpravami. Protože byla údajně v poměrně špatném technickém stavu, měly být vyměněny například schody u vstupu řidiče do kabiny, část předního čela či střechy.\n\nAčkoliv původně měla být oprava dokončena v červenci, nakonec tramvaj byla vrácena do provozu až 19. prosince 2016, kdy byla s výzdobou slavnostně představena na smyčce Těšnov. Oproti původnímu plánu byla ještě na zadní plošinu namontována cisterna s vodou, aby mohla tramvaj v létě kropit zatravněné kolejové pásy. Při rekonstrukci byla zesílena a nově nalakována karoserie, na pochozí plošinu byly namontovány nerezové plechy, byl upraven vchod v prostoru předních dveří a repasovány součásti elektrické výzbroje.\n\nV rámci slavnostního vrácení do provozu byla tramvaj vybavena 2320 světýlky a stojatým vánočním andělem s trumpetou.\n\nV květnu 2017 bylo na vůz ve spolupráci s projektem Kanárci.cz instalováno laserové čidlo pro měření koncentrace polétavého prachu v ovzduší (PM2.5, tedy částic o průměru menším než 2,5 μm); čidlo měří též teplotu vzduchu. Snímač je umístěn na boční straně tramvaje a připomíná obrysové světlo. Okamžitou hodnotu v místě aktuálního výskytu tramvaje zobrazuje stránka mazací tramvaje na slow.tv.\n\nMazací tramvaj, někdy nazývaná také Mazačka, se postupem roku 2015 stala fenoménem, na nějž reagovali i běžní lidé, nejen příznivci městské dopravy a jejích prostředků. Během léta založila na sociální síti Facebook její uživatelka Eva Holická skupinu, jež sdružuje příznivce této tramvaje. Na začátku listopadu 2015 čítalo toto uskupení téměř osm tisíc příznivců. Jeho členové se jednak vzájemně informují, kudy pracovní vůz v minulosti jel, ale také přidávají fotografie (či selfie) tramvaje. Zakladatelka skupiny během letních prázdnin plánovala připravit kolekci věcí, na kterých by se objevil kreslený motiv tohoto vozu.\n\nTvůrci mazací tramvaje si všimli její popularity ve chvíli, kdy o ní vznikla písnička a objevila se na Slow TV. Příčinu její popularity vidí vedoucí opraven DP Jaroslav Janda v tom, že se asi zrovna trefila do poptávky – jde o kabriolet, specialitku, je také jinak barevná a je jen jedna.\n\nPočátkem září 2015 vydala pelhřimovská skupina 2MS tvořená Jakubem Markem a Hanou Minářů píseň pojmenovanou „Mazací“. V ní opěvují činnost mazací tramvaje a v textu zmiňují také jejího řidiče Aleše Fořta.\n\nV polovině září 2015 společnost Mafra připravila na své internetové televizi Playtvak.cz přímý přenos z jízdy mazací tramvaje. Na vůz proto před tím osadila kameru umožňující natáčení v HD formátu i během nočních hodin, na záď ložné plochy byly umístěny velké ručičkové hodiny. Signál kamery je přenášen do internetového vysílání. Tuto stránku do konce října 2015 navštívilo více než 250 tisíc diváků. Od roku 2019 tento živý přenos běží na MALL.TV.\n\nK mazání trolejí přikročil pražský dopravní podnik již v 50. letech 20. století v souvislosti s nasazením vozů Tatra T1 a s výměnou koleček na sběracích tyčích tramvají za ferografitová smykadla. Mazací vozy měly za sběrací tyčí umístěnu druhou, upravenou pro nanášení mazadla na trolej. Jako mazadlo sloužila směs loje s grafitem, vytlačovaná ze zásobníku ve voze s pomocí kompresoru. V roce 1953 byl přestavěn stávající motorový osobní vůz ev. č. 183. V roce 1961 byl nahrazen přestavěným vozem ev. č. 310, který pak byl roce 1963 přečíslován na ev. č. 4050. V roce 1965 byl vyřazen a nahrazen třetím mazacím vozem, přestavěným z motorového vozu ev. č. 447 a přečíslovaným na 4049. Roku 1973 byl při rekonstrukci zbaven větrací střešní nástavby a klasická sběrací tyč trakčního proudu byla nahrazena lyrou. V roce 1989 byl vyřazen a nahrazen přestavěným vozem T3 ev. č. 6205, přečíslovaným na 5523.\n\nV únoru 2014 mrholilo a byl mráz a dopravní podnik po velkých problémech začal řešit, jak technicky zajistit prevenci. Po ledovkové kalamitě v prosinci 2014, která ochromila zejména tramvajový, trolejbusový a železniční provoz namrzáním trolejí, ředitel DPP Jaroslav Ďuriš prohlásil, že „troleje před námrazou nelze dopředu nijak ochránit“. Na základě inspirace mazacími tramvajemi v některých německých, švédských nebo norských městech se dopravní podnik rozhodl postupně vybavit tramvaje, které slouží jako sněžné pluhy, též zařízením pro mazání trolejí nemrznoucí glycerinovou směsí, která ochrání trolej na tři až pět dnů. Debatovali například s dopravním podnikem v Liberci, ale nevědí o tom, že by někdo v Česku tento systém využíval.\n\nV listopadu 2015 mělo být toto zařízení jako pilotní projekt nákladem 1,8 milionu korun namontováno na první dvě tramvaje, na pluhy vozoven Vokovice a Kobylisy, odkud jsou obsluhovány nejvíce postižené tratě ve vyšších polohách, postupně má být takto upraveno všech 8 sněžných pluhů (tedy i ten pro barrandovskou trať). Jde tedy převážně o dosavadní pluhy tvořené tramvajemi Tatra T3M s tyristorovou pulzní regulací, kterou má i vůz ev.č. 5572, které jsou vybaveny oranžovými výstražnými majáčky a opatřeny červenobílým pruhováním po stranách čela. Na stávající pantograf je připevněna bronzová lišta, která odkrajuje námrazu z trolejí. Na zadní část tramvají má být umístěn druhý pantograf, mazací. Ten má speciální zabudovaný válec, do jehož středu se zespoda z vozu přivádí pod tlakem glycerin a válečkem se roznese na trolej. Speciální mazací pantografy dodala německá společnost Stemmann. Na základě dokumentace bude Drážní úřad asi měsíc rozhodovat o zkušebním provozu, kde stanoví jeho podmínky.\n\nVedoucí pražských opraven tramvají Jaroslav Janda si nemyslel, že protinámrazové tramvaje navážou na úspěch mazacího kabrioletu, pokud nemají jiné barvy nebo nějaký speciální design, ale považuje to za možné a určitě by se tomu nebránil. Rozdíl je však také v tom, že zatímco tramvaj pro mazání kolejí jezdí pravidelně a denně, sněžné pluhy pro mazání trolejí budou vyjíždět jen v případě potřeby.\n\nV listopadu 2016 Dopravní podnik oznámil, že připravuje zabudování speciálního zařízení k ošetřování kolejnic do 25 moderních souprav 15T ForCity. Tři z nich měly vyjet ve zkušebním provozu 21. listopadu 2016. Mazivo mají na hlavy kolejnic vstřikovat, jen když jim dá pokyn automatický systém takzvané Elektronické mapy trati (EMA). Pokud se mazací systém osvědčí, bude instalován na dalších 22 tramvají 15T, čímž bude dosaženo optimálního počtu. Mají být použity jak tramvaje z novější série se žlutými čely, tak ze starší série.\n"}
{"id": "1148873", "url": "https://cs.wikipedia.org/wiki?curid=1148873", "title": "Vladimír Bayer", "text": "Vladimír Bayer\n\nVladimír Bayer (* 1976) je dvojnásobný psychopatický vrah s agresivními povahovými rysy.\n\nByl 19. října 2001 odsouzen k doživotnímu trestu odnětí svobody. Zavraždil sedmiletou dívku, svou neteř, a to velmi trýznivým způsobem. Motivem činu byla msta za to, že jej opustila družka. 16. ledna 2001 dívku nenásilně přivedl do svého bytu, z vyučování ji nechal omluvit spolužačkami a přes její osobu vydíral členy rodiny, vyhrožoval smrtí, donutil dívku napsat dopis s prosbou o návrat jeho družky. Dívku trýznivým způsobem usmrtil a její tělo odnesl do kůlny za domem, kde žil. \n\nPolicisté i veřejnost po zmizelé pátrali, díky popisu spolužaček byl Bayer podezřelý, po dvou hodinách od jejího zmizení byl zadržen v restauraci, spojitost se zmizením popíral a dobrovolně nechal prohledat svůj byt. Policisté se zaměřili pouze na přítomnost pohřešované, ne na stopy, proto Bayer zůstal na svobodě. \n\nPo 17 hodinách pátrání se Bayer doznal k vraždě. Byl u něj nalezen další výhrůžný dopis, jeho matka doložila dopis psán dívkou a protože se v minulosti dopustil vraždy, byl zadržen a během výslechu se doznal a řekl, kde ukryl tělo. Snažil se sice čin přesto zapřít, či svést na někoho jiného. Vymyslel si několik falešných důkazů o vrahovi, nicméně kriminalisté případ uzavřeli s Bayerem jako pachatelem.\nBayer je dle psychologického posudku osobnost s mírně podprůměrným IQ 82, s absencí citu, nízkou mravní, sociální úrovní a nízkou motivací. Duševní choroba ani sexuální deviace zjištěna nebyla. V roce 1993 byl odsouzen jako mladistvý k odnětí svobody ve výši sedmi let, za spáchání loupežné vraždy důchodce. Byl jedním ze tří pachatelů. Po pěti letech trestu byl propuštěn za dobré chování.\n\nPo spáchání druhé vraždy byl v roce 2001 odsouzen k doživotnímu trestu. Momentálně trest vykonává ve věznici Valdice. Vzhledem k tomu, že trpí nevyléčitelnou chorobou (rakovina), která však nijak jeho činy neovlivnila, není jisté, zda bude trest vykonávat do věku důchodového.\n\n"}
{"id": "1148881", "url": "https://cs.wikipedia.org/wiki?curid=1148881", "title": "Spooner Oldham", "text": "Spooner Oldham\n\nSpooner Oldham, vlastním jménem Dewey Lindon Oldham, Jr., (* 14. června 1943) je americký hudebník. Narodil se v alabamské vesnici Center Star a v roce 1967 se usadil v Memphisu. Společně s Danem Pennem je autorem řady písní, mezi které patří například „Cry Like a Baby“ (pro The Box Tops) a „Do Right Woman“ (Aretha Franklinová). Během své kariéry spolupracoval s mnoha hudebníky, mezi něž patří i Neil Young, Bob Dylan a Jennifer Warnes. V roce 2009 byl uveden do Rock and Roll Hall of Fame.\n"}
{"id": "1148882", "url": "https://cs.wikipedia.org/wiki?curid=1148882", "title": "Sneaky Pete Kleinow", "text": "Sneaky Pete Kleinow\n\nSneaky Pete Kleinow (20. srpna 1934 – 6. ledna 2007) byl americký hudebník. Narodil se ve městě South Bend v Indianě. Na střední škole začal hrát pod vlivem Jerryho Byrda na pedálovou steel kytaru. V roce 1963 se přestěhoval do Los Angeles, kde nejprve pracoval v oblasti televizního a filmového průmyslu. Později se začal věnovat výhradně hudbě. Řadu let byl členem kapely The Flying Burrito Brothers a spolupracoval s mnoha hudebníky, mezi které patří například Frank Zappa, Leonard Cohen, Jennifer Warnes či skupiny The Byrds a Little Feat. Ke konci života trpěl Alzheimerovou chorobou. Zemřel roku 2007 ve věku 72 let.\n"}
{"id": "1148890", "url": "https://cs.wikipedia.org/wiki?curid=1148890", "title": "Puerto Cortés", "text": "Puerto Cortés\n\nPueto Cortés je město nacházející na pobřeží Honduraského zálivu v departementu Cortés. Jedná se o významný mořský přístav, důležitý pro zahraniční obchod celého státu. Je vzdáleno přibližně 60 km od průmyslového města San Pedro Sula, se kterým je spojeno železniční tratí. Je součástí metropolitní oblasti Valle de Sula, ve které se vytváří více jak 60 % veškerého HDP Hondurasu.\n"}
{"id": "1148903", "url": "https://cs.wikipedia.org/wiki?curid=1148903", "title": "Giuseppe Maria Orlandini", "text": "Giuseppe Maria Orlandini\n\nGiuseppe Maria Orlandini (4. dubna 1676 Florencie – 24. října 1760 tamtéž) byl italský hudební skladatel.\n\nGiuseppe Maria Orlandini se narodil ve Florencii 4. dubna 1676 (podle některých pramenů 19. března 1675). Studoval u Domenica Scorpioneho. Jeho prvním veřejně provedeným díle bylo oratorium \"Il martirio di san Sebastiano\" (Umučení sv. Šebastána) komponované na zakázku Bratrstva sv. Šebastána a provedené roku 1694 ve Florencii.\n\nJako operní skladatel debutoval v roce 1706 operou \"Artaserse\" komponovanou na libreto Pietra Pariatiho a Apostola Zena. Tehdy jej podporoval Ferdinand Medicejský, korunní princ velkovévodství Toskánska, který byl velkým milovníkem hudby. V roce 1711 se stal kapelníkem orchestru posledního toskánského velkovévody Giana Gastona Medicejského. Opery, které v té době komponoval se hrály s úspěchem nejen ve Florencii, ale i v Římě, Janově, Bologni, Parmě a Modeně. V Bologni se roku 1717 oženil se zpěvačkou Marií Magdalenou Buonaviovou a měl s ní dvě děti. V roce 1719 se stal členem Filharmonické akademie (Accademia Filarmonica di Bologna). Jeho muzikantská pověst překročila hranice Itálie. Jeho díla byla uvedena i v Londýně, Paříži a v Hamburku.\n\nV roce 1732 se vrátil do Florencie a kromě povinností dvorního kapelníka se stal ředitelem kůru florentské katedrály Santa Maria del Fiore. V následujících letech vykonával funkci hudebního kurátora nad všemi florentskými chrámy. V té době také zkomponoval většinu svých oratorií a dále pokračoval ve své operní tvorbě. Jeho posledními jevištními díly se staly opery \"La Fiammetta\" (1743) a \"Lo scialacquatore\" (1744). Pokračoval v komponování chrámových skladeb a oratorií, ale postupně se s dramatickou tvorbou rozloučil úplně. Jeho posledním oratoriem se stalo oratorium \"La deposizione dalla croce di Gesù Cristo Signor Nostro\" komponované sice v roce 1754, ale provedené až v roce jeho smrti, v roce 1760.\n\n\n\n\n"}
{"id": "1148904", "url": "https://cs.wikipedia.org/wiki?curid=1148904", "title": "Twyla Tharp", "text": "Twyla Tharp\n\nTwyla Tharp (* 1. července 1941) je americká choreografka. Narodila se v Portlandu v Indianě a později s rodinou žila v Kalifornii. Následně se přestěhovala do New Yorku, kde se věnovala studiu dějin umění na Barnard College. V roce 1979 spolupracovala s Milošem Formanem na filmu \"Vlasy\". Spolupráci s tímto režisérem si zopakovala na snímcích \"Ragtime\" (1981) a \"Amadeus\" (1984). Během svého života získala řadu ocenění, včetně cen Drama Desk, Tony a Primetime Emmy.\n\n"}
{"id": "1148906", "url": "https://cs.wikipedia.org/wiki?curid=1148906", "title": "Peter Shaffer", "text": "Peter Shaffer\n\nPeter Shaffer (15. května 1926 – 6. června 2016) byl anglický dramatik. \n\nNarodil se do židovské rodiny v Liverpoolu, byl dvojčetem dramatika Anthonyho Shaffera. V roce 1979 napsal hru \"Amadeus\" pojednávající o Wolfgangu Amadeu Mozartovi a Antoniu Salierim. Později hru přepracoval do filmového scénáře a film \"Amadeus\", jehož režisérem byl Miloš Forman, získal osm Oscarů a řadu dalších ocenění. \n\nJe autorem i řady dalších her, z nichž některé byly také zfilmovány. \n\nV roce 1987 mu byl udělen Řád britského impéria. V roce 2001 byl povýšen do šlechtického stavu a v roce 2007 byl uveden do americké divadelní síně slávy.\n"}
{"id": "1148907", "url": "https://cs.wikipedia.org/wiki?curid=1148907", "title": "Slapping Pythagoras", "text": "Slapping Pythagoras\n\nAutorem všech skladeb je Tony Conrad.\n\n"}
{"id": "1148908", "url": "https://cs.wikipedia.org/wiki?curid=1148908", "title": "Lemmus", "text": "Lemmus\n\nLemmus je málopočetný rod z čeledi hrabošovitých a jedná se o jeden z rodu lumíků, další rody jsou třeba \"Dicrostonyx\", monotypický rod \"Myopus\", nebo rod \"Synaptomys\". Jsou malí, obvykle žijí na Arktidě nebo v její blízkosti, v tundře.\n\nLumíci váží od 30 do 112 g a jsou asi 7–15 cm dlouzí. Obvykle mají dlouhou, hebkou srst a velmi krátké ocasy. Jsou to býložravci, většinou se živí listy a výhonky, trávou a především rákosím, ale také kořínky a hlízami. Stejně jako u ostatních hlodavců rostou jejich řezáky postupně a umožňují jim přežít na mnohem drsnější potravě než by jinak bylo možné.\n\nLumíci nepřezimovávají přes krutou severskou zimu. Zůstávají aktivní; hledají potravu tím, že hrabou ve sněhu a využívají trávy, kterou si předtím uštípli a uskladnili. Jsou od přírody samotáři, scházejí se pouze k páření a poté si jdou opět svoji cestou, ale stejně jako všichni hlodavci i oni mají vysokou míru reprodukce a v dobrých sezónách se mohou rapidně rozmnožovat.\n\nCo se týče populace, pak bychom na nejvyšší čísla narazili u lumíků norských, ti jsou dle IUCN řazeni mezi málo dotčená, čili nechráněná zvířata. Vysokou populaci mají i lumíci sibiřští. Naopak nejméně informací máme o druhu \"Lemmus portenkoi\". Tento druh někteří přírodovědci řadí i jako poddruh lumíka sibiřského.\n\n\n"}
{"id": "1148911", "url": "https://cs.wikipedia.org/wiki?curid=1148911", "title": "Outside the Dream Syndicate", "text": "Outside the Dream Syndicate\n\nOutside the Dream Syndicate je společné studiové album amerického hudebníka Tonyho Conrada a německé skupiny Faust. Nahráno bylo v říjnu 1972 a jeho producentem byl Uwe Nettelbeck, který s kapelou Faust již v minulosti spolupracoval. Vydáno bylo následujícího roku. Původní verze obsahuje dvě více než pětadvacetiminutové skladby. V roce 1993 album vyšlo na CD doplněné o jednu další dvacetiminutovou skladbu. Roku 2002 vyšlo album znovu doplněné o dvě kratší skladby a delší verzi skladby, které vyšla již na reedici v roce 1993. Kapela s Conradem v roce 1995 představila koncertní verzi alba. V roce 2015 spolu hráli v Berlíně.\n\nAutorem všech skladeb je Tony Conrad.\n"}
{"id": "1148912", "url": "https://cs.wikipedia.org/wiki?curid=1148912", "title": "David Klimeš", "text": "David Klimeš\n\nDavid Klimeš (* 1982) je český novinář, držitel prestižní novinářské Ceny Karla Havlíčka Borovského a vysokoškolský pedagog na Univerzitě Karlově v Praze.\nNa Fakultě sociálních věd Univerzity Karlovy v Praze vystudoval žurnalistiku a mediální studia. Na Filozofické fakultě Univerzity Karlovy vystudoval historii. V roce 2012 získal na FSV UK titul Ph.D za práci o infotainmentu.\n\nV letech 2008-2014 komentoval politiku a ekonomiku v deníku E15, v letech 2014-2017 v Hospodářských novinách. Mezi lety 2017 a 2019 byl analytikem týdeníku Ekonom, od roku 2019 komentuje na Aktuálně.cz, komentáři přispívá i na ČRo Plus. V roce 2010, 2014 a 2016 byl nominován na Novinářskou cenu v kategorii komentáře. V roce 2018 ocenění získal. Obdržel i novinářskou Cenu Karla Havlíčka Borovského za rok 2018. \n\nNa FSV UK vyučuje od roku 2014 komunikaci, marketing, komentář a ekonomiku.\n\nNapsal knihu \"Jak probudit Česko\" (BizzBooks, 2017), knižní rozhovor se Šimonem Pánkem \"Šimon Pánek - Aby dobro neškodilo\" (Portál, 2015), knihu o infotainmentu \"Jak zábavné je informovat\" (Karolinum, 2015) a knihu o prezidentském období Václava Klause \"Václav Klaus - Deset let na Pražském hradě\" (Mladá fronta, 2013).\n"}
{"id": "1148913", "url": "https://cs.wikipedia.org/wiki?curid=1148913", "title": "Jan Klimak", "text": "Jan Klimak\n\nJan Klimak (řecky Ἰωάννης τῆς Κλίμακος, zvaný též \"Jan Sinaita\" nebo \"Jan Lestvičník\", data jeho narození a úmrtí jsou nejasná) byl mnich a později opat v klášteře sv. Kateřiny na hoře Sinaji na přelomu 6. a 7. století. Je považován za jednoho z východních církevních otců. Je jako světec uctíván katolickou i pravoslavnou církví. Je považován za jednoho z otců hesychasmu.\n\nDatum Janova narození není přesně známo. Hlavním pramenem informací o jeho životě je spis Daniela z El-Tor \"Život\" a komentář církevního historika Nikefora Kalixta Ksantopula k Janovu spisu \"Žebřík do ráje\". Podle tohoto pramene se narodil v Konstantinopoli. Od 16 let žil v klášteře sv. Kateřiny na Sinaji. Zde vynikl velkou poslušností vůči představeným, která šla až tak daleko, že budil dojem, že nemá žádnou vlastní vůli. Po čtyřech letech života v klášteře se uchýlil jako poustevník do jeskyně a prožil takto čtyřicet let. Během této doby konal pokání a bojoval s démony. Do kláštera docházel pouze na soboty a neděle, aby se mohl zúčastnit společných bohoslužeb místních mnichů. Poté byl zvolen v klášteře sv. Kateřiny opatem (igumenem). Řídil komunitu po čtyři roky. Posledních několik let svého života prožil opět z vlastní vůle jako poustevník. Zemřel 30. března v rozmezí let 595–680.\n\n\n\n"}
{"id": "1148917", "url": "https://cs.wikipedia.org/wiki?curid=1148917", "title": "Jim Croce", "text": "Jim Croce\n\nJim Croce (10. ledna 1943 – 20. září 1973) byl americký hudebník. Své první album \"Facets\" vydal vlastním nákladem v roce 1966. Vydáno bylo 500 kusů desek a Croce je financoval díky svatebnímu daru od svých rodičů. Další album \"Jim & Ingrid Croce\" vydal v roce 1969 ve spolupráci se svou manželkou Ingrid. Následovala dvě další alba: \"You Don't Mess Around with Jim\" (1972) a \"Life and Times\" (1973). Zemřel při letecké nehodě v září 1973. Před svou smrtí stihl nahrát album \"I Got a Name\", které následně vyšlo posmrtně v prosinci toho roku. Jeho syn A. J. Croce se rovněž věnoval hudbě.\n\n"}
{"id": "1148918", "url": "https://cs.wikipedia.org/wiki?curid=1148918", "title": "WTA Elite Trophy 2015 – ženská čtyřhra", "text": "WTA Elite Trophy 2015 – ženská čtyřhra\n\nDo soutěže ženské čtyřhry na tenisovém turnaji WTA Elite Trophy 2015 nastoupilo šest dvojic, z nichž dvě čínské obdržely divokou kartu. Ve dvou tříčlenných základních skupinách odehrál každý pár dva zápasy se zbylými dvojicemi. Vítězky skupin postoupily do finále.\n\nVítězem čtyřhry se stal čtvrtý nasazený pár domácích tenisek Liang Čchen a Wang Ja-fan, který ve finále zdolal turnajové dvojky ze Španělska Anabel Medinaovou Garriguesovou a Arantxu Parraovou Santonjaovou výsledkem 6–4 a 6–3. Žádná z hráček nezískala do žebříčku WTA body.\n\nPro obě to byl druhý společný titul na okruhu WTA Tour, když předtím triumfovaly v Kuala Lumpur.\n\n"}
{"id": "1148920", "url": "https://cs.wikipedia.org/wiki?curid=1148920", "title": "Miami FC", "text": "Miami FC\n\nMiami FC je americký fotbalový celek z Miami na Floridě, který od sezony 2016 hraje North American Soccer League, druhou nejvyšší americkou fotbalovou soutěž. Jeho spolumajitelem je bývalý italský reprezentant Paolo Maldini, trenérem další bývalý italský reprezentant Alessandro Nesta.\n"}
{"id": "1148922", "url": "https://cs.wikipedia.org/wiki?curid=1148922", "title": "Le Butcherettes", "text": "Le Butcherettes\n\nLe Butcherettes je mexická hudební skupina. Založena byla v roce 2007 zpěvačkou Teri Gender Bender, ke které se později přidali další hudebníci. Své první album skupina vydala v roce 2011 a jeho producentem byl Omar Rodríguez-López, který se podílel i na dalších nahrávkách kapely. Do roku 2015 skupina vydala tři studiová alba. Rodríguez-López byl také se zpěvačkou Teri Gender Bender členem kapely Bosnian Rainbows.\n\n\n"}
{"id": "1148923", "url": "https://cs.wikipedia.org/wiki?curid=1148923", "title": "Černá polévka (Sparta)", "text": "Černá polévka (Sparta)\n\nČerná polévka ( melas zomós) byla ve starověké Spartě polévka z vepřového masa a krve ochucená solí a octem.\n\nPřesný recept se sice nedochoval, nicméně i tak jde o jediné dobře doložené jídlo staré Sparty. Šlo o hlavní denní jídlo podávané vojákům, přičemž dobové zprávy (píše Plútarchos v Životě Lykúrgově) dokládají, že se mělo jednat spíše o jídlo vydatné než chutné.\n\n"}
{"id": "1148924", "url": "https://cs.wikipedia.org/wiki?curid=1148924", "title": "Adriana Krúpová", "text": "Adriana Krúpová\n\nAdriana Krúpová, rozená Polónyová (* 19. listopadu 1962, Košice), je slovenská herečka.\n\nS herectvím začínala v Malém divadelním studiu v Košicích. Po absolvování VŠMU v Bratislavě nastoupila do Státního divadla v Košicích. V roce 1992 přestoupila do Divadla Jonáše Záborského v Prešově. Po mateřské dovolené v roce 1996 znovu nastoupila do Státního divadla Košice a působí tam dodnes.\n\nJe také autorkou několika rozhlasových her, napsala divadelní hru \"Posledná Amazonka\" (1997).\n"}
{"id": "1148927", "url": "https://cs.wikipedia.org/wiki?curid=1148927", "title": "Stanislav Linert", "text": "Stanislav Linert\n\nStanislav Linert (* 1930) je český publicista. Ve svých dílech se věnuje historii pražské městské hromadné dopravy.\n\n"}
{"id": "1148928", "url": "https://cs.wikipedia.org/wiki?curid=1148928", "title": "Andrej Kachnič", "text": "Andrej Kachnič\n\nAndrej Kachnič (8. ledna 1854, Brezno, Rakouské císařství – 1. října 1937, Brezno, Československo) byl slovenský spisovatel a pedagog.\n\nV letech 1860–1866 navštěvoval Kachnič lidovou školu v Brezně, později studoval na slovenském gymnáziu v Revúce (v letech 1866–1870) a německém gymnáziu v Kežmarku (1870–1871). Ve studiu dále pokračoval na učitelské přípravce v Lučenci (1871–1875).\n\nOd roku 1874 působil jako učitel v Dačově Lomu, Kalinově-Hrabovce, v Brezně (1876–1902), v Budapešti-Erszébetfalve (1902–1914), Zvolenské Slatine (1914–1919) a na měšťanské škole v Brezně (1919–1933).\n\nKachnič byl autorem vlastenecky laděné, náboženské a sentimentální lyriky a překladů. Publikoval zejména v náboženském tisku, v \"Hronovských novinách\" a v \"Slovenskom ľudu\".\n\n"}
{"id": "1148929", "url": "https://cs.wikipedia.org/wiki?curid=1148929", "title": "Martin Boštík", "text": "Martin Boštík\n\n"}
{"id": "1148932", "url": "https://cs.wikipedia.org/wiki?curid=1148932", "title": "Addi Somekh", "text": "Addi Somekh\n\nAddi Somekh (* 1. srpna 1972) je americký umělec, který se věnuje balónům. V roce 2011 měl na stanici TLC pořad \"The Unpoppables\". Cestoval po mnoha světových zemích (včetně Mongolska a Bosny), kde předváděl své umění. Rovněž se věnuje hudbě, kdy hraje na balón. Vystupuje například v duu s baskytaristou Joeyem Marambou.\n\n"}
{"id": "1148933", "url": "https://cs.wikipedia.org/wiki?curid=1148933", "title": "Naturally (rozcestník)", "text": "Naturally (rozcestník)\n\nNaturally může být:\n\n"}
{"id": "1148934", "url": "https://cs.wikipedia.org/wiki?curid=1148934", "title": "Île de la Jatte", "text": "Île de la Jatte\n\nÎle de la Jatte (dříve \"Île de la Grande Jatte\") je říční ostrov na Seině, který leží ve francouzském departementu Hauts-de-Seine na katastru měst Neuilly-sur-Seine a Levallois-Perret. Ostrov je výrazně protáhlý v délce asi 2 km, s pevninou ho spojuje most Pont de Levallois. Nachází se blíže pravému břehu, nalevo přes řeku leží město Courbevoie s mrakodrapy La Défense. Je snadno dostupný z centra Paříže metrem do stanice Pont de Neuilly, od Vítězného oblouku leží tři kilometry severozápadním směrem. Název ostrova pochází z výrazu \"jatte\", který znamená „mísa“, a údajně odkazuje na tvar člunů užívaných dříve místními obyvateli.\n\nV devatenáctém století byl ostrov pro Pařížany oblíbeným výletním místem, vznikl zde velký anglický park a řada hospůdek zvaných guinguettes. Tehdejší atmosféru zachytil Georges Seurat na známém pointilistickém obraze \"Nedělní odpoledne na ostrově La Grande Jatte\" (1886). Počátkem 20. století zde zřídil Adolphe Clément-Bayard továrnu na automobily a letadla, zaniklou v šedesátých letech. Od osmdesátých let vyrostlo na ostrově množství luxusních rezidencí pro bohaté Pařížany, žije zde například bývalý prezident Nicolas Sarkozy. Dále se na ostrově nachází park s dřevěným chodníkem vedoucím podél řeky, klasicistní altánek \"Chrám lásky\" (\"Temple de l'Amour\"), dílo architekta Bernarda Poyeta, které sem bylo přeneseno z Parc Monceau, a naučná stezka věnovaná malířům, kteří na ostrově tvořili, \"Parcours des Impressionnistes\".\n\n"}
{"id": "1148935", "url": "https://cs.wikipedia.org/wiki?curid=1148935", "title": "Naturally (album, JJ Cale)", "text": "Naturally (album, JJ Cale)\n\nNaturally je první studiové album amerického hudebníka JJ Calea. Vydáno bylo v roce 1972 společností Shelter Records (ve Spojeném království jej vydalo vydavatelství A&M Records). Nahráno bylo od září 1970 do června 1971 a jeho producentem byl Audie Ashworth. V roce 2009 bylo album vydáno v reedici společně s následující deskou \"Really\".\n\nAutorem všech písní je JJ Cale, kromě „Clyde“, kterou napsal společně s C. W. Beaversem.\n"}
{"id": "1148938", "url": "https://cs.wikipedia.org/wiki?curid=1148938", "title": "Třída Yellowstone", "text": "Třída Yellowstone\n\nTřída Yellowstone byla třída tendrů torpédoborců námořnictva Spojených států amerických. Jejich úkolem byla zásobovací a servisní podpora hladinových lodí včetně výměn plynových turbín LM2500. Každý tendr mohl podporovat až šest válečných lodí zakotvených po obou bocích. Celkem byly postaveny čtyři jednotky této třídy. Ve službě byly v letech 1980-1996.\n\nCelkem byly loděnicí National Steel and Shipbuilding Company (NASSCO) v San Diegu postaveny čtyři jednotky této třídy. Do služby přijaty v letech 1980-1983.\n\nJednotky třídy \"Yellowstone\":\nPlavidla nesla námořní vyhledávací radar SPS-10, navigační radar LN-66 a satelitní komunikační systém SATCOM. Výzbroj tvořily dva 40mm kanóny a dva 20mm kanóny (jiný pramen uvádí dva 20mm kanóny a šest 12,7mm kulometů). Plavidla byla vybavena přistávací plochou a zařízením pro podporu vrtulníku. Pohonný systém tvořily dva kotle Combustion Engineering a turbína De Laval o výkonu 14 915 kW, pohánějící jeden lodní šroub. Nejvyšší rychlost dosahovala 20 uzlů.\n\n"}
{"id": "1148941", "url": "https://cs.wikipedia.org/wiki?curid=1148941", "title": "Gillian Clarke", "text": "Gillian Clarke\n\nGillian Clarke (* 8. června 1937) je velšská básnířka, dramatička a překladatelka. Narodila se v Cardiffu a studovala angličtinu na Cardiffské univerzitě. Přestože její rodiče mluvili velšsky, ona s nimi v dětství mluvila jen anglicky a velšsky se začala učit až sama mnohem později. Po dokončení univerzity odešla do Londýna, kde pracovala pro BBC, ale po roce se vrátila zpět do Cardiffu.\n\n\n"}
{"id": "1148942", "url": "https://cs.wikipedia.org/wiki?curid=1148942", "title": "Třída Bayraktar", "text": "Třída Bayraktar\n\nTřída Bayraktar (česky doslova: vlajkonoš) je třída tankových výsadkových lodí tureckého námořnictva. Třídu tvoří dvě jednotky. Jejich hlavním úkolem je přeprava vojáků a materiálu, sekundárně mohou sloužit jako vlajkové lodě, k logistické podpoře, humanitárním misím, nebo při živelních pohromách.\n\nStavba dvou výsadkových lodí (s opcí na další dvě) byla objednána roku 2011 u turecké loděnice ANADOLU, která zajišťuje návrh, stavbu a integraci systémů. Na programu stavby se podílí rovněž společnosti Havelsan (integrace bojového řídícího systému, software), Aselsan (elektronika, komunikační systémy) a ISBIR Elektrik (pohonný systém). Stavba prototypové jednotky byla zahájena v květnu 2014, přičemž dodání plavidla je plánováno na rok 2017.\n\nJednotky třídy \"Bayraktar\":\nTrup a nástavby jsou zhotoveny z oceli. Mohou nést až 1180 tun nákladu, nebo 24 hlavních bojových tanků, či 350 vojáků. K přepravě tanků na břeh slouží dva motorizované pontony, které jsou zavěšeny na bocích. Pěchotu přepravují menší vyloďovací čluny LCVP. Elektroniku tvoří 3D vyhledávací radar Smart Mk 2, systém řízení palby AselFLIR 300D a protitorpédový systém. Vše je integrováno v palubním bojovém řídícím systému Genesis. Relativně silnou výzbroj tvoří dva 40mm kanónové komplety OTO Melara Fast Forty, dva 20mm kanónové systémy bodové obrany Mk15 Phalanx CIWS a dva 12,7mm kulomety v dálkově ovládaných zbraňových stanicích ASELSAN STAMP. Pohonný systém tvoří čtyři diesely, každý o výkonu 2880 kW, pohánějící dva lodní šrouby se stavitelnými lopatkami. Plavidla jsou vybavena příďovým dokormidlovacím zařízením o výkonu 500 kW. Nejvyšší rychlost při plném zatížení přesáhne 18 uzlů.\n"}
{"id": "1148946", "url": "https://cs.wikipedia.org/wiki?curid=1148946", "title": "Rozhledna Babka", "text": "Rozhledna Babka\n\nBabka je dřevěná rozhledna s ocelovými prvky na návrší Mezi cestami cca 2 km severně od Zruče nad Sázavou v nadmořské výšce cca 450 m. \n\nVhodné místo pro rozhlednu našlo město Zruč nad Sázavou na návrší po větrné kalamitě v roce 2008. Veřejnou soutěž vyhrál návrh Ing. Martina Nováka a Ing. Antonína Olšiny. Stavba probíhala od října 2014, slavnostní otevření proběhlo 16. července 2015. Šestiboká stavba je vysoká 27 metrů se zastřešenou vyhlídkovou plošinou ve výšce 24 metrů. Vystoupáte sem po 130 schodech. Schodiště se vine kolem centrálního ocelového sloupu. Náklady pokryla z 85% dotace z Regionálního operačního programu Střední Čechy, celkové náklady dosáhly 3,8 mil. korun.\n\nAuto je možné zaparkovat u turistického rozcestníku Pardibud-chaty u silnice č. 336 Zruč nad Sázavou – Jiřice a dále po turistické značce vedoucí pod rozhlednu. Nejbližší železniční stanice je Zruč nad Sázavou, vzdálená asi 3 km. Vstup je volný.\n\nDíky kalamitě poskytuje rozhledna kruhový výhled, o kterém vám poví i cizím jazykem výhledový panoramat. Krom okolí města Zruč nad Sázavou jsou vidět vrcholy Velký Blaník, Malý Blaník, Melechov, Fiolník a další. \n\n"}
{"id": "1148949", "url": "https://cs.wikipedia.org/wiki?curid=1148949", "title": "Bez rodiny", "text": "Bez rodiny\n\nBez rodiny je film z roku 2000. Scénář filmu je založen na románu \"Sans Famille\" (český název: Bezdomovci) Hectora Malota.\n\nDěj se odehrává kolem malého chlapce jménem Remi, který neví, kdo jsou jeho rodiče. Chránila ho žena jménem Barbara, spolu žili ve vesnici, jeho nevlastní otec pracoval v Paříži, dokud nebyl zmrzačen, a tak je chlapec nucen vydělávat pro rodinu. Se svým pánem a s jeho tři psy a opicí cestují po Francii až najde svůj pravý domov. V tuto chvíli končí film.\n"}
{"id": "1148950", "url": "https://cs.wikipedia.org/wiki?curid=1148950", "title": "Česko-polské fórum", "text": "Česko-polské fórum\n\nČesko-polské fórum (pol. \"Forum Polsko-czeskie\") je bilaterální nástroj veřejné diplomacie na posílení polsko-české spolupráce. Forum bylo vytvořeno na základě memoranda, podepsaného v roce 2008 v Praze ministry zahraničí Radoslawem Sikorskim a Karelem Schwarzenbergem. Ministři zavázali vyčlenit 200 tisíc euro ročně na iniciativy na podporu česko-polských vztahů. Program získal první granty v roce 2009. \n\nKaždý rok ministři zahraničních věcí vyhlašují soutěž, ve kterém nevládní organizace, sdružení, nadace, univerzity, výzkumné ústavy a ostatní subjekty, které nepracují pro zisk, ve spolupráci s partnerskými institucemi z druhého státu se mohou ucházet o financování iniciativ a projektů zaměřených stimulovat další rozvoj a prohloubení česko-polských vztahů. \n\nPodobný soutěž oznamuje každý rok Ministerstvo zahraničních věcí Polské republiky. Obě strany mohou v rámci Fóra vynaložit na grantový projektový ekvivalent 100 tis. euro.\n\nČeská republika provozuje Radu programu Česko-polského fóra, jmenovanou českým ministrem zahraničí. Jejím předsedou je od roku 2009 prof. Josef Jařab. Obě rady se jednou ročně scházejí na společném zasedání.\n\nFórum se odkazuje na dlouhou tradici česko-polské spolupráce, především založené v roce 1981 společností „polsko-česko-slovenské solidarity” a interakci nezávislých opozičních skupin působících před rokem 1989 v Československu a Polsku. \n\n"}
{"id": "1148958", "url": "https://cs.wikipedia.org/wiki?curid=1148958", "title": "Třída Oksøy", "text": "Třída Oksøy\n\nTřída Oksøy je třída minolovek norského královského námořnictva. Celkem byly postaveny čtyři jednotky této třídy. Spadají do kategorie plavidel pro vyhledávání min (MHC – minehunter coastal). Pouze mírně se od nich odlišují minolovky příbuzné třídy \"Alta\" (MSC – minesweeper coastal).\n\nČtveřice minolovek této třídy byla objednána v listopadu 1989 u norské loděnice Kvaerner ve městě Mandal. Do služby byly přijaty v letech 1994–1995.\n\nJednotky třídy \"Oksøy\":\nPlavidla mají koncepci katamaranů pohybujících se na vzduchovém polštáři s využitím tzv. přízemního efetu. Díky tomu dosahují vysokých rychlostí, což jim umožňuje rychlý přesun do oblasti určení. Postavena jsou z plastového sendviče vyztuženého skelným vláknem. Jsou vybavena dvěma navigačními radary Decca RN 88. K vyhledávání a klasifikaci min slouží trupový sonar TSM 2023N. Pro ničení min slouží dva dálkově ovládané ponorné prostředky Pluto. Hlavňovou výzbroj tvoří dva 20mm kanóny Rheinmetall a dva 12,7mm kulomety. K obraně proti napadení ze vzduchu slouží šestinásobný protiletadlový raketový komplet Sadral pro střely Mistral. Pohonný systém tvoří dva diesely MTU 12V 396 TE84, každý o výkonu 2760 kW, pohánějící dva lodní šrouby. Jemné manévrování umožňují dvě vodní trysky Kvaerner Eureka. Nejvyšší rychlost dosahuje 20 uzlů.\n\n"}
{"id": "1148969", "url": "https://cs.wikipedia.org/wiki?curid=1148969", "title": "Gejza Dezorz", "text": "Gejza Dezorz\n\nGejza Dezorz je slovenský režisér. Jeho dědeček pocházel z Bretaně a byl romského původu, bojoval v SNP, zemřel v roce 1948, když šlápl na minu.\n\nJe ředitelem Dezorzova loutkového divadla. Jako režisér pracoval na televizních seriálech \"Kriminálka Anděl\" (D.N.A + TV Nova, 2008), \"Mesto tieňov\" (DNA + Tv Markíza, 2008), \"Obchod so šťastím\" (STV, 2008), \"Rodinné tajomství\" (Oreo + Stv, 2005). Také se jako režisér podílel i na několika tv show (\"Nevera po slovensky\", \"Stroskotanec na 48 hodín\") a dokumentárních seriálech (\"Záhady SK\", \"Největší tragédie Slovenska\"). Věnuje se i režii reklamních spotů a videoklipů.\n\nJako autor a režisér vytvořil množství zajímavých loutkových a rozhlasových inscenací, které byly oceněny na mezinárodních festivalech.\n\nJe autorem námětu, spoluautor scénáře a režisér filmu \".\"\n"}
{"id": "1148970", "url": "https://cs.wikipedia.org/wiki?curid=1148970", "title": "Eduardo Acevedo Díaz", "text": "Eduardo Acevedo Díaz\n\nEduardo Acevedo Díaz (20. dubna 1851, Montevideo – 18. června 1924, Buenos Aires) byl uruguayský spisovatel.\n\nJeho nejznámějšími díly jsou románová trilogie \"Ismael\" (1888; orig. Ismael), \"Domorodkyně\" (1890; orig. Nativa) a \"Výkřik slávy\" (1893; orig. Grito de gloria) o boji za svobodu proti Španělsku a o okupaci Brazílie, a román \"Samota\" (1894 ; orig. Soledad).\n"}
{"id": "1148971", "url": "https://cs.wikipedia.org/wiki?curid=1148971", "title": "Konrad Ernst Ackermann", "text": "Konrad Ernst Ackermann\n\nKonrad Ernst Ackermann (1. února 1712, Schwerin, Německo – 13. listopadu 1771, Hamburk) byl německý divadelní herec a ředitel vlastního divadla.\n\nV mládí nejprve doprovázel polního maršála Burkharda Christofa von Münnicha v jeho bitvách. V roce 1740 v Lüneburgu začal spolupracovat s hereckou skupinou Johanna Friedricha Schönemanna, kde se poprvé setkal se svou budoucí ženou Sofií Charlotte Bierreichelovou. Tato herecká společnost se rozpadla v roce 1744 a tak se Sofií žili s Konrádovými příbuznými v Meklenbursku. V roce 1747 přesídlili do Gdaňska a později do Petrohradu. V roce 1749 se Sophií navštívili Moskvu, kde se stali manželi. Rusko opustili v roce 1751 a společně založili Ackermannovu hereckou společnost (Ackermann'sche Gesellschaft).\n\nJeho divadlo navštívilo Gdaňsk, Königsberg, Vratislav, Varšavu, Lipsko, Halle, Frankfurt nad Mohanem a na začátku sedmileté války se dostali přes Štrasburk do Švýcarska. Po podpisu hubertusburského míru se vrátili přes Štrasburk, Frankfurt, Mohuč, Braunschweig a Hannover do Hamburku, který se stal domovem jejich divadelního souboru. V roce 1767 byl soubor prodán konsorciu soukromých vlastníků, nazvaných Hamburské národní divadlo (Hamburgische Entreprise) s hlavní sponzorem bankéřem Abelem Seylerem. Dramaturgie byla domovem slavných zakladatelů německých herců a dramatiků jako byl Friedrich Ludwig Schröderem či Konrad Ekhof. V roce 1769 mnoho z Ackermannových herců nastoupilo do Sailerovy divadelní společnosti.\n\nSe Sofií Charlotte měli dvě děti Dorotu Ackermannovou a Marii Ackermannovou.\n"}
{"id": "1148972", "url": "https://cs.wikipedia.org/wiki?curid=1148972", "title": "Rudolf Ackermann", "text": "Rudolf Ackermann\n\nRudolf Ackermann (29. dubna 1764, Stollberg, Svatá říše římská – 30. března 1834, Londýn) byl německý tiskař, který v roce 1795 založil v Londýně litografickou tiskárnu. \n\nV roce 1814 založil obrázkový časopis \"Repository of arts, literature and fashions\", kde otiskoval litografie jak podle obrazů známých umělců, tak také vlastní - obrázky z Londýna, módy, bytové zařízení a mnoho jiných. Vydal mnoho ilustrovaných svazků o topografii a cestování, mezi kterými lze jmenovat například \"The Microcosm of London\" (3 svazky, 1808–1811), \"Westminster Abbey\" (2 svazky, 1812), \"The Rhine\" (1820) a \"The World in Miniature\" (43 svazků, 1821–6). Stovky jeho litografií jsou na Wikimedia Commons.\n\n"}
{"id": "1148973", "url": "https://cs.wikipedia.org/wiki?curid=1148973", "title": "Krplivnik", "text": "Krplivnik\n\nKrplivnik (maďarsky \"Kapornak\") je vesnice v občině Hodoš ve Slovinsku. V roce 2002 zde žilo 105 obyvatel.\n\nNachází se v Pomurském regionu na severovýchodě Slovinska. Vesnice je tvořena dvěma osadami – Veliki Krplivnik a Mali Krplivnik. Leží zhruba 2 km jižně od vesnice Hodoš, která je správním centrem občiny. Rozloha území je 5,6 km² a rozkládá se v nadmořské výšce zhruba od 230 m na severu do 300 m na jihu. Při severním okraji obce protéká řeka Velika Krka (maďarsky Kerka). Na východě a jihovýchodě hraničí s Maďarskem. Ve Slovinsku sousedí s obcemi Hodoš na severu, Domanjševci na jihu a Šalovci na západě.\n\n"}
{"id": "1148975", "url": "https://cs.wikipedia.org/wiki?curid=1148975", "title": "192 (číslo)", "text": "192 (číslo)\n\nSto devadesát dva je přirozené číslo, které následuje po čísle sto devadedesát jedna a předchází číslu sto devadesát tři. Římskými číslicemi se zapisuje CXCII.\n\n\n\n\nSilnice II/192 je česká silnice II. třídy vedoucí na trase silnice I/22 – Nýrsko\n\n\n"}
{"id": "1148976", "url": "https://cs.wikipedia.org/wiki?curid=1148976", "title": "Mistrovství Evropy v basketbalu mužů 1969", "text": "Mistrovství Evropy v basketbalu mužů 1969\n\n16. mistrovství Evropy v basketbale proběhlo v dnech 27. září – 5. října v Itálii.\n\nTurnaje se zúčastnilo 12 týmů, rozdělených do dvou šestičlenných skupin. První dva postoupili do play off o medaile, družstva na třetím a čtvrtém místě hrála o páté až osmé místo, pátý a šestý tým hrál o deváté až dvanácté místo. Mistrem Evropy se stalo družstvo Sovětského svazu.\n\n1. SSSR\n\n\n2. Jugoslávie \n\n3. Československo \n\n\n4. Polsko\n\n\n5. Itálie \n\n\n6. Španělsko \n\n\n7. Bulharsko\n\n\n8. Maďarsko \n\n\n9. Rumunsko \n\n\n10. Řecko\n\n11. Izrael\n\n\n12. Švédsko\n\n\n"}
{"id": "1148977", "url": "https://cs.wikipedia.org/wiki?curid=1148977", "title": "Jasan Burin", "text": "Jasan Burin\n\nJasan Burin (* 6. dubna 1929, Praha, Československo) je česko-americký architekt, urbanista, kreslíř a pedagog. Od poloviny 60. let pracoval v zahraničí, zejména v Británii a v USA. V současné době žije a tvoří v České republice.\n\nRodák z Prahy, absolvoval studia architektury na VUT v Brně u Bohuslava Fuchse, jehož se stal později asistentem. V roce 1956 přesídlil do Prahy, kde studoval postgraduálně na Škole architektury AVU u Jaroslava Fragnera. Po založení tvůrčí skupiny Etapa (1961–1970) se stal jejím členem. Po ukončení studií pracoval ve Státním ústavu pro rekonstrukce památkových měst a objektů (SÚRPMO) a v pražských podnicích Hydroprojekt a Konstruktiva.\n\nV podniku Konstruktiva se podílel na projektování budov čs. zastupitelských úřadů a čs. pavilonu na Expo 67 v Montrealu. V roce 1965 byl pověřen dohledem na výstavbu velvyslanectví v Londýně. Po okupaci Československa v roce 1968 přesídlil do USA, kde kromě projekční činnosti působil od počátku 70. let na fakultě architektury University of Tennessee v Knoxville. V rámci pomoci zemětřesením zasažených oblastí Střední Ameriky se v roce 1974 spolu se svými studenty zapojil do programu UNESCO a společně vytvořili nový urbanistický koncept města Managua v Nikaragui. Byl také autorem výstavních pavilónů na Světové výstavě Expo 1982 v Knoxville. Po návratu do České republiky spolupracuje s českými architekty (Michal Kohout, Zdeněk Jiran, Marco Maio aj.) na experimentálních projektech v oblasti environmentální architektury (rodinné rekreační jednotky XANADU 3, 4, Rotating House a další), pořádá workshopy a přednášky.. Je hostujícím profesorem fakulty architektury Clemson University v USA.\n\nJasan Burin pracoval v předních amerických projekčích kancelářích a většina jeho realizací se nachází ve městech a okolí měst Indianapolis, Columbia a Knoxville, kde řadu let žil. Zde si také postavil podle vlastního návrhu moderní dům ze dřeva a skla, který se ale nesetkal s příznivou reakcí jeho sousedů. Ti stavěli své domy v nevkusném neoklasicistním stylu. Když architekt svůj dům prodal, nový majitel ho zboural. Jako architekt – vizionář a urbanista vytvořil také řadu projektů, které nebyly realizovány.\n\n\n\n\n\n\n\n"}
{"id": "1148978", "url": "https://cs.wikipedia.org/wiki?curid=1148978", "title": "Wilhelm Friedrich Ackermann", "text": "Wilhelm Friedrich Ackermann\n\nWilhelm Friedrich Ackermann (29. března 1896, Herscheid – 24. prosince 1962, Lüdenscheid) byl německý matematik a filosof, známý popisem Ackermannovy funkce používané v matematické teorii.\n\nV letech 1914 až 1924 s přestávkami, které způsobila jeho účast v první světové válce studoval matematiku, fyziku a filozofii na univerzita v Göttingenu, kde byl studentem Davida Hilberta. V roce 1924 absolvoval studijní pobyt na Cambridgeské univerzitě, od roku 1927 pracoval jako učitel, od roku 1953 profesor na münsterské univerzitě.\n"}
{"id": "1148979", "url": "https://cs.wikipedia.org/wiki?curid=1148979", "title": "Cortés", "text": "Cortés\n\nCortés může znamenat:\n\n\n"}
{"id": "1148980", "url": "https://cs.wikipedia.org/wiki?curid=1148980", "title": "Tomáš Kratochvíl (režisér)", "text": "Tomáš Kratochvíl (režisér)\n\nTomáš Kratochvíl (* 31. října 1983 Brno) je český režisér a scenárista, věnující se převážně dokumentární tvorbě. Vystudoval obor studium humanitní vzdělanosti na Fakultě humanitních studií Univerzity Karlovy v Praze a jeden rok studoval také na katedře střihu na FAMU. Je autorem několika dokumentárních a hraných filmů zaměřených hlavně na problematiku Romů a pravicového extremismu, jmenovitě \"Shakespeare v ghettu, Gadžo, Češi proti Čechům\" a \"Ubytovny\". Vedle toho se režisérsky i scenáristicky podílel na chorvatsko-českém studentském celovečerním povídkovém filmu \"Úly\", který vznikl v roce 2012.\n\n\n"}
{"id": "1148984", "url": "https://cs.wikipedia.org/wiki?curid=1148984", "title": "Karel Kristián Nasavsko-Weilburský", "text": "Karel Kristián Nasavsko-Weilburský\n\nKarel Kristián Nasavsko-Weilburský (16. ledna 1735, Weilburg – 28. listopadu 1788, Kirchheim), byl od narození až do roku 1753 hrabě Nasavsko-Weilburský a od roku 1753 až do svojí smrti pak prvním knížetem Nasavsko-Weilburským.\n\nKarel Kristián se narodil 16. ledna 1735 ve Weilburgu. Jeho otcem a zároveň předchůdcem byl Karel August Nasavsko-Weilburský a matka Augusta Bedřiška Vilemína Nasavsko-Idsteinská. Jeho učitelem v dětství byl jmenován Charles de la Pottrie, ten byl i později jeho významnou součástí, například v době, kdy sám Karel Kristián předal politické věci jemu a nechal se naverbovat do holandské armády. Karel Kristián byl velmi dobrým vojevůdcem a o několik let později se stal velitelem nizozemské jízdy. Od roku 1769 velel také jako polní maršál. Později se stal generálem nizozemské pěchoty a guvernérem Bergen op Zoom a Maastrichtu.\n\nTitul hraběte zdědil po svém otci a později se mu povedlo sjednotit jeho území s územími Nasavsko-Saarbrückenskými, Nasavsko-Usingenskými a Nasavsko-Dietzskými. Od roku 1753 pak oficiálně byl prvním knížetem Nasavsko-Weilburským. Jako hrabě Nasavsko-weilburský podporoval vznik penzijních fondů pro duchovní a učitele.\n\nKarel Kristián zemřel v roce 1788 a jeho následníkem se stal jeho nejstarší syn Fridrich Vilém (1788–1816). Ten později vládl společně s bratrancem Fridrichem Augustem a po nich vládl syn Fridricha Viléma; Vilém, zvaný také jako Vilém I.\n\nDne 5. března 1760 se v Haagu oženil s princeznou Karolínou Oranžsko-Nassavskou, dcerou Viléma IV., prince oranžského. Spolu měli celkem 15 dětí.\n\n\nKrom nich se Karolíně narodily ještě čtyři děti (1767, 1778, 1779, 1785), ty ale již při porodu byly mrtvé. Celkem se tedy dospělosti dožilo z patnácti dětí jen sedm.\n\nPo smrti manželky Karolíny se pravděpodobně znovu oženil, s Barbarou Giesen, nicméně, toto morganatické manželství nepodporují žádné dokumenty ani záznamy, je tedy pravděpodobné, že nikdy neexistovalo.\n"}
{"id": "1148988", "url": "https://cs.wikipedia.org/wiki?curid=1148988", "title": "DeVotchKa", "text": "DeVotchKa\n\nDeVotchKa je americká hudební skupina založená v roce 1997. Pochází z Denveru ve státě Colorado. Tvoří ji Nick Urata (zpěv, theremin, kytara, buzuku, klavír, trubka), Tom Hagerman (housle, akordeon, klavír), Jeanie Schroder (zpěv, suzafon, kontrabas, flétna) a Shawn King (perkuse, trubka). Své první album nazvané \"SuperMelodrama\" vydala v roce 1997 a následovala řada dalších. Několik písní skupiny bylo v roce 2006 použito ve filmu \"Malá Miss Sunshine\".\n\n"}
{"id": "1148990", "url": "https://cs.wikipedia.org/wiki?curid=1148990", "title": "John Kasich", "text": "John Kasich\n\nJohn Richard Kasich (čti Kejsik; * 13. května 1952 Pensylvánie) je politik za Republikánskou stranu ve Spojených státech amerických, od roku 2010 guvernér Ohia a jeden z kandidátů na republikánskou nominaci do voleb prezidenta Spojených států amerických v roce 2016. Z republikánské volební kampaně odstoupil 4. května 2016, den po Trumpově vítězství v indianských primárkách. Před nástupem do úřadu guvernéra vykonával po devět období v letech 1983–2001 funkci poslance za Ohio ve Sněmovně reprezentantů a následně pracoval v soukromé sféře, mj. jako moderátor Fox News.\n\nNarodil se v průmyslovém městě McKees Rocks, Pennsylvania nedaleko Pittsburghu. Je synem Anne, rozené Vukovichové, a Johna Kasicha, který pracoval jako poštovní doručovatel. Otec Kasicha je českého původu a matka chorvatského. Oba jeho rodiče byli děti imigrantů a praktikující římští katolíci. Kasich sám sebe popsal jako „Chorvat a Čech“.\n\nV roce 1974 vystudoval politologii na Ohijské univerzitě a před samostatnou politickou kariérou dělal v letech 1975-1978 poradce senátora Buze Lukense. \n\nByl vychován v římskokatolické církvi, ale později se stal členem anglikánské církve. Je podruhé ženatý, první manželství skončilo rozvodem a z druhého manželství má dvě dcery.\n\nV rámci republikánských primárek se Kasich stal po březnovém ukončení kampaně ze strany Marca Rubia jedním z posledních tří účastníků spolu s Donaldem Trumpem a Tedem Cruzem. Z oněch tří měl začátkem dubna zajištěno nejméně delegátů, na druhou stranu podle průzkumů měl největší šance porazit v samotné prezidentské volbě Hillary Clintonovou. Z volebního klání odstoupil 4. května 2016.\n\n"}
{"id": "1148991", "url": "https://cs.wikipedia.org/wiki?curid=1148991", "title": "Jerry Alfred", "text": "Jerry Alfred\n\nJerry Alfred (* 1955) je kanadský hudebník. Narodil se v yukonské vesnici Mayo do tradiční indiánské rodiny, kde se mluvilo severskou verzí tutchonského jazyka. Později byl poslán do školy, kde se mluvilo anglicky, přesto si udržoval znalosti svého původního jazyka. Za svou nahrávku \"ETSI Shon\" získal v roce 1996 cenu Juno za nejlepší domorodé album.\n"}
{"id": "1148993", "url": "https://cs.wikipedia.org/wiki?curid=1148993", "title": "Ačoliland", "text": "Ačoliland\n\nAčoliland (anglicky Acholiland) je neoficiálním regionem na severu Ugandy o rozloze 28 500 km². Region obývají Ačolové, po nichž byl nazván. Centrem regionu je Gulu. V současnosti region zahrnuje moderní ugandské disktriky Agago, Amuru, Gulu, Kitgum, Lamwo, Nwoya, Pader, které jsou součástí formální Severní oblasti.\n\nRegion byl v dobách britské Ugandy a po vyhlášení ugandské nezávislosti pod názvem Acholi až do roku 1971 jedním z ugandských distriktů, existujících v rámci tehdejší Severní provincie. Roku 1971 byl pak distrikt Acholi rozdělen na distrikty East Acholi a West Acholi. Roku 1974 bylo správní členění Ugandy reorganizováno – většina někdejšího distriktu Acholi byla i nadále součástí Severní provincie, ale nejzápadnější část dosavadního distriktu West Acholi připadla do nově vytvořené provincie Nile. Roku 1980 byly provincie zrušeny a území nynějšího Ačolilandu se pak až do roku 2000 členilo na distrikty Gulu a Kitgum, které dohromady zahrnovaly celé území někdejšího distriktu Acholi. V 80. letech 20. století region proslul tím, že se zde objevilo nábožensky orientované Hnutí Ducha svatého. Roku 2000 byl z části území distriktu Kitgum vyčleněn nový distrikt Pader. Roku 2006 vznikl vyčleněním části území z distriku Gulu nový distrikt Amuru. Roku 2010 vznikl vyčleněním části území z distriku Pader nový distrikt Agoga, zároveň vyčleněním části území z distriktu Amuru vznikl nový distrikt Nwoya. V návrzích ugandských federalistů na přeměnu Ugandy ve federaci, figuruje Ačoliland pod názvem Ačoli, respektive Acholi, jako jeden z nových spolkových států.\n"}
{"id": "1148995", "url": "https://cs.wikipedia.org/wiki?curid=1148995", "title": "Edmond Locard", "text": "Edmond Locard\n\nEdmond Locard (13. prosince 1877, Saint-Chamond, Francie – 4. dubna 1966, Lyon, Francie) byl francouzský lékař, právník a průkopník forenzních věd, který založil v roce 1910 v Lyonu první policejní laboratoř. Přispěl k vyřešení celé řady složitých případů a zformuloval ústřední postulát forenzních věd, známý jako Locardův princip výměny, který praví, že \"„každý kontakt za sebou zanechává stopu“\". Jeho vynikající výsledky mu vynesly přezdívku „francouzský Sherlock Holmes“.\n"}
{"id": "1148996", "url": "https://cs.wikipedia.org/wiki?curid=1148996", "title": "Månegarm", "text": "Månegarm\n\nMånegarm je švédská metalová hudební skupina. Původním názvem byl Antikrist, později se však přejmenovala na Månegarm, podle severské vlčí legendy (logo kapely obsahuje mimo názvu vlčí hlavu). Založili ji Svenne Rosendal, Jonas Almqui a Pierre Wilhelmsson v roce 1995, později se k nim přidali další hudebníci. Své první album nazvané \"Nordstjärnans tidsålder\" skupina vydala tři roky po svém vzniku. Do roku 2013 vyšlo dalších šest studiových alb.\n\n\n\n\n\n"}
{"id": "1148997", "url": "https://cs.wikipedia.org/wiki?curid=1148997", "title": "Soulja Boy", "text": "Soulja Boy\n\nSoulja Boy, vlastním jménem DeAndre Cortez Way, (* 28. července 1990) je americký rapper, herec a hudební producent. Narodil se v Chicagu a ve svých šesti letech se přestěhoval do Atlanty, kde se začal zajímat o rapování. Své první album vydal v roce 2007 a následovalo několik dalších. Byl nominován na několik ocenění, včetně ceny Grammy. Jeho singl „Crank That (Soulja Boy)“ (2007) se umístil na první příčce hitparády Billboard Hot 100.\n\n"}
{"id": "1148998", "url": "https://cs.wikipedia.org/wiki?curid=1148998", "title": "Josip Iličić", "text": "Josip Iličić\n\nJosip Iličić (* 29. ledna 1988, Prijedor, SFR Jugoslávie) je slovinský fotbalový záložník a reprezentant chorvatského původu, který působí v italském klubu Atalanta Bergamasca Calcio (k listopadu 2017).\n\nIličić byl členem slovinské reprezentace do 21 let.\n\nV A-mužstvu Slovinska debutoval 11. 8. 2010 v přátelském zápase v Lublani proti týmu Austrálie (výhra 2:0).\n\n"}
{"id": "1149000", "url": "https://cs.wikipedia.org/wiki?curid=1149000", "title": "R3hab", "text": "R3hab\n\nR3hab, vlastním jménem Fadil El Ghoul, (* 2. dubna 1986) je nizozemský diskžokej a hudební producent. Narodil se ve městě Breda do rodiny marockého původu. Je autorem remixů písní mnoha interpretů, včetně Katy Perry, Lady Gaga a Calvina Harrise. Rovněž vydal řadu vlastních písní, často ve spolupráci s dalšími interprety. V roce 2012 začal moderovat vlastní rozhlasový pořad nazvaný „I NEED R3HAB“ na stanici SiriusXM. Vystupoval v mnoha státech po celém světě, mimo evropských zemí například v Austrálii či ve Spojených státech amerických.\n\n"}
{"id": "1149001", "url": "https://cs.wikipedia.org/wiki?curid=1149001", "title": "Čauchi", "text": "Čauchi\n\nČauchi () je hora nebo soustava vrcholů na hlavním kavkazském hřebeni v pohoří Velký Kavkaz mezi řekami Snosckali (pravému přítoku Těreku na západě, Chevsureti Aragvi na východě a Bakurchevi (též \"Černá Aragvi\", gruz. \"Gudamaqvri Aragvi\") na jihu.\n\n"}
{"id": "1149004", "url": "https://cs.wikipedia.org/wiki?curid=1149004", "title": "Pietro Pariati", "text": "Pietro Pariati\n\nPietro Pariati (27. března 1665 Reggio Emilia – 14. října 1733 Vídeň) byl italský básník a operní libretista.\n\nNarodil se 27. března 1665 v Reggio Emilia. Byl sekretářem kardinála a vévody z Modeny Rainalda III.. Po návštěvě Madridu v roce 1695 byl na tři roky uvězněn. Od roku 1699 do roku 1714 žil v Benátkách, kde začal psát operní libreta, nejprve ve spolupráci s Apostolem Zenoem, později samostatně. Jako témata svých libret si často vybíral díla antických i současných dramatiků (Titus Maccius Plautus, Molière, Miguel de Cervantes y Saavedra aj.). Jeho texty zhudebnili přední skladatelé té doby, např. Tomaso Albinoni, Antonio Caldara, Francesco Gasparini, Antonio Lotti a Nicola Porpora.\n\nV roce 1714 odešel do Vídně a stal se dvorním básníkem a libretistou císaře Karla VI. Do roku 1729 napsal libreta pro 13 oratorií, 15 kantát a 14 dalších jevištních děl, určených většinou pro různé slavnostní příležitosti císařské rodiny. Značnou část těchto prací zhudebnil Johann Joseph Fux\n\nV roce 1729 jej ve funkci dvorního libretisty nahradil Pietro Metastasio. Pariati zemřel ve Vídni 14. října 1733.\n\nNejpopulárnější operní libreta Pietra Pariatiho:\n\n\n"}
{"id": "1149005", "url": "https://cs.wikipedia.org/wiki?curid=1149005", "title": "Giuseppe Sinopoli", "text": "Giuseppe Sinopoli\n\nGiuseppe Sinopoli (2. listopadu 1946 – 20. dubna 2001) byl italský dirigent a hudební skladatel. Narodil se v Benátkách a studoval na zdejší konzervatoři Benedetta Marcella. Mimo hudby studoval medicínu na Padovské univerzitě. Později studoval dirigování na vídeňské hudební akademii a následně sám působil jako pedagog. Skládal převážně serialistickým stylem. V letech 1984 až 1994 byl hlavním dirigentem londýnského orchestru Philharmonia Orchestra. Zemřel roku 2001 ve věku 54 let.\n\n"}
{"id": "1149007", "url": "https://cs.wikipedia.org/wiki?curid=1149007", "title": "Christian Wolff (skladatel)", "text": "Christian Wolff (skladatel)\n\nChristian Wolff (* 8. března 1934) je americký hudební skladatel. Narodil se ve francouzském Nice do rodiny německých literárních vydavatelů. V roce 1941 se přestěhovali do Spojených států amerických. Wolff se stal americkým občanem v roce 1946. Brzy se sal blízkým spolupracovníkem skladatele Johna Cage, který byl rovněž jeho pedagogem. Dále studoval na Harvardově univerzitě. Jeho oborem byla experimentální hudba. Rocková skupina Sonic Youth nahrála na své album \"\" z roku 1999 jednu z jeho skladeb.\n\n"}
{"id": "1149014", "url": "https://cs.wikipedia.org/wiki?curid=1149014", "title": "Silvani", "text": "Silvani\n\nSilvani je příjmení italského původu. V Itálii žije více než 1500 osob s tímto příjmením, nejvíce v regionech Emilia-Romagna, Bagno di Romagna, Sarsina, Bologna a v Miláně. Ve Francii žije cca 300 Silvaniů, v USA přibližně 350.\n\nPříjmení pochází z italského \"silvano\" (lesní) a latinského \"silva\" (les). Silvanus byl italský a etruský bůh přebývající v lese, uctívaný zejména lidovými vrstvami.\n\nJe více známých nositelů tohoto příjmení:\n\n"}
{"id": "1149016", "url": "https://cs.wikipedia.org/wiki?curid=1149016", "title": "R. Gerallt Jones", "text": "R. Gerallt Jones\n\nR. Gerallt Jones, celým jménem Robert Gerallt Hamlet Jones, (11. září 1934 – 9. ledna 1999) byl velšský spisovatel. Narodil se v obci Nefyn na severozápadě Walesu. Studoval angličtinu na Bangorské univerzitě. Psal romány i básně, a to jak v angličtině, tak i ve velštině. Mezi jeho básnické sbírky patří například ' (1959) a ' (1962), mezi romány pak ' (1960) a ' (1978). Řadu let se rovněž věnoval pedagogické činnosti. Zemřel ve vesnici Dôl-y-bont ve věku 64 let.\n"}
{"id": "1149018", "url": "https://cs.wikipedia.org/wiki?curid=1149018", "title": "Kauza Hovory z Lán", "text": "Kauza Hovory z Lán\n\nKauza Hovory z Lán vypukla v listopadu roku 2014 po vystoupení prezidenta republiky Miloše Zemana ve stejnojmenném rozhlasovém pořadu stanice Český rozhlas Radiožurnál. Zeman se zde v rozhovoru s jejím šéfredaktorem Janem Pokorným vysílaném v přímém přenosu nevybíravě vyjádřil o ruské hudební skupině Pussy Riot a také vulgárně zkritizoval vládu Bohuslava Sobotky, jelikož nesouhlasil se schválenou podobou zákona o státní službě. \n\nKauza začala po odvysílání rozhlasového pořadu Hovory z Lán, 2. listopadu 2014. Prezident Miloš Zeman zde použil mimo jiné i několik neslušných a vulgárních výroků, zejména vůči členkám ruské punkové skupiny Pussy Riot. Zeman dlouhodobě nesouhlasí s tím, že by mělo jít o politické vězeňkyně. Místo toho je označil za „pornografickou skupinku“:\n\n\nDále zkritizoval vládu Bohuslava Sobotky ve věci služebního zákona (jehož podobu dlouhodobě kritizuje):\n\n\n\nNa dotaz moderátora, proč použil v průběhu hovoru několik vulgarismů, odpověděl:\n\nMezi některými občany České republiky vyvolala kauza pohoršení a prezident se stával terčem kritiky ze strany vrcholných politiků i známých osobností. Zeman se za své vulgární výroky odmítl omluvit a jeho tiskový mluvčí Ovčáček prohlásil, že jimi otevřel diskusi na klíčové téma. Tyto Zemanovy výroky vedly ke zrušení pořadu Českým rozhlasem, poté co prezident odmítl možné budoucí rozhovory předtáčet. O jeho výrocích se psalo i v zahraničí.\n\n"}
{"id": "1149020", "url": "https://cs.wikipedia.org/wiki?curid=1149020", "title": "Karol Lovaš", "text": "Karol Lovaš\n\nKarol Lovaš (bratr Šavol) (* 1. října 1976, Trnava, ČSSR) je slovenský premonstrátský kněz a spisovatel.\n\nPřed vstupem do kláštera byl politickým reportérem a moderátorem populárního slovenského Rádia Twist. Komentoval průběh událostí zatýkání bývalého slovenského premiéra Vladimíra Mečiara ve vile Elektra. Byl autorem relace Sauna, kde připravoval rozhovory třeba s Ginou Lolobrigidou, Albanem Carrisim, Carlem Pontim ml. Janem Saudkem, Elenou Obraztsovou, Ultrou Violet a dalšími. V roce 1996 získal cenu Literárního fondu jako spoluautor a moderátor zpravodajského Žurnálu Rádia Twist. V roce 1999 byl zpravodajem v SR Jugoslávii, kde probíhala válka v Kosovu. Pravidelně se hlásil ze srbského Bělehradu i kosovské Přištiny.\n\nPo ukončení úspěšné novinářské kariéry vstoupil v roce 2005 do Kanonie premonstrátů v Želivě. Přijal řeholní jméno Gottschalk. V roce 2009 absolvoval Katolickou teologickou fakultu Univerzity Karlovy v Praze a byl vysvěcen na kněze. Postgraduální studia z Teorie a dějin žurnalistiky ukončil v roce 2012 na Katolické univerzitě v Ružomberku. Jeho pravidelná rozhlasová zamyšlení uvádí od roku 2013 první okruh veřejnoprávního slovenského rozhlasu – Rádio Slovensko. Od roku 2016 působí jako vysokoškolský pedagog Univerzity Karlovy. Věnuje se primárně rozhlasové žurnalistice. Žije a tvoří v mateřském želivském klášteře na české Vysočině. V roce 2018 vydal v Nakladatelství Spolku slovenských spisovatelů knižní rozhovor s Alojzem Lorencem s názvem Český překlad rozhovoru vydala v rozšířené podobě v roce 2019 pod názvem \"Generál, který byl u toho,\" Euromedia.\n\n\n"}
{"id": "1149023", "url": "https://cs.wikipedia.org/wiki?curid=1149023", "title": "Archibald Hill", "text": "Archibald Hill\n\nArchibald Vivian Hill (26. září 1886 Bristol – 3. června 1977 Cambridge) byl anglický fyziolog, spoluzakladatel řady odvětví biofyziky a operačního výzkumu. Za objevy v oblasti tvorby tepla ve svalech získal roku 1922 Nobelovu cenu za fyziologii a lékařství, spolu s ním byl toho roku oceněn také Otto Fritz Meyerhof.\n\nA. V. Hill studoval v Cambridge na Trinity College a na univerzitě zůstal i po absolutoriu. Objevil řadu zákonitostí ve fyziologii a spolu s Hermannem Helmholtzem bývá považován za otce biofyziky. V roce 1914 vstoupil do armády, kde kolem sebe shromáždil tým špičkových vědců, který položil základy operačního výzkumu. Po válce se vrátil do Cambridge, ale již roku 1920 přešel na Viktoriinu univerzitu v Manchesteru, kde se stal profesorem fyziologie a svým výzkumem pomohl vyjasnit funkci svalů. Roku 1923 se stal profesorem na University College v Londýně, kde setrval až do emeritování roku 1951. Ve vědecké práci pokračoval až do roku 1966. \n\nPodílel se také na politickém životě Británie (byl nezávislým poslancem za Univerzitu Cambridge v letech 1940 až 1945) a organizaci vědy. Významná je jeho činnost v charitativní organizaci Academic Assistance Council, která se ujímala vědců ohrožených Hitlerovým režimem a asi 900 jich zachránila. \n\n"}
{"id": "1149024", "url": "https://cs.wikipedia.org/wiki?curid=1149024", "title": "Otto Fritz Meyerhof", "text": "Otto Fritz Meyerhof\n\nOtto Fritz Meyerhof (12. dubna 1884 Hildesheim – 6. října 1951 Filadelfie) byl německý lékař a biochemik. Roku 1922 získal Nobelovu cenu za fyziologii a lékařství, spolu s Archibaldem Hillem.\n\nNarodil se v zámožné židovské rodině a větší část dětství strávil v Berlíně. Tam také začal studovat medicinu a pokračoval ve Štrasburku a Heidelbergu, kde roku 1909 promoval na psychologické téma. Setkal se tam i se svojí budoucí manželkou, Hedvikou Schellenberg, s níž měl dceru a dva syny. Od roku 1912 přednášel na univerzitě v Kielu, kde se roku 1918 stal profesorem. Za objev vztahu mezi spotřebou kyslíku a produkcí kyseliny mléčné ve svalu získal roku 1922 Nobelovu cenu za fyziologii a lékařství, spolu s ním byl toho roku oceněn také Archibald Hill. V letech 1929–1938 byl jedním z ředitelů berlínského Ústavu pro lékařský výzkum (předchůdce ústavu Maxe Plancka). Roku 1938 uprchl před nacisty do Paříže a roku 1940 do Spojených států, kde se stal profesorem na Pennyslvánské univerzitě. \n\n"}
{"id": "1149025", "url": "https://cs.wikipedia.org/wiki?curid=1149025", "title": "Michail Lesin", "text": "Michail Lesin\n\nMichail Jurjevič Lesin (, 11. července 1958, Moskva – 5. listopadu 2015, Washington, USA) byl ruský politik a v letech 2004 až 2009 mediální poradce prezidenta Putina. \n\nPůsobil také jako ministr ruské vlády a poté do roku 2014 jako šéf společnosti Gazprom-media. Zemřel po úderu tupým předmětem do hlavy v pronajatém bytě ve Washingtonu.\n\nRFE/RL s odvoláním na Freedom of Information Act získalo záznamy o Lesinově pitvě a dalo je k dispozici veřejnosti. Řada forenzních patologů vyjádřila pochybnosti o původních oficiálních závěrech, zejména s ohledem na pitevní nález zlomeniny jazylky. Ta je charakteristická pro škrcení nebo oběšení. Lesin byl po napadení v kómatu a zemřel po několika hodinách na otok mozku. \n"}
{"id": "1149031", "url": "https://cs.wikipedia.org/wiki?curid=1149031", "title": "Mathissonovy–Papapetrouovy–Dixonovy rovnice", "text": "Mathissonovy–Papapetrouovy–Dixonovy rovnice\n\nVe fyzice, přesněji v obecné teorii relativity, soustava Mathissonových-Papapetrouových-Dixonových rovnic popisuje pohyb (klasické) testovací částice se dvěma vnitřními stupni volnosti -- hmotností (monopólem) a spinem (dipólem), ve vnějším gravitačním poli. Jsou odvozeny ze zákonů zachování a je pro ně charakteristické, že obecně algebraicky nespojují 4-hybnost a 4-rychlost spinující částice, což mimo jiné znamená, že 4-hybnost a 4-rychlost částice nemusejí být paralelní.\n\nMějme prostoročas s Lorentzovou metrikou formula_1 spolu s Riemannovou konexí formula_2 a k ní příslušejícím Riemannovým tenzorem formula_3. Pokud formula_4 je hladká křivka v formula_5 parametrizovaná tak, aby její tečné vektorové pole formula_6 splňovalo formula_7, a pokud tato křivka reprezentuje světočáru spinující částice s hybností formula_8 a bivektorem spinu formula_9, pak podél formula_10 platí:\n\n\n\n"}
{"id": "1149032", "url": "https://cs.wikipedia.org/wiki?curid=1149032", "title": "Vracovjáci", "text": "Vracovjáci\n\nVracovjáci je slovácká kapela dechové hudby z Vracova. Založil ji Libor Neduchal v roce 1990, avšak kvůli odchodu většiny členů na základní vojenskou službu hrají Vracovjáci naplno až od jejich návratu v roce 1992. Později začali vystupovat v televizi a rozhlase a roku 1998 vyhráli Zlatou křídlovku. Nynějším kapelníkem je Jiří Pres.\n\n\n\n\n"}
{"id": "1149035", "url": "https://cs.wikipedia.org/wiki?curid=1149035", "title": "Francesco Silvani", "text": "Francesco Silvani\n\nFrancesco Silvani, také známý pod pseudonymem Frencasco Valsini (1660 Benátky – mezi roky 1728 a 1744 tamtéž) byl italský básník a operní libretista.\n\nO životě Francesca Silvaniho je jen málo informací. Jako operní libretista začal být známý v letech 1682–1683, kdy psal pod pseudonymem Frencasco Valsini, vzniklým přesmyčkou jeho pravého jména. Pod tímto jménem vznikly opery \"Ottone il grande\" (hudba Paolo Biego) a \"Marzio Coriolano\" (hudba Giacomo Antonio Perti). V letech 1691–1716 napsal několik libret pod svým vlastním jménem pro několik benátských divadel. \n\nV letech 1699 až 1705 pracoval ve službách mantovského vévody Karla IV. Gonzagy. Zdá se však, že i v tomto období zůstával v Benátkách. Vrcholu své kariéry dosáhl v letech 1708 až 1714, kdy působil v \"Teatro Grimani a San Giovanni Grisostomo\", největším benátském divadle té doby.\n\nSbírka obsahující 24 jeho prací byla vydána posmrtně v Benátkách v roce 1744.\n\n\n"}
{"id": "1149039", "url": "https://cs.wikipedia.org/wiki?curid=1149039", "title": "Howard Marks", "text": "Howard Marks\n\nHoward Marks, známý také jako Mr Nice, (13. srpna 1945 – 10. dubna 2016) byl velšský pašerák drog.\n\nNarodil se ve vesnici Kenfig Hill nedaleko jihovelšského Bridgendu. Již na škole se zapletl do prodeje drog, ale šlo pouze o marihuanu, kterou prodával svým přátelům. Později mu Mohammed Durrani, pákistánský vývozce hašiše, nabídl, aby drogu prodával ve velkém v Londýně. Z obchodu nakonec sešlo, ale Marks přesto pokračoval ve velkém prodeji drog. Později byl uvězněn. Měl čtyři děti, dcery Myfanwy, Amber a Francescu a syna Patricka. V roce 1996 vydal autobiografickou knihu nazvanou \"Mr Nice\". Jeho životem byl rovněž inspirován film s Rhysem Ifansem v hlavní roli. Roku 2015 mu byla diagnostikována rakovina. Nemoci v dubnu 2016 ve věku 70 let podlehl.\n"}
{"id": "1149040", "url": "https://cs.wikipedia.org/wiki?curid=1149040", "title": "Contra", "text": "Contra\n\nContra je latinská předpona znamenající \"proti\". Dále může jít o:\n\n"}
{"id": "1149041", "url": "https://cs.wikipedia.org/wiki?curid=1149041", "title": "Kounický potok", "text": "Kounický potok\n\nNázev Kounický potok má více vodních toků:\n\n"}
{"id": "1149043", "url": "https://cs.wikipedia.org/wiki?curid=1149043", "title": "Mill Valley Film Festival", "text": "Mill Valley Film Festival\n\nMill Valley Film Festival (MVFF) je filmový festival pořádaný organizací California Film Institute v kalifornském městě Mill Valley. Založil jej Mark Fishkin v srpnu roku 1978. Každý rok jej navštíví tisíce lidí a často také režiséři či herci. Řada filmů zde měla svou světovou premiéru. Koná se vždy v říjnu a vedle amerických filmů jsou zde často prezentovány také zahraniční snímky.\n\n"}
{"id": "1149045", "url": "https://cs.wikipedia.org/wiki?curid=1149045", "title": "Ögmundur Kristinsson", "text": "Ögmundur Kristinsson\n\nÖgmundur Kristinsson (* 19. června 1989) je islandský fotbalový brankář a reprezentant, který v současnosti působí ve švédském klubu Hammarby IF (k červnu 2016).\n\n\nKristinsson hrál za islandské mládežnické reprezentační výběry U19 a U21.\n\nV A-mužstvu Islandu debutoval 4. 6. 2014 v přátelském utkání v Reykjavíku proti reprezentaci Estonska (výhra Islandu 1:0). Zúčastnil se kvalifikace na EURO 2016 ve Francii, z níž se islandský národní tým poprvé v historii probojoval na evropský šampionát. Dvojice trenérů islandského národního týmu Lars Lagerbäck a Heimir Hallgrímsson jej zařadila do závěrečné 23členné nominace na EURO 2016 ve Francii. Na evropském šampionátu se islandské mužstvo probojovalo až do čtvrtfinále, kde podlehlo Francii 2:5 a na turnaji skončilo. Kristinsson byl náhradním brankářem, jedničkou mezi tyčemi byl Hannes Þór Halldórsson.\n\n"}
{"id": "1149049", "url": "https://cs.wikipedia.org/wiki?curid=1149049", "title": "Újezdec (hrad)", "text": "Újezdec (hrad)\n\nÚjezdec je zaniklý hrad ve vesnici Újezd v okrese Písek nedaleko od Týna nad Vltavou. Stával v nadmořské výšce 385 m v severozápadní části vesnice, jejíž zástavba téměř zcela zbytky hradu pohltila. Dochovaly se jen drobné fragmenty zdí.\n\nPřes velmi fragmentární zachovalost, navrhl Tomáš Durdík zařadit stavbu mezi hrady s obvodovou zástavbou. Dále předpokládá, že patřil mezi hrady, jejichž úkolem bylo čelit zvětšujícímu se významu rodu jihočeských Vítkovců a kontrolovat tok Vltavy.\n\nPodle archeologických nálezů byl hrad založen ve 13. století během vlády krále Přemysla Otakara II., který byl jeho pravděpodobným zakladatelem. První písemná zmínka pochází až z roku 1322, kdy se nacházel v majetku Záviše z Robné, nejvyššího komorníka českého království. Jeho potomci používali přídomek \"z Újezdce.\" Závišův vnuk Jan z Újezdce se dostal do sporu s Janem mladším z Hradce, jehož vojsko nakonec v roce 1408 hrad dobylo. Podruhé byl hrad v držení Jetřicha z Újezdce dobyt v roce 1467 vojskem Burjana Bechyněho z Lažan a hrad získal Lvem z Rožmitálu. Následovalo období soudních sporů, které nakonec Újezdečtí vyhráli, a Jan z Újezdce hrad v roce 1491 prodal Petru Kořenskému z Terešova. Hrad poté začal chátrat, protože noví majitelé sídlili ve Vlhlavech, a v roce 1548 je uváděn jako pustý. Ještě z roku 1648 však pochází zpráva o poškození švédským vojskem a v roce 1776 jsou zmiňovány dva byty, které však již mohly být součástí mladších usedlostí, na jejichž stavbu bylo rozebráno hradní zdivo. Na kresbách hradu z 19. století je vidět vysoký bergfrit, jehož zbytek byl stržen ve dvacátých letech 20. století. \n\nPůdorys hradu byl oválný s rozměry 60 × 40 m. Přístupovou stranu na severozápadě a jihozápadě chránil široký příkop, který byl později z velké části zasypán. Podobně velikost areálu neodpovídá středověké podobě, protože byl terasovitě rozšířen. Dominantní stavbou hradu bývala 20 m vysoká okrouhlá věž, pravděpodobně bergfrit, členěná do tří pater. Na vstupní straně se dochoval amorfní zbytek zdiva brány nebo jiné budovy. Na severu a na východě se nacházejí zbytky obvodové hradby. Palác stával na severovýchodní straně a dochovala se z něj část příčky nebo čelní zdi u domu čp. 13. Součástí paláce bylo kružbové okno, jehož části byly druhotně použity při stavbě usedlosti čp. 1. \n\n\n"}
{"id": "1149052", "url": "https://cs.wikipedia.org/wiki?curid=1149052", "title": "Třída Lüneburg (typ 701)", "text": "Třída Lüneburg (typ 701)\n\nTřída Lüneburg (typ 701) je třída zásobovacích tankerů německého námořnictva. Celkem bylo postaveno osm jednotek této třídy. Plavidla jsou určena k zásobování válečných lodí palivem, pitnou vodou, municí, náhradními díly a dalšími zásobami. Zahraničními uživateli třídy jsou Egypt, Kolumbie, Řecko a Uruguay.\n\nV letech 1966-1968 bylo postaveno osm jednotek této třídy.\n\nJednotky třídy \"Lüneburg\":\n\nPlavidla jsou vybavena navigačním radarem. Mají kapacitu 1100 tun nákladu. Výzbroj tvoří dva až čtyři 40mm kanóny Bofors. Pohonný systém tvoří dva diesely MTU 16V 538 TB90 o výkonu 4470 kW, pohánějící dva lodní šrouby. Nejvyšší rychlost je 17 uzlů. Dosah činí 5900 km při rychlosti 14 uzlů.\n\n\"Coburg\" byla postavena v modifikované verzi specializované na podporu raketových člunů. Zásobovací lodě \"Freiburg\" a \"Meersburg\" byly v letech 1975-1976 prodlouženy o 10,3 metru. Vzniklý prostor byl využit ke skladování protilodních střel Exocet a vybavení k jejich údržbě. Lodě pak poskytovaly zázemí raketovým člunům a torpédoborcům. V roce 1984 byla loď \"Freiburg\" prodloužena ještě o 4 metry, aby mohla poskytovat podporu raketovým fregatám, včetně výměny a údržby protilodních střel Harpoon.\n\n"}
{"id": "1149053", "url": "https://cs.wikipedia.org/wiki?curid=1149053", "title": "Michael de Sanctis", "text": "Michael de Sanctis\n\nMichael de Sanctis, OSST (španělsky \"Miguel de los Santos\", 29. září 1591, Vic, Katalánsko – 10. dubna 1625, Valladolid) byl španělský římskokatolický duchovní, člen řádu trinitářů. Římskokatolickou církví je uctíván jako světec a jeho liturgická památka připadá na 10. duben.\n\nNarodil se jako \"Miguel Argemir\" a byl synem Enrico Argemira a Margaret Monserrady. Od roku 1603 žil v klášteře trinitářů v Barceloně. Řeholní sliby složil v klášteře sv. Lamberta v Zaragoze, kde pobýval v letech 1606-1607. Tehdy patřil k obutým trinitářům. Po přejití k trinitářům bosým musel opakovat noviciát a první sliby složil v roce 1609 v Alcalá de Henares. Teologii studoval postupně v La Solaně, Salamance a Baeze.\n\nPo ukončení teologických studií byl vysvěcen na kněze a později působil jako kazatel. V roce 1622 byl zvolen představeným kláštera trinitářů ve Valladolidu. Byl znám svými mystickými zážitky. Napsal traktát \"Breve tratado de la tranquilidad del alma\" a je dochováno několik jeho dopisů. Zemřel ve Valladolidu v roce 1625.\n\nBeatifikován byl 24. května 1779 a 8. června 1962 kanonizován.\n\n\n"}
{"id": "1149054", "url": "https://cs.wikipedia.org/wiki?curid=1149054", "title": "Leopold Gottlieb", "text": "Leopold Gottlieb\n\nJméno a příjmení Leopold Gottlieb může označovat:\n"}
{"id": "1149055", "url": "https://cs.wikipedia.org/wiki?curid=1149055", "title": "Kári Árnason", "text": "Kári Árnason\n\nKári Árnason (* 13. října 1982, Göteborg, Švédsko) je islandský fotbalový obránce či záložník a reprezentant, který v současnosti působí ve švédském klubu Malmö FF (k červnu 2016).\n\n\nV A-mužstvu Islandu debutoval 30. 3. 2005 v přátelském utkání proti reprezentaci Itálie (remíza 0:0). Zúčastnil se kvalifikace na EURO 2016 ve Francii, z níž se islandský národní tým poprvé v historii probojoval na evropský šampionát.\nDvojice trenérů islandského národního týmu Lars Lagerbäck a Heimir Hallgrímsson jej zařadila do závěrečné 23členné nominace na EURO 2016 ve Francii. Na evropském šampionátu se islandské mužstvo probojovalo až do čtvrtfinále, kde podlehlo Francii 2:5 a na turnaji skončilo.\n\n"}
{"id": "1149056", "url": "https://cs.wikipedia.org/wiki?curid=1149056", "title": "Vitālijs Samoilovs", "text": "Vitālijs Samoilovs\n\nVitālijs Samoilovs (rusky Виталий Анатольевич Самойлов/Vitalij Anatoljevič Samojlov, * 19. dubna 1962 v Rize, SSSR) je bývalý lotyšský hokejový brankář.\n\nReprezentoval Sovětský svaz. Na mistrovství Evropy do 18 let 1980 v ČSSR vychytal zlatou medaili a byl vyhlášen nejlepším brankářem turnaje. Za reprezentaci do 20 let startoval na juniorském mistrovství světa 1982 v USA a Kanadě (4. místo).\n\nV brance národního týmu debutoval 1.11.1986 v Ostravě v přátelském utkání proti domácímu Československu (2:3). S tímto jedním reprezentačním startem byl nominován jako třetí brankář na mistrovství světa 1987 v Rakousku, kde získal stříbrnou medaili (na turnaji ovšem nechytal). Stejnou pozici plnil i při Kanadském poháru 1987 (finále). V sezoně 1987/88 dostal příležitost v devíti utkáních a byl členem týmu na olympijském turnaji v Calgary 1988. Zde ve všech utkáních kryl na lavičce záda Sergejovi Mylnikovovi a získal zlatou medaili. Svůj desátý a poslední reprezentační start si připsal 20.5.1988 při přátelském utkání v Tokiu proti Japonsku (13:2).\n\nStatistika na velkých mezinárodních turnajích\nChytal v letech 1981-1989 za Dinamo Riga v sovětské lize. Jeho nejúspěšnější sezonou byla 1987/88, kdy nastupoval za reprezentaci (viz výše) a vybojoval s Dinamem 2. místo v lize. Později jej však z branky vytlačila vycházející hvězda Artūrs Irbe. V roce 1989 přestoupil v rámci soutěže do Sokol Kyjev, kde strávil dvě sezony. Celkem v sovětské nejvyšší soutěži nastoupil do 231 zápasů.\n\nV roce 1991 odešel z vrcholového hokeje. Zachytal si později ještě lotyšskou ligu, kde v roce 1996 ukončil kariéru definitivně.\n\nPůsobil jako trenér brankářů u lotyšské reprezentace na olympijských hrách v Turíně 2006 a na mistrovství světa 2007 v Rusku. Na klubové úrovni pracoval jako asistent trenéra u HK Riga 2000.\n\n"}
{"id": "1149066", "url": "https://cs.wikipedia.org/wiki?curid=1149066", "title": "Jean Coué", "text": "Jean Coué\n\nJean Coué (27. prosince 1929, Paříž – 10. října 2008) byl francouzský spisovatel, novinář a šansoniér, autor knih pro děti a mládež..\n\nJeho rodiče pocházeli z Bretaně. Psát začal již v šestnácti letech a psaní se pro něho stalo vášní. Po problematických studiích začal vystupovat v kabaretech na Montmartru. Roku 1958 začal pracovat ve francouzské letecké společnosti Air France a v letech 1966–1970 působil jako novinář a politický zpravodaj v Alžiru. Roku 1967, po návštěvě Laponska, vydal svůj první román \"Kopoli, le renne guide\" (Kopoli, vůdce sobů). Působil také jako politický aktivista při přednáškách ve školách. Žil v Bretani.\n\nJeho literární dílo čítá kolem třiceti titulů a skládá se z historických a dobrodružných románů a pohádek pro děti a mládež a z několika společenských románů. Děj dobrodružných děl často situuje do nebezpečného prostředí alžírských pouští, ve společenských románech se zabývá problematikou smrti a rasismu, z lásky k moři a Bretani vznikly jeho adaptace bretaňských pohádek.\n\nZa své dílo získal celo řadu ocenění, například roku 1969 Cenu Sobriera-Arnoulda za knihy pro mládež udělovanou Francouzskou akademií nebo roku 1980 nizozemskou cenu Zilveren Griffel.\n\n"}
{"id": "1149072", "url": "https://cs.wikipedia.org/wiki?curid=1149072", "title": "Trelldom", "text": "Trelldom\n\nTrelldom je norská black metalová kapela založená v roce 1992 ve městě Sunnfjord frontmanem Gaahlem (vlastním jménem Kristian Eivind Espeda, působil mj. v Gorgoroth).\n\nV roce 1994 vyšlo první demo \"Disappearing of the Burning Moon\" a v roce 1995 první studiové album s názvem \"Til evighet...\" K roku 2015 měla kapela na kontě 3 dlouhohrající desky.\n\n\n\n"}
{"id": "1149074", "url": "https://cs.wikipedia.org/wiki?curid=1149074", "title": "Supercoppa italiana 2000", "text": "Supercoppa italiana 2000\n\nSupercoppa italiana 2000 byl zápas Supercoppa italiana, tedy italského fotbalového Superpoháru. Střetly se v něm týmy SS Lazio jakožto vítěz Serie A ze sezóny 1999/00, a celek FC Internazionale Milano, který ve stejné sezóně prohrál ve finále italského poháru (Coppa Italia) právě s římským Laziem.\n\nVítězem utkání se stal tým Lazia, pro který to byl druhý triumf v soutěži.\n\n"}
{"id": "1149075", "url": "https://cs.wikipedia.org/wiki?curid=1149075", "title": "Opel Adam", "text": "Opel Adam\n\nOpel Adam je model auta navržené a vyrobené německým výrobcem automobilů Opel. Je pojmenované podle zakladatele společnosti Opel. Model je vyráběn ve třech různých provedeních s širokou nabídkou barev exteriéru, interiéru a různých provedení dekorů.\n\n\n\n\nZavazadlový prostor\n"}
{"id": "1149077", "url": "https://cs.wikipedia.org/wiki?curid=1149077", "title": "Skřítek (film, 1993)", "text": "Skřítek (film, 1993)\n\nSkřítek (v americkém originále: Leprechaun) je americká filmová komedie z roku 1993. Režisérem filmu je Mark Jones. Hlavní role ve filmu ztvárnili Warwick Davis, Jennifer Aniston, Ken Olandt, Mark Holton a Robert Hy Gorman. \n\n\n\n"}
{"id": "1149080", "url": "https://cs.wikipedia.org/wiki?curid=1149080", "title": "Lehký bojový letoun", "text": "Lehký bojový letoun\n\nLehký bojový letoun je lehký víceúčelový vojenský letoun, často vycházející z pokročilých cvičných typů, upravený nebo navržený pro plnění bojových misí, ať už se jedná o úderné a bitevní úkoly, průzkum nebo hloubkové nálety, přičemž některé tyto letouny si zachovávají svou cvičnou funkci. Lehké bojové letouny obvykle dosahují jen podzvukové rychlosti, takže jsou pomalejší než větší a výkonnější bojové stroje, nicméně některé mohou překonat Mach 1. Přestože jsou vyzbrojeny kanóny nebo protiletadlovými řízenými střelami krátkého dosahu, na rozdíl od lehkých stíhacích letounů je většinou nesou pro vlastní obranu nebo boj s vrtulníky, nikoli pro protivzdušnou obranu. Některé lehké bojové letouny jsou schopné vést vzdušný boj díky jejich výkonným vícerežimovým radarům, většina jimi však vybavena není s ohledem na rozměrové možnosti nebo jsou vybaveny méně výkonnými senzory. Každopádně mohou být nasazeny ke střežení vzdušného prostoru, ostraze hranic nebo air policingu. Tyto letouny jsou obvykle menší a lehčeji vyzbrojené než větší víceúčelové nebo úderné letouny, jako například americké F/A-18 a F-15E Strike Eagle či ruský MiG-29. Většina lehkých bojových letounů je vyzbrojena bombami, raketami či kanónovými podvěsy pro protipovstalecké úkoly (COIN) nebo přímou podporu pozemních vojsk (CAS). Některé letouny byly vyvinuty se záměrem nést pokročilejší výzbroj v podobě tzv. chytrých bomb, protizemních střel a elektronických zaměřovacích systémů pro rozšíření spektra plněných misí.\n"}
{"id": "1149081", "url": "https://cs.wikipedia.org/wiki?curid=1149081", "title": "Sen pro nespavce", "text": "Sen pro nespavce\n\nSen pro nespavce (v americkém originále: Dream for an Insomniac) je americký romantický film z roku 1996, premiéru měl však až v roce 1998. Režisérkou filmu je Tiffanie DeBartolo. Hlavní role ve filmu ztvárnili Ione Skye, Jennifer Aniston, Mackenzie Astin, Michael Landes a Seymour Cassel. \n\n\n\n"}
{"id": "1149082", "url": "https://cs.wikipedia.org/wiki?curid=1149082", "title": "Brant", "text": "Brant\n\nBrant je osada, součást Hostokryjí, které jsou částí městyse Senomaty v okrese Rakovník. Dnes se zde nachází několik domů a bývalá hájovna. Osada získala své německé jméno po kamenouhelném dole \"Brand\" \"( Požár)\". Původ jména bude patrně po majiteli či požáru v dole. V těchto místech se vyskytovaly uhelné sloje, které vystupovaly až na povrch a zde docházelo k samovznícení. Kromě toho stál v této obci také důl Ignác, který byl vyhlouben v roce 1875. Ve své době to byl jeden z nejmodernějších dolů Rakouska-Uherska. Technika dovezená z Anglie byla považována za nejmodernější. Od dolu do Lubné vedla železniční vlečka, která byla zrušena zároveň s dolem roku 1900. Místo kde důl stál, je v držení uhelného spolku Kohleinindustrie-Verein ve Vídni.\n\n"}
{"id": "1149083", "url": "https://cs.wikipedia.org/wiki?curid=1149083", "title": "Hrobka Lichtenštejnů (Vranov)", "text": "Hrobka Lichtenštejnů (Vranov)\n\nHrobka Lichtenštejnů ve Vranově u Brna se nachází v kryptě kostela Narození Panny Marie, který je součástí konventu paulánů „Aula Virginis“, jenž je chráněn jako kulturní památka České republiky. Kostel je významným mariánským poutním místem na Moravě. Rodinná hrobka Lichtenštejnů je jediným evropským pohřebištěm panovníků jednoho státu, které se nachází na území cizího státu. Celkem je zde pohřbeno všech 14 vládnoucích knížat z Lichtenštejna od Karla I. (1569–1627) po Františka I. (1853–1938) a dalších 48 členů jejich nejbližší rodiny. Poslední 62. pohřeb se zde konal v roce 1992, kdy zde na vlastní žádost byla pohřbena princezna Maria Benedikta z Lichtenštejna, teta knížete Franze Josepha II., který byl pohřben roku 1989 ve Vaduzu.\n\nV dubnu 2016 byla hrobka zvolena druhou nejlépe opravenou jihomoravskou památkou za rok 2015 v kategorii velkých staveb, a to za vítěznou opravou kostela Panny Marie Bolestné ve Sloupu.\n\nJednolodní poutní chrám Narození Panny Marie ve Vranově u Brna založili roku 1617 majitel panství Pozořice Maxmilián z Lichtenštejna (1578–1643) a jeho manželka Kateřina Černohorská z Boskovic. Podnětem k této velkolepé stavbě byla řada zázračných uzdravení poutníků. Koncepci chrámu, který byl jednou z prvních barokních staveb na Moravě, vypracoval italský architekt Giovanni Maria Filippi. Stavbu provedl brněnský stavitel Ondřej Erna.\n\nJiž od počátku sloužila krypta chrámu jako hrobka Lichtenštejnů. Kromě zakladatelů chrámu zde byl pohřben i Maxmiliánův bratr Karel I. (1569–1627), první kníže z Lichtenštejna a vévoda opavský a krnovský. Původní krypta se brzy ukázala být nedostatečně velká. Při pohřbu zakladatele Lichtenštejnského knížectví, knížete Jana Adama I. (1657–1712) se navíc ukázalo, že do ní proniká voda. Nová část rodové hrobky byla postavena až v letech 1818–1821 za panování knížete a polního maršála Jana I. z Lichtenštejna (1760–1836), významného vojevůdce a diplomata doby napoleonských válek.\n\nV roce 1945 byla hrobka rodu Lichtenštejnů zkonfiskována. Důmyslně konstruovaný a udržovaný systém větrání a izolace proti pronikání vody byl při poslední opravě poškozen nevhodným vybetonováním prostoru kolem kostela, s nedostatečnou izolací. Proto do hrobky pronikly voda a vlhký vzduch. Ta poškodila nejen stavební části hrobky, ale také katafalky a dřevěné rakve. Jeden z trámů vstupního portálu praskl a celá jeho konstrukce byla blízko zřícení.\n\nPřestože hrobka není majetkem Lichtenštejnů, rozhodl se vládnoucí kníže Hans Adam II. ji na náklady své rodiny opravit, a to nákladem více než 54 milionů korun. Rekonstrukce proběhla v letech 2012–2015. Při ní bylo do sloupů hrobky zabudováno topení, které v ní udržuje potřebnou teplotu. Po dohodě s českými úřady hrobka není a nebude přístupná veřejnosti, a to s ohledem na ochranu této památky a jejího citlivého klimatu. Dne 4. listopadu 2015 se kníže Hans Adam II. s manželkou kněžnou Marií zúčastnil vysvěcení kaple v rodinné hrobce.\n\nAutorem projektu hrobky byl knížecí stavební ředitel Josef František Engel. Dal prohloubit a přezdít základy celého barokního kostela, vybudoval důmyslné odvodnění a síť větracích kanálů. Novou kryptu spojil s původní, přičemž původní vstup byl zazděn. Nový vstup byl vybudován v západním části pod prostorem před vstupem do kostela Narození Panny Marie. Tvoří ho portál se sloupy dórského řádu, s mohutným tympanonem s knížecím znakem, který stráží dva sedící andělé se sklopenými uhasínajícími pochodněmi na znamení konce pozemské poutě člověka. Vstupní halu do hrobky zdobí po obou stranách dvojice andělů ochraňujících urny se srdci zemřelých. Před vstupním schodištěm stojí po obou stranách monumentální sousoší \"Loučení a Shledání\". Autorem vysoce kvalitní sochařské výzdoby byl ředitel rytecké školy vídeňské akademie Josef Klieber, který patřil mezi nejvytíženější vídeňské sochaře období klasicismu a biedermeieru.\n\nK vlastnímu vchodu do hrobní kaple vede 14 schodů, které jsou ukončeny dvoukřídlou mohutnou litinovou mříží. Za ní se nachází rozsáhlá trojlodní hrobní kaple, jejíž křížové klenby nesou čtyři dvojice dórských sloupů. V hlavní lodi jsou umístěny lavice, v jejím čele se nachází oltář s litinovou mříží, za kterou se nachází původní rodová hrobka. Vchod do ní je po levé straně oltáře. Obě boční lodě jsou vyvýšeny a jsou v nich umístěny zazděné sarkofágy a litinové nebo dřevěné rakve. Prostor hrobky bohatě osvětluje šestice oken, které vystupují nad povrch náměstí. \n\nV roce 2015 došlo k ukončení prací na celkové památkové obnově hrobky včetně restaurování kamenné architektury portiku, kamenných skulptur, tvořících součást portiku i výzdobu předsíně, restaurování poškozených kovových i dřevěných rakví, dřevěných lavic, opravy litinových mříží uzavírajících předsíň, restaurování dekorační mříže oddělující zadní kryptu a dalších dílčích prací. Podstatnou součástí obnovy hrobky byla také rozsáhlá izolace krypty.\n\n\n"}
{"id": "1149086", "url": "https://cs.wikipedia.org/wiki?curid=1149086", "title": "Římskokatolická farnost Lipov", "text": "Římskokatolická farnost Lipov\n\nŘímskokatolická farnost Lipov je územní společenství římských katolíků s farním kostelem Všech svatých v děkanátu Veselí nad Moravou. \nPrvní písemná zmínka o obci pochází z roku 1358. V první polovině 15. století zde byl vybudován jednolodní kostel. Silné kořeny v Lipově zapustilo husitství, obec odolávala intenzivnímu rekatolizačnímu tlaku nejen v 17., nýbrž i v 18. století. Církevní správu se podařilo obnovit až v roce 1784. Gotický kostel byl silně poškozen za tureckých vpádů v roce 1663, později provizorně opraven a roku 1790 k němu byla přistavěna věž. Když chátrající budova hrozila zřícením, bylo rozhodnuto o nové stavbě a tak v roce 1878 byl na místě strženého gotického kostela postaven kostel současný. V roce 1999 byl postaven v obci Louka filiální kostel Panny Marie Růžencové.\nNejstarší známý lipovský farář Tomáš Klečka se připomíná roku 1418. Během 16. století v lipově působili luterští pastoři.. Během 17. a 18. století spravovali Lipov faráři ze Strážnice či Velké nad Veličkou.Farářem je od roku 2010 R. D. Petr Wnuk.\n\nVe farnosti se pravidelně koná tříkrálová sbírka. V roce 2017 se při ní vybralo v Lipově 71 156 korun, v Louce 33 700 korun. V květnu se pořádají modlitby za úrodu.\nV červenci 2017 měl v louckém kostele primici dominikánský novokněz P. Kliment Tomáš Mikula. Šlo o první primici po postavení kostela.\n\n"}
{"id": "1149090", "url": "https://cs.wikipedia.org/wiki?curid=1149090", "title": "Symetrizační člen", "text": "Symetrizační člen\n\nSymetrizační člen nebo balun (z angl. \"balanced-unbalanced\") je elektrotechnická součástka (zařízení), která převádí vysokofrekvenční signál mezi vedením symetrickým (typicky dvojlinka) a nesymetrickým (typicky koaxiální kabel). Případně také optimalizuje přestup signálu mezi částmi obvodu s různou impedancí (přizpůsobovací člen). \n\nSymetrické vedení tvoří dva vodiče a signál je rozdíl napětí mezi nimi, kdežto nesymetrické vedení má jeden \"živý\" vodič se signálem a uzemněné stínění (opletení). Symetrizační členy mohou mít mnoho různých konstrukcí podle kmitočtového pásma, výkonu apod. Často se používají u antén k přizpůsobení impedance antény a anténního vedení, resp. přijímače či vysílače.\n"}
{"id": "1149092", "url": "https://cs.wikipedia.org/wiki?curid=1149092", "title": "Seznam největších přístavů kontejnerové námořní dopravy", "text": "Seznam největších přístavů kontejnerové námořní dopravy\n\nNásledující tabulka zahrnuje 20 největších přístavů námořní kontejnerové přepravy na světě. Jsou zde uvedeny počty přepravených kontejnerů (TEU) v letech 2017, 2014 a 2013. \n"}
{"id": "1149094", "url": "https://cs.wikipedia.org/wiki?curid=1149094", "title": "Ona, jedině ona", "text": "Ona, jedině ona\n\nOna, jedině ona (v americkém originále: She’s the One) je americká filmová komedie z roku 1996. Režisérem filmu je Edward Burns. Hlavní role ve filmu ztvárnili Edward Burns, Mike McGlone, Cameron Diaz, Jennifer Aniston a Maxine Bahns. \n\n\n\n"}
{"id": "1149096", "url": "https://cs.wikipedia.org/wiki?curid=1149096", "title": "Perfektní záskok", "text": "Perfektní záskok\n\nPerfektní záskok (v americkém originále: Picture Perfect) je americká filmová komedie z roku 1997. Režisérem filmu je Glenn Gordon Caron. Hlavní role ve filmu ztvárnili Jennifer Aniston, Jay Mohr, Kevin Bacon, Olympia Dukakis a Illeana Douglas. \n\n\n\n"}
{"id": "1149098", "url": "https://cs.wikipedia.org/wiki?curid=1149098", "title": "Informační a komunikační technologie pro rozvoj", "text": "Informační a komunikační technologie pro rozvoj\n\nInformační a komunikační technologie pro rozvoj (anglicky \"Information and Communication Technologies for Development\" – ICT4D) je označení, jež se používá pro takový způsob využívání informačních a komunikačních technologií (ICT), který směřuje k udržitelnému rozvoji.\n\nPrvní pokusy o aplikaci ICT v rozvojových zemích byly učiněny v polovině padesátých let 20. století. Poprvé bylo použití počítače v oblasti rozvoje zaznamenáno v roce 1956 v Indii. Jednalo se o model HEC-2M, který byl použit v Indickém statistickém institutu. Používal se při počítání a tvorbě statistických analýz v rámci Indického národního plánu, tzv. Druhého pětiletého období (1956-61). Od té doby jsou ICT využívány ve všech oblastech rozvoje po celém světě, jak ve státech vyspělých, tak rozvojových, přičemž v posledních dekádách množství jejich zavádění značně roste.\n\nV roce 2003 byly na Světovém summitu o informační společnosti (World Summit on the Information Society - WSIS) navrženy konkrétní kroky, které mohou být učiněny při využívání ICT k udržitelnému rozvoji. Jako stěžejní jsou vymezeny tyto oblasti (a jejich průniky s ICT): veřejné správa (e-government), podnikání (e-business), vzdělávání (e-learning), zdravotní péče (e-health), zaměstnanost (e-eymployment), životní prostředí (e-environment), zemědělství (e-agriculture) a věda (e-science). \n\nV září 2015 byly Organizací spojených národů přijaty Cíle udržitelného rozvoje. Mezinárodní telekomunikační unie (ITU) v tomto roce také vytvořila studii, v níž je obsažen návod, jak jednotlivé Cíle plnit prostřednictvím ICT. Ze studie ITU vyplývá, že informační a komunikační technologie hrají zásadní roli pro naplňování všech 17 Cílů udržitelného rozvoje. K dosažení prvního cíle (ukončení chudoby) může ICT přispět prostřednictvím rozvoje pracovních míst v digitálním prostředí, výměnou informací a znalostí mezi jednotlivými aktéry, nižšími transakčními náklady při nakupování zboží či služeb, popř. jejich sdílením (viz koncepce digitální ekonomiky). Technologie mohou být využity např. i při odstraňování genderového znevýhodnění skrze propojování a zapojování žen a dívek do aktivit v digitálním prostředí, které může nabízet onlinovou oporu jejich občanských práv (evolby, anonymní upozorňování na diskriminaci, svobodná diskuze na sociálních sítích, elearningové programy zaměřené na vzdělávání, informování o právech a právní poradenství, atd.), ve studii jsou dále rozpracovány všechny cíle a podcíle a vymezeny možnosti využití ICT při jejich naplňování.\n\nInformační a komunikační technologie jsou důležité jak pro klasické vzdělávání, tak i při výuce dětí se speciálními potřebami. Pro udržitelný rozvoj jsou důležité technologie zajišťující otevřený přístup k informacím, v poslední dekádě došlo k prudkému rozvoji technologií založených na myšlence volného sdílení poznatků (MOOC, Wikimedia software - zejména Wikipedia, atd.). Otevřené vzdělávací zdroje tak mohou pomoci ke snížení nerovností jak ve vzdělávání, tak v životě.\n"}
{"id": "1149099", "url": "https://cs.wikipedia.org/wiki?curid=1149099", "title": "Budiš (tvrz)", "text": "Budiš (tvrz)\n\nBudiš (též \"Rundel\" nebo \"Rondell\") je zaniklá tvrz asi 1,2 km jihozápadně od Podbořanského Rohozce v okrese Louny. Leží na úpatí Doupovských hor v prameništi Doláneckého potoka v nadmořské výšce 535 metrů. Tvrziště je od roku 1964 chráněno jako kulturní památka.\n\nNezachovaly se žádné písemné prameny, které by se vztahovaly ke tvrzi samotné. Pouze v letech 1424–1454 patřily platy v Budiši a Budišském háji ke hradu Křečov. V 19. století byly na tvrzišti nalezeny podkovy, halapartny a mince z doby vlády Jana Lucemburského a Karla IV.\n\nTvrz byla pravděpodobně tvořena pouze věží, která stála na ostrůvku o průměru 18–20 metrů. Střed tvrziště obklopuje vodní příkop široký okolo sedmi metrů. Zdivo bylo rozebráno ve druhé polovině 19. století.\n\nTvrziště je volně přístupné cestou z Podbořanského Rohozce k hájovně Střelnice. V místě, kde cesta překonává Dolánecký potok, je nutno odbočit doprava a asi půl kilometru pokračovat proti proudu potoka. Asi 250 metrů jihozápadně od tvrziště roste památný strom Rohozecký dub.\n"}
{"id": "1149101", "url": "https://cs.wikipedia.org/wiki?curid=1149101", "title": "Než jsme se našli", "text": "Než jsme se našli\n\nNež jsme se našli (v americkém originále: ’Til There Was You) je americký romantický film z roku 1997. Režisérem filmu je Scott Winant. Hlavní role ve filmu ztvárnili Jeanne Tripplehorn, Dylan McDermott, Sarah Jessica Parker, Jennifer Aniston a Craig Bierko. \n\n\n\n"}
{"id": "1149102", "url": "https://cs.wikipedia.org/wiki?curid=1149102", "title": "Mistrovství Evropy v basketbalu mužů 1971", "text": "Mistrovství Evropy v basketbalu mužů 1971\n\n17. mistrovství Evropy v basketbale proběhlo v dnech 10. – 19. září v Německu.\n\nTurnaje se zúčastnilo 12 týmů, rozdělených do dvou šestičlenných skupin. První dva postoupili do play off o medaile, družstva na třetím a čtvrtém místě hrála o páté až osmé místo, pátý a šestý tým hrál o deváté až dvanácté místo. Mistrem Evropy se stalo družstvo Sovětského svazu.\n\n1. SSSR\n\n\n2. Jugoslávie \n\n\n3. Itálie \n\n\n4. Polsko\n\n\n5. Československo \n\n\n6. Bulharsko\n\n7. Španělsko \n\n\n8. Rumunsko \n\n\n9. Německo \n\n\n10. Francie\n\n\n11. Izrael\n\n\n12. Turecko\n\n\n"}
{"id": "1149112", "url": "https://cs.wikipedia.org/wiki?curid=1149112", "title": "Teorie Mosiášova prvenství", "text": "Teorie Mosiášova prvenství\n\nTeorie Mosiášova prvenství je teorie o historickém vzniku Knihy Mormonovy, tedy amerického náboženského díla, které sepsal (nebo přeložil) teolog Joseph Smith. Tato teorie je založena kromě jiného na lingvistických rozborech. \n\nJelikož původní začátek Knihy Mormonovy\nbyl ztracen (jde o tzv. \"116 stránek\" Knihy Lehiovy), není zcela jasné,\nv jakém časovém sledu byly přeloženy dnešní knihy (části) v Knize \nMormonově. Klasický pohled předpokládá, že Joseph Smith překládal (podle některých autorů \"vymýšlel\") Knihu Mormonovu od 1.Nefiho (první části) až do knihy Moroni (poslední části). Tato teorie se nazývá \"teorie Nefiho prvenství\".\n\nUrčité množství badatelů a historiků však s tímto pořadím překladu nesouhlasí a razí teorii \"Mosiášova prvenství\".\n\nTeorie Mosiášova prvenství je založena na tom, že skutečné pořadí překladu \"mormonských\" knih bylo odlišné, než jaké je dnes. Současné oddíly Knihy Mormonovy začínají 1.Nefim a končí Knihou Moroni.\n\nJoseph Smith podle teorie nejprve začal překládat (popřípadě psát příběh) tam, kde po ztrátě předchozích 116 stran skončil - tedy začal knihou Mosiáš. Smith údajně překládal původní Zlaté desky až ke knize Moroni, a teprve poté začal pracovat na oddílech 1.Nefi, 2. Nefi, Jákob až ke Slovům Mormonových. \n\nExistuje velké množství badatelů, kteří vyvracejí teorii Mosiášova prvenství. Tito historici většinou souhlasí, že desky knih 1.Nefi - Slova Mormonova byly odděleny od zbytku a nacházely se na samotném konci Zlatých desek. Zastávají však názor, že podle samotného Smithe i dalších zúčastněných osob došlo k překladu těchto oddílů hned po ztrátě 116 stran Knihy Lehi.\n\n"}
{"id": "1149113", "url": "https://cs.wikipedia.org/wiki?curid=1149113", "title": "TJ BOPO Třebíč", "text": "TJ BOPO Třebíč\n\nTJ BOPO Třebíč (celým názvem: Tělovýchovná jednota Boty – Ponožky Třebíč) byl český fotbalový klub, který sídlil v moravské Třebíči. Založen byl roku 1936 jako \"SK Borovina Třebíč\". Celá historie oddílu souvisela s textilním průmyslem v Třebíči. Fotbalový odbor zanikl v roce 2002 sloučením s FC Slavia Třebíč do HFK Třebíč.\n\nV celkově sedmi ročnících (1941/42 – 1943/44, 1945/46, 1951, 1952 a 1955) se účastnil druhé nejvyšší soutěže. Na konci druholigového ročníku 1945/46 klub doplatil na zúžení Moravskoslezské divize na 14 účastníků od sezony 1946/47, z tohoto důvodu sestupovalo 5 klubů. Ve 3. nejvyšší soutěži se objevil naposled v ročníku 1961/62, poté působil převážně v jihomoravských krajských soutěžích.\n\n\nOddíl byl založen roku 1936 jako \"SK Borovina Třebíč\". Název nesl po Borovině, třebíčské městské části a západomoravském středisku Baťovy obuvnické, punčochárenské a koželužské výroby. Klub vybudoval vlastní hřiště za třebíčskou nemocnicí – \"„Na Radostíně“\".\n\n\nJednou se účastnil Perleťového poháru v Žirovnici (prvního poúnorového v neděli 8. srpna 1948) a obsadil 3. místo.\n\nPoznámky:\n\nTJ BOPO Třebíč „B“ byl rezervním týmem třebíčských, který se pohyboval převážně v okresních soutěžích. Od roku 1953 vystupoval jako DSO Jiskra Třebíč II, později TJ Jiskra Třebíč „B“ a od roku 1969 jako TJ BOPO Třebíč „B“.\n\n\n"}
{"id": "1149129", "url": "https://cs.wikipedia.org/wiki?curid=1149129", "title": "Alfons II.", "text": "Alfons II.\n\nJméno Alfons II. odkazuje na vícero osob:\n\n"}
{"id": "1149132", "url": "https://cs.wikipedia.org/wiki?curid=1149132", "title": "Kostel svatého Mikuláše a Jména Panny Marie (Vilémov)", "text": "Kostel svatého Mikuláše a Jména Panny Marie (Vilémov)\n\nKostel svatého Mikuláše a Jména Panny Marie je římskokatolický kostel zasvěcený svatému Mikulášovi ve Vilémově v okrese Chomutov. Od roku 1963 je chráněn jako kulturní památka. Kostel stojí na hřbitově na jihozápadním okraji vesnice.\n\nKostel byl postaven v renesančním slohu roku 1612 a v 18. století proběhla barokní úprava.\n\nJedná se o jednolodní stavbu s polygonálním presbytářem orientovaným na východ. Fasáda je členěna lizénami a na jižní straně opěráky. Na rozhraní chrámové lodi a presbytáře přiléhá k severní straně kostela hranolová věž s osmibokým patrem. V jejím přízemí se nachází sakristie a v patře oratoř. Interiér kostela je zaklenutý valenou klenbou a vnitřní stěny lodi jsou členěné pilastry. Nad hlavním vstupem je na západní straně lodi dřevěná kruchta.\n\nVětšina zařízení je raně barokní a pochází z roku 1673. Na hlavním portálovém oltáři stojí pozdně gotické sochy Madony, svatého Václava a svatého Mikuláše z počátku 16. století, pravděpodobně od Ulricha Creutze. Dva původní boční oltáře jsou zasvěcené Janu Křtitelovi a svatému Františkovi. Další dva oltáře jsou pozdně barokní a zasvěcené ukřižování Ježíše Krista a svatému Janu Nepomuckému. Zdobí je starší barokní sochy z roku 1711. Kazatelna je bohatě zdobená původními plastikami evangelistů a čtyř otců církve. Barokní lavice mají čela zdobená vyřezávanými karyatidami. K dalšímu vybavení patří kamenná křtitelnice s cínovou renesanční mísou z roku 1598, renesanční kamenný epitaf Uršuly z Doupova, barokní sousoší Piety a obrazy svatého Jana Nepomuckého z roku 1727 a Zvěstování Panny Marie z počátku 18. století.\n\nJižně od kostela stojí renesanční hřbitovní kaple ze druhé poloviny 16. století. Její severní strana byla původně otevřena později zazděnými arkádami. Uvnitř se nachází náhrobek Viléma z Doupova z roku 1568 od kadaňského mistra Jörga Mayera. Náhrobek má podobu kamenné tumby s postavou ležícího muže v brnění. Severně od hřbitova stojí patrová barokní budova fary a u ní socha Piety z počátku 18. století.\n\n\n"}
{"id": "1149137", "url": "https://cs.wikipedia.org/wiki?curid=1149137", "title": "Ari Freyr Skúlason", "text": "Ari Freyr Skúlason\n\nAri Freyr Skúlason (* 14. května 1987, Reykjavík) je islandský fotbalový záložník či obránce a reprezentant, v současnosti hráč klubu Odense BK (k červnu 2016).\nHraje na pozici defenzivního středopolaře či levého beka.\n\n\nAri Freyr hrál za islandské mládežnické reprezentační výběry U17, U19 a U21.\n\nV A-mužstvu Islandu debutoval 10. 11. 2009 v přátelském utkání v Teheránu proti reprezentaci Íránu (prohra Islandu 0:1). Zúčastnil se kvalifikace na EURO 2016 ve Francii, z níž se islandský národní tým poprvé v historii probojoval na evropský šampionát.\nDvojice trenérů islandského národního týmu Lars Lagerbäck a Heimir Hallgrímsson jej zařadila do závěrečné 23členné nominace na EURO 2016 ve Francii. Na evropském šampionátu se islandské mužstvo probojovalo až do čtvrtfinále, kde podlehlo Francii 2:5 a na turnaji skončilo.\n\n"}
{"id": "1149139", "url": "https://cs.wikipedia.org/wiki?curid=1149139", "title": "Gherardo Silvani", "text": "Gherardo Silvani\n\nGherardo Silvani (1579 Florencie – 1675 tamtéž) byl italský barokní architekt a sochař. Byl aktivní zejména ve Florencii a jejím okolí.\n\nByl žákem Ludovica Cigoliho a Giovanni Battisty Cacciniho, s nímž spolupracoval na kostele sv. Annunziata. Pracoval na stavbě a přestavbě řady florentských paláců: \"Palazzo Corsini al Prato\", \"Palazzo Capponi-Covoni\" (1623), \"Palazzo Fenzi\" (1634), \"Palazzo Pallavicini\", \"Palazzo di San Clemente\". Spolupracoval na stavbě a rekonstrukci mnoha církevních staveb. Mezi jinými to byly kostely \"San Frediano\", \"Santi Simone e Giuda\", \"Sant'Agostino\" a \"Chiesa di Santa Maria Maggiore\". Pracoval také na stavbě oltáře v bazilice \"Basilica di Santo Spirito\" a na fasádě baziliky \"Basilica di Santa Maria\". Jeho návrh fasády florentské katedrály Santa Maria del Fiore však nebyl přijat. Za mistrovské dílo je považována fasáda kostela \"San Gaetano\", který byl budován v letech 1604–1648 na objednávku kardinála Carla de' Medici. \n\nByl rovněž vyhledávaným zahradním architektem. Pracoval na několika vilách v blízkosti Florencie. Silvaniho díla se nacházejí rovněž v Pratu, Pistoii, Volteře a Vallombrose).\n\nJeho syn Pier Francesco Silvani se stal také architektem.\n\n"}
{"id": "1149140", "url": "https://cs.wikipedia.org/wiki?curid=1149140", "title": "Kostel Povýšení svatého Kříže (Lanžhot)", "text": "Kostel Povýšení svatého Kříže (Lanžhot)\n\nKostel Povýšení svatého Kříže ve městě Lanžhot v okrese Břeclav je římskokatolický chrám. Nachází se na náměstí v centru města u křižovatky hlavních cest a tvoří jeho dominantu. Původně raně barokní kostel byl v letech 1892–1893 kompletně přestavěn a rozšířen v eklektickém historizujícím stylu dle návrhu architekta Karla Weinbrennera.\n\nJde o farní kostel farnosti Lanžhot.\n\nPočátky původního kostela v Lanžhotě jsou nejasné. Zdejší kostel byl v průběhu dějin několikrát zničen a vypálen. Podle pověstí zde stával románský kostelík již koncem 9. století. Z roku 1373 pochází zmínka o farské škole a kostele. Vznik současného kostela je odhadován na polovinu 16. století, kdy je v pramenech zmiňována lanžhotská farnost. Kostel byl jednolodní s pravoúhlým presbytářem a sakristií na východní straně. Zaklenut byl pouze presbytář, asi dvacetimetrová chrámová loď nesla dřevěný trámový strop. V kostele se nacházely dva oltáře – hlavní, zasvěcený Nanebevzetí Panny Marie a postranní, zasvěcený Nejsvětějšímu tělu Ježíšovu. V roce 1716 byla loď zaklenuta křížovou klenbou a vystavěn hudební chór.\n\nPostupem času původní kostel přestával kapacitně dostačovat potřebám rostoucí obce. Prvním, kdo usiloval o rozšíření kostela byl Pavel Příhoda (1770–1863), působící jako lanžhotský farář v letech 1819 až 1850. Se svou snahou neuspěl, avšak v poslední vůli odkázal farnosti 14 000 zlatých na rozšíření kostela. Tato suma, uložená do státních dluhopisů a zúročená, se později stala základním finančním zdrojem pro výstavbu nového kostela. Uspěl teprve farář Dominik Gottwald, který spolu s farníky dosáhl v říjnu 1890 souhlasu majitele panství Jana II. z Lichtenštejna s přestavbou kostela. Následně bylo vypracováno několik plánů možné přestavby. První dva návrhy od dnes neznámých autorů přinášely výrazné přebudování a rozšíření stávajícího chrámu. Pravděpodobně z finančních důvodů nakonec došlo k přijetí skromnějšího návrhu třetího, vytvořeného Karlem Weinbrennerem, dvorním architektem Jana II. z Lichtenštejna. V lednu 1892 bylo okresním hejtmanstvím v Hodoníně vydáno povolení ke stavbě. Stavební práce započaly v dubnu 1892 a byly dokončeny v červnu následujícího roku. Kolaudace chrámu proběhla v říjnu 1893. Z původního kostela bylo zachováno zdivo kněžiště a kostelní věž po zvonicové patro. Po historizující přestavbě přibyly dvě boční lodě, nová sakristie a kruchta. Také kostelní věž se dočkala výrazné úpravy. Celkové náklady na výstavbu činily asi 50 235 zlatých, z toho asi 40 316 zlatých bylo získáno z pozůstalosti faráře Příhody, dalších 7 500 zlatých darovali radní Lanžhota. Zbytek uhradil kníže Lichtenštejn, který kostelu také věnoval věžní hodiny.\n\nOd svého dokončení prodělal kostel několik oprav a úprav. Největší škody utrpěl v dubnu 1945, když Lanžhotem procházela frontová linie. Věž, německými vojáky využívaná jako pozorovatelna, byla z velké části zničena dělostřelectvem. Silně poškozen byl i samotný kostel. Po skončení války započala postupná rekonstrukce, financovaná z farních sbírek. Věž byla do původní podoby obnovena architektem Vladimírem Richtrem. Náklady na opravy dosáhly výše 500 000 Kčs.\n\nBěhem 50. let probíhaly další úpravy, především interiéru. Roku 1952 byl zakoupen hlavní lustr, o tři roky později přibyly reliéfy svatých do dosud prázdných nik. V roce 1958 došlo k obnově vitrážových oken, zničených během války. Interiér doplnila ornamentální výmalba oblouku mezi hlavní lodí a kněžištěm.\n\nV roce 1992 proběhla rekonstrukce fasády. Roku 2009 došlo k nahrazení poškozené původní glazované krytiny. Nová dvojbarevná krytina stylově připomíná původní. Byla pořízena díky veřejné sbírce občanského sdružení \"Spolek pro Lanžhot\". V roce 2012 byla zpřístupněna kostelní věž.\n\nKostel Povýšení svatého Kříže v Lanžhotě je stavba půdorysu latinského kříže. Základ tvoří hlavní loď s pravoúhlým kněžištěm. Na její západní straně je situován hlavní vchod zdobený trojúhelníkovým frontonem. Po stranách hlavní lodi se nacházejí dvě boční lodě (kaple), každá se samostatným vstupem. Na severovýchodní straně navazuje kostelní věž, opatřená zvonicí. Na jihovýchodní straně stojí přístavba sakristie. Okna kostela jsou několika typů: oblouková (příčné lodě), půlkruhová (hlavní loď) a kruhová (nad hlavním vchodem).\n\nZvony ve věži, ulité roku 1946 Rudolfem Manouškem v Brně, nesou reliéfy svatého Josefa, Madony s dítětem, Cyrila a Metoděje.\n\nStylové ztvárnění stavby se přibližuje formám severského manýrismu. Tomu odpovídá například nárožní bosáž nebo půlkruhové ostění oken. Věž je stylově rozdělena na dekorativně ztvárněné zvonicové patro a lizénami členěné těleso původní věže. Střechy lodí i věže původně nesly dvojbarevnou glazovanou krytinu původem z lichtenštejnské cihelny v Poštorné. Ta byla roku 2009 nahrazena stylově podobnou novou krytinou.\nPři severní straně věže stojí zděný pilíř s drobnou plastikou svatého Jana Nepomuckého z poloviny 18. století.\n\nCelková koncepce interiéru je dílem Karla Weinbrennera. V interiéru je patrné trojlodní členění, s hlavní lodí zakončenou kupolí. Kněžiště, stejně jako postranní lodě završuje křížová klenba. Hudební kruchtu nesou pilíře a dva sloupy. V zadní části kněžiště je umístěn bohatě zdobený plasticky utvářený hlavní oltář. Za oltářem se nalézá vitráž s motivem Nalezení svatého Kříže svatou Helenou. Tato vitráž jako jediná z okenních výplní přečkala v původním stavu až do dnešní doby. Hlavní prostor bočních oltářů zaujímá socha svatého v půlválcové nice. V západním oltáři je to socha svatého Floriána, ve východním svatého Vendelína. Kazatelna ve tvaru ciboria je umístěna na rohu mezi západní a hlavní lodí.\n\n"}
{"id": "1149203", "url": "https://cs.wikipedia.org/wiki?curid=1149203", "title": "Mezinárodní letiště Šarm aš-Šajch", "text": "Mezinárodní letiště Šarm aš-Šajch\n\nMezinárodní letiště Šarm aš-Šajch (, IATA: SSH, ICAO: HESH) je druhé největší mezinárodní letiště v Egyptě. Nachází se kilometr severozápadně od města Šarm aš-Šajch, významného turistického letoviska na jižním cípu Sinajského poloostrova.\n\nLetiště bylo uvedeno do provozu 14. května 1968 jako letecká základna Ofir Izraelského vojenského letectva u osady Ofira, Sinajský poloostrov totiž v šestidenní válce v roce 1967 obsadil Izrael.\n\nNa počátku jomkipurské války se zde 6. října 1973 odehrála letecká bitva u Ofiry, při které letiště napadla skupina letounů MiG-17 a MiG-21 Egyptského vojenského letectva a byly jí způsobeny značné ztráty dvěma bránícími izraelskými letouny McDonnell F-4 Phantom II.\n\nDne 3. července 1976 odtud startovaly letouny provádějící operaci Entebbe.\n\nPo podepsání egyptsko-izraelské mírové smlouvy v roce 1979 se v roce 1982 Izrael ze Sinajského poloostrova postupně stáhl a letiště převzal Egypt, který jej otevřel pro civilní provoz.\n\nV roce 2007 byl otevřen druhý terminál s roční kapacitou pěti miliónů cestujících.\n\n\n"}
{"id": "1149205", "url": "https://cs.wikipedia.org/wiki?curid=1149205", "title": "Birkir Bjarnason", "text": "Birkir Bjarnason\n\nBirkir Bjarnason (* 27. května 1988, Akureyri) je islandský fotbalový záložník a reprezentant, který v současnosti působí v klubu Aston Villa FC (k lednu 2017).\n\n\nBjarnason hrál za islandské mládežnické reprezentační výběry U17, U19 a U21.\n\nV A-mužstvu Islandu debutoval 29. 5. 2010 v přátelském utkání v Reykjavíku proti reprezentaci Andorry (výhra Islandu 4:0). Zúčastnil se kvalifikace na EURO 2016 ve Francii, z níž se islandský národní tým poprvé v historii probojoval na evropský šampionát.\n\nDvojice trenérů islandského národního týmu Lars Lagerbäck a Heimir Hallgrímsson jej zařadila do závěrečné 23členné nominace na EURO 2016 ve Francii. V prvním utkání Islandu na turnaji 14. června proti Portugalsku srovnával skóre na konečných 1:1, čímž se stal historicky prvním islandským střelcem gólu na Mistrovství Evropy. Na evropském šampionátu se islandské mužstvo probojovalo až do čtvrtfinále, kde podlehlo Francii 2:5 a na turnaji skončilo.\n\n"}
{"id": "1149206", "url": "https://cs.wikipedia.org/wiki?curid=1149206", "title": "Naučná stezka U Petra a Pavla", "text": "Naučná stezka U Petra a Pavla\n\nNaučná stezka U Petra a Pavla se nachází v Přírodním parku Džbán. Je zaměřena na vysvětlení funkcí lesa. Založily ji Lesy České republiky v rámci programu P2000. Její východiště se nachází severovýchodně od obce Markvarec , končí pod hradištěm Výrov .\n\nNázev stezky vznikl podle toponyma, které se vázalo k východisku stezky. Zde byly umístěny obrázky uvedených světců, které počátkem 21. století nahradily dřevěné plastiky svatých Petra a Pavla od řezbáře Zdeňka Andrta z Markvarce. Po roce 2013 byly sošky odcizeny.\n\nStezka byla vybudována v rámci programu P2000, rok založení zřizovatel neuvádí. Trasa měří 3,4 km, probíhá v nadmořské výšce 406–450 m a má celkem osm zastavení. Průměrná roční teplota se v kraji, kudy cesta vede, pohybuje v intervalu od 7,7C do 10,6C. Na území připadá v průměru 450 mm srážek ročně. Trasa vychází od rozcestí značených cest pojmenovaného stejně jako stezka, končí u rozcestí značených cest Výrov. Její průběh se shoduje se žlutou turistickou značkou. Povrch tvoří kalená lesní cesta. Stezka prochází po okraji přírodní památky Kozinecká stráň a v sousedství přírodní památky Na Spáleništi. Naučné tabule jsou zaměřeny na funkci lesa, jeho složení, způsoby lesního hospodaření a na jeho flóru a faunu.\n\n\n\n"}
{"id": "1149207", "url": "https://cs.wikipedia.org/wiki?curid=1149207", "title": "Valerie Veatch", "text": "Valerie Veatch\n\nValerie Veatch (* 13. dubna 1985) je americká filmová režisérka. Narodila se v Seattlu. V jejím filmu ' hrála například Eden Caleová. V roce 2012 natočila spolu s Chrisem Moukarbelem snímek '. Její film \"\" (v Česku promítán pod názvem \"Rodičovská láska\") měl premiéru na Sundance Film Festival. Jde o dokumentární film zabývající se problémem závislosti na internetu. Jejich dítě zemřelo kvůli zanedbání péče, zatímco rodiče hráli hry na internetu.\n\n"}
{"id": "1149208", "url": "https://cs.wikipedia.org/wiki?curid=1149208", "title": "Subnautica", "text": "Subnautica\n\nSubnautica je dobrodružná hra vytvořená studiem Unknown Worlds Entertainment. Hra byla vydána v předběžném přístupu 16. prosince 2014, plná verze byla vydána 24. ledna 2018.\n\nSubnautica je dobrodružná hra o přežití, odehrávající se v otevřeném světě oceánské planety. Hráč hraje z pohledu první osoby. Úkolem hráče je prozkoumat herní svět a následovat příběh hry, zatímco čelí nebezpečím ukrývajícím se pod mořskou hladinou. Ve hře je možné sbírat materiály, vytvářet vybavení a ponorky a stavět základny. Vše vytvořitelné potřebuje recepty, které hráč získává postupem ve hře či oskenováním rozbitých částí, volně se vyskytujících po světě (některé recepty má hráč již od začátku). Na úvodní obrazovce si hráč vybere mezi čtyřmi módy. V módu \"Přežití\" je třeba dodržovat pitný režim, hlídat příjem potravy, kontrolovat hladinu kyslíku a udržovat úroveň života. V módu \"Volná hra\" odpadá potřeba jídla a pití. Mód \"Hardcore\" je stejný jako mód \"Přežití\", ovšem pokud hráč zemře, tak nemá možnost oživení, což je podobné jako ve hře Minecraft. V posledním módu \"Kreativní\" je hráč oproštěn o všechny potřeby, získává nesmrtelnost, všechny recepty má odemčené od začátku hry, přičemž jejich vytváření nestojí suroviny, a všechna plavidla jsou nezničitelná a nespotřebovávají energii.\n\nHra má také částečnou podporu VR brýlí.\n\nRyley Robinson havaroval na planetě 4546B v lodi nazvané \"Aurora\". Podle PDA přežije jen několik dní. Postupně se Ryley dozvídá, že asi 10 let před ním zde ztroskotala posádka jiné lodi nazvané \"Degasi\". Postupem času také objeví Precursorské základny. Jedna základna bude ale rozbitá – a zde se Ryley dozví, že většina planety je nakažena nemocí Kharaa (dříve carar). O kus dál pak Ryley najde největší základnu: Sea Emperorovo vězení (\"Sea Emperor prison\"). Zde najde také největší stvoření ve hře: \"Sea Emperora\". U něj poté vylíhne vajíčka mláďat Sea Emperorů, kteří po chvíli začnou produkovat enzym 42, pomocí kterého se Ryley vyléčí a následně deaktivuje zbraň (karanténu planety 4546B). Následně bude moci opustit planetu raketou Neptune.\n"}
{"id": "1149241", "url": "https://cs.wikipedia.org/wiki?curid=1149241", "title": "Hommage à J.S.Bach / Ulica plná plášťov do dažďa", "text": "Hommage à J.S.Bach / Ulica plná plášťov do dažďa\n\n„Hommage à J.S.Bach“ / „Ulica plná plášťov do dažďa“ je první vydaná nahrávka slovenské artrockové skupiny Collegium Musicum. Byla nahrána v červenci 1970 ve studiu tehdejšího Československého rozhlasu v Brně a následně vydaná ve vydavatelství Panton jako 7\" EP.\n\nK popularitě skladby „Hommage à J.S. Bach“ (byla neoficiální znělkou Collegia) přispělo i to, že bylo několik let znělkou relace Slovenské televize \"Nad listami divákov\" (Nad dopisy diváků) a pod tímto názvem ji znalo i mnoho diváků. V hitparádě vydavatelství Panton se dostala na páté místo.\n\nV roce 1991 tento singl vyšel v reedici spolu s LP \"Collegium Musicum\" a dvojalbem \"Konvergencie\" na dvojitém CD albu pod názvem \"Konvergencie\".\n\nV roce 2007 bylo toto EP spolu s LP \"Collegium Musicum\" digitálně remasterované a vydáno na společném CD pod názvem \"Collegium Musicum\".\n\nMichael Kocáb toto EP zařadil mezi svých 10 nejoblíbenějších klávesových nahrávek.\n\n\n\n\n"}
{"id": "1149242", "url": "https://cs.wikipedia.org/wiki?curid=1149242", "title": "Azavak", "text": "Azavak\n\nAzavak neboli azavžský chrt (anglicky: Azawakh) je psí plemeno typu chrt z Nigérie. Azavak je plemeno oficiálně uznané Mezinárodní kynologickou federací (FCI), ta jej řadí do skupiny chrti, do sekce krátkosrstí chrti. Oficiální číslo standardu je 307 a používaná česká zkratka je AZ.\n\nPlemeno azavak vzniklo v Nigérii, konkrétně v údolí Azawakh, od kterého je odvozen název plemene. Jeho stáří nelze jednoznačně určit, ale první podobné psy bychom nalezli již před dvěma tisíci lety na jeskynních nástěnných malbách v subsaharských oblastech. Postupně se rozšířilo i mezi kočovné kmeny ze subsaharské oblasti a do států Mali, Burkina Faso a Alžírska. Jeho úkolem bylo hlídání majetku a lov zvířat, především gazel nebo zajíců. Tito psi se natolik přizpůsobili podmínkám, že dokáží vyvinout až rychlost 60 kilometrů za hodinu. Podobně rychlý je například i greyhound. Současně se řadí mezi plemena, která tzv. „loví očima“. To znamená, že na rozdíl od jiných psích plemen se neřídí čichem, který mají poměrně slabý, ale zrakem, který mají naopak nejlépe vyvinutý. Silný lovecký pud si plemeno udrželo až do současnosti. Od ostatních chrtích plemen se ale liší tím, že vždy lovil ve smečce.\n\nChov azavaků se aktuální i v Česku, kde se toto plemeno pomalu rozšiřuje. Přesto jej zde potkáme jen vzácně, stejně jako například v Severní Americe.\nAzavak je plemeno, které bychom výškou označili jako obří, avšak podle váhových kategorií patří spíše mezi střední plemena. Zároveň je také se svými 70 cm vyšší než delší. Jeho tělo je stavěné na dlouhé a vytrvalé běhy, tedy dobře osvalené, lehké a pohyblivé. Srst, která pokrývá celé tělo, je krátká, přiléhavá, nepříliš hustá a špatně izolující proti zimě. Zbarvení je nejčastěji plavé s bílými „ponožkami“, povolené jsou ale všechny odstíny od pískové po mahagonovou. Přípustná je i černá maska a žíhání, ty se ale vyskytují jen vzácně. Pohyb azavaka je plynulý a elegantní.\n\nHlava je dlouhá, úzká a suchá. Mozkovna téměř plochá, s vyznačenými nadočnicovými oblouky a naopak málo patrným stopem. Uši jsou vysoko nasazené, vždy spadající dolů podél hlavy, trojúhelníkového tvaru. Oči mandlového tvaru jsou poměrně velké, s jantarovou duhovkou. Nosní houba většinou černá, výjimečně i tmavě hnědá a s dobře otevřenými otvory. Zuby musí mít nůžkový skus a chrup je povolený pouze kompletní. Krk je dlouhý, dobře osvalený a mírně klenutý, bez laloku. Hřbet je poměrně dlouhý se svažující se zádí. Výrazně klenutá žebra dodávají dojem silného a tlustého hřbetu, většinou jsou dobře vidět i bez ohmatání. Hrudník je nejvýraznějším symbolem a nejpřesnějším poznávacím znamením, dosahuje totiž až k loktům předních nohou a záhy je drasticky vtažený. Ocas nízko nasazený, dlouhý, od kořene ke špičce se zužuje, pes jej nesmí nosit nad hřbetní linií. Nohy jsou velmi dlouhé, slabé, zakončené kulatými, téměř kočičími, tlapkami.\nPovahově je azavak samostatný, mírně tvrdohlavý a elegantní pes. Zároveň je také bystrý a pozorný, plný energie. Obecně má divokou a plachou povahu, kvůli které se hodí pro zkušenější chovatele. Je to dobrý aportér, který se ale štítí vody. K cizím se chová zdrženlivě, ale nikdy ne bázlivě nebo agresivně. Málo štěká, ale i přesto se jedná o dobrého hlídače, který imponuje velikostí a má hluboko zakořeněný ochranářský pud. Současně má vyvinutý i lovecký pud, kvůli kterému není možné jej pouštět z vodítka v neoploceném prostoru. Vůči rodině má silné pouto a je jí věrný a loajální. Změnu nebo dlouhodobé odloučení těžko nese. K dětem je přátelský, milý a pokud mu jsou některé jejich hry nepříjemné, prostě uteče. Azavak většinou jiné psy ignoruje, ale ponižování si nenechá líbit a v zájmu hierarchie se nebojí pustit se do rvačky. Na lovu je schopný s nimi spolupracovat.\n"}
{"id": "1149244", "url": "https://cs.wikipedia.org/wiki?curid=1149244", "title": "Ragnar Sigurðsson", "text": "Ragnar Sigurðsson\n\nRagnar Sigurðsson (* 19. června 1986, Reykjavík) je islandský fotbalový obránce a reprezentant, který v současnosti působí v anglickém klubu Fulham FC (k srpnu 2016).\n\n\nRagnar hrál za islandské mládežnické reprezentační výběry U17, U19 a U21.\n\nV A-mužstvu Islandu debutoval 22. 8. 2007 v přátelském utkání v Reykjavíku proti reprezentaci Kanady (remíza 1:1). Zúčastnil se kvalifikace na EURO 2016 ve Francii, z níž se islandský národní tým poprvé v historii probojoval na evropský šampionát.\nDvojice trenérů islandského národního týmu Lars Lagerbäck a Heimir Hallgrímsson jej zařadila na závěrečnou 23člennou nominační soupisku na EURO 2016 ve Francii. Na evropském šampionátu se islandské mužstvo probojovalo až do čtvrtfinále, kde podlehlo Francii 2:5 a na turnaji skončilo.\n\n"}
{"id": "1149245", "url": "https://cs.wikipedia.org/wiki?curid=1149245", "title": "Andrew Lynch", "text": "Andrew Lynch\n\nAndrew Lynch (rovněž známý jako nav/attack) je americký zpěvák, hudebník hrající na syntezátory a hudební producent. Narodil se na Aljašce, kde také vyrůstal. Později se usadil v Los Angeles. Během své kariéry spolupracoval s mnoha hudebníky, mezi které patří například zpěvačka Sia Furler, hudebník Harper Simon či punková skupina OFF!. Rovněž spolupracoval jako zvukový inženýr s velšským hudebníkem Johnem Calem na nově nahrané verzi písně „Big White Cloud“ pro soundtrack k filmu \"Sejmi eso\". V roce 2010 vydal sólové album \"\".\n\n"}
{"id": "1149250", "url": "https://cs.wikipedia.org/wiki?curid=1149250", "title": "193 (číslo)", "text": "193 (číslo)\n\nSto devadesát tři je přirozené číslo, které následuje po čísle sto devadedesát dva a předchází číslu sto devadesát čtyři. Římskými číslicemi se zapisuje CXCIII.\n\n\n\n\nSilnice II/193 je česká silnice II. třídy vedoucí na trase Domažlice – Horšovský Týn – Kladruby – Stříbro – Úněšov – Nečtiny – Borek – Žlutice\n\n\n"}
{"id": "1149251", "url": "https://cs.wikipedia.org/wiki?curid=1149251", "title": "Pražská kavárna", "text": "Pražská kavárna\n\nPražská kavárna je pejorativní označení pro nejasně definovanou skupinu velkoměstských intelektuálů, kteří jsou veřejně aktivní a zajímají se o politiku. Má se jednat zejména o dřívější voliče ODA a Unie svobody, kteří se snaží navazovat na politiku pravdy a lásky, již prosazoval Václav Havel. Výraz kavárna odkazuje na místa setkávání intelektuálů, přičemž Praha je chápána jako symbol velkoměsta s intelektuály odtrženými od reality „běžných lidí“. Pojem poměrně často používá zejména prezident Miloš Zeman, díky čemuž se stal významnou součástí českého politického diskurzu a veřejného prostoru vůbec, včetně mnoha pokusů o jeho přesnější definici.\n\nPojem začali někdy po roce 2000 používat představitelé ODS; v dnešním významu jej však zpopularizoval zejména prezident Miloš Zeman, který jím od roku 2014 označuje významnou část svých odpůrců, a jeho mluvčí Jiří Ovčáček, který jej často používá ve svých prohlášeních. Skutečností je, že v prezidentských volbách v letech 2013 a 2018 patřila Praha k baštám Zemanových hlavních protikandidátů Karla Schwarzenberga a Jiřího Drahoše.\n\nPodle sociologa Daniela Prokopa je metafora \"pražské kavárny\" nebezpečná, protože její užívání má v pozadí mocenské ambice: „Nechává vybrat, zda chcete patřit byť trochu nejasně k \"nám\", nebo k privilegovaným snobům bez životních zkušeností.“ Podle Prokopa tak vede k umělému rozdělování společnosti.\n"}
{"id": "1149256", "url": "https://cs.wikipedia.org/wiki?curid=1149256", "title": "Foxi Kéthévoama", "text": "Foxi Kéthévoama\n\nFoxi Kéthévoama (* 30. května 1986, Bangui) je fotbalový záložník a reprezentant Středoafrické republiky, který od roku 2012 působí v kazašském klubu FC Astana.\n\n\nV roce 2002 debutoval v A-mužstvu Středoafrické republiky.\n\n"}
{"id": "1149266", "url": "https://cs.wikipedia.org/wiki?curid=1149266", "title": "Jozef Urblík", "text": "Jozef Urblík\n\nJméno a příjmení Jozef Urblík má více nositelů:\n"}
{"id": "1149267", "url": "https://cs.wikipedia.org/wiki?curid=1149267", "title": "Římskokatolická farnost Blatnice pod Svatým Antonínkem", "text": "Římskokatolická farnost Blatnice pod Svatým Antonínkem\n\nŘímskokatolická farnost Blatnice pod Svatým Antonínkem je územní společenství římských katolíků s farním kostelem svatého Ondřeje v děkanátu Veselí nad Moravou. \n\nNa území farnosti se nachází \"Kaple svatého Antonína Paduánského\" nebo též \"Svatý Antonínek\", významná římskokatolická poutní kaple, zasvěcená svatému Antonínovi Paduánskému.\n\nPrvní písemná zmínka o Blatnici je z první poloviny 11. století. Blatnický kostel je sice poprvé zmiňován v roce 1346, podle patrocinia svatého Ondřeje se dá soudit, že kostel vznikl v 11.–12. století, kdy Blatnice patřila k Uhrám. V listině z roku 1384 je zmínka o Blatnici a jeho faráři jménem Mathias Cremsis Latnicensis. Po třicetileté válce byla v roce 1660 obnovena samostatná blatnická farnost. Prvním farářem se sídlem v Blatnici byl jmenován Martin František Tesař, od té doby jsou také farní matriky psané česky.\n\nV roce 1717 byla k věži kostela přistavěna chrámová loď v současné podobě. Velká oprava kostela a nadstavba věže byla provedena ke konci padesátých let 20. století. \n\nSoučasným (2017) farářem je R. D. Mgr. Zdeněk Stodůlka.\n\nVe farnosti se pravidelně koná farní ples a tříkrálová sbírka. V roce 2017 se při ní vybralo 72 721 korun.\n\n"}
{"id": "1149271", "url": "https://cs.wikipedia.org/wiki?curid=1149271", "title": "Jozef Urblík (1996)", "text": "Jozef Urblík (1996)\n\nJozef Urblík (* 22. srpna 1996) je slovenský fotbalový záložník, od léta 2016 hráč klubu FC Vysočina Jihlava.\nStudoval na sportovním gymnáziu v Nitře. Jeho otcem je bývalý fotbalista Jozef Urblík (* 1970). Jeho oblíbeným fotbalistou je španělský záložník Andrés Iniesta.\n\nSvou fotbalovou kariéru začal v FC Nitra, kde se přes mládežnické kategorie dostal v roce 2013 do A-týmu. Debut v profesionální kopané (v 1. slovenské lize) absolvoval 23. listopadu 2013 proti FK Dukla Banská Bystrica (výhra 2:0).\nV prosinci 2015 byl na operaci a v březnu 2016 začal s tréninkem. V klubu odmítl prodloužit smlouvu, za což byl potrestán přeřazením do rezervního týmu. Trénoval individuálně.\n\nV létě 2016 začal přípravu s českým týmem FC Vysočina Jihlava, doporučil jej trenér Vysočiny Michal Hipp, jenž jej znal z působení v FC Nitra. Do klubu nakonec přestoupil.\n\nUrblík byl členem slovenské mládežnické reprezentace do 17 let.\nV říjnu 2017 debutoval pod trenérem Pavlem Hapalem ve slovenské reprezentaci U21.\n\nV lednu 2018 ozřejmil, že pokud nebude v budoucnu povolán do A-týmu Slovenska, nepohrdne nabídkou reprezentovat Maďarsko.\n\n\n"}
{"id": "1149279", "url": "https://cs.wikipedia.org/wiki?curid=1149279", "title": "Klam (okres Perg)", "text": "Klam (okres Perg)\n\nKlam je městys v rakouské spolkové zemi Horní Rakousy, v okrese Perg.\n\nK 1. lednu 2015 zde žilo 892 obyvatel.\n\nVývoj počtu obyvatel byl do roku 1890 stoupající, po tomto roce započala klesající tendende, která byla zastavena v roce 1951.\n\n\n"}
{"id": "1149280", "url": "https://cs.wikipedia.org/wiki?curid=1149280", "title": "Junior Kabananga", "text": "Junior Kabananga\n\nJunior Kabananga Kalonji (* 4. dubna 1989, Kinshasa, Zaire, dnešní DR Kongo) je konžský fotbalový útočník a reprezentant. Od roku 2015 působí v kazašském klubu FC Astana.\n\n\nV A-mužstvu Demokratické republiky Kongo debutoval v v roce 2014.\n\nZúčastnil se Afrického poháru národů 2015, kde s týmem získal bronzovou medaili.\n\n"}
{"id": "1149283", "url": "https://cs.wikipedia.org/wiki?curid=1149283", "title": "Arnošt Mrtvý", "text": "Arnošt Mrtvý\n\nArnošt Mrtvý (12. ledna 1916, Hrdibořice, Rakousko-Uhersko – 19. dubna 1944, Brusel, Belgie) byl československý stíhací pilot bojující za druhé světové války v 313. československé stíhací peruti RAF.\n\nNarodil se 12. ledna 1916 v Hrdibořicích na Prostějovsku jako šesté z devíti dětí. Rodiče vlastnili malé hospodářství. Navštěvoval obecnou školu v Hrdibořicích a měšťanku ve Vrbátkách. Absolvoval předválečnou výcvikovou kampaň \"1000 pilotů republice.\"\n\nPo německé okupaci Československa 15. března 1939 se rozhodl emigrovat do Polska. Se třemi kolegy, kteří také sloužili v československém letectvu, pak cestovali do Krakova, kde se údajně přihlásili na československém konzulátě. Později s dalším československým vojenským personálem vyplul z Gdyně do francouzského Calais, kde byl přijat do Armée de l'Air. Po kapitulaci Francie odešel do Anglie, kde vstoupil do RAF a byl přidělen k 313. československé stíhací peruti.\n\nZa svůj čin obdržel 14.11.1941 Československou medaili Za chrabrost před nepřítelem, kdy dne 28.9.1941 oslepen palbou z flaku a vrtulí a křídlem narazil do telefonního sloupu. Navzdory poškozené vrtuli a náběžné hraně křídla a proraženému olejovému chladiči se mu za doprovodu Prokopa Brázdy a Václava Jíchy podařilo přeletět Lamanšský průliv.\n\nDne 19. dubna 1944 tři československé stíhací perutě (310., 312. a 313. peruť) v čele s Wing Commanderem Tomášem Vybíralem letěly ve formaci s bombardéry USAAF typu Martin B-26 Marauder. Při přeletu nádraží v Mechelenu na ně zaútočily německé Messerschmitty Bf 109, přičemž však nedošlo k žádným ztrátám. Asi 10 mil severně od Bruselu byly československé perutě napadeny znovu německými Focke-Wulfy Fw 190. Arnošt Mrtvý, který letěl se svým Spitfirem LF Mk IXC MJ558 RY-B byl v 18 hodin 53 minut napaden Fw 190 německého pilota Wolfganga Neu, který letoun Mrtvého sestřelil. Mrtvému se podařilo letoun opustit, avšak při klesání na svém padáku byl zastřelen německými vojáky.\n\nJe pohřben na hřbitově Schoonselhof v Antverpách. Jeho jméno je uvedeno na pomníku padlých letců, členů Hanáckého aeroklubu na olomouckém vojenském hřbitově. Jeho pamětní deska je také vystavena v při vchodu do kaple sv. Floriana v rodných Hrdibořicích. Urna s hlínou z jeho hrobu byla v roce 1998 vložena Mgr. Boleslavem Povolným do krypty Památníku zahraničních letců v Prostějově.\n\nMrtvý si psal deník, kde vyjadřoval svoje pocity a poznatky v době pobytu v ČSR, Polsku, Francii a Anglii. Deník začíná 1. dubna 1939 a končí na začátku roku 1940 pobytem na letecké základně u jihofrancouzského Pau.\n\n"}
{"id": "1149284", "url": "https://cs.wikipedia.org/wiki?curid=1149284", "title": "Marin Aničić", "text": "Marin Aničić\n\nMarin Aničić (* 17. srpna 1989, Mostar, SFR Jugoslávie) je bosenský fotbalový obránce a bývalý mládežnický reprezentant chorvatského původu, který hraje od roku 2014 v kazašském klubu FC Astana. \nHraje na postu stopera (středního obránce). \n\n\nPůsobil v bosenské mládežnické reprezentaci U21.\n\n"}
{"id": "1149286", "url": "https://cs.wikipedia.org/wiki?curid=1149286", "title": "Třída Fournoi", "text": "Třída Fournoi\n\nTřída Fournoi (jinak též OPV-58) je třída oceánských hlídkových lodí řecké pobřežní stráže. Třídu tvoří celkem tři jednotky. Plavidla jsou hlídkovou verzí raketových člunů třídy \"Sa'ar 4\". Objednávka této třídy byla prvním prodejem izraelských válečných lodí některému evropskému státu.\n\nStavba plavidel třídy \"Fournoi\" vyvstala z urgentní potřeby posílení pobřežní stráže pro zajištění letních olympijských her konaných roku 2004 v Aténách. V listopadu 2002 byly u loděnice Israel Shipyards objednány tři jednotky s opcí na čtvrtou (nebyla využita). Kontrakt měl hodnotu 100 milionů dolarů.\n\nJednotky třídy \"Fournoi\":\nOcelový trup se dělí na 12 vodotěsných sekcí. Nástavby jsou z hliníku. Elektroniku tvoří navigační radar Decca Bridgemaster a Decca Bridgemaster (ARPA), oprotronický systém Rafael Toplite (slouží i jako systém řízení palby) a systém pro odposlech rádiové komunikace. Hlavní výzbroj tvoří věžový modul OTO Melara Single 30 SAFS s jedním 30mm kanónem Mauser Mk 30-1 Model F ve věžičce na přídi. Lze jej ovládat dálkově i manuálně. Po stranách stožáru jsou dvě zbraňové stanice Rafael Mini-Typhoon, každá s jedním 12,7mm kulometem M2HB. Za nástavbou jsou umístěny dva rychlé inspekční čluny RHIB s jeřábem. Pohonný systém tvoří čtyři diesely MTU 16V 956 TB91, každý o výkonu 2760 kW, pohánějící čtyři lodní šrouby. Nejvyšší rychlost dosahuje 34,5 uzlu.\n"}
{"id": "1149293", "url": "https://cs.wikipedia.org/wiki?curid=1149293", "title": "Jevgenij Postnikov", "text": "Jevgenij Postnikov\n\nJevgenij Ivanovič Postnikov (rusky Евгений Иванович Постников; * 16. dubna 1986, Staryj Oskol, RSFSR, Sovětský svaz) je rusko-kazašský fotbalový obránce, který hraje od roku 2014 za kazašský klub FC Astana.\nV roce 2014 obdržel kazašské občanství.\n\n\n"}
{"id": "1149294", "url": "https://cs.wikipedia.org/wiki?curid=1149294", "title": "Třída Kié-Ntem", "text": "Třída Kié-Ntem\n\nTřída Kié-Ntem (jinak též OPV-62M) je třída oceánských hlídkových lodí námořnictva Rovníkové Guiney. Třídu tvoří celkem dvě jednotky. Plavidla jsou hlídkovou verzí raketových člunů třídy \"Sa'ar 4\". Jejich hlavním úkolem je ochrana těžebních zařízení v Guinejském zálivu.\n\nIzraelská loděnice Israel Shipyards postavila celkem dvě jednotky této třídy. Do služby byly přijaty v únoru 2011.\n\nJednotky třídy \"Kié-Ntem\":\nTrup plavidel je postaven z oceli, nástavby jsou z hliníku. Elektroniku tvoří navigační radar Decca Bridgemaster a Decca Bridgemaster (ARPA), oprotronický systém Rafael Toplite (slouží i jako systém řízení palby) a systém pro odposlech rádiové komunikace. Hlavní výzbroj tvoří věžový modul dálkově ovládaná stanice Rafael Typhoon s ruským 23mm kanónem 2A14. Po stranách stožáru jsou dvě zbraňové stanice Rafael Mini-Typhoon, každá s jedním 12,7mm kulometem M2HB. Za nástavbou jsou umístěny dva rychlé inspekční čluny RHIB s jeřábem. Na zádi se nachází přistávací plocha pro jeden lehký vrtulník Enstrom 480B. Pohonný systém tvoří čtyři diesely MTU 16V 956 TB91, každý o výkonu 2760 kW, pohánějící čtyři lodní šrouby. Nejvyšší rychlost dosahuje 32 uzlů.\n"}
{"id": "1149295", "url": "https://cs.wikipedia.org/wiki?curid=1149295", "title": "Martin Svoboda", "text": "Martin Svoboda\n\nMartin Svoboda je jméno několika osob:\n\n"}
{"id": "1149297", "url": "https://cs.wikipedia.org/wiki?curid=1149297", "title": "Generation X (film)", "text": "Generation X (film)\n\nGeneration X je americký televizní sci-fi film z roku 1996, který natočil Jack Sholder podle komiksových příběhů \"Generation X\", spin-offu série \"X-Men\". Vznikl jako pilotní snímek pro zamýšlený televizní seriál, který však nebyl stanicí Fox objednán.\n\nMladí mutanti Jubilee, Skin, M, Mondo, Buff a Refrax se o svých schopnostech učí pod vedením Emmy Frost a Seana Cassidyho na Xavierově škole. Musí se vypořádat jak se starostmi, které jim jejich nadání přináší při kontaktu s ostatními lidmi, tak se šíleným vědcem Russelem Treshem, bývalým spolupracovníkem Emmy, který pro svůj rozvoj paranormálních schopností potřebuje kus mutantího mozku.\n\n\n"}
{"id": "1149301", "url": "https://cs.wikipedia.org/wiki?curid=1149301", "title": "Them Mushrooms", "text": "Them Mushrooms\n\nThem Mushrooms je keňská hudební skupina, vystupující převážně v hotelech pro turisty, proto se jejímu stylu říká \"hotel pop\". Zahrnuje hudební vlivy domácích žánrů chakacha a benga music, stejně jako reggae a styl sega music pocházející z ostrovů v Indickém oceánu. Skupina byla založena v Mombase roku 1969 jako \"Avenida Success\", od roku 1972 nese současný název, inspirovaný místní halucinogenní houbou. Od roku 2002 vystupuje také pod názvem \"Uyoga\". Hraje převážně coververze světových hitů, z vlastních skladeb měla největší úspěch s písní „Jambo Bwana“ (Vítejte, pane) s jednoduchým textem ve svahilštině, představující Keňu jako zemi přátelskou k návštěvníkům. Píseň převzali do svého repertoáru také Boney M. \n\n\n"}
{"id": "1149304", "url": "https://cs.wikipedia.org/wiki?curid=1149304", "title": "Tomáš Kratochvíl", "text": "Tomáš Kratochvíl\n\nJméno Tomáš Kratochvíl nese více osob:\n\n"}
{"id": "1149305", "url": "https://cs.wikipedia.org/wiki?curid=1149305", "title": "Sergej Mitrochin", "text": "Sergej Mitrochin\n\nSergej Sergejevič Mitrochin (rusky \"Сергей Сергеевич Митрохин\", * 20. května 1963 Moskva) je ruský politik, lídr opoziční strany Jabloko. V letech 1993 až 2003 byl poslancem Státní dumy a v letech 2005 až 2009 členem Moskevské městské dumy. \n\nMitrochin vystudoval sociologii. Do aktivní politiky vstoupil v roce 1987, následujícího roku spoluzaložil samizdatové noviny \"Chronograf\".\n\nV roce 1993 se podílel na založení volebního bloku Jabloko. Téhož roku se stal poslancem Státní dumy (do roku 2003). V letech 2005–2009 zasedal v Moskevské městské dumě. V letech 2001 až 2008 byl místopředsedou strany Jabloko, poté byl zvolen jejím předsedou.\n\nJeho účast na veřejných shromážděních opakovaně skončila zatčením.\n\nMitrochin je ženatý a má jednu dceru.\n"}
{"id": "1149306", "url": "https://cs.wikipedia.org/wiki?curid=1149306", "title": "Makak bandar", "text": "Makak bandar\n\nMakak bandar (\"Macaca sinica\"), známý též pod synonymy bandar, manga nebo makadu je ohrožený úzkonosý primát z čeledi kočkodanovití (Cercopithecidae) a rodu makak (\"Macaca\"). Druh popsal Carl Linné roku 1771. Jsou známy celkem 3 poddruhy.\nTento primát se vyskytuje pouze na ostrově Srí Lanka – jedná se o endemitní druh. Ostrov osídlil téměř celý vyjma poloostrova Jaffin a oblasti Trincomalee v severní části ostrova. K životu dává přednost všem typům lesů s dostatkem možného příjmu pitné vody, která je pro ně nezbytná a vysvětluje, proč se makak bandar nevyskytuje v Jaffin a Trincomalee, ve kterých je vody nedostatek.\nMakak bandar měří 43–53 cm a váží 4,1–8,4 kg u samce a 2,3–4,3 kg u samice; samci jsou větší. Srst je žlutohnědá až načervenalá, oční víčka černá. Srst na hlavě vytváří typickou chocholku. Holá tvář má u samců narůžovělé zbarvení, u samic bývá červená. Makak bandar se živí rozmanitou stravou, především pak ovocem a jinou rostlinnou potravou, pojídá však i hmyz. Potravu si při sběru ukládá do lícních toreb a sní ji v klidu později. Tlupa se skládá z 8 až 43 opic a je složena z několika samců, samic a mláďat, která, v případě že jde o samce, opouštějí v dospělosti tlupu. Rozmnožování probíhá na podzim, samice zhruba po 5 měsících gravidity porodí jedno mládě.\nMakak bandar je dle Mezinárodního svazu ochrany přírody považován za ohrožený druh a jeho populace klesá. Nebezpečí představuje především ničení přirozeného prostředí primátů, jako je například rozšiřování plantáží nebo klučení lesů. Mezi lety 1956–1993 bylo zničeno 50 % přirozeného prostředí makaků, což se na rozsahu populace projevilo. Nebezpečí představuje také zabíjení makaků, protože jsou považováni za škůdce.\nJsou známy celkem 3 poddruhy:\n\n"}
{"id": "1149309", "url": "https://cs.wikipedia.org/wiki?curid=1149309", "title": "Ivan Iljin", "text": "Ivan Iljin\n\nIvan Alexandrovič Iljin (; v Moskvě – 21. prosince 1954 v Zollikonu) byl ruský filosof, náboženský myslitel a publicista.\n\nNarodil se v aristokratické rodině rurikovského původu, jeho kmotrem byl car Alexandr III. Alexandrovič. V letech 1901 až 1906 vystudoval právo na Moskevské státní univerzitě a pod vlivem profesora Pavla Ivanoviče Novgorodceva se začal zajímat o filosofii. Svou doktorskou práci věnoval německé filosofii 19. století a roku 1911 vyjel na roční pobyt do západní Evropy, aby na ní pracoval. Soustředil se zejména na Hegelovu filosofii státu a práva.\n\nI když únorovou revoluci roku 1917 spolu s ostatními liberály schvaloval jako osvobození národa, bolševická revoluce o půl roku později ho zklamala a později ji popsal jako nejhorší katastrofu v dějinách ruského státu. Roku 1918 se sice ještě stal profesorem práva na Moskevské univerzitě a uveřejnil svou práci o Hegelovi, ale jeho antikomunistické názory ho stále více zaváděly do konfliktu s novým režimem. Byl několikrát uvězněn a roku 1922 spolu s řadou jiných intelektuálů opustil Rusko na takzvané lodi filozofů.\n\nV letech 1923 až 1934 působil Iljin jako profesor na berlínském Ruském vědeckém institutu. Stal se hlavním ideologem ruské „bílé“ (antikomunistické) emigrace a v letech 1927 až 1930 pro ni vydával časopis \"Kolokol\" (Zvon). V roce 1934 jej nacisté donutili odejít z práce a dali pod policejní dozor, ale s pomocí skladatele Sergeje Rachmaninova se roku 1938 Iljinovi podařilo emigrovat do Švýcarska. Usadil se v Ženevě, kde zůstal až do konce života.\n\nOstatky Ivana Iljina a jeho manželky byly roku 2005 převezeny ze Švýcarska do Ruska a jsou dnes uloženy na hřbitově Donského kláštera v Moskvě.\n"}
{"id": "1149313", "url": "https://cs.wikipedia.org/wiki?curid=1149313", "title": "Domeykit", "text": "Domeykit\n\nDomeykit je minerál, arsenid mědi, chemický vzorec CuAs. Je to cínově bílý až šedavý nerost kovového lesku, na vzduchu velmi rychle žlutě až pestře nabíhá; tvrdost 3 až 3,5, měrná hmotnost 7,2 až 8,1. Zpravidla se vyskytuje v podobě kusových nebo hroznovitých agregátů a jen vzácně tvoří izometrické krystaly v krychlové soustavě. Zpravidla se vyskytuje společně s jinými minerály, např. ryzím stříbrem, ryzí mědí a algodonitem.\n\nPoprvé byl popsán z dolu Algodones u města Coquimbo (Chile). Pojmenoval jej (1845) rakouský mineralog Wilhelm Haidinger podle polského/litevského/chilského mineraloga Ignacy Domeyka (1802-1889), který v té době v oblasti působil a v závěru kariéry byl rektorem univerzity v Santiagu (1867-1883)..\n\nBěloves (Náchod), Zwickau (Sasko), důl Cashin (Colorado), Houghton (Michigan), Ontario (Kanada), Coquimbo a Copiapó(Chile).\n\nJako podružná měděná ruda slouží k získávání kovu. Lze jej také leštit a využít k okrasným účelům.\n"}
{"id": "1149316", "url": "https://cs.wikipedia.org/wiki?curid=1149316", "title": "Figura (hudba)", "text": "Figura (hudba)\n\nFigura je drobný hudební útvar podobný motivu, na rozdíl od něj však obvykle nemá zvláštní význam a zní spíše na pozadí, jako doprovod nebo mezihra. \n\nFigura, která se ve skladbě opakuje stále dokola bez výraznějších obměn, se nazývá ostinátní figura. Pokud je tímto způsobem zpracovaná basová linka, jde o ostinátní bas.\n\nSled figur se nazývá figurace.\n"}
{"id": "1149318", "url": "https://cs.wikipedia.org/wiki?curid=1149318", "title": "Dobrodružství", "text": "Dobrodružství\n\nDobrodružství může být:\n\n\n\n\n\n\n\n\n"}
{"id": "1149321", "url": "https://cs.wikipedia.org/wiki?curid=1149321", "title": "Válečná generace", "text": "Válečná generace\n\nVálečná generace nebo také Válka generací (v německém originále Unsere Mütter, unsere Väter) je třídílný televizní seriál pojednávající o osudech pěti rozdílných přátel, žijících v době druhé světové války. Producentem seriálu je Nico Hofman a jeho společnost teamWorks.\n\nCelý příběh začíná roku 1941 v Berlíně. Pětice kamarádů si připíjí na rozloučenou; každý se v období války chystá jinam. Wilhelm a jeho mladší bratr Friedhelm jdou bojovat na frontu, Charlotte se stala zdravotní sestru a chystá se pracovat na polních nemocnicích, Greta se stane zpěvačkou a Viktor chce odjet do Spojených států, protože jako žid není v Německu v bezpečí.\n\nCharlotte je zamilovaná do Wilhelma, ale bojí se mu vyznat lásku, proto se rozhodne složit zkoušky zdravotní sestry a ošetřovat vojáky v týlu války. Wilhelm se spolu se svým mladším bratrem nechá naverbovat a stává se nadporučíkem. Přestože původně věří v rychlé vítězství německé strany, rychle ztrácí svůj optimismus. Friedhelm je intelektuál, kterého nejvíce zajímá literatura, i přesto se rozhodne nechat se naverbovat společně s bratrem do stejné jednotky. Greta se věnuje zpěvu a hodlá se stát zpěvačkou. Miluje židovského krejčího Viktora, ten ale musí ze strachu odjet do ciziny, nejlépe do Spojených států, proto se Greta prodá majorovi SS. Ten jí sice slíbí, že vydá Viktorovi dostačující opatření, ale neudělá to a nechá jej deportovat do koncentračního tábora.\n\nBratři Friedhelm a Wilhelm se rozdělí při snaze dobýt vysílací věž a Wilhelm téměř zemře. Friedhelm si myslí, že je bratr mrtvý a na krátkou dobu se vrací domů, než se rozhodne vrátit do války. Mezitím je Wilhelm schovaný v domě u lesa, kde hodlá zůstat. Němečtí vojáci na něj ale narazí a přestože ho původně považují za civilistu, náhodou si všimnou jeho vojenského vybavení. Předvedou ho před válečný soud, který ho odsoudí ke smrti zastřelením. Charlotte si myslí, že Wilhelm je mrtvý a proto začne vztah se svým nadřízeným. Greta pořádá vlastní turné, bude ale zpívat pouze na frontách pro vojáky. Na posledním vystoupením ztratí všechny iluze o konečném vítězství a neodpustí si poznámky v hostinci. Za to je zatčena a přestože při výslechu řekne, že je s už povýšeným \npodplukovníkem SS těhotná, je zavřena do cely. Viktorovi se společně s polkou Alinou povede utéct z deportačního vlaku a dostává se mezi polské partyzány. Ti o něm netuší, že je Žid a přestože je z Německa, vezmou jej mezi sebe.\n\nFriedhelmovi se v armádě daří a protože mezi polskými partyzány pozná Viktora, vyhne se léčce. Wilhelm sice byl odsouzen ke smrti oběšením, nakonec jej ale dají do \"čistky\", jednotky vytvořené k zabíjení Židů a vypalování domů na nevhodných místech. Po několika dnech zabije tyranského nadřízeného a utíká do Berlína. Greta je i nadále uvězněna ve vězení a několik dní před koncem války ji zastřelí. Charlotte pracuje v polní nemocnici, kde se spřátelí s ruskou sestrou Sonjou. Při evakuaci nemocnice se rozhodne zůstat a Sonju najít a i když se jí to podaří, veškeří dřívější obyvatelé a pacienti již odjeli. Proto sama jen se Sonjou v nemocnici zůstává a čeká na příjezd Rudé armády, která záhy přijíždí. Sonju popraví jakožto zrádkyni, ale Charlotte vezmou s sebou. S nimi se bezpečně dostává až do Berlína. Friedhelm tři dny před koncem války vede malou jednotku, po cestě ale narazí na Rudou armádu, sám se pak rozhodně nechat zabít a vyběhne proti nim.\n\nNa konci poslední epizody je pak v titulcích uvedeno, že Viktor zemřel roku 1997, Charlotta roku 2003 a Wilhelm stále žije. Zda byl skutečně celý seriál podle skutečné události, není uvedeno.\n\nUvedení Válečné generace vyvolalo, především v Německu, smíšené reakce. Zatímco část diváků chválila snahu tvůrců o zfilmování války z pohledu obyčejných Němců, druhá část tvůrcům vytýká alibismus. Největší kritika přišla z Polska a to kvůli vyobrazení polského odboje a fakt, že Poláci jako jediní ze seriálu jsou otevřeně xenofobní vůči Židům. Obecné hodnocení diváků dle česko-slovenské filmové databáze je ale velmi dobré.\n"}
{"id": "1149330", "url": "https://cs.wikipedia.org/wiki?curid=1149330", "title": "Opusové číslo", "text": "Opusové číslo\n\nOpusové číslo (z latinského \"opus\" = dílo, práce) je pořadové číslo určitého díla v rámci seznamu prací umělce. Používá se zejména v hudbě, často ve formě zkratky Op. následované samotným číslem. Díla jsou obvykle řazena chronologicky podle doby vzniku nebo vydání, a podle opusového čísla tak lze například zařadit skladbu do určitého tvůrčího období umělce. Kromě toho jsou opusová čísla užitečná při rozlišování skladeb, které mají podobný název (například různé klavírní sonáty ve stejné tónině). \n\nV praxi je někdy využití opusových čísel pro orientaci v dílech jednotlivých skladatelů komplikovanější kvůli jejich nesystematickému přidělování. Zpočátku je přidělovali vydavatelé pouze publikovaným dílům, a to podle pořadí vydání, které se nemuselo shodovat s pořadím vzniku. Kromě toho bylo do jednoho vydaného svazku (s jedním opusovým číslem) sdružováno více skladeb. Například prvních pět opusů Arcangela Corelliho obsahuje vždy po dvanácti houslových sonátách. Jednotlivé skladby se pak označují jako op. 1, č. 1 nebo op. 1/1 apod. \n\nV 19. století začali skladatelé častěji sami přidělovat svým skladbám opusová čísla, která tak lépe odrážela pořadí jejich vzniku. Přidělovali je obvykle jednotlivým skladbám, nicméně písně a drobné skladbičky byly stále sdružovány do sbírek s jedním číslem, případně jim nebylo opusové číslo přiděleno vůbec. V některých případech (Richard Strauss, Antonín Dvořák) nebyla opusová čísla přidělována postupně (například Dvořákova Symfonie č. 5 z roku 1875 má opusové číslo 76, o pět let mladší Symfonie č. 6 je op. 60), nebo bylo již přidělené opusové číslo později použito pro zcela jinou skladbu.\n\nKoncem 19. století se mezi skladateli rozšířil zvyk dávat svým dílům popisné názvy, které postačují pro identifikaci skladby, a od používání opusových čísel se částečně ustoupilo, i když je dodnes někteří autoři svým dílům přiřazují. \n\nPro jednoznačnou identifikaci skladeb autorů, kteří opusová čísla svým dílům vůbec nepřidělovali (většina barokních skladatelů), nebo jejichž tvorba je opusovými čísly pokryta velmi neúplně nebo nekonzistentně, se dnes místo opusových čísel používají spíše katalogy sestavené muzikology. U každé skladby je uveden kód katalogu, který je odvozen buď od jména skladatele, nebo katalogizátora, a pořadové číslo. Tímto způsobem je zpracováno například dílo těchto skladatelů:\n\n"}
{"id": "1149332", "url": "https://cs.wikipedia.org/wiki?curid=1149332", "title": "Pod křídlem tajfunu", "text": "Pod křídlem tajfunu\n\nPod křídlem tajfunu je název společného českého vydání dvou detektivních povídek od ruských sovětských spisovatelů. První z nich je \"Tajfun\" (1976, Тайфун) od Viktora Alexejeviče Pronina (*1938) a druhou \"Křídlo tajfunu\" (1975, Крыло тайфуна) od Nikolaje Ivanoviče Korotějeva (1927-1978). Povídky spojuje to, že jejich děj je situován do vzdálených východních oblastí Sovětského svazu a že do děje významně zasahuje tajfun.\n\nPovídky vydalo roku 1980 nakladatelství Albatros jako 136. svazek své sešitové edice Karavana, přeložili je Jaroslava Bitzanová a Julie Heřmanová a ilustroval Jiří Pavlík.\n\n"}
{"id": "1149333", "url": "https://cs.wikipedia.org/wiki?curid=1149333", "title": "Kostel svatého Jana Evangelisty (Zahořany)", "text": "Kostel svatého Jana Evangelisty (Zahořany)\n\nKostel svatého Jana Evangelisty je římskokatolický kostel zasvěcený svatému Janu Evangelistovi v Zahořanech v okrese Chomutov. Od roku 1963 je chráněn jako kulturní památka. Kostel stojí ve středu vesnice mezi rybníkem a zemědělským dvorem.\n\nFarní kostel v Zahořanech je poprvé zmiňován roku 1367, kdy platil vysoký papežský desátek (24 grošů). Během husitských válek byl poškozen, ale Raberové z Brus ho nechali opravit. V roce 1589 do něj nechal majitel panství, Jan Raber, postavit renesanční oltář vytesaný kadaňským sochařem Jörgem Mayerem z kojetínského pískovce. Kostel jako jediná stavba ve vesnici přečkal třicetiletou válku. Obnovy se vesnice dočkala až v 60. letech 17. století, i když samotný kostel byl barokně přestavěn už v roce 1743 a věž postavil stavitel J. Siegl v roce 1754. V roce 2001 byl kostel s propadlou střechou v havarijním stavu.\n\nRenesanční oltář byl ve druhé polovině 19. století na pokyn knížete Josefa Lobkovice převezen do vintířovského zámku, na jehož půdě byl objeven až v roce 1989. V roce 1997 o něm vznikl dokument České Televize \"Lapidárium: Příběh kamenného oltáře\" a od dva roky později byl sochařkou Hanou Forstovou zrekonstruován.\n\nKostel má jednoduchou obdélnou loď s polygonálním presbytářem orientovaným na východ. Před západní průčelí byla přistavěna věž. Uvnitř býval hlavní portálový oltář z roku 1754 od sochaře J. J. Beyera a truhláře A. Steinera. Oltář byl upraven v roce 1821 a v roce 1867 do něj byl vsazen nový obraz od Františka Čermáka. Kromě něj v kostele byl také boční oltář svatého Vojtěcha a kazatelna z roku 1756, kterou společně vytvořili A. Steiner a Jakub Eberle.\n\n\n"}
{"id": "1149339", "url": "https://cs.wikipedia.org/wiki?curid=1149339", "title": "Arno Steinwender", "text": "Arno Steinwender\n\nArno Steinwender (* 16. listopadu 1976, Vídeň) je rakouský vývojář deskových her. Ve svém volném čase vymýšlí deskové hry, za které byl několikrát vyznamenán.\n\nPo vysokoškolském vzdělání jako učitel (aprobace matematika a fyzika na Vídeňské univerzitě) následoval vystudovanou profesi. Z původně malé databáze herních recenzí – \"get.to/spiele\", kterou založil, se rozvinula webová stránka \"spieletest.at\", jeden z největších informačních portálů v německy mluvících zemích zabývající se vším, co je společné s hrou.\n\nNáhodně se mu podařilo navázat kontakt s vídeňskou agenturou \"White Castle\", (Ronald Hofstätter, Anita Landgraf), se kterou od té doby úzce spolupracuje. Jeho první dílo \"Venga-Venga!\" bylo uvedeno na trh nakladatelstvím Selecta.\n\nJako jeden z nejúspěšnějších rakouských vývojářů deskových her vytváří ročně okolo 20 herních návrhů. Opakovaně se věnuje pracím na zakázku. Takto vznikla např. společenská desková hra pro Wiener Linien (dopravní síť ve Vídni) nebo hra o detektivovi na kole ze známé rakouské televizní série Tom Turbo.\n\n"}
{"id": "1149342", "url": "https://cs.wikipedia.org/wiki?curid=1149342", "title": "Kostel svatého Michaela archanděla (Všestudy)", "text": "Kostel svatého Michaela archanděla (Všestudy)\n\nKostel svatého archanděla Michaela je zřícenina římskokatolického kostela zasvěceného svatému Michaelu ve Všestudech v okrese Chomutov. Od roku 1963 je chráněn jako kulturní památka. Kostel stojí nad rybníkem ve východní části vesnice. Obklopuje ho zrušený hřbitov v jehož rohu stojí zřícenina klasicistní márnice.\n\nKostel ve Všestudech vznikl pravděpodobně na přelomu 13. a 14. století. V první polovině šestnáctého století se v okolí Chomutova šířilo protestanství. Z let 1565 a 1567 jsou známé stížnosti chomutovského hejtmana na nevhodné chování zdejšího katolického faráře a z roku 1611 se dochovala zpráva, podle které byl všestudský kostel protestantský.\n\nV roce 1775 kostel vyhořel a o čtyři roky později proběhla rekonstrukce, díky které získal základ dochované klasicistní podoby. Věž byla přistavěna až v roce 1898. Po druhé světové válce začal kostel chátrat a počátkem devadesátých let 20. století byl v tak špatném stavu, že bylo rozhodnuto o demolici, ke které však nedošlo. Po roce 2000 započaly rekonstrukční práce, ale jedinou částí, kterou se povedlo dokončit je střecha věže.\n\nBudova kostela je obdélná jednolodní stavba s presbytářem ukončeným trojbokým závěrem zpevněným odstupňovanými opěrnými pilíři. Zdivo presbytáře a části lodi pochází z původní gotické stavby. V severní zdi se nachází zazděný gotický portál. K severní straně přiléhá valeně zaklenutá sakristie a v severozápadním rohu stojí štíhlá věž s jehlancovou střechou. Loď mívala plochý strop a v západní části stála kruchta.\n\nUvnitř kostela býval novorenesanční oltář od Josefa Krejčíka s obrazem archanděla Michaela z roku 1900 a dva novorománské boční oltáře s barokními rámy. Kromě nich patřily k výbavě kostela pískovcová křtitelnice, polychromovaná socha Madony a sedm dřevěných soch světců ze druhé poloviny 18. století.\n\nVýchodně od kostela stojí u domu čp. 30 barokní kamenný kříž.\n\n\n"}
{"id": "1149344", "url": "https://cs.wikipedia.org/wiki?curid=1149344", "title": "Konfiskace majetku lichtenštejnských občanů", "text": "Konfiskace majetku lichtenštejnských občanů\n\nKonfiskace majetku lichtenštejnských občanů v roce 1945 je jedním z citlivých témat novodobé historie Československa a České republiky, zejména konfiskace majetku knížecího rodu Liechtensteinů. Kromě osmi členů vládnoucí dynastie přišlo o majetek i dalších 30 občanů Lichtenštejnského knížectví. Tuto dějinnou událost podrobně prozkoumala společná česko-lichtenštejnská komise historiků, která byla vytvořena vládami obou zemí po obnovení diplomatických styků, ke kterému došlo 18. září 2009. \n\nLichtenštejnská vláda se nevzdala nároků svých občanů, rovněž vládnoucí kníže Hans Adam II. se nároků svého rodu nevzdal a doufá, že česká strana si jednoho dne uvědomí, jaká křivda se občanům Lichtenštejnska stala a bude se snažit tento problém řešit. Nejedná se o vnitrostátní, ale mezinárodní problém, kam vstupuje mezinárodní právo. Benešovy dekrety neměly být podle názoru knížete Hanse Adama II. na majetek lichtenštejnských občanů nikdy použity, případná restituce proto nebude jejich prolomením, ale pouhým odstraněním zneužití dekretů a jejich důsledným naplněním.\n\nLichtenštejnské knížectví zrušilo svou armádu v roce 1868 a od té doby bylo ve všech konfliktech neutrální zemí. Jako malá země, jejíž teritorium nelze ani vojensky bránit, se musí spoléhat na respektování své neutrality. Také po celou druhou světovou válku dodržovalo Lichtenštejnsko přísnou neutralitu. Protože po 1. světové válce knížectví uzavřelo celní a měnovou unii se Švýcarskem, jehož pohraniční a celní stráž hlídala a dodnes hlídá jeho hranice, dodržovalo i předpisy svého rovněž neutrálního souseda. \n\nVe dnech 2.–3. března 1939 vykonal kníže Franz Josef II. zdvořilostní státní návštěvu v Berlíně, kde se setkal s ministry říšské vlády i s Adolfem Hitlerem. Krátce po této návštěvě se 24. března 1939 pokusilo Národně-socialistické hnutí v Lichtenštejnsku o státní převrat, ale neuspělo a jeho význam výrazně klesl. Naprostá většina obyvatel se postavila za knížete a vyslovila se pro neutralitu a nezávislost své země. \n\nDalší anexe knížectví hrozila v srpnu 1943 v souvislosti s nakonec nerealizovaným plánem únosu papeže Pia XII. z Vatikánu a jeho usídlením ve Vaduzu pod kontrolou Třetí říše. Kníže, jeho vláda a parlament uhájili nezávislost Lichtenštejnska, ale Vaduz byl u nacistů neustále v podezření, že provádí špionáž proti Německu. Styky se Spojenci udržovalo knížectví přes Švýcarsko. Lichtenštejnsko také poskytlo v letech 1933–1944 pomoc asi 400 uprchlíkům, z nich bylo 125 židovské národnosti. \n\nJeště před osvobozením působil na švýcarském generálním konzulátu v Praze jako zmocněnec knížete princ Karel Alfréd (1910–1985). Zatímco neutrální Lichtenštejnsko počítalo s pokračováním diplomatických styků s Československem hned po jeho osvobození, již počátkem roku 1945 mělo signály, že Československo si jejich obnovení nepřeje. Exilová vláda totiž pod tlakem komunistů a jimi vnuceného tzv. Košického vládního programu již v té době plánovala konfiskaci majetku občanů německé národnosti, mezi které zařadila i občany Lichtenštejnska. \n\nV únoru 1945 Československo obnovilo diplomatické styky se Švýcarskem, které v březnu 1939 uznalo jeho okupaci, ale s Lichtenštejnskem je neobnovilo. \nKdyž hrozila konfiskace majetku Liechtensteinů v Československu, švýcarský generální konzul v Praze Albert Huber upozornil dne 19. 6. 1945 československé ministerstvo zahraničních věcí, že by šlo o zásah proti hlavě nezávislého státu. Ministerstvo si v té době bylo vědomo zahraničně-politických rizik, zejména pak toho, že konfiskace majetku bez náhrady by ve Švýcarsku a na Západě \"„…mohla vyvolat nesprávný a zkreslený dojem o poměrech u nás“\". \n\nMajetek knížete Františka Josefa II. a dalších členů rodiny byl zkonfiskován na základě dekretů prezidenta republiky. Vyhláškou Okresního národního výboru v Olomouci ze dne 30. 7. 1945 č. 470 byl František Josef II. z \"Lichtenštejnů\" označen podle § 1 odst. 1 písm. a) dekretu prezidenta republiky č. 12/1945 Sb., za osobu \"německé národnosti\". Proti vyhlášce, podle poučení, mohl jmenovaný uplatnit nárok na \"výjimku\" z konfiskace podle § 1 odst. 2 dekretu prezidenta republiky u Okresního národního výboru v Olomouci, a to do 15 dnů ode dne vyvěšení vyhlášky. \n\nKníže František Josef II. podal stížnost proti vyhlášce prostřednictvím svého generálního zmocněnce, kterým byl jeho mladší bratr Karel Alfréd. Protestoval, že byl označován za Němce s účinky konfiskace zemědělského majetku a že vyhláška nebyla doručena ani jemu, ani jeho zmocněncům v Československu, a proto je podle něj právně neúčinná. Také namítal, že vyhláška neobsahovala poučení o opravném prostředku. \n\nLichtenštejnský kníže také namítal, že byl zcela svévolně označen jako \"osoba německé národnosti\" ve smyslu § 2 dekretu č. 12/1945 Sb., a také, že se nikdy při žádném sčítání lidu v rozhodném období po roce 1929 nepřihlásil za příslušníka německé národnosti a nebyl také nikdy členem politické strany nebo formace, které sdružovaly občany německé národnosti. Většina členů rodiny Liechtensteinů v době sčítání lidu odjela z Československa, protože jako národnost nemohli uvést, že jsou „Lichtenštejnci“ (byli občany Lichtenštejnska). Kníže se v této době tedy prokazatelně nacházel mimo území ČSR.\n\nNa zavedení národní správy a hrozbu následné konfiskace majetků reagoval kníže prostřednictvím svého právního zástupce JUDr. Emila Sobičky v Praze. Profesor JUDr. František Weyr (spoluautor československé ústavy) pak pro něj vypracoval v letech 1945 a 1947 právní posudky, které zcela odmítaly konfiskaci pro rozpor s dobovým právem. Základní argumenty Liechtensteinů proti konfiskaci lze shrnout takto:\n\n\nV čele správy lichtenštejnských majetků byl i za protektorátu Čech JUDr. František Svoboda, jehož úřad sídlil v Olomouci. Naprostou většinu knížecích zaměstnanců tvořili Češi (191 z 215), na ústředním ředitelství pracovalo 12 Čechů a 11 Němců. Princ Karel Alfréd mnohokrát intervenoval ve prospěch českých zaměstnanců u protektorátních a německých úřadů, včetně gestapa. Lichtenštejnská správa vědomě ignorovala některá okupační nařízení a např. vyplácela mzdy zaměstnancům odsouzeným za protinacistickou činnost a jejich rodinám vyplácela finanční podporu. Přesto komunisty ovládané poválečné instituce lživě tvrdily (jak bylo v této době zvykem), že knížecí správa byla plná nacistů.\n\nHoršící se situace přiměla v červnu 1945 vrchního ředitele Františka Svobodu k návštěvě sekčního šéfa ministerstva zemědělství Jiřího Koťátka (který byl za války v Moskvě). Ten Svobodovi řekl, že vláda je připravena jmenovat národního správce, který ukončí anarchii v ústředním ředitelství v Olomouci, kde dosud pracují i Němci. Svobodovy námitky odmítl se slovy: \"„Právní stav nás nezajímá, neřešíme ho, je to záležitost ministerstva zahraničí. Zůstáváme pevní bez ohledu na to, že vlastník je příslušníkem neutrálního státu, suverénem, a že v jeho prospěch intervenují západní strýčkové.“\"\n\nPrávní rozbor ministerstva zahraničí ze 7. listopadu 1945 ale považoval vyvlastnění majetku knížecího rodu bez náhrady za neudržitelné a předpokládal, že Československo bude muset Liechtensteinům zaplatit finanční náhradu. Sympatie jim vyjadřovali národní socialisté. Koaliční partneři komunistů v Národní frontě si ale kvůli Liechtensteinům nechtěli pálit prsty. Z mnoha dochovaných dobových písemností československých úřadů je vidět, že si byly dobře vědomy nezákonného postupu a ministerstvo zahraničí i financí počítalo s odškodněním lichtenštejnských občanů. To ale kategoricky odmítala komunisty ovládaná ministerstva vnitra a zemědělství. Když se komunistický ministr zemědělství Julius Ďuriš dozvěděl v létě 1947, že Nejvyšší správní soud se chystá zrušit všechny konfiskace majetku lichtenštejnských občanů jako nezákonné, prosadil odložení veřejného jednání soudu na \"\"neurčito\"\".\nPo interních právních analýzách, intervencích švýcarského vyslance a názoru ministerstva spravedlnosti a referentů Nejvyššího správního soudu, dospěly československé úřady v únoru 1948 k závěru, že lichtenštejnské občany bude nutné přece jen finančně odškodnit. Jednalo se jen o výši odškodnění. Komunistický převrat tomu ale zabránil. V roce 1951 pak Nejvyšší správní soud v novém složení komunistickému režimu loyálních soudců, na neveřejném jednání odmítl odvolání knížete Františka Josefa II. z Liechtensteinu proti konfiskaci jeho majetku. Stejně dopadly i odvolání ostatních občanů Lichtenštejnska.\n\nPříznačné je, že s občany neutrálního Lichtenštejnska se nejednalo spravedlivě, jak ukazuje odlišná praxe československých úřadů u občanů Švýcarska, USA a dalších států, kteří hovořili německým jazykem. U občanů těchto zemí se jejich německá národnost ignorovala. Podle oběžníku ministerstva vnitra č. 5 z 25. srpna 1945 byly úřady upozorněny, že např. u občanů Švýcarska se rozlišuje pouze jedna národnost, a to švýcarská a mateřský jazyk nemá podle místních zákonů žádný význam (ačkoliv se ve Švýcarsku rozlišují čtyři národnosti a jazyky, včetně německého). Paradoxní je, že občané Rakouska se později dočkali odškodnění za zkonfiskované majetky, ačkoliv měli německou národnost a muži bojovali v ozbrojených silách Třetí říše (pokud se neprovinili proti ČSR).\n\nKonfiskace majetku Liechtensteinů v ČSR znamenala pro ně okamžitou ztrátu 80-90 % jejich majetku, což dopadlo na rozpočet rodu i na financování státního rozpočtu Lichtenštejnska. Také majetek rodu v Rakousku byl těžce poškozen a navíc do roku 1955 ležel v sovětské okupační zóně. Kníže František Josef II. byl v 60. letech nucen prodat část pozemků v Rakousku a některá cenná umělecká díla. Z vážných finančních problémů se Lichtenštejnsko a Liechtensteinové dostali až koncem 60. let 20. století díky hospodářským reformám, podporujícím rozvoj průmyslu a služeb. Průmysl a bankovnictví se staly motorem růstu životní úrovně v zemi. Po roce 1970 se podařilo dát do pořádku i majetky rodu v Rakousku, které byly poškozeny válečnými událostmi a sovětskou okupační správou (např. zničený a vyrabovaný zámek Neue Liechtenstein u Vídně). \n\nKromě osmi členů vládnoucí dynastie, včetně hlavy neutrálního spřáteleného státu knížete Františka Josefa II., bylo konfiskací majetku postiženo dalších 30 občanů Lichtenštejnska. Mezi nimi byl největší majetek zabaven bankéři židovského původu Johann Alexander baron von Königswarter (1890-1950?). Ten po antisemitských útocích v Německu přijal v roce 1930 lichtenštejnské občanství. Na území ČSR vlastnil zámek a velkostatek Šebetov severně od Brna (4000 hektarů). Občanství neutrálního Lichtenštejnska mu za okupace na území protektorátu nejprve zachránilo život a majetek (gestapo ho několikrát vyslýchalo, musel opustit zámek). Na základě lichtenštejnského občanství byl ale v roce 1945 označen za Němce a veškerý majetek mu byl zkonfiskován (zámek Šebetov byl vyrabován německou i Rudou armádou) a baron byl jako „Němec“ odsunut do Rakouska, kde v nuzných podmínkách zemřel. \n\nSeznam občanů Lichtenštejnska, kterým byl v roce 1945 zkonfiskován majetek v Československu \n\n1 Baronka Hedwig von Berg und Wurmbrand-Stuppach pozemky v Šahách a Drienovu, 2900 ha\n2 Dr. Albert Bloch bankovní aktiva\n\n3 Ida Brändle podíl na hotelu Zlatý lev v Karlových Varech\n\n4 Marie de Charmant 20% akcií v Šuranském cukrovaru\n\n5 Pierre de Charmant společný podíl s č. 4\n\n6 Baronka Antonia von Falz-Fein šperky, bankovní vklad v Novém Mestě nad Váhom\n\n7 Maria von Frankl 50% podíl v otcovském zámku a pozemcích ve Veĺkých Šarovcích\n\n8 Gertrud Hartmann 50% podíl v rodinném podniku Josef Hilpert Glasperlenfabrik v Nové Vsi nad Nisou\n\n9 Dorothea von Janotta zámek a statek Štemplovec, bankovní aktiva, státní dluhopisy, stříbro\n\n10 Baron Johann Alexander von Königswarter zámek a statek Šebetov, 4000 ha pozemků, bankovní aktiva, šperky\n\n11 Princ Alois z Liechtensteinu zámek a statek Velké Losiny, 5800 ha pozemků, cenné papíry, podíly na 9 firmách\n\n12 Kníže František Josef II. z Liechtensteinu cca 69 000 ha pozemků, zámky Lednice, Valtice a další, cenné papíry, bankovní vklady, umělecká díla, 10 firem a podíly v 26 firmách \n13 Princ Bedřich z Liechtensteinu cenné papíry\n\n14 Princezna Irma z Liechtensteinu cenné papíry\n\n15 Princ Emanuel z Liechtensteinu společně s bratrem Janem zámek a statek Nové Zámky (Zahrádky), 2000 ha pozemků\n\n16 Princ Jan z Liechtensteinu společně s bodem 15\n\n17 Princezna Ludmila z Liechtensteinu pozemky v Mělníku-Pšovce, Hoštejně, Čížové, celkem cca 5300 ha pozemků\n\n18 Princezna Olga z Liechtensteinu pozemky a budovy na Vambersku, cenné papíry, bankovní aktiva\n\n19 Franziska Näscher nemovitost v Opavě\n\n20 Dr. Hans Nissl společně s bodem 21, nájemní dům v Českých Budějovicích, cenné papíry\n\n21 Renate Nissl společně s bodem 20\n\n22 Alfred Nitsche společně s bodem 23 a 24, nemovitost v Karlových Varech, statek v Horním Slavkově, továrna na žiletky\n\n23 Melanie Nitsche společně s bodem 22 a 24\n\n24 Günter Nitsche společně s bodem 22 a 23\n\n25 Harriet Nottebohm cenné papíry, společně s bodem 26\n\n26 Hermann Nottebohm společně s bodem 25\n\n27 Baronka Marie von Reitzes-Marienwert akciový podíl v cukrovaru v Nitře\n\n28 Adolf Risch obchod s dřevem a uhlím v Piešťanech\n\n29 Gertrud Schädler cenné papíry\n\n30 Stefanie Marianne Schädler cenné papíry\n\n31 Albin Seemann nemovitost v Bratislavě, vkladní knížka\n\n32 Peter Seemann totéž s bodem 31\n\n33 Minka Strauss majetkový podíl na statku Štrkovec, Šoporňa, 828 ha pozemků\n\n34 Olga Tomala obligace, akcie\n\n35 Anton Wanger cenné papíry, automobil Škoda\n\n36 Antonie Weiss bankovní aktiva v Jablonci nad Nisou\n\n37 Hrabě Ferdinand Wilczek akciové podíly v důlních podnicích na Ostravsku\n\n38 Hraběnka Mignon Wurmbrand-Stumpach společně s bodem 1\n"}
{"id": "1149346", "url": "https://cs.wikipedia.org/wiki?curid=1149346", "title": "Nikolaj Ivanovič Korotějev", "text": "Nikolaj Ivanovič Korotějev\n\nNikolaj Ivanovič Korotějev (; 1927, Tver - 1978) byl ruský sovětský novinář a spisovatel.\n\nPůvodním povoláním byl zdravotník. Publikovat začal roku 1949. Roku 1956 úspěšně ukončil studium na Literárním institutu Maxima Gorkého v Moskvě. Pracoval v novinách \"Комсомольская правда\" (Komsomolskaja pravda) a v časopisech \"Вокруг света\" (Kolem světa) a \"Искатель\". Byl členem Svazu novinářů SSSR.\n\nJe autorem dobrodružných příběhů s detektivní a vojenskou tematikou. Některé z nich jsou určeny pro děti a mládež. Byl velkým znalcem života v tajze a zabýval se vztahem člověka k přírodě.\n\n"}
{"id": "1149351", "url": "https://cs.wikipedia.org/wiki?curid=1149351", "title": "Antonín Venc", "text": "Antonín Venc\n\nAntonín Venc ( Brno – Brno) byl farář Českobratrské církve evangelické.\nNarodil se v Brně. Jeho otec byl obuvníkem pocházejícím z Českomoravské vysočiny. V roce 1920 maturoval s vyznamenáním na II. českém státním gymnáziu v Brně a ve stejném roce nastoupil na tehdejší Husovu evangelickou bohosloveckou fakultu v Praze. Po dvou semestrech studium přerušil a dal se do služeb Armády spásy. Zde se seznámil se svou manželkou Huldou, která tam působila zvláště v sociální oblasti. Po čtyřech letech, včetně absolvování vojenské služby v československé armádě, se vrátil na bohosloveckou fakultu, kterou ukončil v roce 1928.\n\nJiž jako student bohosloví sloužil v někdejší evangelické kazatelské stanici v Praze Břevnově. Po dokončení studií byl zvolen vikářem a po roce farářem v Liptále. V září 1930 byl zvolen za prvního faráře nově ustaveného evangelického sboru Brno - Židenice. K tomuto sboru patřily tehdy kazatelské stanice v Husovicích a v Blansku.\n\nMěl silné sociální cítění a byl nebojácný. Příkladem je, že i přes přísný zákaz synodní rady z 10. prosince 1938 pokřtil šest dospělých Židů pro jejich možnou záchranu.\n\nV roce 2005 jmenován čestným občanem brněnské městské části Židenice.\n\n"}
{"id": "1149352", "url": "https://cs.wikipedia.org/wiki?curid=1149352", "title": "Hřížení", "text": "Hřížení\n\nHřížení je způsob vegetativního rozmnožování rostliny, při kterém vzniká nový jedinec, hříženec. Hřížení spočívá ve vložení dřevnatějícího výhonu do půdy, kde v místě styku se zeminou dojde k probuzení spícího pupenu, ze kterého vyrostou kořeny nové rostliny.\n\nJe jedním z nejstarších způsobu rozmnožování. Jeho výhodou je poměrná spolehlivost, jednoduchost, nepoškození mateřské rostliny a plné zachování jejích vlastností i u nové rostliny. Mezi nevýhody patří pomalost při získávání většího počtu nových jedinců a proto se ve velkovýrobě používá jen ojediněle.\n\nJe vhodné rostlinu, kterou chceme množit, již předem připravit hlubším seříznutím a zvýšenou dávkou dusíkatého hnojiva se podpoří tvorba nových a dostatečně dlouhých výhonů.\n\nVlastní hřížení, obvykle prováděné na jaře, spočívá v ohnutí jednoletého výhonu mateční rostliny v co nejmenším oblouku a ponoření části výhonu do vyhloubené jamky v půdě, tam se zahrne a zapevní; někdy se v místě zasypáni nařezává u výhonu kůra. Obvykle se doporučuje, aby vrchol výhonu z půdy vyčníval nebo alespoň směřoval vzhůru. Půda nemá být příliš těžká ani vysýchavá, v suchém období je vhodná střídmá zálivka.\n\nAž do zakořenění, což obvykle trvá půl až jeden rok, musí být výhon spojen s mateřskou rostlinou. Hříženec s jemnými kořínky se může před přesazením dopěstovat na původním místě ještě další rok.\n\nPři potřebě vyprodukovat za stejnou dobu více jedinců lze u některých druhů rostlin používat modifikovaný způsob. Princip spočívá v tom, že výhon se ponoří a upevní v půdě na několika místech (vlnovité hřížení), nebo v jednodušších případech se zahrne zeminou v celé délce. Z takto upraveného výhonu lze získat větší počet identických rostlin, ty jsou ale zpočátku slabší a musí se déle pěstovat.\n\nTento vegetativní způsob rozmnožování je vhodné použít u druhů poléhavých, plazivých a popínavých, lze takto také rozmnožovat většinu keřů s dlouhými letorosty (líska, šeřík, dřín, pustoryl, růže, tavolník, zlatice, skalník, trojpuk atd.). V zahradnické praxi je efektivní u druhů a kultivarů, které se málo úspěšně množí řízkováním a jinými způsoby. \n\nVe volné přírodě dochází u některých dřevin ke spontánnímu hřížení, při kterém zakořeňují spodní větve přitisknuté k zemi. Děje se to hlavně ve vyšších polohách, kde dřeviny mívají více keřovitý vzrůst a jejich větve zarostlé přízemní vegetaci jsou k zemi přitlačeny sněhem (vrba, jeřáb, bříza i borovice kleč).\n"}
{"id": "1149353", "url": "https://cs.wikipedia.org/wiki?curid=1149353", "title": "Třída Armstrong", "text": "Třída Armstrong\n\nTřída Armstrong je třída oceánografických výzkumných lodí amerického námořnictva. Tvoří ji dvě jednotky pojmenované \"Neil Armstrong\" a \"Sally Ride\". Plavidla jsou postavena podle civilních standardů a jejich provoz na základě získaného kontraktu zajišťují civilní vědecké instituce – v prvním případě Woods Hole Oceanographic Institution a v druhém Scripps Institution of Oceanography při University of California. Plánovaná životnost plavidel je 50 let.\n\nDvě výzkumné lodě této třídy staví americká loděnice Dakota Creek Industries v Anacortes ve státě Washington. Prototypová jednotka \"Neil Armstrong\" byla v letech 2012–2015 postavena jako náhrada za výzkumnou loď RV \"Knorr\" (AGOR-15). V září 2015 loď úspěšně dokončila zkoušky a dne 23. září 2015 byla přijata do služby.\n\nJednotky třídy \"Armstrong\":\nPosádku plavidla tvoři 20 civilních námořníků a 24 vědců. Nejvyšší rychlost dosahuje 12 uzlů.\n"}
{"id": "1149358", "url": "https://cs.wikipedia.org/wiki?curid=1149358", "title": "Dülmen", "text": "Dülmen\n\nDülmen je německé město nacházející se v zemském okrese Coesfeld na severozápadě spolkové země Severní Porýní-Vestfálsko. K 31. prosinci 2014 v něm žilo 45 903 obyvatel.\n\nDülmen leží v jižní části vládního obvodu Münster. Jižním směrem protéká řeka Lippe, severně se rozkládá kopcovina Baumberge a na východě se vine tok Ems. Jižně je také lokalizovaný průmyslový region Porúří.\n\nV důsledku reforem místní samosprávy v roce 1975 bylo město rozděleno na sedm obvodů:\n\nPrvní zmínky o Merfeldu jsou datovány kolem roku 890 n. l. Součástí města se stal v roce 1975. Chovají se zde tzv. dülmenští poníci.\n\nPrvní dochovaná zmínka je datována k roku 889 n. l., když bylo místo uvedeno pod názvem \"Dulmenni\" jako majetek werdenského opatství. Městská práva mu byla přidělena roku 1311. K hanzovnímu spolku se Dülmen připojil v roce 1470. Ve středoveku se jednalo o součást církevního knížectví Münsterského biskupství, suveréna v rámci Svaté říše římské.\n\nRoku 1803 se uskutečnila jeho mediatizace. Po krátké etapě v rukou rodu Croÿ, se v roce 1811 dostalo pod francouzskou správu. Napoleonova porážka znamenala přechod města do držby pruské provincie Vestfálsko.\n\n\n\n"}
{"id": "1149361", "url": "https://cs.wikipedia.org/wiki?curid=1149361", "title": "Batávské povstání", "text": "Batávské povstání\n\nK Batávskému povstání, které začalo roku 69, došlo poté, co se proti římské nadvládě vzbouřil spojenecký kmen Batávů, žijící na území dnešního Nizozemska. Batávy podpořily i další germánské kmeny, ale Římanům se podařilo roku 70 vzpouru potlačit.\n\nBatávové byli od počátku 1. století římskými spojenci. Sice nemuseli platit daně, ale zavázali se posílat své muže bojovat za Řím. Ten po smrti císaře Galby procházel krizí. O vládu v něm usilovali Otho, Vitellius a Vespasianus. Vitelliovi se podařilo obsadit Řím a součástí armády, se kterou se chtěl postavit Vespasianovi v Itálii měli být i Batávové. Ti však boj v daleké cizině odmítli a vzbouřili se.\n\nDo čela Batávů se postavil Julius Civilis, velitel pomocných batávských oddílů v římských legiích. Příčinou povstání měl být podle Tacita i fakt, že Římané začali Batávy považovat spíše za otroky než spojence. K Batávům se přidaly kmeny Frísů, Kaninefátů a také germánské kmeny pocházející z východního břehu Rýna. Povstalci ničili římské pevnosti na Rýnu a římská sídliště. Civilis nejdříve předstíral, že je Vespasiánovým stoupencem a bojuje proti Vitelliovi. Po jeho porážce dal jasně najevo úmysl vytvořit nezávislý germánský stát. Vespasianus proti němu poslal deset legií, v jejichž čele stál Quintus Petilius Cerialis. Ten začal revoltu tvrdě potlačovat, zároveň ale poraženým vždy nabídl výhodný mír. Povstalce se mu tak podařilo rozdělit a donutit k jednání i Julia Civila. Informace o průběhu jednání ani o dalších osudech germánského vůdce se nedochovaly. Je ale známo, že vzpoura roku 70 skončila a Batávové se opět podřídili Římu, který měl celou oblast následující dvě století pod kontrolou.\n"}
{"id": "1149371", "url": "https://cs.wikipedia.org/wiki?curid=1149371", "title": "Johann Rudolf Glauber", "text": "Johann Rudolf Glauber\n\nJohann Rudolf Glauber (10. března 1604, Karlstadt am Main – 16. března 1670, Amsterdam) byl německo-nizozemský alchymista, chemik a lékárník. Někdy je nazýván \"otcem chemie\".\n\nNarodil se v početné rodině holiče v německém Karlstadtu, kde pravděpodobně absolvoval latinskou školu, další soustavné vzdělání není jasné, snad studoval farmacii. Nějakou dobu se živil jako výrobce zrcadel až onemocněl tyfem, z něhož se údajně sám vyléčil minerální vodou. Žil ve Vídni (1625), v Salcburku, Giessenu, Wertheimu (1649-1651), Kitzingenu (1651-1655), Basileji, Paříži, Frankfurtu nad Mohanem, Kolíně nad Rýnem a nakonec se natrvalo usadil v Amsterdamu. Později se živil jako lékárník, a to i jako knížecí dvorní lékárník v Giessenu. Později v Amsterdamu měl velký úspěch, zbohatl, ale roku 1649 udělal bankrot.\n\nByl dvakrát ženatý, se svou druhou ženou Helenou Corneliusovou měl osm dětí. Jeho synové Johannes Glauber, Johann Gottlieb Glauber a dcera Diana jsou známi jako umělci.\nRoku 1660 onemocněl, snad otravou chemikáliemi. a po úrazu roku 1666 zůstal upoután na lůžko. Je pohřben v amsterdamském kostele Westerkerk, kde má pamětní desku. \n\nV chemii byla jeho největším objevem sloučenina, kterou nazýval \"Zázračná sůl\" (\"Sal mirabilis\"). Vyrobil ji z chloridu sodného a kyseliny sírové. Dosud se označuje jako Glauberova sůl (síran sodný). Glauber jí připisoval mimořádné alchymické, ba světodějné kvality, v praxi se osvědčila jako účinné i bezpečné projímadlo. Dnes je ceněno zejména to, že současně s touto solí vzniká kyselina chlorovodíková (solná), což mělo mít později zásadní vliv na vývoj textilního průmyslu - kyselina chlorovodíková se užívala například k bělení textilií. Glauber zdokonalil též výrobní postup kyseliny dusičné a jako první vyrobil řadu anorganických látek. Roku 1646 objevil \"chemickou zahrádku\", zajímavé struktury, které připomínají rostliny a vznikají po vložení krystalků chloridu železnatého do roztoku vodního skla. \n\nNapsal asi čtyřicet knih, v knize \"Furni novi philosophici\" (\"Nové filosofické pece\") jsou popsány nové konstrukce pecí a destilačních přístrojů. Glauber zdokonalil laboratorní techniku a někteří jej pokládali za vynálezce měchů nebo dokonce komínů.\n\nVladimír Karpenko v Českém rozhlase zdůraznil, že Glauber byl i průkopníkem v oblasti podnikání: \"V Glauberovi, badateli na pomezí chemie a alchymie, se začíná rýsovat postava podnikatele nového typu, který pracuje mimo klasické cechy. Nebyl v žádném. Dokladem jeho podnikavosti byla smlouva s Otto Sperlingem. Tomu Glauber prodal návody a povolení k výrobě v Dánsku, Norsku a v jiných severních zemích různých produktů. Sperling se zavázal platit Glauberovi ročně 400 říšských tolarů, případně pokutu 1000 tolarů, kdyby prozradil návody někomu odjinud než z výše vyjmenovaných zemí.\"\n\n\n\n\n"}
{"id": "1149375", "url": "https://cs.wikipedia.org/wiki?curid=1149375", "title": "Dispilio", "text": "Dispilio\n\nDispilio ( \"Δισπηλιό\", \"Дупяк\", \"Dupjak\") je archeologické naleziště pozůstatků neolitického osídlení na břehu jezera na umělém ostrově u současné vesnice Dispilio u tohoto jezera v Kastorii v řecké Makedonii.\n\nJezerní sídliště se objevilo roku 1932 během suché zimy, která způsobila pokles hladiny a odhalila stopy osídlení. Předběžný průzkum v roce 1935 provedl Antonios Keramopoulos. Vykopávky od roku 1992 vedl George Hourmouziadis, profesor pravěké archeologie na Aristotelově univerzitě v Soluni. Paleoenvironment, botanika, rybolovná technika, nástroje a keramika byly neoficiálně zveřejněny v červnu 2000 v řeckém archeologickém časopise \"Επτάκυκλος\" a dále Hourmouziadisem v roce 2002. Rekonstrukce obydlí obyvatel jezera poblíž naleziště má přilákat řecké i zahraniční turisty.\n\nSídlo se jeví obydlené po dlouhé období od posledního období střední doby kamenné (neolitu), 5600-5000 př.n.l., do pozdního neolitu (3000 př.n.l.). Byla vyzdvižena řada nalezených předmětů včetně keramiky, dřevěných stavebních prvků, semena, kosti, sošky, osobní ornamenty, flétny a ten nejpříznačnější nález, dřevěná Dispilijská tabulka s údajným nápisem datovaná do roku 5260 př.n.l.\n\n\n"}
{"id": "1149378", "url": "https://cs.wikipedia.org/wiki?curid=1149378", "title": "Pavol Gabriš", "text": "Pavol Gabriš\n\nPavol Gabriš (* 4. září 1968) je slovenský fotbalový trenér a bývalý záložník.\n\nV československé lize hrál za FC Vítkovice. Nastoupil ve 39 ligových utkáních a dal 1 gól. Ve druhé nejvyšší soutěži hrál za během vojenské služby za ČH Bratislava. V nižších soutěžích nastupoval za TJ Štítná nad Vláří, FC SYNOT Slovácká Slavia Uherské Hradiště, FC Elseremo Brumov, FC TVD Slavičín, SK Vlachovice, FC Valašské Příkazy a SK Jestřabí.\nPo skončení hráčské kariéry se stal trenérem. V sezoně 2016/17 vedl FC Elseremo Brumov v Divizi D.\n\n\n"}
{"id": "1149382", "url": "https://cs.wikipedia.org/wiki?curid=1149382", "title": "Kanonizace (rozcestník)", "text": "Kanonizace (rozcestník)\n\nSlovo kanonizace (od kánon) může mít více významů:\n"}
{"id": "1149383", "url": "https://cs.wikipedia.org/wiki?curid=1149383", "title": "Gleb Travin", "text": "Gleb Travin\n\nGleb Leontěvič Travin ( Глеб Леонтьевич Травин) (1902, Kasjevo, Rusko - 1979, Pskov, Sovětský svaz) byl ruský cestovatel a dobrodruh, který objel Sovětský svaz na jízdním kole.\n\nNarodil se v obci Kasjevo nedaleko Pskova, po absolvování základní vojenské služby pracoval na Kamčatce jako elektrikář. Chtěl objet svět na jízdním kole, ale protože mu nebylo dovoleno vycestovat do ciziny, rozhodl se pro jízdu podél sovětských hranic. Vyrazil 10. října 1928 z Petropavlovsku-Kamčatského lodí do Vladivostoku, odkud na americkém kole značky \"Princeton\" projel Sibiř podél jižních hranic, dále pokračoval přes střední Asii, trajektem se přeplavil přes Kaspické moře, přejel Zakavkazsko, Krym a podél západních hranic Sovětského svazu pokračoval na sever do Murmanska. Odtud pokračoval po zamrzlé hladině Severního ledového oceánu na poloostrov Tajmyr, projel vnitrozemím poloostrova a podél pobřeží dorazil v červenci 1931 do Uelenu, odkud se velrybářským parníkem vrátil na Kamčatku. V liduprázdných severních krajích uplatnil své schopnosti přežití v sibiřských podmínkách, stravu si opatřoval lovem, sám si amputoval omrzlé prsty, domorodci se ho báli jako ďábla na kouzelném zvířeti. Uvádí se, že urazil 85 000 kilometrů, ale střízlivější odhady se po prostudování jeho trasy přiklánějí ke zhruba 30 000 km, z toho velkou část se vezl na palubě lodí.\n\nCestovatel po návratu obdržel čestnou zástavu, byly po něm pojmenovány sportovní kluby, spisovatel Vivian Itin napsal o jeho cestě reportáž \"Земля стала своей\". Itin byl však popraven v době Velké čistky a na Travinův čin se zapomnělo, neboť totalitní režim nepodporoval individuální cestování. Travin žil v ústraní na Kamčatce a působil jako vojenský instruktor, na penzi se přestěhoval zpět do Pskova. V pskovském muzeu je vystaven jeho velocipéd a fotografie z cesty. Alexandr Charitanovskij napsal v roce 1959 podle vyprávění Travina a pamětníků jeho cesty knihu \"Muž se železným sobem\", která vyšla roku 2009 v českém překladu. V roce 1981 natočil Vladlen Krjučkin dokumentární film o Travinově putování.\n\n\n"}
{"id": "1149384", "url": "https://cs.wikipedia.org/wiki?curid=1149384", "title": "Pier Francesco Silvani", "text": "Pier Francesco Silvani\n\nPier Francesco Silvani (1620 Florencie – 1685 Pisa) byl italský architekt působící ve Florencii a v Toskánsku.\n\nPier Francesco Silvani byl synem architekta a sochaře Gherarda Silvaniho.\n\nMezi jeho hlavní díla ve Florencii patří kostel \"San Gaetano\" na němž pracoval se svým otcem. Podílel se na renovaci baziliky svatého Marka a eliptického schodiště v \"Palazzo Corsini al Parione\". V Pise navrhl loď a hlavní oltář kostela \"Santo Stefano dei Cavalieri\".\n\n\n\n"}
{"id": "1149385", "url": "https://cs.wikipedia.org/wiki?curid=1149385", "title": "Pavel Kubeš", "text": "Pavel Kubeš\n\nPavel Kubeš (* 1. dubna 1972) je bývalý český fotbalista, záložník.\n\nV československé a české lize hrál za FC Baník Ostrava, FC Karviná a SK Hradec Králové. Nastoupil v 118 ligových utkáních a dal 2 góly. Ve druhé lize hrál i za Baník Havířov.\n\n\n"}
{"id": "1149392", "url": "https://cs.wikipedia.org/wiki?curid=1149392", "title": "Neckarsulm", "text": "Neckarsulm\n\nNeckarsulm je velké okresní město v Německu ve spolkové zemi Bádensko-Württembersko nedaleko města Stuttgart na soutoku řek Neckar a Sulm. Rozloha jeho katastrálního území je 24,94 km², leží v nadmořské výšce 162 m a v roce 2015 zde žilo 26 304 obyvatel. S asi 29 500 pracovními místy je Neckarsulm největším a hospodářsky nejvýznamnějším městem okresu Heilbronn.\n\nPrvní zmínka o Neckarsulm pochozí z roku 771 a v roce 1300 získal městská práva. V roce 1484 se město dostalo pod řád německých rytířů, který zde vládl více než 300 let. Bývalá, převážně vinařská oblast se od konce 19. století vyvinula do průmyslového města. Sídlila zde např. firma NSU, která byla v polovině 50. let největším výrobcem motocyklů na světě a zároveň se těšila velkému úspěchu v motorsportu. Na tradici NSU navázala Audi, která zde má více než 14 000 zaměstnanců a je největším zaměstnavatelem ve městě a regionu.\n\n"}
{"id": "1149394", "url": "https://cs.wikipedia.org/wiki?curid=1149394", "title": "Anselm Salomon von Rothschild", "text": "Anselm Salomon von Rothschild\n\nAnselm Salomon von Rothschild (29. ledna 1803 Frankfurt nad Mohanem – 27. července 1874 Vídeň) byl rakouský bankéř, zakladatel banky Creditanstalt.\n\nAnselm Salomon von Rothschild byl synem bankéře Salomona Mayera von Rothschild (1774–1855) a jeho ženy Caroline Stern (1782–1854), zakladatele rakouské dynastie Rothschildů. A. S. von Rothschild se 11. září 1826 oženil s Charlotte de Rothschild (1807–1859), nejstarší dcerou londýnského bankéře Nathana Mayera Rothschilda (1777–1830). Jeho sestra Betty (1805–1874) byla provdána za strýce francouzského bankéře Jamese Mayera de Rothschild (1792–1868).\n\nVzdělání získal na univerzitě v Berlíně, ale z obavy rodiny aby tento talentovaný, jediný syn se nevydal na jinou dráhu nežli dráhu bankéře, už v roce 1820 byl zaměstnán v pařížském bankovním domě svého strýce Jamese Mayera de Rothschilda jako učeň. Další zkušenosti mu zajistil pobyt ve Frankfurtu nad Mohanem u strýce Amschela Mayera von Rohschilda (1773–1855). V revolučním období 1848 musela rodina Rothschildů opustit Vídeň a uchýlit se do Paříže k Jamesovi. Když se Amselm Salomon, po uklidnění nepokojů, vrátil do Vídně, našel budovu banky vypleněnou a rodinné finance v ubohém stavu. Po smrti svého otce v roce 1855 přebral vedení vídeňského bankovního domu a konsolidoval ho. Úspěšně byla dokončena železniční stavba Vídeň – Bochnia, pokračovala modernizace Vítkovických železáren a důlních podniků v ostravsko-karvinském revíru. 31. října 1855 založil C. k. privilegovaný Rakouský úvěrový ústav pro obchod a průmysl (K. k. priv. Österreichische Credit-Anstalt für Handel und Gewerbe) za podpory rakouského ministra financí Karla Ludwiga von Brucka a vysoké šlechty, která investicemi podpořila Anselma Salomona von Rotschilda. Akciový kapitál banky činil 100 milionů zl. k. m. z čehož jedna čtvrtina připadala právě bankovnímu domu Rothschildů ve Vídni.\n\nV roce 1847 mu bylo uděleno čestné občanství města Vídně.\n\nOd roku 1861 byl členem Říšské rady Rakouska, byl jmenován císařem Františkem Josefem I. do Panské sněmovny.\n\nV roce 1866 jako zastánce míru odmítl poskytnout úvěr soupeřícím stranám, Rakousku i Prusku. Po roce 1866 odešel z bankovnictví a podílel se na dobudování Jižní státní dráhy Lombardie – Benátky.\n\nRoku 1869 nechal postavit ve Vídni nemocnici. Po své smrti v závěti odkázal vídeňské židovské komunitě 1,2 milionu zlatých.\n\nZ manželského svazku s Chalotte de Rothschild vzešlo osm dětí:\n\n"}
{"id": "1149397", "url": "https://cs.wikipedia.org/wiki?curid=1149397", "title": "Příběnické podhradí", "text": "Příběnické podhradí\n\nPříběnické podhradí je bývalé opevněné opevněné podhradí u zříceniny hradu Příběnice, který patřil do rozsáhlého rožmberského panství v jižních Čechách. Podle archeologických výzkumů vzniklo městečko v podhradí ve stejnou dobu jako hrad, možná o málo později.\n\nPodhradí bylo situováno za druhou hradní branou v říčním zákrutu na levém břehu Lužnice, přibližně 200 metrů pod ostrožnou se samotným hradem. Dochovaly se jen zbytky obvodového zdiva domů. K městečku v minulosti patřil také mlýn a pivovar.\n\nPodle Augusta Sedláčka býval latrán spojen mostem, jehož pilíře byly ještě v 19. století údajně viditelné v řece za nízkého stavu vody, s s protějším břehem Lužnice, kde stával menší hrad Příběničky.\n\nV bývalém latránu končí modře značená trasa z Malšic a prochází jím červeně značená trasa údolím Lužnice. Žlutá značka pak vede vzhůru ke hradu.\n\nV příběnickém podhradí se nachází rekreační ubytovací zařízení.\n\n\n"}
{"id": "1149401", "url": "https://cs.wikipedia.org/wiki?curid=1149401", "title": "Web chat", "text": "Web chat\n\nWeb chat, zvaný také live chat, živý chat či webový chat, je nástroj, který spojuje operátora a návštěvníka webu, ve kterém je web chat integrovaný. Web chat je využíván jako komunikační kanál s návštěvníky webu, podpora zákazníkům při nakupování v eshopu, online asistence pro zodpovídání dotazů a poskytování rad nebo také pro vyřizování požadavků návštěvníků webu. Dle případové studie zvyšuje web chat až 7x konverzní poměr na webu, proto stoupá počet eshopů, které si web chat integrují. \n\nTabulka srovnává některé z dostupných web chatů, konkrétně střední, až vyšší verze licencí. Toto srovnání tedy neobsahuje ani základní, ani enterprise verze. \n\npřeloženo z článku z anglické verze Wikipedie.\n"}
{"id": "1149405", "url": "https://cs.wikipedia.org/wiki?curid=1149405", "title": "Carolus Clusius", "text": "Carolus Clusius\n\nCarolus Clusius, francouzsky Charles l´Ecluse (19. únor 1526, Arras - 4. duben 1609, Leiden) byl francouzsko-nizozemský průkopník moderní botaniky a odborného zahradnictví.\n\nVystudoval lékařství na univerzitě v Montpellier, ale medicínu nikdy neprovozoval. Navštěvoval též univerzity v Lovani, Marburgu, Wittenbergu, Frankfurtu a Štrasburku. Roku 1573 odešel do Vídně, kde byl jmenován ředitelem císařské zahrady Maxmiliána II., proslavené zejména tulipány. Clusius s nimi dělal mnoho šlechtitelských pokusů a založil tak, byť paradoxně ve Vídni, slavnou holandskou školu jejich pěstování. Měl též podíl na průniku brambor, tabáku, jírovce, šeříku, platanu a mnoha cibulovin do střední Evropy. Roku 1576 byl Clusius - stejně jako všichni ostatní protestantští dvořané - propuštěn císařem Rudolfem II.. Přesto zůstal ve Vídni, věnoval se zde zejména práci na svých botanických spisech, v nichž některé druhy rostlin (zejména horských) popsal jako první. Popsal květenu Rakouska a Uher včetně hub a podnikl několik horských výstupů do východních Alp. V letech 1587–1593 působil ve Frankfurtu nad Mohanem. Roku 1593 byl jmenován profesorem na univerzitě v Leidenu, kde učil až do smrti. Založil zde univerzitní zahradu \"Hortus Academicus\".\n\n"}
{"id": "1149408", "url": "https://cs.wikipedia.org/wiki?curid=1149408", "title": "Ladislav Zápotocký", "text": "Ladislav Zápotocký\n\nLadislav Zápotocký, \"pseudonym\" Budečský, \"druhý pseudonym\" Mikuláš Haštalský, (12. ledna 1852 Praha – 16. prosince 1916, Praha) byl český novinář a politik, průkopník socialismu a spoluzakladatel české sociálnědemokratické strany. Byl otcem pozdějšího československého prezidenta Antonína Zápotockého.\n\nLadislav Zápotocký se narodil v Praze, v Haštalské ulici, pokřtěn byl v kostele sv. Haštala. Jeho otec Antonín Zápotocký zemřel 10. června 1853 a matka Anna se znovu vdala za Antonína Jiskru. Ten byl Ladislavovým kmotrem a též v roce 1853 ovdověl; z prvního manželství měl, jako Anna Zápotocká, jedno dítě a společně měli manželé Jindrovi další tři děti. S nevlastním otcem, který ho přivedl k zájmu o vzdělání, měl Ladislav dobrý vztah. Po dokončení obecné školy se vyučil krejčovským dělníkem.\n\nV jednadvaceti letech se Ladislav Zápotocký začal angažovat v otázkách dělnického hnutí. V roce 1873 spoluzaložil \"Vzdělávací besedu dělníků krejčovských\", která existovala do zákazu v roce 1877. V roce 1873 se též stal redaktorem čtrnáctideníku \"Dělnické listy\". Ve stejném roce ale redakci opustil a s dalšími socialisticky smýšlejícími redaktory založil periodikum \"Budoucnost\". Často též přispíval do socialisty později obnovených \"Dělnických listů\".\n\nČlánky v Budoucnosti a Dělnických listech podepisoval pseudonymem L. Budečský. Podle nekrologu v Dělnických novinách měl za tuto práci plat tři zlaté týdně.\n\n28. září 1876 se Ladislav Zápotocký zúčastnil založení české zemské organizace rakouské sociální demokracie a byl zvolen do jejího užšího vedení.\n\n7. dubna 1878 se v hostinci U Kaštanu v Břevnově (dnes Praha) konal tzv. Břevnovský sjezd. Na sjezdu byla ustavena Sociálně demokratická strana českoslovanská v Rakousku, Josef Boleslav Pecka a Ladislav Zápotocký byli hlavními osobnostmi tohoto sjezdu. Vznikla tak zvláštní organizace českých sociálních demokratů v rámci celorakouské sociálně demokratické strany. Krátce poté bylo zahájeno policejní vyšetřování pro přečin tajného spolčování. Ladislav Zápotocký byl odsouzen na dva měsíce těžkého žaláře. V roce 1882 byl pro svou politickou činnost znovu odsouzen a uvězněn, tentokrát na rok a půl. Po odpykání trestu v lednu 1884 byl vypovězen do domovské obce Zákolany u Kladna. Zde se vrátil na 16 let ke svému původnímu povolání krejčího.\n\nPo návratu do Prahy byl Ladislav Zápotocký zaměstnán v odborovém periodiku \"Železniční zřízenec\". Činnost v novinách ukončil 1906, kdy byl postižen mozkovou mrtvicí. Stále však přispíval do sociálně demokratického tisku.\n\nLadislav Zápotocký se oženil 3. 2. 1880 s Barborou Dolejšovou Ta pocházela z obce Malá Víska u Klatov. Svatby se nezúčastnila pouze rodina, ale i lidé ze socialistického hnutí. Manželé spolu měli pět dětí; budoucí prezident Antonín Zápotocký (1884-1957) byl druhým z nich. Ještě jako vdova byla Barbora Zápotocká veřejně činná. V roce 1922 např. poslala pozdravný dopis sjezdu čsl. sociální demokracie.\n\nZemřel v Praze, 16. prosince 1916, v ústavu choromyslných v Bohnicích (dnes Praha) na zánět plic a průdušek. Pochován byl na pražských Olšanských hřbitovech. Jeho hrob (hrob IV-06-392) je neoznačen; po roce 1989 byl pravděpodobně zrušen.\n\nNíže je uveden výběr zmínek o Ladislavu Zápotockém v dobovém tisku. Kromě toho existuje řada článků podepsaných \"Ladislav Zápotocký\" nebo \"L. Budečský\".\n\nČlánky v \"Dělnických novinách\" a \"Budoucnosti\"\n\n\n\nUstavující schůze sociální demokracie, kterou Ladislav Zápotocký v roce 1876 spoluzakládal, se konala na policejní stanici. Policie totiž konání schůze na původně plánovaném místě zamezila a účastníci strávili na policejním ředitelství dvě noci a den. Přes den byly jejich cely otevřeny a oni se mohli scházet.\n\n\n"}
{"id": "1149409", "url": "https://cs.wikipedia.org/wiki?curid=1149409", "title": "Hans Lippershey", "text": "Hans Lippershey\n\nHans Lippershey, též Hans Lipperhey či Johann Lippershey z Middelburgu (asi 1570, Wesel, Německo — 29. září 1619, Middelburg, Nizozemsko) byl německo-nizozemský brusič skla a výrobce brýlí, který je považován za vynálezce moderního dalekohledu.\n\nV roce 1594 se Lippershey vystěhoval z Weselu (v dnešním Severním Porýní-Vetsfálsku) do Middelburgu v nizozemské provincii Zeeland. Zde dne 2. října 1608 požádal o patent na „přístroj přibližující pomocí čoček věci vzdálené“. Podle legendy princip dalekohledu náhodou objevily Lippersheyovy děti nebo jeho učeň. Několik dní po podání patentové žádosti se sešla komise pro posouzení vynálezu. Doporučila objeviteli sestrojit přístroj pro pozorování oběma očima. Vyrobil tři kusy a v prosinci 1608 je předal komisi. Dva týdny po Lippersheyovi, 17. října 1608, nicméně požádal o patent na dalekohled také Jakob Metius. O práva na nový vynález se navíc brzy přihlásil další brusič z Middelburgu, Zacharias Jansen. Komise nakonec patentová práva nikomu z nich neudělila. O rok později (1609) sestrojil Ital Galileo Galilei na základě zpráv z Nizozemska vlastní dalekohled a jako první ho použil k astronomickému pozorování. Lippersheyův model se užívá dodnes například v divadelních kukátcích, říká se mu „dalekohled holandského typu“, avšak je také znám pod jménem Galileovým, protože ten byl ze všech kandidátů na vynálezce dalekohledu nejznámějším.\n"}
{"id": "1149414", "url": "https://cs.wikipedia.org/wiki?curid=1149414", "title": "Živa (jméno)", "text": "Živa (jméno)\n\nŽiva je slovanské jméno, původem jméno slovanské bohyně plodnosti a života Živy.\nJmeniny v českém i slovenském přiřazení jmen ke dnům gregorianského kalendáře připadají na 25. října a v polském jmeniny odpovídajícího jména Żywia na 20. října.\n\nŽivana, Živanka, Živka, Živica, Živodarka, Živojka, Živěnka.\n\n"}
{"id": "1149415", "url": "https://cs.wikipedia.org/wiki?curid=1149415", "title": "Polské knížectví", "text": "Polské knížectví\n\nPolské knížectví (případně „knížectví Polanů“) je označení pro středověký státní útvar rozkládající se na území dnešního Polska a zárodek pozdějšího Polského království, který je zmiňován v letech 991–992 pod latinským názvem Civitas Schinesghe (jinak latinsky Polonia). Státní celek byl spravován ve formě knížectví, spíše kmenového svazu s knížetem v čele. Latinský název \"Civitas Schinesghe\" je literárním pojmenováním země za vlády prvního polského knížete Měška I., respektive označením jeho rozsáhlého panství, které jak samotný název naznačuje, sestávalo z mnoha různých měst (v tomto případě hradišť). Jiný název státu, který by mohl být považován za oficiální, není znám. Alternativní název polského státu, který se vyvinul z kmenového svazu v čele s piastovskou dynastií, je odvozen od kmene Polanů.\n\nPočátky státního útvaru Polanů sahají do konce 9. století, i když první písemné zprávy o něm se váží až k roku 963. Ve druhé polovině 9. století nabyli pravděpodobně ústředního postavení mezi kmeny sídlícími na území dnešního Polska Lenčici a začali je sjednocovat kolem hnězdenského centra. Tak vzniklo jádro budoucího státu Polanů. S tímto označením se však v pramenech setkáváme až na přelomu 10. a 11.století, kdy německý kronikář Dětmar z Merseburku tituluje prvního historicky doloženého vládce tohoto státního útvaru Měška I. z rodu Piastovců jako \"dux Poleniorum\" - kníže Polanů. Jako Polsko byl tento stát poprvé označen císařem Otou III. na sjezdu v Hnězdně v roce 999.\n\nHnězdenský stát se v pramenech (údaje saského kronikáře Widukinda k roku 963) objevil náhle jako silný politický útvar. Ibráhím ibn Jákúb nás zhruba v té době informuje, že Měškův stát byl nejrozlehlejší slovanskou zemí, hraničící na severu s Prusy a na východě s Rusí. Kromě hnězdenské oblasti k němu patřila další etnicky a geograficky blízká území. Mazovsko a Východní Pomoří získali zřejmě již Měškovi předchůdci. Kníže dobyl v letech 967 - 972 Západní Pomoří a koncem své vlády se roku 990 zmocnil Slezska, které bylo dosud součástí státu českých Boleslavů. Na východě ztratil ve prospěch kyjevského knížete Vladimíra I. Přemyšl a Červoňské hrady (v dnešní Haliči), kudy procházela důležitá obchodní stezka z Kyjeva do Krakova.\n\nVe druhé polovině 60. let přijal Měšek křesťanství. Roku 968 bylo v Poznani založeno misijní biskupství, jež podléhalo přímo papeži. Poté byla zahájena christianizace země.\nKe konci své vlády daroval kníže polský stát formálně sv. Petrovi, to znamená, že jej svěřil do ochrany papežství. Hlavním cílem tohoto kroku bylo získat papeže pro zřízení samostatné církevní organizace v Polsku.\n\nPrvním historicky doloženým polským knížetem byl Měšek I. z dynastie Piastovců. Měškův nástupce, nejstarší syn Boleslav Chrabrý (992-1025), úspěšně pokračoval v rozšiřování území rodícího se polského státu, snažil se o upevnění knížecí moci a povznesení mezinárodní prestiže Polska. Zpočátku jeho vlády mu v tom napomohlo několik okolností: oslabení vlády Přemyslovců v sousedních Čechách, univerzalistické plány císaře Oty III. a konečně také mučednická smrt pražského biskupa Slavníkovce Vojtěcha během misie v Prusích. Boleslav jeho tělo vykoupil, převezl do Hnězdna a zavedl zde jeho kult. Mladý stát tak získal vlastního mučedníka, který byl již dva roky poté svatořečen. To přispělo ke sblížení knížete Boleslava s císařem Otou III., který byl Vojtěchovým přítelem a kanonizaci inspiroval. Současně zřídil papež Silvestr II. nad Vojtěchovým hrobem v Hnězdně arcibiskupství a podřídil mu nově ustavená biskupství v Krakově, Kolobřehu a Vratislavi. To signalizovalo příslušnost Krakovska, Pomořan a Slezska k polskému státu. Poznaňské biskupství, které mělo dosud misijní charakter, zůstalo podřízeno papežství, ale byla mu vymezena sféra působnosti. Prvním hnězdenským arcibiskupem se stal Vojtěchův polorodý bratr Radim (latinským jménem Gaudentius). Do úřadu ho uvedl samotný císař, když roku 1000 podnikl pouť k hrobu sv. Vojtěcha. Právo investitury pro arcibiskupství i nová biskupství udělil Boleslavovi a jeho nástupcům.\n\nPři této návštěvě se Ota III. zúčastnil okázalého sjezdu šlechty v Hnězdně, který řešil politické i církevní otázky. Císař zprostil knížectví poplatnosti na říši a učinil Boleslava „\"pánem\"“ (v latinské kronice Thietmara Merseburského je výraz „\"dominus\"“), to znamená, že uznal nezávislost polského státu. Podle pozdějších údajů kronikáře Galla Anonyma prý císař vložil při této příležitosti na Boleslavovu hlavu svůj diadém a prohlásil ho „\"bratrem a spolupracovníkem říše, přítelem a druhem římského lidu\"“. Někteří badatelé vykládají tato symbolická gesta jako udělení královského titulu. Fakticky šlo spíše o Otovy plány na \"renovatio imperii\", vybudování křesťanského impéria, které se mělo skládat ze čtyř částí, Galie, Germanie, Romy a slovanské Sclavinie, jíž by vládl Boleslav. Ani kníže sám Otova gesta jako udělení královského titulu nechápal. Traduje se, že jeho královská korunovace již byla vyjednána u papeže, ale nakonec byl v důsledku nepříznivých okolností povýšen ke krále uherský kníže Štěpán I. Konečně Boleslav sám o získání královské koruny usiloval na konci své vlády. Přesto výsledky hnězdenského sjezdu představovaly významný úspěch polského státu, který se stal nezávislým na říši a získal samostatnou církevní organizaci, na niž například české království čekalo až do 14. století.\n\nTéměř celé období Boleslavova panování bylo vyplněno ustavičnými válkami. Válčil s Českým knížectvím, po předčasné smrti Oty III. v roce 1002 s říší, s Kyjevskou Rusí. Výsledkem bylo připojení Krakovska, dosud patřícího k českému státu, které přepadl po smrti svého strýce Boleslava II., a dočasné obsazení Prahy (1003-1004). Po dlouhých válkách s císařem Jindřichem II. mu bylo budínským mírem z roku 1018 přiznáno držení Lužice a Milčanska (též Milska), kam vtrhl bezprostředně po Otově smrti, a také Moravy, kterou v následujících letech ztratil ve prospěch českého státu. Na východě se mu podařilo navrátit Polsku Červoňské hrady.\n\nPo smrti Jindřicha II. a papeže Benedikta VIII., který nebyl Polsku nakloněn, začal Boleslav energicky vyjednávat v papežské kurii o udělení královské koruny. Roku 1025 byl dva měsíce před svojí smrtí korunován v Hnězdně polským králem, a to bez souhlasu nového německého panovníka Konráda II., ale i tak byl Polsku dědičný královský titul uznán. Boleslav byl úspěšným vládcem, schopným vojevůdce i dobrým diplomatem, který pro své cíle dobře využíval sňatkovou politiku. Dosažení královského titulu odpovídalo růstu prestiže jeho postavení. Král Boleslav I. Chrabrý také zasahoval do situace v Čechách, kde o moc mezi sebou bojovali jeho příbuzní Přemyslovci.\n\n"}
{"id": "1149416", "url": "https://cs.wikipedia.org/wiki?curid=1149416", "title": "Maisnières", "text": "Maisnières\n\nMaisnières je francouzská obec v departementu Somme v regionu Hauts-de-France. V roce 2012 zde žilo 521 obyvatel.\n\nSousední obce jsou: Aigneville, Buigny-lès-Gamaches, Frettemeule, Tilloy-Floriville, Tours-en-Vimeu a Vismes.\n\n\"Počet obyvatel\"\n"}
{"id": "1149417", "url": "https://cs.wikipedia.org/wiki?curid=1149417", "title": "Makak kápový", "text": "Makak kápový\n\nMakak kápový (\"Macaca radiata\") je úzkonosý primát z čeledi kočkodanovití (\"Cercopithecidae\") a rodu makak (\"Macaca\"). Druh popsal Étienne Geoffroy Saint-Hilaire roku 1812. Jsou známy celkem 2 poddruhy. Druh je dle IUCN málo dotčený.\nTento primát se vyskytuje v jižní Indii, jako je například Andhra Pradesh, Karnataka, Maharashtra, Tamil Nadu aj. Dává k životu přednost různým životním prostředím, především pak lesům, někde žije v symbióze s lidmi a na okrajích lidských sídel konzumuje odhozené potraviny.\nMakak kápový měří 35−60 cm, hmotnost se u samce odhaduje na 5,5 až 9 kg, u samic na 3,5−4,5 kg, samci jsou tedy větší. Srst je šedohnědá až žlutohnědá, ve středu hlavy tvoří pro tento druh typickou „kápi”, která makakovi i vysloužila druhové jméno. Tváře mají makakové holé, u samic mají růžové zbarvení. Rozmnožování probíhá pravděpodobně v září až říjnu, avšak doba rozmnožování se liší regionálně, přičemž dominantní samec, na rozdíl od jiných druhů makaků, povoluje sexuální aktivitu mladším samcům okolo tří let věku. Po zhruba 24 týdnech gravidity se samici narodí jediné mládě, které je 6 až 7 měsíců závislé na mateřském mléce. Menopauza u samic nastává kolem 27 let, makak kápový se dožívá kolem 35 let.\n\nMakak kápový je dle Mezinárodního svazu ochrany přírody (IUCN) málo dotčeným druhem především kvůli velkému rozsahu. Nebezpečí však způsobuje lov těchto opic pro vědecké účely stejně tak jako konflikty mezi lidmi a makaky v zemědělských i městských oblastech, což způsobuje pokles tohoto druhu.\nJsou známy celkem 2 poddruhy:\nPoddruh \"M. r. radiata\" se vyskytuje v poloostrovní Indii, zatímco \"M. r. diluta\" při jihovýchodním pobřeží Indie.\nV České republice je makak kápový chován pouze v ZOO Ústí nad Labem.\n\n"}
{"id": "1149421", "url": "https://cs.wikipedia.org/wiki?curid=1149421", "title": "Jan Swammerdam", "text": "Jan Swammerdam\n\nJan Swammerdam (12. únor 1637, Amsterdam – 17. únor 1680, Amsterdam) byl nizozemský biolog, průkopník mikroskopie, objevitel červených krvinek.\n\nJeho otec byl lékárník a sběratel minerálů, zkamenělin a hmyzu. Právě sbírka hmyzu syna fascinovala a nasměrovala k mikroskopii.\n\nNa univerzitě v Leidenu vystudoval medicínu, ale lékařskou praxi neprovozoval. Za pomoci mikroskopu především studoval anatomii hmyzu. Jako první dokázal, že vajíčko, larva, kukla i dospělec jsou různé fáze vývoje jediného hmyzího jedince. Tím mj. vyvrátil Aristotelovu hypotézu o samoplození.\n\nV roce 1668 jako první pozoroval a popsal červené krvinky. Za pomoci experimentu se stehenním svalem žáby prokázal, že pohyb svalů vzniká drážděním nervů, nikoli přenosem „animálního ducha“, jak se domníval Descartes.\n\nZemřel ve 43 letech na malárii.\n\n"}
{"id": "1149425", "url": "https://cs.wikipedia.org/wiki?curid=1149425", "title": "Mondegreen", "text": "Mondegreen\n\nMondegreen je slovní hříčka, která vzniká záměrným či neúmyslným přeslechnutím či záměnou podobně znějících slov. K tomu může dojít vlivem komunikačních šumů (hlučné prostředí), nečekaným oslovením či v případě, kdy je použit neobvyklý či pro daného posluchače neznámý výraz.\n\nPojmenování odkazuje na esej Sylvie Wrightové \"Smrt lady Mondegreen\", kde autorka psala, že se jako dítě domnívala, že ve skotské baladě ze 17. století, \"The Bonny Earl of Murray\", slyšela \"They have slain the Earl of Moray, and Lady Mondegreen (Sťali hraběte z Moray a lady Mondegreen)\", namísto \n\"They have slain the Earl of Moray, and laid him on the green (Sťali hraběte z Moray a uložili jej na pažit)\". \n\n\n\nZatímco mondegreen funguje v rámci jednoho jazyka, podobný případ přeslechnutí nazývaný japonským slovem \"soramimi\" (doslova prázdné ucho) označuje jev, kdy se při poslechu cizího jazyka člověku vybaví homofonní text v jeho mateřštině (takzvaná pareidolie). Často k tomu dochází v populární hudbě, zejména při neznalosti originálu; například když moldavská skupina O-Zone zpívá „Vrei să pleci dar nu mă, nu mă iei...” („Chceš odejít, ale nechceš mě vzít s sebou...”), Japonec to slyší jako :„Bei sa, beishu ka, nomanoma-yei!” („Rýže, to je to, rýžové víno. Napij se, napij se - jéé!”).\n\nObdobně v písni The Beatles Žlutá ponorka se recitativ „Full speed it is, Sgt.!“ jevil pro českého posluchače jako „Prosím, vy vylízat“.\n\nNa Slovensku se stal populárním fenoménem Zdeno z Popradu, který je znám na základě písně a klipu „Survive“ autorů Laurenta Wolfa a Andrewa Roachforda přibližně od roku 2011. Anglický verš „God found good people staying for brother“ zvukově připomíná slovenskou větu „Kaufland kúpil Zdeno z Popradu“. Slovenská soukromá rozhlasová stanice Fun radio spustila pravidelný pořad \"Hity Zdena z Popradu\", kam posluchači volají své objevy fenoménu misheard lyrics v různých písních.\n\n\n"}
{"id": "1149426", "url": "https://cs.wikipedia.org/wiki?curid=1149426", "title": "Strana svazové soudržnosti a rozvoje", "text": "Strana svazové soudržnosti a rozvoje\n\nStrana svazové soudržnosti a rozvoje (barmsky ပြည်ထောင်စုကြံ့ခိုင်ရေးနှင့်ဖွံ့ဖြိုးရေးပါတီ, anglicky \"Union Solidarity and Development Party\", ve zkratce USDP) je politická strana v Myanmaru, nástupce státního Sdružení svazové soudržnosti a rozvoje. Vznikla roku 2010 a v jejím čele stojí myanmarský prezident Thein Sein. Je podporována armádou a těmi, kteří jsou zájmově spjati s dřívější vojenskou juntou. Po volbách v roce 2015, prvních svobodných od roku 1960, uznala svou porážku a vítězství Národní ligy pro demokracii.\n\n"}
{"id": "1149429", "url": "https://cs.wikipedia.org/wiki?curid=1149429", "title": "Ringsted", "text": "Ringsted\n\nRingsted je město v regionu Sjælland na ostrově Sjælland na východě Dánska, zhruba 60 km od hlavního města Kodaně. Město je významný dopravní uzel a jedno z nejstarších měst v Dánsku.\n\nDějiny města sahají do středověku, kdy bylo panovnickým sídlem a kdy byl založen místní benediktinský klášter. Románsko-gotický kostel sv. Benedikta je ze 12. století a našla zde poslední odpočinek řada dánských panovníků.\n\n"}
{"id": "1149430", "url": "https://cs.wikipedia.org/wiki?curid=1149430", "title": "Rudolf Mareš", "text": "Rudolf Mareš\n\nRudolf Mareš (22. prosince 1909 ve Štokách u Havlíčkova Brodu – 20. října 1944 v Praze) byl za protektorátu jedním z vedoucích funkcionářů ilegální organizace Ústřední vedení odboje domácího (ÚVOD) a působil též v odbojové organizaci Petiční výbor Věrni zůstaneme (PVVZ). Spolupracoval rovněž úzce s Třemi králi – zpravodajsko-sabotážní skupinou Obrany národa (ON), jejíž jádro bylo tvořeno podplukovníkem Josefem Balabánem, podplukovníkem Josefem Mašínem a štábním kapitánem Václavem Morávkem.\n\nRudolf Mareš pocházel z chudé česko-německé rodiny. Jeho otec byl Čech, ale matka byla Němka. Ze začátku pracoval jak dobrovolný nehonorovaný pracovník, připravující se na své povolání (tzv. volontér) u okresního soudu, ale ve svých 26 letech (v roce 1925) získal místo úředníka v Praze. Po maturitě byl přijat na Právnickou fakultu Univerzity Karlovy. Jako sekretáře pražského ústředí YMCA jej 1. srpna 1938 přijal Dr. Miloslav Kohák. S Ludmilou Gattermannovou se oženil v lednu 1938. Syn Tomáš spatřil světlo světa den před osudným 15. březnem 1939.\n\nRudolf Mareš byl věřící, vyznání českobratrského evangelického. Myšlenkově byl blízek T. G. Masarykovým humanisticko-demokratickým idejím. Byl \"junákem Ligy lesní moudrosti\" (člen hnutí woodcraft). Z titulu své funkce tajemníka Kostnické jednoty organizoval 7. mezinárodní kongres Světové protestantské ligy.\n\nNa podzim roku 1939 (dne 22. října) se Rudolf Mareš v Národním domě na Vinohradech účastnil jedné z porad představitelů tří hlavních organizací a dalších autonomních skupin národního odboje.\n\nRudolfa Mareše získal pro odboj Jaroslav Šimsa ještě v roce 1939 a po Šimsově zatčení (27. února 1940) přešel Mareš koncem února 1940 do ilegality. Po Šimsově zatčení také začala Marešova spolupráce (prostřednictvím Dr. Miloslava Koháka) s Doc. Vladimírem Krajinou.\n\nRudolf Mareš za protektorátu působil ve funkci sekretáře křesťanského sdružení mladých mužů – organizace Akademická YMCA (Young Men's Christian Association – křesťanské sdružení mladých mužů) jako vedoucí chlapeckého oddělení v Praze. Marešova kancelář v budově pražské YMCY byla centrem odbojové činnosti a sloužila zároveň i jako překladiště ilegálních tiskovin (časopis V boj, \"detektivky\").\n\nV odboji používal krycí jméno \"Lišák\" (a mnoho dalších). Spolupracoval s Jaroslavem Šimsou, Františkem Andrštem (Malinou), Ing. Josefem Friedlem, JUDr. Karlem Bondym, Doc. PhDr. Josefem Fischerem, Antonínem Hamplem, podplukovníkem Štěpánem Adlerem, podplukovníkem Josefem Mašínem a dalšími odbojáři.\n\nPo zatčení podplukovníka generálního štábu Štěpána Adlera (7. prosince 1939) se stal odpovědným za ilegální rádiové spojení domácího odboje s exilovou vládou v Londýně. Kromě této činnosti se zabýval výrobou a rozšiřováním nelegálních odbojářských časopisů V boj a Český kurýr; udržoval spojení pražského odboje s venkovem. Od velikonoc roku 1940 se ukrýval více než dva roky v ilegalitě. Život a činnost \"ilegála\" v \"podzemí\" byla značně riskantní, záležela mnohdy na vrtkavé náhodě, na dodržování konspiračních pravidel nejen jeho samotného, ale i jeho nejbližších spolupracovníků. Pro Rudolfa Mareše skončila jeho \"anabáze v podzemí\" 12. července 1942 v Kinského zahradě v Praze.\n\nIlegální činnost odbojářů pocházejících z okruhu vedoucích funkcionářů organizace YMCA měla dva směry:\nVýrazná aktivita v odboji od jeho počátku patřila dvěma sekretářům YMCA – Dr. Rudolfu Marešovi a Dr. Jaroslavu Valentovi. Oba se podíleli na zabezpečení radiového spojení s Londýnem.\n\nNa jaře roku 1941 provedlo gestapo (koncem dubna) rozsáhlé zatýkání při kterém byl zatčen mimo jiné i František Andršt. Po zatčení podplukovníka Josefa Balabána (22. dubna 1941) a Dr. Václava Holého (23. dubna 1941) se na jaře roku 1941 dostali Jaroslav Valenta a Rudolf Mareš do bližšího odbojového kontaktu s Doc. Vladimírem Krajinou. Mareš se tak dostal do role nejbližšího Krajinova spolupracovníka. Po zatčení podplukovníka generálního štábu Štěpána Adlera (7. prosince 1939) se stal Rudolf Mareš odpovědným za ilegální rádiové spojení domácího odboje s exilovou vládou v Londýně. Bylo hlavně Marešovou a Valentovou zásluhou, že se spojení s Londýnem podařilo udržet (byť s občasnými výpadky) až do přepadení SSSR Německem (22. června 1941) a i po tomto datu.\n\nV ilegalitě Mareš působil od jara 1941 pod různými krycími jmény (Lišák, Liška, Malý, Slabý, Kovařík, Železný) Pracoval jako pomocník profesora Josefa Fischera a jako jeho hlavní spojka. Dobrý organizátor Mareš byl vedle Františka Andršta, JUDr. Karla Bondyho a Ing. Josefa Friedla jedním z hlavních budovatelů sítě PVVZ. Františku Andrštovi pomáhal Mareš v organizování sociální péče o rodiny lidí zatčených gestapem. Mareš pracoval v tzv. \"podpůrné\" skupině PVVZ, kde převzal po Šimsovi péči o rodinné příslušníky zatčených odbojářů, kterým rozděloval prostředky podpory. Přes Františka Andršta se Mareš seznámil i s plukovníkem Josefem Churavým – zástupcem Obrany národa (ON) v ilegální organizaci PVVZ.\n\nRudolf Mareš měl přímý vliv na \"vlastní odbojovou síť YMCA\". Ta byla tvořena rozsáhlou sítí spolupracovníků z řad Evangelické církve českobratrské a Jednoty bratrské s jejím ústředím v Turnově. Kromě toho měl Mareš spojení s ilegální skupinou utvořenou kolem ministerského rady, pracovníka hospodářské správy Karla Strnada z kanceláře prezidenta republiky na Pražském hradě.\n\nVydávání ilegálního časopisu Český kurýr pomáhal Ing. Miroslavu Satranovi technicky zabezpečovat právě Rudolf Mareš. (Mareš se stal \"spojkou\" mezi tímto časopisem a PVVZ). Pro Rostislava Korčáka (vydavatele Českého kurýra) získával Rudolf Mareš záznamy rozhlasových vysílání z Anglie jakož i zprávy ze sítě domácích zpravodajců.\n\nPočátkem října (v noci ze 3. na 4. října 1941) roku 1941 odhalilo gestapo ilegální radiostanici Sparta operující na okraji Prahy – v Jinonicích. Zátahem na jinonický akcíz se rozběhlo rozsáhlé zatýkání. Rudolf Mareš setrval v Praze ještě několik dnů, ale po zatčení plukovníka Josefa Churavého dne 9. října 1941 ve 21 hodin na nábřeží Na Františku bylo zřejmé, že se gestapo dostává opět k jádru organizace ÚVOD. Pobyt v Praze se stal pro Rudolfa Mareše riskantní, a proto se na podzim roku 1941 přesunul na Trutnovsko. Tady mu bratři z Jednoty bratrské našli ilegální úkryt u bývalého legionáře Jana Šourka v Konicích. Po nějaké době se ale Mareš opět vrátil do Prahy.\n\nRudolf Mareš se během svého \"ponoru do ilegality\" skrýval u příslušníků Evangelické církve českobratrské a Jednoty bratrské na Podkrkonošsku, v Praze, v Plzni (tady se staral o skupinu \"Vašek-Čeněk\"). Také se skrýval na Turnovsku a Novopacku.\nKoncem června 1942 odjel z Plzně do Prahy vyzvednout novou radiostanici odbojář JUC. Vítězslav Dvořák. Gestapo Dvořáka v Praze zatklo 30. června 1942 a podrobilo intenzivnímu výslechu. Když hlavní organizátor ilegální odnože ÚVODu v západních Čechách MUC. Václav Rusý nedostal ani do 3. července 1942 od Dvořáka žádnou zprávu, vydal se vlakem z Plzně do Prahy, aby zjistil příčinu Dvořákova pražského zdržení. Při návratu z Prahy byl Rusý ještě téhož dne (3. července 1942) zatčen gestapem u východu z Plzeňského nádraží, převezen do Prahy a podroben krutému výslechu. Během něho prozradil čas a místo své schůzku s vedoucím radioskupiny ÚVODu Rudolfem Marešem a radiotelegrafistou Františkem Peltánem.\n\nDne 8. července 1942 v doprovodu kazatele a faráře Jednoty bratrské Pavla Glose navštívil Rudolf Mareš Doc. Vladimíra Krajinu, aby jej informoval o tom, že gestapo zatklo Dr. Jaroslava Valentu (28. května 1942 v 04:30) při prohlídce bytu Jaroslava Šimsy a aby se (Mareš s Krajinou) dohodli o dalším společném postupu. Místo a ani čas schůzky s radiotelegrafistou Františkem Peltánem a MUC. Václavem Rusým ale Mareš nezměnil a o tři dny později tak padl do gestapem nastražené léčky.\n\nV noci z 11. července 1942 na 12. července 1942 na místě schůzky v Kinského zahradě v Praze čekali Peltán s Marešem na Rusého (tou dobou už zatčeného gestapem) u vchodu do Seminářské zahrady. Poté, co vytušili, že něco není jak má být, pokusili se uniknout, ale zjistili, že padli do léčky a jsou v obklíčení gestapa. Peltán zahájil střelbu, ale zakrátko byl sám zasažen. Šestadvacetiletý kriminální asistent Klaus Winkler (* 2. dubna 1916) jedním z výstřelů zasáhl Mareše do břišní krajiny. Na konci přestřelky zůstali Peltán i Mareš těžce raněni. František Peltán utrpěl průstřel hlavy a byl bezprostředně po přestřelce odvezen do SS lazaretu v Praze-Podolí. Zde 20. července 1942 (aniž nabyl vědomí) na následky svého těžkého zranění zemřel. Těžce zraněný Rudolf Mareš se po přestřelce neúspěšně pokusil o sebevraždu jedem (byl těžce postřelen a nepodařilo se mu v ústech rozlomit ampulku s jedem). V SS lazaretu byl sice hospitalizován, ale namísto léčení byl trýzněn.\n\nKriminální zaměstnanec pražského gestapa SS-Sturmscharführer Hans Siebert spolu s kriminálním zaměstnancem Aloisem Schmalstiegem sypali do nezhojených ran Rudolfa Mareše sůl a pepř. Také zapisovali pečlivě vše, co zmučený Mareš v bolestech a horečnatém spánku říkal.\n\nZ SS lazaretu jej (po částečném uzdravení) převezli do nemocnice na Pankrác a počátkem září 1942 se ocitl na cele číslo 185 ve věznici na Pankráci. . V červnu 1944 byl Mareš nakrátko odsunut do neblaze proslulé věznice gestapa – Malé pevnosti Terezín. Pak se opět do pankrácké věznice vrátil. Zůstal na cele číslo 57 až do začátku září 1944, kdy byl odveden do vazby k Sondergerichtu (tzv. \"Zvláštní soud\"). Rudolf Mareš byl v součtu vězněn 27 měsíců.\n\nJednoho dne koncem srpna roku 1944 byla náhle předvolána celá Marešova odbojová skupina k výslechu. Všichni dostali dvě otázky: Nosil jste u sebe zbraň? Poslouchal jste cizí rozhlas? Na první otázku odpověděl Rudolf Mareš záporně, na druhou kladně v domnění, že poslech rozhlasu byl drobností oproti skutečnostem, které mu byly dávány za vinu a o které se vyšetřovatelé dosud zajímali. K jeho velkému údivu ale gestapo odsunulo stranou ostatní delikty, které měly být soudně projednávány a Sondergericht odsoudil Mareše k trestu smrti za poslech cizího rozhlasu. \n\nRudolf Mareš byl popraven v pátek dne 20. října 1944 v 16:00 v sekyrárně Pankrácké věznice v Praze. Společně s ním byli téhož dne a prakticky ve stejnou hodinu (16:00) popraveni:\n\nPo neúspěšném zátahu na Rudolfa Mareše v rodinné vilce na okraji Prahy ve Lhotce-Zálesí (o velikonocích roku 1940) a jeho \"ponoru\" do ilegality načas gestapo ztratilo \"Lišákovu\" stopu a domnívalo se, že Mareš emigroval. Po zatčení plukovníka Josefa Churavého (dne 9. října 1941 ve 21 hodin na pražském nábřeží Na Františku) získalo gestapo jeho zápisky, ze kterých bylo patrno, že Rudolf Mareš neopustil protektorát, ale že pracuje (skrytý v ilegalitě) pro odboj i nadále. Ve snaze zvýšit šanci na jeho dopadení pokusili se neúspěšně zatknout i jeho manželku Ludmilu Marešovou. Té se podařilo uniknout, od října 1941 musela žít v ilegalitě a byla nucena se stále skrývat (mimo jiné i v Poděbradech). \n\nPrvní noc na útěku strávila Ludmila Marešová u paní Blažkové – dcery biskupa Vančury. Pak se jí ujala Anna Pollertová, která už v té době pobývala v ilegalitě a pracovala jako tajemnice v odbojové organizaci PVVZ.\nZásluhou plzeňské organizace ÚVOD získala Ludmila Marešová věrohodně vypadající falešné osobní doklady na jméno \"Anna Sobotková\". Ludmila Marešová se skrývala téměř až do konce války (mimo jiné i na evangelické faře v Prosetíně) i když po zatčení jejího manžela (12. července 1942) po ní gestapo přestalo pátrat. \n\nLudmila Marešová válku přežila. Syn Rudolfa a Ludmily Marešových – Tomáš Mareš se po válce stal inženýrem a odešel (v šedesátých letech dvacátého století) do Vancouveru v Kanadě.\n\nV rohovém činžovním domě v Praze 2 na Vinohradech v ulici Anny Letenské 34/7 se za protektorátu odehrála řada schůzek členů PVVZ. Na připomínku těchto aktivit je na domě umístěna pamětní deska se jmény 26 odbojářů. V pořadí 16. (shora) je uveden JUDR. RUDOLF MAREŠ POPRAVEN V PRAZE 20. října 1944.\n\nPamětní deska \"Obětem 2. světové války\" je umístěná ve vestibulu paláce YMCA (v budově na adrese: Na Poříčí 1041/12; 110 00 Praha 1 – Nové Město). Pamětní deska připomíná tři sekretáře organizace YMCA, kterými byli: Rudolf Mareš (1909–1944), Jaroslav Šimsa (1900–1945) a Jaroslav Valenta (1911–1942), kteří zemřeli v letech nesvobody 1939 až 1945 a kteří se účastnili protinacistického odboje.\n\nJméno Rudolfa Mareše je uvedeno i na pomníku věnovaném obětem 1. a 2. světové války, který se nachází ve veřejném prostoru před poštou ve Štokách\nNa pomníku je nápis:\n\n \n"}
{"id": "1149441", "url": "https://cs.wikipedia.org/wiki?curid=1149441", "title": "Hiát (lingvistika)", "text": "Hiát (lingvistika)\n\nHiát (lat, \"hiatus\", rozestup, proluka) je ve fonetice přeryv ve výslovnosti dvou sousedních, plnohodnotných a slabikotvorných samohlásek. Může být buď \"vnitřní\" v rámci jednoho slova (např. \"boa\", \"moa\", \"kakao\"), anebo \"vnější\" ve dvou sousedních slovech. Příklad: „Budou u auta“ (tři samohlásky, včetně dvou dvojhlásek, ve třech slabikách). Nemá se vyslovit plynule a druhá samohláska se vyslovuje s explozivním začátkem.\n\nObecně v mnoha jazycích lze vysledovat tendenci vyhýbat se hiátu, čehož se dá dosáhnout:\nVelmi zřetelné bylo vyhýbání se hiátu elizí v latinské poezii. I v klasickém sanskrtu je patrný sklon vyhýbat se hiátu podle přesně zpracovaných pravidel sandhi.\n\n"}
{"id": "1149444", "url": "https://cs.wikipedia.org/wiki?curid=1149444", "title": "Pyrenejský ovčák", "text": "Pyrenejský ovčák\n\nPyrenejský ovčák (anglicky: Pyrenean Shepherd, francouzsky: Chien de berger des Pyrénées) je španělsko-francouzské psí plemeno, často chované i v Česku. Existují dvě varianty: Pyrenejský ovčák s dlouhou srstí v obličeji a pyrenejský ovčák s krátkou srstí v obličeji. Obě dvě varianty mají vlastní standardy.\n\nPyrenejský ovčák je nejmladší z francouzských pasteveckých plemen a přestože bylo šlechtěno převážně ve Španělsku, oficiální zemí původu dle Mezinárodní kynologické federace je Francie. Přestože samotný pyrenejský ovčák je plemeno poměrně mladé a nové, jeho předky bychom hledali v Asii před více než tisícem let. Na pyrenejský poloostrov se tito psi dostali se svými majiteli-pastevci, jakožto hlídači stád hospodářských zvířat, nejčastěji ovcí. Nejčetnější chovy těchto psů se nacházeli v oblasti mezi Lurdami a Gavarnií. Tito původní psi měli dlouhou srst v obličeji, varianta s krátkou byla vyšlechtěna až později.\n\nPyrenejský ovčák se na veřejnosti poprvé prosadil jako služební pes za první světové války. Pro vojenské účely se začal využívat roku 1916 a využíval se především jeho čich, sekundárně i rychlost. První standard pyrenejského ovčáka byl vytvořen mezi lety 1921 až 1925. Jednalo se ale pouze o dokument sestavený skupinou lidí vedených plukovníkem Toletou, proto bývá za první oficiální standard považován až ten, vydaný roku 1990.\n\nV současnosti se jedná o plemeno běžné i v České republice, i když je často laiky zaměňováno za pouliční směsku.\n\nPyrenejský ovčák je středně velký, lehce stavěný pes s jemnou konstrukcí. Jeho tělo je dobře osvalené a poměry jednotlivých částí přiměřené. Srst, která pokrývá celé tělo, je hustá, v různých odstínech od rezavá až po tmavě šedou. U varianty s dlouhou srstí v obličeji zasahuje i do očí a na dotek je jemnější a hladší, naopak varianta s krátkou srstí v obličeji má srst hrubší a mírně zplihlou. Hmotnost se pohybuje od 23 do 32 kg (feny jsou lehčí) a výška v kohoutku mezi 35 a 54cm.\n\nPyrenejský ovčák s dlouhou srstí v obličeji se od toho s krátkou srstí v obličeji neliší jen délkou srstí. Obecně platí, že ti se dlouhou srstí v obličeji jsou o něco menší i lehčí, dále také jejich srst může zakrývat oči psa, současně ale platí, že je možné (a poměrně časté), že do vrhu pyrenejských ovčáků s delší srstí se narodí jedinec se srstí krátkou. Naopak varianta s krátkou srstí v obličeji je vyšší, těžší a celkově mohutnější, což lze nejvíce poznat na nohách. Jejich srst na obličeji nesmí zakrývat oči.\n\nPovahově je pyrenejský ovčák milý, přátelský, hravý a energický pes. Je inteligentní, bystrý a učenlivý, často také bývá silně závislý na svém majiteli či rodině, což může vést až k separační úzkosti. Má téměř nevyčerpatelnou zásobu energie a vyžaduje hodně pohybu a zaměstnání, pokud mu jej není dopřáno, psi začínají být úzkostliví až agresivní. Psi (samci) jsou mírně dominantní, ale nikoliv tvrdohlaví a pokud jim majitel jasně dá najevo, kdo je vůdce smečky, zůstanou mu věrnými a loajálními společníky. Jsou to ostražití psi, kteří neznámé lidi ignorují a zároveň jsou to dobří hlídači, kteří hlasitě upozorní na každého kolemjdoucího a v případě potřeby dokáží bránit jak majetek tak majitele. Mají vyvinutý lovecký instinkt a dobře vyvinutý čích, o čemž svědčí i to, že byli často využíváni pro vojenské účely.\n"}
{"id": "1149469", "url": "https://cs.wikipedia.org/wiki?curid=1149469", "title": "Kožokvět lojonosný", "text": "Kožokvět lojonosný\n\nKožokvět lojonosný (\"Triadica sebifera\", syn. \"Sapium sebiferum\") je malý strom z čeledi pryšcovité (\"Euphorbiaceae\"). Pochází z východní Asie.\n\n\"Triadica sebifera\" dorůstá do výšky 15 m. Je jednodomý. Listy jsou střídavé. Plodenství může být až 28 cm dlouhé a obsahuje 3 černá semena. Roste pouze ve výšce 100 m n. m. Jeden strom může za rok vyprodukovat až 100 000 semen. Květy jsou zelenožluté až bílé. Kvete od dubna do června. Dozrává od září do října.\n\nPůvodně tento strom rostl jen poblíž čínské řeky Chuang-che. Později byl rozšířen do Jižní Asie, na Tchaj-wan a do Vietnamu. Poté byl zavlečen do Japonska, Indie, do východní části Austrálie a také do amerických států Georgie, Jižní Karolína, Louisiana a Texas.\n\nNa jihu USA je tento druh považován za invazivní. Za dovlečení tohoto druhu se většinou viní státník a přírodovědec Benjamin Franklin, který poslal koncem 18. století z Londýna do Georgie balíček semen tohoto stromu. Druh ho zaujal hlavně velkou produkcí semen a jejich následovným využitím. Genetické zkoumání tohoto druhu však ukázalo, že stromy ze semen, které zaslal, rostou jen na několika čtverečních kilometrech. Většina ostatních stromů pochází ze semen z roku 1905 od federálních biologů.\n\nZe semen tohoto stromu se po vylisování získá lůj, který lze využít např. k výrobě svíček nebo mýdla. V Číně se pro komerční využití pěstuje již více než 1500 let. Kořeny se v tradiční čínské medicíně používají k léčbě hadího uštknutí. V Asii se začal hojně pěstovat kvůli výrobě bionafty.\n\n\n\n \n"}
{"id": "1149470", "url": "https://cs.wikipedia.org/wiki?curid=1149470", "title": "Pohřebiště dánských panovníků", "text": "Pohřebiště dánských panovníků\n\nDánské království je nejstarším královstvím Evropy (existuje od 7. století). Tento seznam pohřebišť dánských králů začíná Valdemarem Velikým. Do roku 1341 byl nejvýznamnějším pohřebištěm klášterní kostel v Ringstedu. Od 15. století byli příslušníci královské rodiny pohřbíváni v katedrále v Roskilde. \n\n"}
{"id": "1149476", "url": "https://cs.wikipedia.org/wiki?curid=1149476", "title": "Savoia-Marchetti SM.86", "text": "Savoia-Marchetti SM.86\n\nSavoia-Marchetti SM.86 byl italský jednomístný dvoumotorový střemhlavý bombardér zkušebně nasazený během II. světové války.\n\nSM.86 přímo vycházel ze střemhlavého bombardovacího letounu Savoia-Marchetti SM.85. Nestabilita SM.85 při vysunutých brzdicích klapkách a nízké letové výkony vedly společnost Società Italiana Aeroplani Idrovolanti Savoia-Marchetti ke zdokonalenému typu SM.86. Křídlo nového stroje zůstalo téměř beze změny, mělo jen větší plochu a dokonalejší zavěšení vztlakových klapek, které v poloze 90° působily jako brzdicí. Trup skořepinové konstrukce měl menší rozměry s oblými boky, na rozdíl od plochých typu SM.85. V pumovnici bylo instalováno zařízení pro vymrštění 500 kg pumy odhazované ve střemhlavém letu. Zdokonaleno bylo také zasklení a umístění pilotní kabiny. Výzbroj SM.86 byla posílena a tvořily ji dva pevné kulomety Breda-SAFAT ráže 12,7 mm s možností záměny za kanóny ráže 20 mm.\n\nPrototyp stroje SM.86W (MM397) poprvé vzlétl 22. září 1937, poháněný dvojicí československých motorů Walter Sagitta I-MR o výkonu 441 kW, které roztáčely třílisté stavitelné vrtule. Zkušební komise tyto pohonné jednotky vyhodnotila jako nevýkonné, proto byly urychleně zaměněny za italské motory Isotta Fraschini Delta A-120 RC-40 o výkonu po 566 kW. Zkoušky byly ukončeny 5. září 1940.\n\nDruhý prototyp SM.86 (MM398) nejprve létal s motory Isotta Fraschini Gamma o vzletovém výkonu po 441 kW, které byly opět vyměněny za pohonné jednotky Delta. Druhý vyrobený kus sloužil k výzkumným účelům a v roce 1942 dostal druhý pilotní prostor s úpravou pro ležícího pilota, aplikovaný později u prototypu střemhlavého letounu SM.93.\n\nSIAI Savoia-Marchetti v Sesto Calende původně obdržela zakázku na 97 sériových letounů, která byla v dubnu 1940 zrušena.\n\nFirma SIAI prosadila předání prvního prototypu k bojovým testům na základnu Comiso na Sicílii, odkud operovala 96. skupina se stroji Junkers Ju 87B. Dne 15. září 1940 vzlétl tovární pilot Scarpini za doprovodu dvanácti Ju 87B a uskutečnil s nimi nálet na letiště Hal Far na Maltě. V říjnu 1940 se jednotka včetně SM.86W přesunula na letiště v Lecce, odkud měla působit proti Řecku. Scarpini s letounem podnikl nálet na řecké cíle 4. listopadu 1940 společně se čtveřicí Ju 87B. Později však zahynul v sestřeleném Junkersu a SM.86W tak zůstal bez pilota. V srpnu 1941 byl stroj zrušen.\n\nÚdaje platí pro verze s motory Delta\n\n"}
{"id": "1149478", "url": "https://cs.wikipedia.org/wiki?curid=1149478", "title": "Kultura Vinča", "text": "Kultura Vinča\n\nKultura Vinča, také nazývaná kultura Turdaș případně kultura Turdaș-Vinča je neolitická archeologická kultura ve střední a jihovýchodní Evropě z období 5 700 až 4 500 př. n. l. \n\nJe pojmenována podle hlavního naleziště Vinča-Belo Brdo, velkého sídelního telu na předměstí Bělehradu, objeveného srbským archeologem Milojem Vasićem v roce 1908. Je to pozůstatek pravěké společnosti, charakterizované určitým způsobem osídlení a rituálním chováním. Pěstební technologie, prvně zavedené v této oblasti v období 6 400 – 5 100 př. n. l., byla kulturou Vinča dále rozvinuta, což vyvolalo nárůst obyvatelstva a vytvoření jednoho z největších osídlení v prehistorické Evropě. Toto obyvatelstvo udržovalo vysoký stupeň jednotnosti dálkovou směnou rituálních předmětů, ale patrně nebylo politicky sjednocené. Poznávací značkou jsou různé styly zoomorfních a antropomorfních sošek, ale také znaky Vinča, které někteří považují za ranou formu prapísma. Ačkoliv nepatří do tradičně pojímaného období doby měděné, kultura Vinča poskytuje první známé příklady měděné metalurgie.\n\nKulturu \"Tordos\" určila maďarská archeoložka Zsófia Tormová v roce 1875 a pojmenovala podle vesnice Turdaș, Tordos, v západním Rumunsku.\n"}
{"id": "1149481", "url": "https://cs.wikipedia.org/wiki?curid=1149481", "title": "194 (číslo)", "text": "194 (číslo)\n\nSto devadesát čtyři je přirozené číslo, které následuje po čísle sto devadedesát tři a předchází číslu sto devadesát pět. Římskými číslicemi se zapisuje CXCIV.\n\n\n\n\nSilnice II/194 je česká silnice II. třídy vedoucí na trase Chyše – Bošov – Valeč – Podbořanský Rohozec\n\n\n"}
{"id": "1149483", "url": "https://cs.wikipedia.org/wiki?curid=1149483", "title": "Paedophryne amauensis", "text": "Paedophryne amauensis\n\nPaedophryne amauensis je druh žáby z čeledi parosničkovitých, který je endemitem deštných pralesů Papuy Nové-Guiney. S délkou dospělých jedinců 7,7 milimetru je nejmenší známou žábou a jedním z nejmenších obratlovců na světě. Rodové jméno je vytvořeno z řeckých slov \"παίδος\" (dítě) a \"φρύνος\" (žába) a odkazuje na nepatrnou velikost, druhové jméno bylo odvozeno z názvu vesnice Amau v papujské Centrální provincii, kde ji v srpnu 2009 objevili vědci z Louisianské státní univerzity Christopher Austin a Eric Rittmeyer.\n\nŽába je hnědě zbarvená s černými skvrnami. Žije na pralesní půdě ve spadaném listí, je aktivní ráno a večer, živí se drobnými bezobratlými živočichy. Vydává zvuky o frekvenci 8400 až 9400 hertzů, připomínající stridulaci hmyzu. Malé žabky se líhnou jako miniatury dospělců, nevyskytuje se stadium pulce. Kostra je u tohoto druhu velmi redukována.\n\n"}
{"id": "1149485", "url": "https://cs.wikipedia.org/wiki?curid=1149485", "title": "Petrus Plancius", "text": "Petrus Plancius\n\nPetrus Plancius, rodným jménem Pieter Platevoet (1552, Dranouter (dnes Heuvelland) – 15. květen 1622, Amsterdam) byl belgicko-nizozemský, vlámský astronom, kartograf a teolog. Vytvořil řadu map a glóbusů, včetně slavné mapy z roku 1592, čímž silně ovlivnil nizozemské výpravy do Asie.\n\nNarodil se v Západních Flandrech, na území dnešní Belgie. Vystudoval teologii v Německu a Anglii. Poté se vrátil do Belgie, kde působil jako kazatel, ale když Brusel padl do rukou Španělů (1585), odešel do Amsterdamu. Tam se začal věnovat kartografii a výrobě navigačních přístrojů, účastnil se však i teologických disputací.\n\nBelgičtí teologové\nNizozemští teologové \n"}
{"id": "1149486", "url": "https://cs.wikipedia.org/wiki?curid=1149486", "title": "Krokvice", "text": "Krokvice\n\nKrokvice je pomůcka k vytyčení vodorovného směru pomocí olovnice. Má tvar rovnoramenného trojúhelníku, z jehož vrcholu je spuštěna olovnice. Pokud olovnice míří na střed přepony, je přepona vodorovně. Dnes je nahrazena modernější a přesnější vodováhou.\n\nSložitější krokvice byla vybavena úhloměrnou stupnicí, a tak bylo možné s její pomocí buď určovat sklon nebo jej vytyčovat.\n"}
{"id": "1149487", "url": "https://cs.wikipedia.org/wiki?curid=1149487", "title": "Mistrovství Evropy v basketbalu mužů 1973", "text": "Mistrovství Evropy v basketbalu mužů 1973\n\n18. mistrovství Evropy v basketbale proběhlo v dnech 27. září – 6. října ve Španělsku.\n\nTurnaje se zúčastnilo 12 týmů, rozdělených do dvou šestičlenných skupin. První dva postoupili do play off o medaile, družstva na třetím a čtvrtém místě hrála o páté až osmé místo, pátý a šestý tým hrál o deváté až dvanácté místo. Mistrem Evropy se stalo družstvo Jugoslávie.\n\n1. Jugoslávie \n\n\n2. Španělsko \n\n\n3. SSSR\n\n\n4. Československo \n\n\n5. Itálie \n\n\n6. Bulharsko\n\n\n7. Izrael\n\n\n8. Turecko\n\n\n9. Rumunsko \n\n\n10. Francie\n\n\n11. Řecko \n\n\n12. Polsko\n\n\n"}
{"id": "1149488", "url": "https://cs.wikipedia.org/wiki?curid=1149488", "title": "Třída Almirante Clemente", "text": "Třída Almirante Clemente\n\nTřída Almirante Clemente byla třída eskortních torpédoborců venezuelského námořnictva. Postaveny byly jako doplněk větších torpédoborců třídy \"Nueva Esparta\". Ve své době se jednalo o moderní, velmi rychlá a silně vyzbrojená plavidla, která však trpěla příliš lehkou konstrukcí (pro italská plavidla to nebylo zcela neobvyklé).\n\nCelkem bylo postaveno šest jednotek této třídy, zařazených do služby v letech 1956-1957. Později byla plavidla přeřazena mezi fregaty (jejich trupové označení se změnilo z D na F). Dvě jednotky byly v polovině 80. let přestavěny na hlídkové lodě pro venezuelskou pobřežní stráž a představovují její největší válečné lodě. K roku 2015 byly obě stále v aktivní službě.\n\nPro portugalské námořnictvo byla postavena upravená fregata \"Pêro Escobar\" (F 335).\n\nStavba tří eskortních torpédoborců byla Venezuelou objednána roku 1953 u italské loděnice Ansaldo v Livornu. V roce 1954 byly objednány tři další. Stavba první trojice byla zahájena 5. května 1954 a v případě druhé trojice pak 12. prosince 1954. Do služby torpédoborce vstoupily v letech 1956–1957.\n\nJednotky třídy \"Almirante Clemente\":\nPlavidla po dokončení nesla dva 102mm kanóny, dva 40mm kanóny, čtyři 20mm kanóny, jeden trojhlavňový 533mm torpédomet, dva vrhače hlubinných pum a dva salvové vrhače hlubinných pum Hedgehog. Pohonný systém tvoří dva kotle Foster-Wheeler a dvě parní turbíny Parsons o celkovém výkonu 24 000 shp, pohánějící dva lodní šrouby. Nejvyšší rychlost dosahovala 32 uzlů. Dosah byl 3500 námořních mil při rychlosti 12 uzlů.\n\n\"Almirante Brión\", \"General José de Austria\" a \"Almirante José Garcia\" byly roku 1962 v loděnici Ansaldo přezbrojeny. Demontovány byly všechny torpédomety a osm 20mm kanónů. Plavidla naopak dostala nový protiponorkový raketomet Lanciabaz a modernější elektroniku. Tato trojice modernizovaných plavidel byla vyřazena v letech 1976-1978, stejně jako jediné nemodernizované plavidlo \"General Juan José Flores\".\n\n\"Almirante Clemente\" a \"General José Trinidad Moran\" v letech 1968-1975 prošly hloubkovou modernizací v britských loděnicích. Modernizovaná plavidla dostala radary Plessey AWS-2 a Selenia RTN-10X, navigační radar Decca 1226 a sonar Plessey MS-26. Novou výzbroj tvořily dva 76,2mm kanóny OTO-Melara Compact v jednodělových věžích, dvojitý 40mm kanón, přičemž protiponorkovou výzbroj stále tvořily dva klasické vrhače a dva vrhače Hedgehog. Takto modernizovaná plavidla zůstala ve službě až do roku 1983.\n\nV letech 1984-1985 byly \"Almirante Clemente\" a \"General José Trinidad Moran\" v italské loděnici CNR v Janově přestavěny na hlídkové lodě pro pobřežní stráž. Hlavní změnou byla nová protiponorková výzbroj v podobě dvou trojhlavňových 324mm torpédometů (ostatní výzbroj zůstala beze změny). Slabší pohonný systém o výkonu 6000 bhp plavidlům uděluje rychlost až 22 uzlů.\n\n"}
{"id": "1149490", "url": "https://cs.wikipedia.org/wiki?curid=1149490", "title": "Dick Pound", "text": "Dick Pound\n\nRichard William Duncan \"Dick\" Pound, CC OQ QC (* 22. března 1942 St. Catharines) je kanadský právník, sportovní funkcionář a bývalý plavec. Byl předsedou Světové antidopingové agentury (WADA). V letech 1987 až 1991 a 1996 až 2000 působil jako místopředseda Mezinárodního olympijského výboru (MOV).\n\nPound je zastáncem přísného postihování dopingu ve sportu.\n\nPound se narodil v St. Catharines v provincii Ontario jako nejstarší ze čtyř dětí. \n\nKromě plavání se věnoval také In addition to swimming, Pound was a squash player and won the Canadian intercollegiate championship twice.\n\nPound vystudoval Desautelsovu fakultu managementu na McGillově univerzitě, za kterou také závodil v plavání. Byl držitelem školních rekordů na kraulařských tratích a třikrát vyhrál celokanadské vysokoškolské mistrovství. V roce 1962 získal titul bakalář komerce. O rok později obhájil titul B.A. na tehdejší Univerzitě Sira George Williamse (nyní Concordia University) a v roce 1967 ukončil studia práv na McGillově univerzitě.\n\nPound byl čtyřikrát mistrem Kanady na kraulařských tratích (1958, 1960, 1961, a 1962) a jednou v motýlku v roce 1961. Reprezentoval Kanadu na Panamerických hrách 1959 v Chicagu a na 1Letních olympijských hrách 1960 v Římě, kde obsadil šesté místo na 100 metrů volný způsob a byl čtvrtý se štafetou na 4x100 metrů. Vyhrál jednu zlatou, dvě stříbrné a jednu bronzovou medaili na Hrách Britského impéria a společenství v roce 1962 v Perthu.\n\nPo ukončení závodí kariéry se stal v roce 1968 tajemníkem Kanadského olympijského výboru. V letech 1977 až 1982 byl jeho předsedou.\n\nV roce 1978 byl Pound zvolen do Mezinárodního olympijského výboru, kde se nejprve zabýval dojednáváním televizních a sponzorských kontraktů. Členem exekutivy MOV byl 16 let a přispěl přitom k revolučnímu nárůstu příjmů ze sponzoringu a vysílacích práv. I když byl pevným spojencem tehdejšího předsedy MOV Juana Antonia Samaranche, kritizoval korupci v MOV, zejména po skandálu týkajícím se podplácení při přidělení pořadatelství ZOH 2002 americkému Salt Lake City. Byl jmenován šéfem vyšetřovací komise. \n\nPo odchodu Samaranche v roce 2001 kandidoval na jeho místo, ale prohrál ve volbě s Belgičanem Jacquem Roggem a Korejcem Kim Un-jongem, který byl později potrestán za svou vlastní účast ve skandálu kolem Salt Lake City.\n\nPound pomohl v roce založit Světovou antidopingovou agenturu a stal se jejím prvním předsedou. V této roli dohlédl na bezprecedentní zpřísnění režimu dopingových kontrol. Rozšířil také působnost WADA mimo pole olympijských her tím, že přiměl velké mezinárodní sportovní federace, aby přistoupily na společné antidopingové regule. Pound ostře kritizoval vedení amerického sportu za údajné široké užívání dopingu zejména mezi atlety, stejně tak ostře vystupoval proti poměrům v cyklistice, což tehdy způsobilo veřejný rozkol mezi WADA a Mezinárodní cyklistickou unií (UCI). Pound byl předsedou WADA jedno funkční období do roku 2007 a znovu se o místo neucházel.\n\nJe partnerem v právnické firmě Stikeman Elliott LLP v Montrealu, kde se zaměřuje na daňové právo. Napsal několik knih o dějinách práva. He edits \"Pound’s Tax Case Notes\", a review of tax-law court cases for lawyers. He did much of the reading of cases and the writing of the notes on international airplane flights to and from International Olympic Committee functions.\n\nO NHL v listopadu 2005 Pound řekl: “Nebudete daleko pravdě, když řeknete, že třetina hokejistů dostává farmaceutickou pomoc.\" Později připustil, že si toto číslo zcela vymyslel. Jak NHL, tak hráčská asociace NHLPA tvrzení odmítly a požadovaly po Poundovi důkazy. Do června 2006 provedla NHL 1406 testů, z nichž ani jeden neporušoval pravidla NHL. Podle Pounda jsou ale tato pravidla příliš laxní a nepřesná a vynechávají testování na některé látky. \n\nV lednu 2004 deník \"Le Monde\" citoval Pounda, jak řekl, že \"veřejnost ví, že cyklisté na Tour de France a jinde dopují.\" Za to si vysloužil příkrou odpověď od Lance Armstronga, který takové poznámky označil za \"nezodpovědné a nepřijatelné\". Pound said he was surprised by the personal nature of Armstrong's response because he had never mentioned the cyclist by name.\n\nV podobné době byly v několika vzorcích cyklistů z Tour de France 1999 nalezeny stopy erythropoetinu (EPO). Deník \"\" dokázal identifikovat, komu tyto vzorky patří, včetně Armstronga. Pound na to skrz média reagoval, že je \"teď na Lanci Armstrongovi a ostatních, aby vysvětlili, jak se EPO dostalo do jejich těla.\"\n\nUCI vydala na základě šetření komise vedené bývalým předsedou nizozemské antidopingové agentury Emilem Vrijmanem zprávu, která v květnu 2006 unikla do médií. Vrijman v ní tvrdil, že se nedá vyloučit, že byly vzorky znečištěné v laboratoři. Zpráva doporučila, aby cyklistům nebyly uloženy žádné tresty, zato upozornil, aby se UCI soustředila komunikaci mezi Dickem Poundem a médii.\n\nPound zprávu odmítl s tím, že je tak neprofesionální a neobjektivní, až to hraničí s fraškou. V oficiálním vyjádření WADA zprávu označila za zaujatou, špatně informovanou, spekulativní a \"v mnoha ohledech klamavou\".\n\nDne 9. června 2006 Armstrong dopisem žádal Jacqua Rogga, aby proti Poundovi zakročil. Kvůli jeho \"neobhajitelnému\" jednání měl být \"vyloučeno z olympijského hnutí\". V únoru 2007 etická komise MOV doporučila, aby Pound ve veřejných vyjádřeních vystupoval s větší obezřetností. Pound na to zareagoval, že se zodpovídá WADA, a ne Mezinárodnímu olympijskému výboru.\n\nPound žije ve Westmountu v Quebeku se svou druhou ženou, spisovatelkou Julií Keithovou. Ze svého prvního manželství má tři děti, Trevora, Duncana a Megan a dvě nevlastní děti z druhého.\n\nV roce 1992 převzal Řád Kanady jako důstojník. V roce 2014, byl jmenován rytířem Řádu Kanady.\n\nByl vyznamenán zlatou a stříbrnou hvězdou japonského Řádu svatého pokladu v roce 1998.\n\nV roce 2008 získal Cenu Laureus v kategorii Sportovní duch za svou práci pro WADA.\n\n\n"}
{"id": "1149492", "url": "https://cs.wikipedia.org/wiki?curid=1149492", "title": "Kostel svatého Jakuba apoštola (Veliká Ves)", "text": "Kostel svatého Jakuba apoštola (Veliká Ves)\n\nKostel svatého Jakuba apoštola je římskokatolický kostel zasvěcený svatému Jakubovi ve Veliké Vsi v okrese Chomutov. Od roku 1963 je chráněn jako kulturní památka. Stojí v mírném svahu nad dvěma rybníky. Z jižní a východní strany ho obklopuje zrušený hřbitov.\n\nVeliká Ves byla farní vsí již ve 14. století. Předchůdcem stojícího kostela byla gotická stavba z roku 1436, kterou však zničil požár. V 17. století vesnici získal pražský augustiniánský klášter, který nechal v roce 1739 poškozený kostel nahradit barokní stavbou a z původního zůstala jen samostatně stojící zvonice. V 19. století byl několikrát opraven.\n\nKostel je obdélná jednolodní stavba na východě ukončená obdélným presbytářem se zkosenými rohy. K jeho východní straně je v ose stavby připojena sakristie. Před vstupem v západním průčelí se nachází předsíň. Na východním konci střechy je malá sanktusová vížka. Fasáda je zdobena jednoduchými lizénovými rámci. Loď s plochým stropem osvětlují obdélná, segmentově zakončená okna. Uvnitř se nachází dřevěná kruchta.\n\nVybavení interiéru bylo z velké části zničeno. Raně barokní oltář pocházel ze druhé poloviny 17. století, dva boční oltáře a kazatelna z 18. století. Ke starším předmětům uvnitř patřila renesanční křtitelnice z doby okolo roku 1600 a pozdně gotická socha Madony z období okolo roku 1460.\n\nPo stranách vstupu stojí sochy svatého Augustina a svatého Jana Nepomuckého. V těsném sousedství na východě stojí hranolová věž patrové zvonice se slunečními hodinami na jižní a ciferníkem mechanických hodin na východní straně. V prvním patře se otevírají obdélná zvuková okna s obloukovými záklenky. Pod věží se nachází brána na hřbitov, která byla upravena na pomník padlým. Na západní straně na kostel navazuje zahrada velikoveského zámku.\n\n\n"}
{"id": "1149495", "url": "https://cs.wikipedia.org/wiki?curid=1149495", "title": "Adolf Svätopluk Osvald", "text": "Adolf Svätopluk Osvald\n\nAdolf Svätopluk Osvald (12. května 1839, Banská Bystrica, Rakousko ₋ 4. července 1876, v bitvě u Sremské Rači) byl spisovatel, novinář a redaktor. Psal pod pseudonymy: A.Sv. Bystrický, Detvan, A.S.Pohronský, Turanský, Turský, Urpinov, Urpinský.\n\nZákladní a středoškolské vzdělání získal Anton Svätopluk Osvald v Banské Bystrici. V letech 1863-1866 studoval filozofii na univerzitě v Praze. Roku 1862 pracoval jako písař u župního soudu v Banské Bystrici, později byl redaktorem nejprve v Praze, poté v horních Uhrách, a nakonec pracoval Budapešti. Byl dobrovolníkem v srbsko-turecké válce, ve které nakonec padl. Příslušník generace kolem almanachu Napred. Básnickou tvorbou se zařadil do proudu epigonské poštúrovské tvorby. Osval byl autorem veršovaných pověstí, biografických profilů, politických komentářů, úvah a zpravodajských příspěvků v slovenských, českých a německých časopisech. Byl překladatelem z němčiny, polštiny a maďarštiny.\n"}
{"id": "1149496", "url": "https://cs.wikipedia.org/wiki?curid=1149496", "title": "Robin Schulz", "text": "Robin Schulz\n\nRobin Schulz (* 28. dubna 1987, Osnabrück, Západní Německo) je německý elektronický deep house DJ a producent. Dne 4. února 2014 vydal remix skladby „Waves“ od holandského hip-hoppera Mr Probze. Tento remix byl později nominován na cenu Best Remixed Recording, Non-Classical na 57. výročí udílení cen Grammy. Jeho následující singl je také remixem a to na písničku „Prayer in C“ od francouzského dua Lilly Wood and the Prick z jejich alba \"Invincible Friends\" z roku 2010 vyšel 26. června 2014. Oba dva remixy se staly velmi populárními napříč Evropou a USA, čímž se Schulz celosvětově proslavil. Spolu s Danielem Brunsem a Christopherem Noblem založil nakladatelství Lausbuben Records. Mezi jeho vlivy patří interpreti jako Todd Terry, Armand Van Helden, Roger Sanchez, Tiësto a Epic Sax Guy.\n\n\n\n"}
{"id": "1149497", "url": "https://cs.wikipedia.org/wiki?curid=1149497", "title": "Mono no aware", "text": "Mono no aware\n\nMono no aware (もののあわれ, lze přeložit jako „dojetí z věcí“ či „tklivost věcí“) je japonský pojem, vyjadřující citlivost vůči pomíjivému; je to melancholické vědomí současně krásy a pomíjivosti všeho. Představa se dotýká buddhistického učení o mudžó, pomíjivosti jako podstatné vlastnosti bytí. Mono no aware vyjadřuje jeden z prvků japonské estetiky, střetnutí krásy a smutku světa. Pojem poprvé použil učenec Motoori Norinaga v 18. století ve své analýze \"Příběhu prince Gendžiho\". Na rozdíl od podobného západního tématu memento mori se mono no aware nesoustřeďuje pouze na pomíjivost člověka a nezadržitelné plynutí času, ale všímá si konečnosti celé přírody, jak je symbolizována například krátkým životem květů sakury.\n"}
{"id": "1149502", "url": "https://cs.wikipedia.org/wiki?curid=1149502", "title": "Beograd na vodi", "text": "Beograd na vodi\n\nBeograd na vodi (v srbské cyrilici Београд на води, anglicky Belgrade Waterfront) je urbanistický projekt rozvoje pravého břehu řeky Sávy v srbské metropoli Bělehradu. Vymezen je prostorem mezi Brankovým mostem a Mostem Gazela (Savamala). Předpokládá likvidaci prostoru současného bělehradského hlavního nádraží vč. jeho rozsáhlého kolejiště a výstavbu nových komerčně využitelných budov.\n\nMyšlenka přestavby břehu Sávy v centru Bělehradu existuje několik desetiletí. V roce 2012 slíbil tehdejší kandidát na premiéra Aleksandar Vučić v kampani do parlamentních voleb projekt s tímto názvem. Podrobný plán projektu byl vyhotoven v prosinci 2012. Bělehradu jej prezentoval šejk Muhammad bin Zaíd, korunní princ ze Spojených arabských emirátů. Mediálně začal být projekt nové čtvrti v srbském tisku diskutován v říjnu 2013. Rychlý začátek výstavby mohl být uskutečněn díky tomu, že většina pozemků na břehu Sávy patřila státu a nebylo tak nutné řešit majetkové vyrovnání s vlastníky. Původní plán předpokládal oproti finální variantě výstavbu umělého ostrova a přemístění hlavního nádraží již v roce 2015. \n\nProjekt řídí srbská vláda a financuje jej investor ze Spojených arabských emirátů. První železniční koleje byly odstraněny v březnu 2014. \n\nZákladní kámen první z budov na břehu řeky Sávy byl postaven v říjnu 2015, nedlouho poté byla zahájeny kotvící práce pro další stavby. Součástí prvotní fáze výstavby byla rovněž rekonstrukce památkové secesní budovy Beogradska zadruga. Dominantním objektem celé čtvrti bude věž o výšce 168 m, jejíž základní kámen položil tehdejší srbský premiér Aleksandar Vučić v roce 2016 během své předvolební kampaně. Věž bude mít 42 pater; prvních 20 bude tvořit luxusní hotel a zbytek bude představovat luxusní apartmány. \n\nProjekt nové městské části na brownfieldu bývalého bělehradského výstaviště a nádraží si vyžádá přestavbu železničního uzlu v srbské metropoli. Dokončeno má být nové nádraží, které se buduje již od 60. let a původní historická budova z 19. století zůstane zachována uprostřed moderní čtvrti. Podél řeky Sávy vznikne nová promenáda a luxusní rezidenční objekty. Většina plánované zástavby bude využita k bydlení (60 %); menší část poslouží jako hotely (8 %) nebo kanceláře (17 %). Vznikne také obchodní centrum.\n\nV nové oblasti byly vyprojektovány a vybudovány nové ulice, např. Sávský bulvár. Po odstranění kolejiště nádraží Beograd-Glavna budou některé ulice propojeny se zbytkem zástavby v této městské části. Starší ulice mezi původními objekty (např. \"Hercegovačka\") musely ustoupit nově připravené síti. V roce 2018 pracovalo na výstavbě čtvrti 1200 dělníků.\n\nVýstavba čtvrti probíhá směrem od severu k jihu. První objekty začaly být budovány v roce 2017. První obyvatelé nové čtvrti by se měli nastěhovat do dokončených objektů v roce 2018.\n\n\nProti plánované rozsáhlé výstavbě vystoupilo několik občanských iniciativ, např. skupina \"Ne da(vi)mo Beograd\" \"(Neudavme/Nedejme Bělehrad)\". Dne 26. dubna uskutečnila skupina demonstraci před budovou Beogradska zadruga v blízkosti budované čtvrti. Na přelomu let 2016 a 2017 zorganizovalo toto hnutí celkem osm dalších protestů. Kritici projektu vytýkají, že je realizován bez veřejné diskuze na úrovni města Bělehradu a že je určen výhradně movité klientele s byty a službami, které jsou vzdálené běžným obyvatelům města.\n"}
{"id": "1149504", "url": "https://cs.wikipedia.org/wiki?curid=1149504", "title": "Amschel Mayer Rothschild", "text": "Amschel Mayer Rothschild\n\nAmschel Mayer von Rothschild (12. června 1773 Frankfurt nad Mohanem – 6. prosince 1855 tamtéž) byl německý bankéř, člen finanční dynastie Rothschildů. V roce 1822 byl povýšen do stavu svobodných pánů.\n\nAmschel Mayer von Rothschild byl druhým dítětem a nejstarším synem bankéře a zakladatele dynastie Rothschildů Mayera Amschela Rothschilda (1744–1812) a jeho ženy Gutle, rozené Schnapper (1753–1849). Od mládí byl zaměstnán v rodinném podniku. V roce 1805 jako první z bratrů zakládal pobočku mimo Frankfurt, jeho pobyt v Casselu byl však dočasný. V roce 1810 jej i jeho čtyři bratry vzal otec jako partnery rodinného bankovního domu \"Mayer Amschel Rothschild a synové\" (\"M. A. Rothschild & Söhne)\". Po smrti svého otce M. A. Rothschilda v roce 1812 převzal vedení frankfurtské banky a stal se hlavou rodu, jeho bratři založili pobočky bankovního domu:\n\nFrankfurtský bankovní dům od roku 1813 se nacházel na Fahrgasse v novoklasicistickém domě. Frankfurt byl místem, kde se rodiny scházely. Na rozdíl od svých bratrů byl Amschel Mayer značně konzervativní a opatrný, neustále se obával o likviditu své banky a rizik podnikání, proto se spíše věnoval menším obchodním transakcím.\n\nRakouský ministr financí Johann Philip hrabě Stadion dal návrh kancléři knížeti Clemensu Metternichovi, aby císař František I. povýšil do šlechtického stavu Amschela Mayera a Salomona Mayera Rothschildů do šlechtického stavu, tím by si zajistili podporu bankovního domu Rothschildů v poskytování půjček. Císař František I. i přes odpor zástupců staré šlechty 25. září 1816 návrhu Metternicha vyhověl. Patentem z 21. října 1816 byli do stavu šlechtického přijati bratři Carl Mayer a James Mayer. 29. září 1822 bylo všech pět bratrů povýšeno do šlechtického stavu svobodných pánů (baronů). Jejich erbovní motto bylo CONCORDIA – INTEGRITAS – INDUSTRIA.\n\nAmschel Mayer von Rothschild byl velmi zbožný ortodoxní žid, byl odpůrcem reforem a byl aktivní v boji za rovná práva židů.\n\n16. listopadu 1796 se oženil s Evou Hanau (1779–1848), jejich svazek byl bezdětný. Po jeho smrti převzal podnik ve Frankfurtu nad Mohanem jeho synovec Mayer Carl von Rothschild (1820–1886), syn Carla Mayera von Rothschilda z Neapole.\n\nZemřel 6. prosince 1855. Jeho hrob se nachází na starém židovském hřbitově na Rat-Beil-Straße. Návrh hrobu pochází od německého sochaře Eduarda Schmidta von der Launitz (1796–1869).\n\n"}
{"id": "1149505", "url": "https://cs.wikipedia.org/wiki?curid=1149505", "title": "Viktor Alexejevič Pronin", "text": "Viktor Alexejevič Pronin\n\nViktor Alexejevič Pronin ( ) (* 20. října 1938, Dněpropetrovsk, SSSR) je ruský a dříve také sovětský novinář a spisovatel, autor detektivních příběhů.\n\nPochází z Ukrajiny. Roku 1960 vystudoval Dněpropetrovskou báňskou univerzitu. Pracoval v metalurgickém kombinátu Запорожсталь (Zaporožstal) v Záporoží a pak jako novinář. Několik roků žil na Sachalinu a byl korespondentem časopisu \"Советский Сахалин\" (Sovětský Sachalin), později působil jako redaktor časopisu \"Человек и закон\" (Člověk a zákon). Své detektivní příběhy začal psát v druhé polovině šedesátých let.\n\n"}
{"id": "1149506", "url": "https://cs.wikipedia.org/wiki?curid=1149506", "title": "Alborán", "text": "Alborán\n\nAlborán je španělský ostrov v Alboránském moři, 85 km jižně od španělského pobřeží, 55 km severně od marockého pobřeží a 210 km východně od Gibraltaru. Administrativně patří městu Almería a je nejjižnějším bodem Andalusie. Má rozlohu 7,12 ha a nadmořskou výšku 15 metrů. Pod ostrovem je podzemní kanál nazývaný \"Cueva de Las Morenas\", který je za dobrého počasí splavný. 100 m severovýchodně leží ještě menší ostrůvek \"Islote de La Nube\" o rozloze asi 200 m².\n\nŠpanělsku náleží od roku 1540, kdy jej získalo v bitvě u Alboránu od tuniského piráta Al Boraniho. 1. října 1540 poblíž ostrova proběhla Alboránská bitva mezi španělským loďstvem vedeným Bernardinem de Mendozou a osmanským loďstvem, kterému velel Ali Hamet. V bitvě zahynulo 837 lidí a 437 jich bylo zajato. Naopak bylo osvobozeno 837 otroků. Jako první ostrov podrobně popsal rakouský arcivévoda a cestovatel Ludvík Salvátor Toskánský roku 1898. Pražský mineralog Friedrich Becke zde v roce 1899 objevil nový druh magmatické horniny, kterou pojmenoval jako \"Alboranita\". V 60. letech 20. století se na ostrově pokoušeli vybudovat základnu sovětští rybáři. Poté zde Španělsko zřídilo stálou vojenskou posádku. V roce 1997 byla na ostrově a jeho okolí vyhlášena chráněná mořská oblast (\"Reserva Marina y Reserva de Pesca\"). V současné době je zde maják a od roku 1960 malá posádka španělského námořnictva s přistávací plochou pro vrtulníky a malým přístavem. Na ostrov si dělá územní nárok Maroko.\n\n\n"}
{"id": "1149508", "url": "https://cs.wikipedia.org/wiki?curid=1149508", "title": "Anna Zunová", "text": "Anna Zunová\n\nAnna Zunová (* 1992) je česká moderátorka a scenáristka. Studuje žurnalistiku na Karlově univerzitě a působí též v Českém rozhlase, kde se podílí na vysílání jeho stanic Regina a Radio Wave. Pro druhou ze stanic připravuje pořad \"Universum\". Během podzimu roku 2013 se účastnila Kreativní dílny mezinárodního projektu PRESSpektivy. Vedle toho (k listopadu 2015) též připravila nebo spolupracovala na přípravě sedmi dílů pořadu Slavné dny vysílaného internetovou televizí Stream.cz. Konkrétně to byly díly:\n\nOtcem Zunové je někdejší televizní moderátor Pavel Zuna, jemuž se narodila v jeho prvním manželství.\n\n"}
{"id": "1149512", "url": "https://cs.wikipedia.org/wiki?curid=1149512", "title": "Jasmine Thompson", "text": "Jasmine Thompson\n\nJasmine Ying Thompson (* 8. listopadu 2000. Londýn, Spojené království) je anglická zpěvačka a skladatelka. Svoji kariéru započala v roce 2010 (v deseti letech) vydáváním coververzí známých písní.\n\nDo širšího povědomí se dostala účinkováním v písničce „Sun Goes Down“ od německého deep house producenta Robina Schulze. Ta se dostala na špičky hitparád v mnoha zemích včetně Německa, Austrálie, Rakouska a Švýcarska. Její YouTube kanál má více než 2,3 miliony odběratelů a 350 milionů zhlédnutí (stav k 1. 8. 2016). Její cover na skladbu „Ain't Nobody“ od zpěvačky Chaky Khan byl v roce 2015 zremixován německým DJem Felixem Jaehnem a stal se z něj velký hit. Její etnický původ je z poloviny anglický (otec) z poloviny čínský (matka).\n"}
{"id": "1149514", "url": "https://cs.wikipedia.org/wiki?curid=1149514", "title": "Třída Nueva Esparta", "text": "Třída Nueva Esparta\n\nTřída Nueva Esparta byla třída torpédoborců venezuelského námořnictva. Třídu tvořily tři jednotky postavené v anglických loděnicích. Ze služby byly vyřazeny v letech 1975 a 1978.\n\nTři torpédoborce této třídy postavila na základě objednávky z roku 1950 anglická loděnice Vickers Armstrongs Shipyards v Barrow-in-Furness. Hotová plavidla do služby vstoupila v letech 1953-1956.\n\nJednotky třídy \"Nueva Esparta\":\nHlavní výzbroj tvořilo šest britských plně automatických 114mm kanónů umístěných v plně uzavřených dvoudělových věžích. Jejich palbu řídily radary typu 276. Dále plavidla nesla osm 40mm dvoukanónů ve dvoudělových věžích, trojhlavňový 533mm torpédomet, dvě skluzavky a dva salvové vrhače hlubinných pum Squid. Pohonný systém tvořily dva kotle a dvě převodové turbny o celkovém výkonu 50 000 shp, pohánějící dva lodní šrouby. Nejvyšší rychlost dosahovala 34 uzlů.\n\nZ torpédoborců \"Nueva Esparta\" a \"Zulia\" byly roku 1959 sejmuty torpédomety, které nahradil třetí vrhač Squid. V roce 1960 pak oba torpédoborce dostaly nové radary SPS-6 a SPS-12. Další modernizací prošel v letech 1968–1969 už jen torpédoborec \"Nueva Esparta\". Byla sejmuta většina 40mm kanónů (až na čtyři) a na jejich místě byla instalována dvě čtyřnásobná odpalovací zařízení protiletadlových řízených střel Seacat ve verzi GWS-20.\n"}
{"id": "1149517", "url": "https://cs.wikipedia.org/wiki?curid=1149517", "title": "GNU Guix", "text": "GNU Guix\n\nGNU Guix je balíčkovací systém vyvíjený v rámci projektu GNU a používaný podobně nazývanou linuxovou distribucí, GuixSD. Ideově vychází z balíčkovacího systému Nix, zaměřuje se na svobodný software a nabízí mj. aplikační rozhraní GNU Guile.\n\nSám Guix je svobodný software pod licencí GNU GPL. Projekt byl oznámen v červnu 2012. V srpnu 2015 byl dokončen port pod jádro GNU Hurd.\n\n"}
{"id": "1149518", "url": "https://cs.wikipedia.org/wiki?curid=1149518", "title": "Kakost lesní", "text": "Kakost lesní\n\nKakost lesní (\"Geranium sylvaticum\") je středně vysoká, mrazuvzdorná, vytrvalá rostlina s červenofialovými květy, druh z rodu kakost. Tento eurosibiřský druh je rozšířen od Pyrenejského poloostrova přes celou Evropu až po povodí Jeniseje na Sibiři. Severním směrem se vyskytuje až po sever Skandinávie. Druhotně byl rozšířen do Severní Ameriky, kde se mj. vyskytuje i na jihu Grónska.\n\nV české přírodě roste především ve vyšších polohách, hlavně na severní polovině republiky, v Krkonoších, Krušných horách, Jizerských horách, Nízkém Jeseníku, Hrubém Jeseníku, Beskydech i v Českém středohoří. Několik izolovaných arel se nachází i na Šumavě a v Bílých Karpatech.\n\nVlhkomilná a konkurenčně zdatná rostlina se vyskytuje nejčastěji na horských a podhorských loukách, na lesních okrajích a pasekách, v křovinách, karech a vzácněji i v údolích podél vodních toků. Nejlépe se ji daří ve vlhkých, humózních a na živiny bohatých půdách nacházejících se v polostinných stanovištích. Přímo v lesích, navzdory svému druhovému jménu „lesní“, neroste.\n\nRostliny se na stanovišti rozšiřují rozrůstáním oddenků a na větší vzdálenosti (až 3 m) semeny vystřelovaným ze zobanitých plodů.\n\nVytrvalá bylina s 30 až 60 cm vysokou lodyhou vyrůstající z tlustého svislého nebo šikmého oddenku. Lodyha je přímá, hranatá, rozvětvená a porostlá jednoduchými i žláznatými chlupy. Spodní listy s až 30 cm dlouhými řapíky mají čepele okrouhle ledvinovitého tvaru, dlanitě dělené do pěti až sedmi úkrojků které jsou obvejčité, trojlaločné a po obvodě nestejně zubaté. Řapíky se směrem vzhůru zkracují a nejvrchnější listy jsou téměř přisedlé a dělené jen do tři úkrojků. Palisty červenohnědé barvy jsou úzce kopinaté.\n\nKvěty jsou pětičetné, oboupohlavné a vyrůstají na dlouhých, stále vzpřímených stopkách; spolu vytvářejí dvoukvěté vidlany se čtyřmi kopinatými listeny. Zelené kališní lístky jsou asi 8 mm dlouhé, eliptického tvaru, krátce chlupaté, po okraji blanité, mají tři až pět žilek a střední žebro čnící asi 2 mm dlouhou špicí. Korunné lístky jsou obvejčité s krátkým nehtíkem, na vrcholu okrouhlé nebo vykrojené, až 20 mm dlouhé a 10 mm široké; nejčastěji jsou zbarveny červenofialově s tmavšími žilkami, vzácněji bývají růžové a výjimečně bílé. Nitky deseti tyčinek rostoucích ve dvou kruzích jsou vespod kopinaté a chlupaté. Vnitřní tyčinky mají u báze žlázky s nektarem. Pětidílný semeník nese zakřivenou čnělku s rozštěpenou bliznou.\n\nKvěty rozkvétající v červnu a červenci jsou opylovány hmyzem. Dozralé zobanité plody se rozpadají v pět semen vystřelovaných do okolí. Ploidie druhu 2n = 28.\n\nV minulosti bylo z jeho květů získáváno modré barvivo. V současnosti se v zahradnictví používají vyšlechtěné kultivary kakostu lesního jako nenáročné okrasné rostliny vhodné na polostinná stanoviště. Vysazují se obvykle na větší záhony, kde v souvislých porostech vypadají velmi pěkně. Po odkvětu se mohou pokosit, pak rychle obrazí a zhoustnou. Kultivary lze pro zachování vlastností množit dělením nebo kořenovými řízky, původní druhy se množí semeny.\n\n\n \n"}
{"id": "1149521", "url": "https://cs.wikipedia.org/wiki?curid=1149521", "title": "Tenká růžová čára", "text": "Tenká růžová čára\n\nTenká růžová čára (v americkém originále: The Thin Pink Line) je americká filmová komedie z roku 1998. Režisérem filmu je duo Joe Dietl a Michael Irpino. Hlavní role ve filmu ztvárnili Jennifer Aniston, David Schwimmer, Jason Priestley, Mike Myers a Christine Elise. \n\n\n\n"}
{"id": "1149522", "url": "https://cs.wikipedia.org/wiki?curid=1149522", "title": "Dvojlinka", "text": "Dvojlinka\n\nDvojlinka je izolovaná dvojice vodičů v symetrickém uspořádání. Může být buď plochá nebo kroucená. \n"}
{"id": "1149523", "url": "https://cs.wikipedia.org/wiki?curid=1149523", "title": "National Trust", "text": "National Trust\n\nNational Trust, celým názvem National Trust for Places of Historic Interest or Natural Beauty je britská organizace, která se zabývá ochranou památek a přírody v Anglii, Welsu a Severním Irsku. National Trust založili sir Robert Hunter (1844–1913, Hardwicke Rawnsley (1851–1920) a Octavia Hillová (1838–1912) v roce 1895 jako veřejně prospěšnou organizaci. Ve Skotsku funguje obdobná organizace National Trust for Scotland. Působení National Trust se opírá ve velké míře o práci dobrovolníků.\n\nNational Trust jejím cílem je zachování a ochrana pobřeží, staveb a krajiny podřízených zemí. Úkol plní jak pomoci fyzické práce, tak i prostřednictvím vzdělávacích programů.\n\nV zájmu organizace je 1141 km pobřeží, 215 staveb, 40 zámků, 76 přírodních rezervací, 6 míst světového kulturního dědictví, 12 mořských majáků a 43 pivnic a hospod. V roce 2008 objekty pod dohledem National Trust navštívilo 50 milionu osob. Organizace má 3,6 milionu členů.\n\n"}
{"id": "1149524", "url": "https://cs.wikipedia.org/wiki?curid=1149524", "title": "Gulžan Moldažanová", "text": "Gulžan Moldažanová\n\nGulžan Talapovna Moldažanová (: \"Гульжан Талаповна Молдажанова\"; * 11. června 1966, Almaty, Kazašská ASSR, Sovětský svaz) je ruská podnikatelka kazašského původu.\n\nVystudovala fyzikou na Kazašské statní univerzitě, kterou dokončila v roce 1989. Po ukončení studia se přestěhovala do Moskvy, kde působila jako vědecká pracovnice na Lomonosovově univerzitě. V roce 1995 začala pracovat v hliníkovém průmyslu a od roku 2004 do roku 2009 pracovala pro \"Basic Element\" magnáta Olega Děripasky. V roce 2006 americký časopis Fortune uvedl, že jde o jednou z nejmocnějších podnikatelek světa. V roce 2007 ji ten magazín zařadil na dvacáté místo mezi padesáti nejvlivnějších žen v byznysu. Forbes ji označil jako 37. nejvlivnější ženu roku 2008. Na seznamu nejlépe placených manažerek Ruska se v roce 2011 umístila na 23. místě.\n\n"}
{"id": "1149525", "url": "https://cs.wikipedia.org/wiki?curid=1149525", "title": "Železný obr", "text": "Železný obr\n\nŽelezný obr (v americkém originále: The Iron Giant) je americký animovaný film z roku 1999. Režisérem filmu je Brad Bird. Hlavní role ve filmu ztvárnili Eli Marienthal, Christopher McDonald, Harry Connick, Jr., Jennifer Aniston a Vin Diesel. \n\n\n\n"}
{"id": "1149527", "url": "https://cs.wikipedia.org/wiki?curid=1149527", "title": "Maléry pana Šikuly", "text": "Maléry pana Šikuly\n\nMaléry pana Šikuly (v americkém originále: Office Space) je americká filmová komedie z roku 1999. Režisérem filmu je Mike Judge. Hlavní role ve filmu ztvárnili Ron Livingston, Jennifer Aniston, Stephen Root, Gary Cole a David Herman. \n\n\n\n"}
{"id": "1149528", "url": "https://cs.wikipedia.org/wiki?curid=1149528", "title": "Rocker (film)", "text": "Rocker (film)\n\nRocker (v americkém originále: Rock Star) je americká filmová komedie z roku 2001. Režisérem filmu je Stephen Herek. Hlavní role ve filmu ztvárnili Mark Wahlberg, Jennifer Aniston, Jason Bonham, Jason Flemyng a Timothy Olyphant. \n\n\n\n"}
{"id": "1149529", "url": "https://cs.wikipedia.org/wiki?curid=1149529", "title": "Hodná holka", "text": "Hodná holka\n\nHodná holka (v americkém originále: The Good Girl) je americký dramatický film z roku 2002. Režisérem filmu je Miguel Arteta. Hlavní role ve filmu ztvárnili Jennifer Aniston, Jake Gyllenhaal, John C. Reilly, John Carroll Lynch a Tim Blake Nelson. \n\n\n\n"}
{"id": "1149530", "url": "https://cs.wikipedia.org/wiki?curid=1149530", "title": "Finále Fed Cupu 2015", "text": "Finále Fed Cupu 2015\n\nFinále Fed Cupu 2015 představovalo vyvrcholení 53. ročníku největší každoročně hrané týmové soutěže v ženském sportu. Fed Cup jako soupeření ženských reprezentačních družstev v tenise vznikl roku 1963 a hrán je v podobě světového poháru v tenise (The World Cup of Tennis). \n\nV sezóně 2015 se do soutěže zapojilo 99 týmů a v nejvyšší osmičlenné úrovni – Světové skupině – došel do finále výběr obhájkyň trofeje z České republiky a jejich vyzyvatelek z Ruské federace. \n\nDějištěm se ve dnech 14. a 15. listopadu 2015 stala pražská O arena. Oba týmy se v minulosti utkaly pětkrát. České reprezentantky držely před finálovým kláním kladný poměr zápasů 3:2.\n\nDevátý titul v soutěži vyhrála Česká republika po vítězství 3:2 na zápasy, když po jednom bodu zaznamenala Kvitová a Plíšková, která pak s Barborou Strýcovou získala také bod v rozhodující čtyřhře. Shodně s moskevským finále v roce 2011 vyhrály Češky až díky závěrečnému deblu. Vybojovaly tak čtvrtou trofej v pěti letech. Nepříznivý poměr zápasů 1:2 dokázaly, v rámci samostatného státu, otočit potřetí.\n\nČeská republika vstoupila do finále s osmi tituly jako druhý celek historických tabulek soutěže. V posledních pěti ročnících 2011–2015 utrpěl tým pouze jedinou prohru v semifinále 2013 proti Italkám. V rámci samostatného státu – od roku 1993, vyhrály české reprezentantky třikrát v letech 2011, 2012 a 2014. Dalších pět titulů z let 1975, 1983, 1984, 1985 a 1988 získaly v rámci československého fedcupového družstva. Mezinárodní tenisová federace pojímá Českou republiku jako jeho nástupce. Do statistik tak byly Češkám připsány všechny výsledky od roku 1963.\n\nHelena Suková zaznamenala nejvíce vítězných zápasů (57) a odehrála nejvyšší počet ročníků (13). Nejdelší šňůra neporazitelnosti české reprezentace činila mezi mezi červencem 1983 a červencem 1986 devatenáct zápasů. \n\nRuská federace vyhrála Fed Cup čtyřikrát a dělí se o páté místo s Itálií. V soutěži debutovala roku 1968 ještě jako bývalý státní útvar – Sovětský svaz. Tento výběr ruské hráčky reprezentovaly do roku 1991. Následující ročník 1992 odehrály pod hlavičkou Společenství nezávislých států a od roku 1993 nastupují za Rusko. Premiérový titul vybojovaly v roce 2004, na nějž navázaly trofejemi z let 2005, 2007 a 2008. Do světové skupiny se ruské tenistky naposledy vrátily v sezóně 1999 a od té doby jsou její součástí. Mezinárodní tenisová federace pojímá Rusko jako nástupce Sovětského svazu. Do statistik tak byly Ruskám započítány všechny výsledky od roku 1968. \n\nTýmovým statistikám vévodí Lotyška Larisa Savčenková, která dosáhla nejvíce celkových zápasových výher (65), singlových (29) i deblových (36) vítězných utkání, stejně jako odehrála nejvyšší počet 17 sezón a představila se v 55 mezistátních střetnutích. Nejdelší šňůra neporazitelnosti Rusek činila 9 zápasů mezi lety 1997–1999.\n\nČeský tým se v minulosti utkal s ruským družstvem celkově pětkrát a drží těsnou aktivní bilanci 3:2 na zápasy, když byly do statistik započítány všechny duely odehrané od roku 1981.\n\nOba soupeři na sebe narazili v rámci předchozích státních útvarů – Československa a Sovětského svazu – třikrát v letech 1981, 1988 a 1991. Jako samostatná Česká republika a Ruská federace se pak utkaly ve dvou střetnutích během ročníků 2001 a 2011.\n\nSovětský svaz – Československo 2:1\n\nČeskoslovensko – Sovětský svaz 2:1\n\nČeskoslovensko – Sovětský svaz 2:1\n\nRusko–Česko 2:1\n\nČesko–Rusko 3:2\n\nFinále se odehrálo v Praze. V O areně s kapacitou kolem 13 tisíc sedících diváků byl instalován rychlý tenisový dvorec s tvrdým povrchem Novacrylic Ultracushion System. Použity byly míče značky „Wilson Tour All Court“. Přípravu dvorce pozdržely dva víkendové koncerty z Madonnina turné Rebel Heart Tour, jejíž produkce opustila útroby haly nad pondělním ránem. V šest hodin tak začala montáž, která místo obvyklých dvou dnů trvala jediný den, aby od úterý mohly začít finalistky trénovat. Češky tak k přípravě nejdříve využily zázemí haly v oddíle TK Sparta Praha. Zahájení provázela světelná show od české sdpolečnosti, která se podílela na událostech předávání MTV Awards, ZOH v Turíně či utkáních severoamerické NHL.\n\nObě delegace finalistů vedli prezidenti českého a ruského tenisového svazu Ivo Kaderka a Šamil Tarpiščev. Vrchní rozhodčí se stala Clare Woodová, hlavními pak Alison Hughesová a Louise Azemarová-Engzellová. Dohled nad jestřábím okem měla Marijana Veljovićová. Pro wimbledonskou rozhodčí Woodovou a Srbku Veljovićovou se jednalo o premiérovou účast při finále Fed Cupu. Naopak nejzkušenější z kvartetu byla Britka Hughesová, která rozhodovala již dvanácté finále, Švédka Azemarová-Engzellová pak druhé. \n\nMezistátnímu střetnutí přihlížela řada osobností ze sportovního, politického a kulturního života. Přítomni byli vítěz Davis Cupu Lukáš Rosol a nehrající kapitán Jaroslav Navrátil, olympijský vítěz Jan Železný, předseda FAČR Miroslav Pelta, herci Miroslav Donutil a Petr Rychlý. Nechyběli ani lidovecký místopředseda vlády Pavel Bělobrádek a 1. místopředseda hnutí ANO Jaroslav Faltýnek. Do hlediště zavítali wimbledonští vítězové Jan Kodeš, Jana Novotná a Helena Suková, které se ziskem čtvrté fedcupové trofeje vyrovnaly Petra Kvitová a Lucie Šafářová. \n\nZ přislíbené účasti se omluvil prezident republiky Miloš Zeman v důsledku teroristických útoků v Paříži.\n\nO Arena se v roce 2012 stala prvním krytým stadionem na světě, v němž proběhla finále Fed Cupu a Davis Cupu během jediné sezóny.\n\nFedcupovému týmu České republiky patřilo v době konání 1. místo na žebříčku ITF. Nehrajícím kapitánem byl Petr Pála.\n\nV únorovém čtvrtfinále Češky cestovaly do Québecu, kde na tvrdém povrchu porazily Kanadu 4:0 na zápasy. Z účasti se přitom omluvily Petra Kvitová, Lucie Šafářová, Barbora Strýcová, Klára Koukalová a Kateřina Siniaková. Za domácí tým naopak nenastoupila hráčka elitní světové desítky Eugenie Bouchardová. Tři Češky v soutěži debutovaly. Dva body uhrála Karolína Plíšková. Jeden bod přidaly Tereza Smitková i deblový pár Denisa Allertová a Lucie Hradecká. Na ostravské semifinále se vrátily hlavní opory. Po pětitýdenním herním výpadku získala dva body Petra Kvitová, jíž doplnila Lucie Šafářová. Za rozhodnutého stavu odešel poražen ze čtyřhry pár Šafářová a Barbora Strýcová. České reprezentantky tak Francii přehrály 3:1 na zápasy a postoupily do čtvrtého finále během posledních pěti ročníků.\n\nNominace kapitána musela být učiněna nejpozději deset dnů před losováním. Nominovanými hráčkami se staly čtyři nejvýše postavené singlistky na žebříčku: Petra Kvitová, Lucie Šafářová, Karolína Plíšková a Barbora Strýcová. V roli náhradnice působila Denisa Allertová. Plíšková se k družstvu připojila až v úterý poté, co dorazila z čínské Ču-chaje, kde se probojovala do finále závěrečného turnaje sezóny WTA Elite Trophy. Šafářová do průběhu nezasáhla pro zánět šlach levého zápěstí. \n\nFedcupovému týmu Ruska patřilo v době konání 2. místo na žebříčku ITF. Nehrající kapitánkou byla bývalá reprezentantka Anastasija Myskinová, která vyhrála soutěž v letech 2004 a 2005.\n\nVe čtvrtfinále si Rusky v krakovské aréně poradily s Polskem 4:0 na zápasy, když v prvním vzájemném měření sil týmů vyhrála obě dvouhry Maria Šarapovová. Po jednom bod přidaly Světlana Kuzněcovová i deblová dvojice Vitalija Ďjačenková s Anastasijí Pavljučenkovovou. V sočské aréně Adler rozhodla o postupu ze semifinále s Německem až závěrečná čtyřhra. Na antuce vyhrály Kuzněcovová i Pavljučenkovová, ale soupeřky srovnaly v nedělních singlech. V rozhodujícím deblu pak zvítězily Pavljučenkovová s Jelenou Vesninovou a družstvo prošlo do finále, opět po dvou letech, výsledkem 3:2.\n\nNominovanými hráčkami se staly Maria Šarapovová, Jekatěrina Makarovová, Anastasija Pavljučenkovová a Jelena Vesninová. Roli náhradnice plnila Světlana Kuzněcovová. Šarapovová, jež přiletěla se svým osobním týmem až v úterý 10. listopadu, bydlela v jiném hotelu než zbylá část družstva. Makarovová do průběhu nezasáhla pro poranění nohy. \n\n"}
{"id": "1149531", "url": "https://cs.wikipedia.org/wiki?curid=1149531", "title": "Hütteldorf", "text": "Hütteldorf\n\nHütteldorf je částí 14. vídeňského městského okresu Penzing. Samostatnou obcí byl do roku 1891, poté byl přičleněn k Vídni. Leží na západním okraji zastavěného území Vídně a část jeho území tvoří Vídeňský les s vrchem Satzberg (435 m n. m.).\n\nDůležitý byl pro obec příchod železnice: rakouská Westbahn směrem na Linec tudy vede od roku 1856. Roku 1891 bylo nádraží přestavěno a adaptováno pro provoz Vídeňské městské dráhy (z níž se později stala trasa U4 vídeňského metra, která v zde končí). Stanici \"Wien Hütteldorf\" obsluhuje také vídeňský S-Bahn.\n\nNa území Hütteldorfu se nachází řada staveb, které navrhl architekt Otto Wagner, pocházející ze sousedního Penzingu. Patří mezi ně budova železniční stanice, nemocnice \"Otto-Wagner-Spital\" s kostelem známým jako \"Kirche am Steinhof\", nebo vila, ve které od 70. let 20. století bydlel malíř Ernst Fuchs.\n\nNachází se zde také stadion Gerharda Hanappiho, který byl dříve domovským stadionem SK Rapid Vídeň.\n\n"}
{"id": "1149532", "url": "https://cs.wikipedia.org/wiki?curid=1149532", "title": "Ronaldo (film)", "text": "Ronaldo (film)\n\nRonaldo je britský dokumentární film, který mapuje dosavadní soukromý život a profesionální dráhu portugalského fotbalisty Cristiana Ronalda, mnohokrát oceněného světového hráče. Film měl premiéru 9. listopadu v Londýně. Trailer k filmu byl uvolněn 28. září 2015.\n\nRežii filmu \"Ronaldo\" měl Anthony Wonke. Výkonným producentem byl Asif Kapadia, režísér dokumentárních filmů popisujících životy a úmrtí brazilského jezdce Formule 1 Ayrtona Senny a anglické zpěvačky a skladatelky Amy Winehouse. Film \"Ronaldo\" byl natočen za 14 měsíců, ve kterých režisér Wonke a jeho štáb získali od Cristiana Ronalda téměř neomezený přístup do Ronaldova soukromého života i do jinak skrytého okruhu jeho přátel, rodiny a fotbalového týmu. Film byl natočen v Ronaldově rodišti na Madeiře, a ve městech Lisabon, kde začal svou profesionální kariéru ve fotbalovém klubu Sporting CP, a Madrid, kde v současné době obléká dres španělského královského klubu Real Madrid.\n\nDokumentární film \"Ronaldo\" shrnuje dosavadní život Cristiana Ronalda od jeho dětství až do roku 2015. Film obsahuje obsáhlé rozhovory nejen s Ronaldem, ale i s jeho přáteli a rodinou. Jednotlivé pasáže filmu podrobně sledují Ronaldův každodenní život s rodinou a přáteli, včetně jeho syna Cristiana. Ve filmu se objeví Ronaldova matka Maria Dolores dos Santos Aveiro, bratr Hugo a sestry Elma a Cátia Lilian.\n\n"}
{"id": "1149533", "url": "https://cs.wikipedia.org/wiki?curid=1149533", "title": "Útvar hlavního architekta hlavního města Prahy", "text": "Útvar hlavního architekta hlavního města Prahy\n\nÚtvar hlavního architekta hlavního města Prahy (ve zkratce ÚHA HMP) byla instituce vzniklá 1. května 1961, která na základě zákona o územním plánování a stavebním řádu vykonávala z pověření Národního výboru hlavního města Prahy (NVP) a posléze Magistrátu hlavního města Prahy státní správu v oblasti územního plánování. Tvořila a schvalovala územně plánovací dokumentaci a podle ní se pak následně řídila, při vydávání rozhodnutí o umístění stavby či o způsobu využití daného území. Ústav se také podílel na tvorbě pražské urbanistické koncepce. Sídlil v Martinickém paláci na Hradčanském náměstí v domě číslo 67/8. Hlavním architektem Prahy v období 1971–1989 byl profesor arch. Blahomír Borovička\n\nPo sametové revoluci získala organizace IČO 40762173. Instituce zanikla v roce 1994, kdy se transformovala do Útvaru rozvoje hlavního města Prahy. Ekonomicky Útvar hlavního architekta zanikl roku 1998.\n\n"}
{"id": "1149542", "url": "https://cs.wikipedia.org/wiki?curid=1149542", "title": "Lužnice (loď)", "text": "Lužnice (loď)\n\nLoď Lužnice je motorová loď, poháněná lodním šroubem, která byla vyrobena jako vyhlídková loď roku 1984. Postavila ji loděnice Yachtwerft Berlin-Köpenick a je jednou ze čtyř motorových lodí typu BIFA III, které byly Pražskou paroplavební společností postupně zakoupeny pro Prahu. Dnes pluje na vyhlídkových plavbách Prahou a slouží i k soukromým pronájmům.\n\nLužnice byla na rozdíl od ostatních tří lodí (PRAHA III., PIONÝR II. a BEROUNKA), které do Prahy přišly v první polovině 80. let, konstruována v prodloužené verzi. Toto prodloužené provedení začala berlínská loděnice Yachtwerft Berlin-Köpenick vyrábět na žádost slovenského provozovatele OSCR Michalovce na Zemplínské Šíravě a později se skvěle osvědčilo u dalších evropských rejdařství. Lodě typu BIFA III. plují dodnes i jinde, například na Labi v Magdeburku, Drážďanech, Děčíně či Poděbradech a dobře se osvědčily i na Vltavě. \n\nPůvodní prodloužená verze lodi měla kapacitu 164 osob. V době výroby se jednalo o velmi moderní loď, která byla vybavena klimatizací a vytápěním, umožňujícím celoroční provoz. Její dnešní luxusní interiér a celkový vzhled je výsledkem kompletní renovace z roku 2011. Současná kapacita lodi činí 144 osob, z toho 58 uvnitř lodního salonu a 86 na slunečné palubě. Loď Lužnice měří 32 m na délku a 5,4 m na šířku. \n\nLoď Lužnice patří k nejkrásnějším lodím v Praze na Vltavě. Mahagonem vykládaný interiér spoluutváří stylové prostředí, které je ideální pro gurmánské plavby, jako je například \"Sladká Praha\". Lužnice má dva pohodlné salony. Oba jsou klimatizované a vyhřívané, z předního se nabízí pěkný výhled ve směru plavby. Loď má částečně zastřešenou slunnou palubu.\n\n\n"}
{"id": "1149545", "url": "https://cs.wikipedia.org/wiki?curid=1149545", "title": "Bohemia Rhapsody", "text": "Bohemia Rhapsody\n\nMotorová vyhlídková loď Bohemia Rhapsody byla roku 2015 vyrobena pro Pražskou paroplavební společnost a.s. a společnost Prague Boats s.r.o. v německé lodenici v Derbenu. Jedná se o jednu z nejmodernějších lodív Praze na Vltavě. Pluje okružní vyhlídkové plavby, ale je využívána také pro různé společenské a firemní akce, na něž je pronajímána. \n\nLoď Bohemia Rhapsody navazuje na úspěšný projekt lodi Grand Bohemia, která v Praze pluje od roku 2014 a jejíž koncept byl využit i pro stavbu lodi Bohemia Rhapsody. Zakázka na stavbu lodi Bohemia Rhapsody byla zadána společností Prague Boats s.r.o. a Pražskou paroplavební společností a.s. německé loděnici Bolle v Derbenu. Přáním zadavatele byla loď vyhovující provozu na vyhlídkových plavbách v Praze, která bude navíc ekologická a nehlučná. Design lodi navrhl Marcel Bolle a úpravy interiéru provedla architektka Vera Hampl. Stavba lodi trvala od 1.10.2014 do dokončení 30.4.2015 přesně 212 dní. V dubnu 2015 loď poprvé vyplula na vodu. Cesta po Labi dlouhá 538 km z německého Derbenu do Prahy trvala pod vedením 3 kapitánů 4 dny. Bohemia Rhapsody byla Praze slavnostně představena v ekologickém přístavišti na Kampě 7. května 2015 a v pátek 15. května 2015 byla slavnostně pokřtěna kardinálem Dominikem Dukou, arcibiskupem pražským a primasem českým. Loď rozšířila flotilu právě při příležitosti výročí 150 let od založení Pražské paroplavební společnosti.\n\nLoď Bohemia Rhapsody je jednopalubová loď, tzv. aquacabrio, s vyvýšenou panoramatickou kormidelnou, která je zastřešena posuvnou prosklenou střechou. Tuto střechu je možná kdykoli podle potřeby během chvíle odsunout a vytvořit vyhlídkovou slunnou palubu, nebo ji naopak zatáhnout a vytvořit tak krytý lodní salon. Navíc výkonná klimatizace zajišťuje perfektní viditelnost i během deštivého počasí. Celoroční provoz lodi je možný právě díky klimatizaci, ale i solárnímu temperování a větrání. Paluba lodi je izolovaná od hluku a vibrací motoru. Technické parametry motoru splňují nejpřísnější evropské normy. Chod motoru je tichý a s mimořádně nízkými emisními hodnotami. Síla motoru Sisudiesel představuje 226 koní, díky čemuž loď může plout rychlostí až 20 km/hod. Je tak jednou z nejrychlejších lodí svého druhu v Praze na Vltavě. Kapacita lodi je 220 osob. Na délku plavidlo měří 44,97 m, na šířku 7,54 m a má výtlak 123 tun. \n\nLoď kotví celoročně na Dvořákově nábřeží na nástupišti č. 6. Odtud vyplouvá na pravidelné vyhlídkové plavby Prahou, ale také na plavby spojené s pronájmem lodi pro různé soukromé či firemní akce, konference a setkání. Součástí plaveb je kompletní gastronomický servis, který je zajišťován formou cateringu.\n\nNa lodi je během plavby dostupný výklad o pražských památkách v 8 světových jazycích.\n\n\n\n"}
{"id": "1149546", "url": "https://cs.wikipedia.org/wiki?curid=1149546", "title": "Grand Bohemia (loď)", "text": "Grand Bohemia (loď)\n\nGrand Bohemia je motorová vyhlídková loď typu aquacabrio. Na vodu byla spuštěna poprvé roku 2014 a vyrobila ji německá loděnice Bolle v Derbenu pro Pražskou paroplavební společnost a.s. a společnost Prague Boats s.r.o. Spolu s lodí Bohemia Rhapsody představuje nejmodernější a nejnovější osobní loď v Praze. Grand Bohemii můžete spatřit na okružních vyhlídkových plavbách, stejně jako na plavbách spojených s pronájmem lodi pro různé společenské a firemní akce.\n\nLoď Grand Bohemia byla prvním projektem, který společnost Prague Boats s.r.o. a Pražská paroplavební společnost a.s. realizovaly společně s německou loděnicí Bolle v Derbenu. Výsledkem jejich spolupráce se stala moderní jednopalubová loď postavená pro podmínky vyhlídkových plaveb v Praze na Vltavě.\nStavba této mimořádné lodi byla zahájena 1. 1. 2014 a dokončen po 120 dnech 30. 4. 2014, kdy byla také spuštěna na vodu. Autorem designu lodi se stal Marcel Bolle a úpravy interiéru provedla architektka Vera Hampl. Loď připlula po Labi do Prahy za 4 dny. Na cestě dlouhé 520 km ji tlačil remorkér Beskydy. Grand Bohemia byla slavnostně představena 7. května v Praze v ekologickém přístavišti Kampa. Pokřtění lodi proběhlo 16. května při příležitosti Svatojánských slavností Navalis a osobně se ho ujal kardinál Dominik Duka, arcibiskup pražský a primas český.\n\nLoď Grand Bohemia je postavena jako jednopalubová loď (tzv. aquacabrio) s vyvýšenou kormidelnou s panoramatickým výhledem. Jediná paluba je zastřešena posuvnou prosklenou střechou, díky níž je možné palubu lodi kdykoli okamžitě zastřešit nebo naopak přeměnit na otevřenou vyhlídkovou palubu. Výkonná klimatizace umožňuje výbornou viditelnost skrz střechu i při deštivém počasí. Díky klimatizaci a temperování je loď schopná celoročního provozu. Další inovací je bezobslužná, plněautomatizovaná strojovna. Paluba je také dobře izolovaná od hluku a vibrací motoru. I tak je chod motoru velmi tichý a má nízké emisní hodnoty. Výkon motoru Volvo Penta D7A představuje 226 koní, tedy 169 kW a dosahuje rychlosti až 20 km/hod. Lodní šroub má 5 listů. Grand Bohemia tak patří k jedné z nejrychlejších lodí ve své kategorii. Maximální kapacita představuje 160 osob. Loď je 37,59 metrů dlouhá a 5,68 metrů široká. Výtlak je 76,5 tuny.\nPokud jde o bezpečnost, tak Bohemia Rhapsody má 7 bezpečnostních přepážek a je postavena v podélné pevnostní konstrukci, což odpovídá konstrukci námořních lodí. Svými parametry splňuje nové normy Evropské unie.\n\nGrand Bohemia kotví v ekologickém přístavišti Kampa, odkud se vydává na pravidelné vyhlídkové plavby po Praze. Loď bývá také často pronajímána pro soukromé plavby, jako jsou firemní akce, konference a různá společenská setkání. Grand Bohemia poskytuje i plný gastronomický servis formou cateringu. Během plavby je možné poslouchat výklad o pražských památkách v 8 světových jazycích.\n\n\n"}
{"id": "1149549", "url": "https://cs.wikipedia.org/wiki?curid=1149549", "title": "Johannes von Watteville", "text": "Johannes von Watteville\n\nJohannes von Watteville (18. října 1718, Walschleben – 7. října 1788 Gnadenfrei) byl německý protestantský duchovní, biskup Obnovené Jednoty bratrské a po smrti hraběte Zinzendorfa její vrcholný představitel. Byl též skladatelem duchovních písní.\n\nNarodil se jako Johann Michael Langguth. Koncem 30. let 18. století se připojil k Obnovené Jednotě bratrské (moravským bratřím). Roku 1744 jej adoptoval Friedrich von Watteville (Wattenwyl), o dva roky později se oženil s Benignou z Zinzendorfu. Roku 1747 byl ordinován na biskupa.\n\nRitter, Johann Friedrich Wilhelm: \"Leben des Freyherrn Johannes von Watteville, Bischofs der evangelischen Brüderkirche.\" Altona 1800. \n\n"}
{"id": "1149557", "url": "https://cs.wikipedia.org/wiki?curid=1149557", "title": "Ernst Wiechert", "text": "Ernst Wiechert\n\nErnst Wiechert (18. května 1887, Piersławek (Kleinort), Mrągowo, Polsko – 24. srpna 1950 Stäfa, Švýcarsko) byl německy píšící spisovatel, učitel, zástupce tzv. vnitřní emigrace v období německého nacismu. V roce 1933 přednesl na Mnichovské univerzitě řeč s názvem Der Dichter und die Jugend\"\", v které se velmi ostře vyslovil proti nastupujícímu nacismu.\n\n\n\n\n\n\n"}
{"id": "1149563", "url": "https://cs.wikipedia.org/wiki?curid=1149563", "title": "Velká kniha dinosaurů", "text": "Velká kniha dinosaurů\n\nVelká kniha dinosaurů je titul britského spisovatele, publicisty a popularizátora vědy Keirona Pima. V anglickém originále vyšla v roce 2013, česky pak v nakladatelství Omega v listopadu roku 2015. Kniha má podobu výběrové encyklopedie, zaměřené na zajímavé druhy neptačích druhohorních dinosaurů, ale také na další obyvatele druhohorních ekosystémů (ptakoještěři, mosasauři, plesiosauři, pravěcí savci a ptáci apod). Poutavý text o dobře i méně známých druzích dinosaurů je doplněn aktuálními informacemi o daných taxonech, ale také například o historii výzkumu dinosaurů a dalších zajímavostech a kuriozitách. Překladatelem české verze knihy je Richard Herbich, odbornou korekturu a doplněný text o českých nálezech přidal popularizátor Vladimír Socha. Autorem původních ilustrací je italský paleo-ilustrátor Fabio Pastori a Gian Paolo Faleschini. České vydání má 312 stran a obsahuje také podrobný rejstřík a informace o zajímavých webových stránkách a dalších knižních titulech.\n\n"}
{"id": "1149569", "url": "https://cs.wikipedia.org/wiki?curid=1149569", "title": "Heinrich Popper", "text": "Heinrich Popper\n\nHeinrich Popper (23. března 1842 Tysmenycja – 4. února 1896 Vídeň) byl rakouský bankéř a politik židovského původu, hlásící se k německé národnosti z Bukoviny, koncem 19. století poslanec Říšské rady.\n\nNarodil se v židovské rodině roku 1842 v Haliči. Vystudoval obchodní akademii. Kupcem se vyučil ve Vídni.\n\nDo Bukoviny se přistěhoval za prací v 60. letech 19. století. Byl veřejně a politicky aktivní. Po řadu let zasedal v černovické obecní radě. Orientován byl jako liberál. Od roku 1879 byl členem bukovinské obchodní a živnostenské komory. Od roku 1894 zasedal v státní železniční radě. Od roku 1889 vedl bukovinskou pobočku haličské akciové hypoteční banky. Podle jiného zdroje vedl tuto pobočku od roku 1868. Byl zakladatelem černovické ovocnářské a plodinové burzy. Angažoval se v rozvoji železničních drah v Bukovině.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1885 za kurii obchodních a živnostenských komor v Bukovině, obvod Černovice. Mandát obhájil ve volbách roku 1891. V parlamentu zasedal až do své smrti roku 1896, pak ho nahradil David Tittinger. Ve volebním období 1885–1891 se uvádí jako Heinrich Popper, ředitel pobočky haličské hypoteční banky v Černovicích, bytem Černovice.\n\nV parlamentu zastupoval blok ústavověrných (tzv. Ústavní strana. V roce 1885 byl členem klubu Sjednocené levice, do kterého se spojilo několik ústavověrných (liberálně a centralisticky orientovaných) politických proudů. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice.\n\nZemřel v únoru 1896 ve věku 53 let.\n"}
{"id": "1149571", "url": "https://cs.wikipedia.org/wiki?curid=1149571", "title": "Caffè crema", "text": "Caffè crema\n\nCaffè crema je italský název pro dva kávové nápoje:\nDá se tedy považovat za švýcarskou, rakouskou nebo alpskou verzi espressa. \"Caffè crema\" byl původní termín pro moderní espresso, tedy kávový nápoj z horké vody protlačované kávovým prachem zavedený v roce1948 Gaggiou k popisu světle hnědé pěny na espressu. Výraz později vytlačilo právě slovo \"espresso\".\n\nJako barvitější synonymum pro espresso se termín příležitostně užívá v balírnách kávy, např. \"Jacobs Caffè Crema\" a \"Kenco Café Crema\". Výraz „crema“ nemá sám nic společného s krémem, smetanou resp. šlehačkou nebo s umělým napěněním a odkazuje výhradně na přirozenou pěnu, typickou pro espresso z čerstvě mleté kávy a tím spíše právě pro \"caffè crema\".\n\n\"Caffè crema\" znamená dlohý espresso drink, populární od 80. let v jižním Švýcarsku a severní Itálii. Je také obecně podáváno jako standard \"café traditionnel\" v Belgii. Vyrobí se jako espresso ze 120 až 240 ml vody a hruběji umleté zrnkové kávy stejné hmotnosti.\n\nCaffè crema leží na dlouhém konci stupnice \"ristretto – espresso (normale) – lungo – caffè crema\" a je podstatně delší, než lungo, přibližně dvakrát. Približné stupně dávkování této stupnice je 1:2:3:6 s dávkováním vody: 30 ml pro ristretto, normale bývá 60 ml, lungo 90 ml a 180 ml pro caffè crema. Dávky jsou ovšem orientační, např. pro caffè crema od 120 do 240 mililitrů. Kromě hrubší zrnitosti mleté kávy se louží prakticky stejně jako espresso i s ukončením jako běžné espresso při blednutí, zesvětlení výluhu, což trvá přibližně stejně, jako u espressa, 25 až 30 sekund. Někteří pěchují prášek méně nebo louhují o 10 sekund déle a hrubší zrna umožňují dávat o trochu méně kávy do filtru apod.\n\nDůvodem pro caffè crema je tradiční velký hrnek na kávu. Malé espresso z Gaggiova stroje z roku 1948 vyžadovalo ruční protlačení a jedno espresso z 30 ml bylo maximum pro extrakci. Vývoj kávovaru s čerpadlem v roce 1961 od firmy Faema odstranil toto omezení, ale chuť i dávka se zachovaly i v nových přístrojích až do 80. let.\n\nCaffè crema není v anglosaském světě běžný nápoj. Kavárny místo něj podávají „americano“ nebo „long black“. Caffè crema se v 80. letech krátce užívalo v Austrálii, ale nahradil ho \"long black\".\n\n"}
{"id": "1149579", "url": "https://cs.wikipedia.org/wiki?curid=1149579", "title": "Isidor Zotta", "text": "Isidor Zotta\n\nIsidor Zotta (??? – 25. srpna 1888 Suceava) byl rakouský soudce a politik z Bukoviny, koncem 19. století poslanec Říšské rady.\n\nProfesí byl prezidentem krajského soudu v Suceavě.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách roku 1886 za kurii venkovských obcí v Bukovině, obvod Suceava, Rădăuți atd. poté, co na mandát rezignoval Siegmund Conrad von Eybesfeld. Slib složil 28. ledna 1886. V parlamentu zasedal až do své smrti roku 1888, pak ho nahradil Kornel Kossowicz. Ve volebním období 1885–1891 se uvádí jako rytíř Isidor von Zotta, prezident c. k. krajského soudu, bytem Suceava.\n\nNa Říšské radě se v roce 1887 uvádí coby člen konzervativního a federalistického Hohenwartova klubu.\n\nZemřel v srpnu 1888.\n"}
{"id": "1149580", "url": "https://cs.wikipedia.org/wiki?curid=1149580", "title": "Jacobus Kapteyn", "text": "Jacobus Kapteyn\n\nJacobus Cornelius Kapteyn (19. leden 1851, Barneveld – 18. červen 1922, Amsterdam) byl nizozemský astronom, \n\nJe znám jako objevitel rotace Mléčné dráhy. Do astronomie vnesl fotografické a statistické metody, s jejichž pomocí zmapoval zejména Mléčnou dráhu. Proslul též důkazem existence tzv. Kapteynových proudů (dva převládající směry rotačních pohybů galaxií – ke středu galaxie a od něho, jež vznikají následkem elipsoidního rozložení náhodných rychlostí hvězd) a vytvořením plánu tzv. Kapteynových polí (206 vybraných polí, v nichž se určují polohy, velikosti, vlastní pohyby, paralaxy, spektrální třídy a radiální rychlosti hvězd). Vystudoval Státní univerzitu v Utrechtu. V roce 1875 nastoupil do observatoře v Leidenu. Od roku 1877 působil na Státní univerzitě v Groningenu.\n\nJeho bratr Willem (1849–1927) byl matematik, pedagog a rektor univerzity v Utrechtu.\n\nJméno Jacoba C. Kapteyna nese planetka (818) Kapteynia objevená 21. února 1919 Maxem Wolfem v Heidelbergu, kráter Kapteyn na přivrácené straně Měsíce a také astronomický institut Státní univerzity v Groningenu.\n"}
{"id": "1149582", "url": "https://cs.wikipedia.org/wiki?curid=1149582", "title": "Çankırı", "text": "Çankırı\n\nÇankırı je administrativním centrem stejnojmenné provincie v Turecku. Leží 140 km severovýchodně od Ankary v nadmořské výšce okolo 800 m n. m.\n"}
{"id": "1149585", "url": "https://cs.wikipedia.org/wiki?curid=1149585", "title": "Udegejci", "text": "Udegejci\n\nUdegejci, dříve Udege, jsou jedním z původních nepočetných národů Dálného Východu. Antropologicky patří k bajkalskému mongoloidnímu typu. Udegejský jazyk patří do tunguzsko-mandžuské skupiny altajské jazykové rodiny, nejpodobnější je mu jazyk oročský. Původní udegejský jazyk byl téměř úplně vytěsněn ruským jazykem.\nNa konci 19. století a začátku 20. století nerozlišovali výzkumníci (ruští ani západní) Udegejce od Oročů, vnímali je jako jeden národ (obvykle pod názvem „Oročonové“). S. N. Brailovskij byl první, který doložil jejich etnickou odlišnost. Byl první, kdo začal používat název \"Udiche\", \"Udichejci \"(rus. \"удээ\", \"удэхэ\", \"удихэ\"). Tento název se ve 30. letech 20. století stal oficiálním názvem národa. V té době Udegejci neměli žádné společné jméno, kterým by se jako národ sami označovali (tzv. \"autoetnonymum\"). Každá samostatná skupina žijící na určitém území sama sebe označovala jiným názvem: Chungarijská skupina se označovala jako \"Chungakové\", bikinská skupina jako \"Bikinkové\", anjunská jako \"Uninkové \"atd.\n\nExistoval také název \"kekari\", kterým Udegejce pojmenovali okolní národy, toto označení používali hlavně Oročové a Mandžuové a tento termín můžeme někdy najít jak v západní, tak v ruské literatuře.\n\nNa začátku 20. století obývali Udegejci souvislé území po obou stranách pohoří Sichote-Aliň. Východní hranicí tohoto území bylo pobřeží Japonského moře (mezi řekami Botči a Takema), západní hranici tvořili pravostranné přítoky řeky Ussuri (řeky Chor, Bikin, Velká Ussurka). Na severovýchodě sousedilo udegejské území s územím kmene Oroči a přístavním městem Sovětskaja Gavaň, na severu s najchinskými Nanajci a na jihu s Tazy. Udegejci žili však také severně a severozápadně od svého kmenového území, u přítoků řeky Amur: Aňuju, Chungari a Urmi, mezi najchinskými a kur-urmijskými Nanajci.\n\nVe 30. letech 20. století se téměř všech severních ruských národů dotkla kolektivizace a sdružování osad a udegejské osady se musely novým podmínkám také přizpůsobit. Výsledkem bylo, že začátkem 40. let Udegejci definitivně ztratili své etnické území a byli soustředěni do 9 spojených osad, které „se ničím nelišili od ruských“ a administrativně spadali pod Přímořský a Chabarovský kraj Ruské federace.\n\nV tabulkách počtu Udegejců (1896–2002) jsou uvedeny změny v počtu ruských Udegejců podle údajů získaných při sčítání osob. Nicméně v nejstarších statistických údajích o počtu Udegejců i jiných národů v Amurské oblasti jsou značné nedostatky.\n\nPodle sčítání ruského obyvatelstva v roce 2002 patřilo mezi Udegejce 1 657 osob. Podle ukrajinského sčítání obyvatel žilo v roce 2001 na Ukrajině 42 osob, které se sami považovali za Udegejce, z toho však jen 8 osob (tj. 19 %) uvedlo udegejštinu jako rodný jazyk, 6 osob uvedlo ukrajinštinu a ostatní uvedli jazyk jiný, převládala ruština.\n\nCelkový počet Udegejců v Rusku a na Ukrajině je tedy 1 700 osob.\n\nPřímořský kraj\n\nChabarovský kraj\n\nUdegejci mluví udegejským jazykem, který patří do jižní (amurské) podskupiny tunguzsko-mandžuské skupiny altajské jazykové rodiny. Nejpříbuznějším jazykem je udegejštiny je oročský jazyk.\n\nV udegejštině se dále vymezují tři dialekty: Chorsko-anjujský, bikinsko-imanský a samarginsko-chungarský. Neexistuje však jednotný odborný názor na stupeň příbuznosti ani vzájemného porozumění mezi nositeli těchto jazyků. Je pozoruhodné, že ještě v letech 1960–1970 existovalo mezi Udegejci rozdělení na další subetnické skupiny a nedošlo tedy k definitivnímu etnickému sloučení.\n\nPočet nositelů udegejštiny se neustále snižuje. Při posledním sčítání ruského obyvatelstva uvedla udegještinu jako rodný jazyk pouze čtvrtina ruských Udegejců (přibližně 400 osob); ostatní uvedli jako rodný jazyk ruštinu.\n\nV psané podobě používá udegejština cyrilici (první knihu pro Udegejce napsal ve 30. letech 20. století E. R. Šnejder na základě chorského dialektu) s použitím latinky. Pravopis latinky převedený do cyrilice sloužil v období 1980–1990 pro potřeby přesného záznamu fonetické podoby udegejského jazyka. Nakonec, v lednu 1989, byla vládními orgány Chabarovské oblasti přijata nová pravopisná pravidla udegejštiny, které vypracovali M. D. Simonov a V. T. Kjalundzjugová.\n\nV udegejštině jsou napsané některé národní pověsti (prvotní impuls pochází od spisovatele Džansi Kimonka) a také nevelká knižní produkce. V rozvoji a zachování národní identity a také v podpoře výuky jazyka a národního folkoru se velmi angažuje udegejská vědkyně Valentina Kjalundzjugová.\n\nVědci vymezují tři vlivy, na základě kterých se formovalo udegejské etnikum. Prvním je vliv paleoasijských původních národů zastoupených Jankovskou kulturou a jí podobnými kulturami Koreje a amurské oblasti. Druhým vlivem je vliv austronéský, zastoupený migranty z pobřeží Žlutého a Východočínského moře (krounovská archeologická kultura) a třetím je vliv tunguzský, jehož základ položili lovci národa Ilou, kteří přišli ze zabajkalské oblasti (olginská archeologická kultura). Při setkávání se a spolupráci národa Ilou s místními kmeny, vzniklo v 7. století na Dálném Východě nové tunguzské společenství s názvem Mukri, které v roce 698 založilo stát Bochaj. Další rozvoj národa Mukri se odehrával v těžkých etnopolitických podmínkách a v neustálých konfrontacích s historií a kulturou sousedních zemí a národů. Největší vliv měly staré turecké a mongolské národy, což nakonec vedlo k vytvoření současných etnik jihotunguzské jazykové skupiny, tedy i Udegejců. Kontakty s ostatními etniky ovlivňovali ostatně celý vývoj udegejského národa. Nejintenzivnější vztahy měli s Oroči, Nanajci a Evenky, později také s Mandžui a čínskými migranty a v posledním období s Rusy.\n\nEtnické území Udegejců (někdy se také setkáváme s označením země Udege), se vždy rozprostíralo na severovýchodě Přímořského kraje a jihovýchodě Chabarovského kraje, zejména v horách, u pohoří Sichote-Aliň a podél pravých přítoků řek Ussuri a Amur.\n\nUdegejské tradice jsou charakteristické množstvím archaických znaků, například ještě v polovině 19. století převládalo u Udegejců rodové uspořádání. Každý člen rodu znal svoji rodovou příslušnost, které společně se „zákonem“ (zvykovým právem) nejčastěji předurčovala (tedy kontrolovala a omezovala) nejen jeho „kompetence“ (soubor rodinných, profesních a výrobních vztahů), ale i jeho osobní svobodu.\n\nHlavou rodu byl stařešina (udeg. \"sagdimzi\" nebo \"zaňgia\" – vládce), který byl vybírán ze starších a uznávaných mužů rodu. Pouze on měl moc vládnout, dohlížel na dodržování „zákona“ (\"krugu\") – zvykového práva a v případě jeho narušení vedl soud.\n\nPokud se objevil jakýkoliv konflikt mezi rody (například vražda), k soudu se dostavovali stařešinové všech rodů, aby podle zvykového práva rozhodli společně, na čí straně stojí „zákon\".\n\nVýznamnou roli v tradiční udegejské společnosti hrál šaman. Prováděl nejen náboženské obřady, ale také vystupoval jako prostředník při řešení konfliktů mezi lidmi.\n\nArchaické znaky jsou charakteristické hlavně pro udegejské rodinné a mezilidské vztahy. Existovalo množství tabu, jak v oblasti chování, tak i v oblasti komunikace (sonda). Například žena nesměla překračovat nebo dokonce se dotýkat osobních věcí muže; bylo zakázáno pokládat nůž do ohniště, ptát se na jméno zemřelého a podobně. Nejrůznější tabu se dotýkala všech oblastí lidského života, nejen osobního, například nebylo možné vyrábět loď ze stromu, který byl stržen během bouřky.\n\nZákladem patriarchální (u některých udegejských společenství, kde existují předšamanské zvyky jako kult \"Pudja\" – ochranitelky domácího krbu a kult \"Sagdy\" \"Mamy\" – zastánce žen, jsou ještě patrné stopy matriarchátu) udegejské společnosti byla malá rodina. V rodině vládlo rodičovské právo a jasná dělba mužské a ženské práce a povinností. Muž se stará o ochranu rodiny, zajištění jídla, vyrábí základní pracovní nářadí atd. Povinností ženy je starat se o domácnost, vychovávat děti a zajišťovat vedlejší, ale nezbytné domácí práce jako výroba oděvů a obuvi, nádobí, sběr divoce rostoucích plodin a podobně.\n\nCelá výchova v udegejské rodině směřovala k tomu, aby se z dětí co nejrychleji stali zruční lovci a rybáři, což se jim bude hodit jako budoucím živitelům rodin. Potřebné znalosti a návyky si osvojovali i formou hry. Dívky byly prakticky od narození připravovány na péči o rodinu a mateřské povinnosti.\n\nSvatby v udegejské společnosti byly exogamní, tedy mezirodové. Podle \"zákona\" (zvykového práva) dívky byly už v útlém věku přislíbeny za ženu chlapci z jiného rodu. Naopak z tohoto rodu zase získali přislíbenou dívku pro jednoho ze svých chlapců. Na domluvě mezi rodiči záviselo také to, v jakém věku dívka přejde do rodu svého budoucího muže. Věkové rozmezí se pohybovalo od 3–5 let (kdy dívky začínaly pracovat u rodičů svého nastávajícího a pracovaly u nich až do svatby) až do 12 let (což je obvyklý věk, ve kterém se dívky vdávají).\n\nPro získání nevěsty a uzavření sňatku ji bylo třeba z jejího rodu vykoupit. Výkupné (\"kalym\", \"ťoi\") obvykle zahrnovalo zvířecí kůže (v nejranějším období), nádobí, (hlavně kovové, koupené), látky (také koupené, například čínské hedvábí), později také peníze.\n\nVe starých dobách rodili udegejské ženy ve zvláštních „porodních stanech“ (\"jatau\") stojících obvykle v lese a vzdálených od tábora. Rodička zůstávala v tomto stanu a navštěvovat ji směla jen porodní bába. Nezřídka se však stávalo, že pupeční šňůru přeřízla sama rodička.\n\nPohřební zvyklosti Udegejců jsou směsicí víry a praktičnosti. Po smrti zabalili zesnulého do látky, udělali rakev (\"ogdie\") z vydlabaného kmene topolu nebo cedru a zakryli jej menším kmenem, někdy ve tvaru loďky, protože věřili, že po cestě na onen svět musí duše zesnulého přeplout moře a řeky. Potom rakev zatloukli deskami a pokryli březovou kůrou. Původně rakev nezakopávali do země. Jestliže zemřel dospělý nebo dítě starší tří let, odnesli jeho rakev do zvláštního stanu v lese a postavili ji do jeho středu. Zesnulého vypravovali na „\"dlouhou cestu\"“ na onen svět, donesli trochu jídla (pouze obilí), oblečení, kopí, sekeru a nůž (všechno se ztupeným ostřím), mnohem později také zápalky, tabák, drobné kovové peníze („aby si na onom světě mohl koupit nevěstu“) . Pokud zemřelo dítě mladší než tři roky, jeho rakev položili do větví stromu, protože věřili, že duše dítěte se musí vrátit do hnízda (\"omie\"), které chrání Veliká Babička.\n\nÚzemí Udegejců se vždy rozprostíralo na severovýchodě Přímořského kraje a jihovýchodě Chabarovského kraje, zejména v horách, u pohoří Sichote-Aliň a podél pravých přítoků řek Ussuri a Amur.\n\nVe 4.–6. století na pobřeží Japonského moře žil národ Uczi skládající se ze 7 kmenů. Ve dvanáctém století na tomtéž území žil kmen Udacha. Ve spisu Qin Shi („Dějiny říše Qin\", sepsaném v roce 1345) je uvedeno, že na severovýchodním okraji říše Qin žili „divocí lidé Udegaj\". Je to první zmínka o národu Udege. Čínský dokument ze 17. století uvádí, že na pobřeží Japonského moře žije a rybaří kmen Udicha.\n\nPo celou svou historii byli Udegejci v kontaktu s Nanajci a Evenky, nejbližší styky měli s kmenem Oroči. Ruští výzkumníci až do 19. století nerozlišovali mezi Udegejci a Oroči a považovali je za jeden národ.\n\nPřed příchodem Rusů neznali Udegejci písemnictví, základní vírou byl šamanismus a animismus, který se projevoval vírou v příbuzenství lidí s medvědem a ussurijským tygrem. Hlavní náplní života byl lov (především jelenů a losů), rybolov (na velkých tocích) a sběr (kterým se zabývaly většinou ženy). Udegejci také praktikovali obřad „vzdušného pohřbu“.\n\nRusové přinesli Udegejcům písemnictví (ruskou cyrilici, první abeceda pro udegejštinu byla vytvořena až ve 30. letech 20. století). Větší pozornost byla věnována obrácení Udegejců na křesťanství. Šamanismus ve své čisté podobě se zachoval pouze v nejvzdálenějších oblastech. Nicméně většina Udegejců, kromě vládnoucí vrstvy a šamanů, i nadále žila v bídě, pracovala pro čínské (v jižní částí Ussurisjké oblasti) a ruské (na severu) průmyslníky a věřitele. V. K. Arseňjev často píše ve svých denících a knihách o tom, jak čínští věřitelé místo splátek odebírali svým dlužníkům ženy a děti a dlužníky samotné prodávali do otroctví. Za projevenou neposlušnost dlužníka prostě zbili. Situaci komplikovala skutečnost, že Udegejci nerozuměli hodnotě peněz a jejich množství určovali pouze podle počtu bankovek. Číňané také Udegejcům prodávali tabák, ale také opium a alkohol, o jejichž nebezpečnosti tito lidé vůbec nic nevěděli. Část čínského obyvatelstva nesměla po Říjnové revoluci na území zůstat a byla odtamtud vyhnána. Kromě toho bylo zakázáno poskytovat úvěry jednotlivým osobám.\nV 80. letech byl založen společný sovětsko-jihokorejský podnik Svetlaja za účelem dřevorubeckých prací v povodí řeky Bikin, ale jeho činnost se setkala s odporem: 8. srpna 1992 demonstrovali na území vyhrazeném kácení ozbrojení Udegejci. Udegejské aktivity získaly podporu místní správy a kozáctva a vedly k tomu, že podnik Svetlaja se svou činností v roce 1992 přestal.\n\nV roce 2002 žilo 1 657 lidí, kteří se hlásili k udegejské národnosti, nicméně množství osob udegejského původu žije ve městech a plně se začlenili mezi ruskou většinu, což vedlo ke snížení počtu nositelů rodného udegejského jazyka. Pouze asi 400 osob, hlavně starších, uvedlo v roce 2002 udegejštinu jako svůj rodný jazyk.\n\nUdegejci žijící na svém tradičním území se potýkají s velmi rozšířeným alkoholismem. Dalším problémem jsou velké společnosti a těžba dřeva na udegejském území, což v 90. letech vedlo k mnoha konfliktům.\n\n\n\n\n\n"}
{"id": "1149595", "url": "https://cs.wikipedia.org/wiki?curid=1149595", "title": "Eugène Dubois", "text": "Eugène Dubois\n\nEugène Dubois [\"evžén dyboa\"], plným jménem Marie Eugène François Thomas Dubois (28. leden 1858, Eisden (Belgie) — 16. prosinec 1940, de Bedlaer) byl belgický anatom a geolog. Dubois vystudoval anatomii na univerzitě v Amsterdamu (1886) a roku 1895 se zde stal profesorem geologie. Zásadním způsobem ovlivnil dějiny antropologie, když roku 1890 na ostrově Jáva, na břehu řeky Solo, vykopal pozůstatky tzv. jávského muže, kterého dnes věda označuje jako první objevený exemplář druhu člověk vzpřímený (\"homo erectus\"). Dubois ovšem objevený druh nazýval opočlověk vzpřímený (\"pithecantropus erectus\") a domníval se, že stál ve vývojové linii mezi lidoopy a lidmi. Byl by tedy - tenkrát tolik hledaným - „chybějícím mezičlánkem“. To však současná věda odmítá a považuje homo erekta za lidský druh.\n"}
{"id": "1149596", "url": "https://cs.wikipedia.org/wiki?curid=1149596", "title": "Jerzy Borkowski-Dunin", "text": "Jerzy Borkowski-Dunin\n\nJerzy Borkowski-Dunin, též Jerzy Dunin Borkowski (1. října 1856 Dubiecko – 22. října 1908 Lvov nebo Młyniska), byl rakouský šlechtic a politik polské národnosti z Haliče, koncem 19. století poslanec Říšské rady.\n\nByl předsedou lvovské heraldické společnosti. Vlastnil knihovnu s cca 20 000 svazků s historickými a heraldickými díly. Byl též prezidentem haličské lovecké společnosti.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách roku 1889 za kurii venkovských obcí v Haliči, obvod Tarnopol, Skalat atd. poté, co zemřel Kazimierz Grocholski. Do parlamentu se vrátil ještě ve volbách roku 1897, nyní za velkostatkářskou kurii v Haliči. Ve volebním období 1885–1891 se uvádí jako hrabě Georg Borkowski-Dunin, c. k. komoří a statkář, bytem Lvov.\n\nNa Říšské radě se v roce 1889 uvádí coby člen Polského klubu. I po volbách roku 1897 byl oficiálním kandidátem polského volebního výboru.\n\nZemřel v říjnu 1908.\n"}
{"id": "1149597", "url": "https://cs.wikipedia.org/wiki?curid=1149597", "title": "Karel Dlabal", "text": "Karel Dlabal\n\nKarel Dlabal (13. září 1927 Štolmíř – 1. prosince 2014) byl český plastický chirurg.\n\nKarel Dlabal vystudoval gymnázium, maturoval v roce 1946. Za války mu tragicky zemřel otec. \n\nZískal civilní vojenské stipendium. Po absolutoriu medicíny narukoval do armády, jako vojenský lékař pracoval 11 let, a to nejdříve v Hradci Králové, poté v Ružomberku. Již tehdy přednášel studentům. Když splnil své závazky vůči armádě, vrátil se do Hradce Králové. V 60. a 70. letech zde na Chirurgické klinice UK operoval průměrně 700 pacientů ročně. Mužem, od kterého se hodně naučil, byl zakladatel čs. plastické chirurgie František Burian.\n\nV roce 1968 podepsal petici proti okupaci Československa. Jeho syn pak přes vynikající výsledky nebyl přijat na medicínu. \n\nOd roku 1980 byl ředitelem a primářem Ústavu chirurgie ruky a plastické chirurgie ve Vysokém nad Jizerou. \"„Po jeho nástupu došlo k mohutné akceleraci práce ústavu, zvýšil se počet operací, zkrátila se ošetřovací doba, zvětšil se počet ambulantních výkonů“\".\n\nV roce 1995 z nemocnice ve Vysokém spolu se svou ženou Dr. Dlabalovou přešel do soukromého sanatoria v Chotovinách. I v důchodovém věku vypomáhal na poliklinice v Táboře.\n\nV letech 1998 až 2002 byl v Chotovinách místním zastupitelem. \n\n"}
{"id": "1149599", "url": "https://cs.wikipedia.org/wiki?curid=1149599", "title": "Stanisław Cieński", "text": "Stanisław Cieński\n\nSpytek Stanisław Jan Kanty Cieński (1. května 1849 Vikno – 3. prosince 1920 Lvov) byl rakouský šlechtic a politik polské národnosti z Haliče, koncem 19. století poslanec Říšské rady.\n\nJeho otcem byl politik a šlechtic Ludomir Cieński. V politických funkcích zasedali i Stanisławovi bratři Leszek Cieński, Tadeusz Cieński a Adolf Cieński. Stanisław vystudoval práva na Lvovské univerzitě. Byl i veřejně a politicky aktivní. Zastával funkci předsedy okresní rady ve Stanislavově.\n\nPůsobil jako poslanec Říšské rady (celostátního parlamentu Předlitavska), kam usedl v doplňovacích volbách roku 1887 za kurii velkostatkářskou v Haliči. Slib složil 11. října 1887. Mandát zde obhájil i v řádných volbách roku 1891. Slib složil 13. dubna 1891, rezignace byla oznámena na schůzi 22. října 1895. Do parlamentu pak místo něj nastoupil Wojciech Dzieduszycki. Ve volebním období 1885–1891 se uvádí jako rytíř Stanislaus von Cieński, statkář, bytem Wodniki.\n\nNa Říšské radě se v roce 1890 uvádí coby člen Polského klubu. Rovněž po volbách roku 1891 se uvádí jako člen Polského klubu.\n"}
{"id": "1149601", "url": "https://cs.wikipedia.org/wiki?curid=1149601", "title": "Valentin Weinzettl", "text": "Valentin Weinzettl\n\nValentin Weinzettl (13. únor 1858, Stráž nad Nežárkou – 20. říjen 1943, Třeboň) byl český přírodovědec, pedagog a gymnaziální ředitel. Většinu života prožil v Třeboni, kde působil jako středoškolský profesor geologie a matematiky, později jako ředitel tamního gymnázia. Sám publikoval práce z oborů geologie, paleontologie (monografie \"Gastropoda českého křídového útvaru\" z roku 1910), matematiky a organizace středního školství.\n\nProfesora Josefa Velenovského během příprav podkladů pro zakládající dílo české vědecké mykologie České houby (1920, resp. 1920 – 1922) nezištně zásoboval položkami hub a informacemi o jejich rozšíření a výskytu. Tím se významně zasloužil o mykologický průzkum Čech a především pak Třeboňska.\n\nVelenovský na jeho počest pojmenoval nově popsaný druh choroš Weinzettlův (\"Polyporus Weinzettlii\" ), který byl později synonymizován s dubovnicí střevovitou (\"Pachykytospora tuberculosa\" ). Dále po něm pojmenoval nově popsaný rod Weinzettlovka (\"Weinzettlia\") s druhem Weinzettlovka červená (Weinzettlia rubescens ), která je dnes chápána jako synonymum pro pavučinec červenošupinný (\"Cortinarius bolaris\" ). Údaje o rozšíření, které Velenovský získal od Weinzettla, označuje zkratkou W.\n\n"}
{"id": "1149602", "url": "https://cs.wikipedia.org/wiki?curid=1149602", "title": "Lucas van Leyden", "text": "Lucas van Leyden\n\nLucas van Leyden, také Lucas Hugensz. Leyden nebo Lucas Jacobsz (květen nebo začátek června 1494 Leiden – 8. srpna 1533 Leiden) byl severoholandský malíř, kreslíř, mědirytec, autor leptů a dřevořezů. Získal proslulost ještě během svého života a je považován za jednoho z největších rytců v historii umění.\n\nLucas van Leyden byl synem malíře Huygha Jacobsze (1460-1533) a jeho ženy Marie Hendriksdr. Matka zemřela po porodu a otec se znovu oženil. Základy malířské techniky se naučil patrně u svého otce (Podle Mandera byl Jacobsz relativně dobrý malíř, jeho díla se však nedochovala). Od roku 1508 se školil u leydenského malíře Cornelise Engebrechtsze. Lucas projevoval talent už v raném věku a stýkal se pouze s mladými umělci – malíři, rytci skla a zlatníky. Není známo, kde se naučil rytectví (zřejmě u některého zlatníka nebo dekoratéra zbraní), ale první rytinu zhotovil ve věku devíti let. Ve dvanácti letech prodal první obraz – akvarel sv. Huberta. Jeho nejstarší datovaný mědiryt je \"Mohamed a mnich Sergius\" (1508). \n\nV roce 1514 se stal mistrem malířského cechu v Leydenu a v následujícím roce se oženil se šlechtičnou Elisabeth van Boschhuyzen, která mu porodila dva syny. V letech 1514, 1515 a 1519 je uváděn na seznamech leydenských mušketýrů. Jeho dílna prosperovala a v následujících letech hodně cestoval. V roce 1521 se v Antverpách setkal se svým současníkem Albrechtem Dürerem, který si cenil jeho umění. Oba si vyměnili své rytiny a navzájem se portrétovali. V roce 1527 navštívil Jan Gossaerta v Middelburgu a cestoval s ním do Zeelandu, Flander a Brabantska. Navštívili Gent, Mechelen a Antverpy.\n\nLucas van Leyden neměl žádné žáky ani pokračovatele. Jeho nejstarší syn, Pieter Cornelisz, je znám jako malíř skla. Lucasova dcera z předmanželského svazku se provdala za malíře Hoeye a roku 1533 se narodil jeho vnuk Lukas van Hoey Dammesz. (1533-1604). Jeho druhý vnuk Ioan de Hooy se stal malířem francouzského krále. Lucas van Leyden zemřel roku 1533 v 39 letech po dlouhém onemocnění tuberkulózou. Byl pohřben v Pieterskerk v Leidenu.\n\nDruhý učitel Lucase van Leyden, Cornelis Engebrechtsz, je považován za posledního velkého představitel gotického manýrismu, který byl obeznámen s franko-vlámskou malbou a německými a italskými technikami kresby. Od svých učitelů si malíř osvojil zájem o drobnopisné detaily podle děl Hieronyma Bosche nebo panoramatické kompozice krajin dle Joachima Patinira. Během učednických let začal malovat maloformátové žánrové scény (\"Vykladačka osudu\", 1508), podobné dílům Quentina Massyse. \n\nLucasovy malby byly vyzrálé již v jeho čtrnácti letech a charakterizuje je do podrobností propracovaná a čistá podkresba a harmonické barvy. V osmnácti letech byl považován za nejschopnějšího malíře vlámské školy. Albrecht Dürer je jediným umělcem, který měl na Lucase van Leyden prokazatelný vliv, ale Lucas byl méně intelektuální a více se soustředil na anekdotické prvky scén a žánrové a karikující motivy (\"Hráči karet\", 1508). Malbě se více věnoval až po roce 1520. Jedním z jeho mistrovských děl, které chtěl do svých sbírek získat císař Rudolf II., je oltář \"Poslední soud\" (1526/1527).\n\nKromě obrazů a několika kreseb je známo kolem 174 jeho rytin, několik leptů z roku 1520 a 21 nedatovaných a nesignovaných dřevořezů. První rytiny (\"Marie Magdalena na poušti\", 1506) vytvořil již ve 13 letech. Rytiny patnáctiletého chlapce (\"Pokušení svatého Antonína\", 1509) se vyrovnají Callotovým.\n\nRané mědiryty z let 1506-1508 ukazují rychlý rozvoj Lucasova talentu, zejména s ohledem na individuální charakterizaci lidských tváří a péči věnovanou drobným detailům. Podoba Saula v mědirytu \"David hrající na harfu Saulovi\" (1508) inspirovala Dürera a převzal ji pro svůj list \"Martyrium sv. Jana\", který je součástí cyklu \"Apokalypsa\" (1498).\n\nV následujících letech zpracoval některé konvenční náměty, např. cyklus kruhových grafických listů s pašijovými příběhy v ozdobném rámu s plastickými rostlinnými ornamenty (1509). Zároveň však vytvořil některá svá nejvýznamnější díla a mnohafigurální kompozice, jako \"Návrat ztraceného syna\" (1510), kde architektura napodobuje italské vzory (Andrea del Sarto) nebo \"Velké Ecce Homo\" (283 x 447 mm), zalidněné více než sto figurami a s architekturou v dokonalé renesanční perspektivě. V malém mědirytu \"Mlékařka\" (116 x 156 mm, 1510) zpracoval žánrové téma, které inspirovalo holandské umělce ještě o sto let později. Lucasovy rytiny \"Velké Ecce Homo\" a \"Mlékařka\" obdivoval také Rembrandt a roku 1642 na aukci zakoupil 14 jeho grafických listů za 1400 holandských tolarů.\n\nObdobí 1512–1519 charakterizuje Dittrich jako expresivní a narativní styl. Příběhy jsou převzaty zejména ze Starého zákona (\"Šalamounovo modlářství\", 1514), Nového zákona (\"Klanění tří králů\" (1513) nebo antiky (\"Pyramus a Thisbe\", 1514) a rytiny jsou vytvořeny s mistrovskou lehkostí. \n\nSblížení s Albrechtem Dürerem mělo na Lucase van Leyden krátkodobě silný stylistický vliv a projevilo se v jeho tvorbě návratem k tématu Pašijí (\"Malé pašije\", 1921). V této době nakreslil také několik mistrovských portrétů (\"Portrét muže\", 1521) a vyzkoušel techniku leptu.\n\nPozdní grafické dílo Lucase van Leyden bylo ovlivněno společnou cestou s Janem Gossaertem a seznámením s jeho díly, poučenými italskou renesancí. Znal také grafické listy Marcantonio Raimondiho, ve kterých kopíroval díla Dürera a Raphaela také sérii erotických námětů podle předloh Giulia Romana.\n\nV mědirytech Lucase van Leyden z let 1524–1530 převažují antické náměty (\"Vergilius v koši\", 1525) a plasticky modelovaná nahá mužská a ženská těla (\"Kain zabíjející Abela\", 1529, \"Venuše Amor a Mars\", 1530, \"Lot a jeho dcery\", 1530, \"Alegorie sedmi ctností\", 1530).\n\n\n\n\n\n\n"}
{"id": "1149607", "url": "https://cs.wikipedia.org/wiki?curid=1149607", "title": "Standardní elektrodový potenciál", "text": "Standardní elektrodový potenciál\n\nStandardní elektrodový potenciál redoxního páru je za standardních podmínek veličina udávající měřitelné elektrické napětí mezi vodíkovou elektrodou a elektrodou daného redoxního páru. Standardní elektrodový potenciál vodíkové elektrody je za jakékoliv teploty nulový.\n\nSeřazení kovů podle jejich standardních elektrodových potenciálů je známé pod názvem Beketovova řada kovů. Čím vyšší je hodnota standardního elektrodového potenciálu, tím ušlechtilejší je daný kov.\n\n"}
{"id": "1149609", "url": "https://cs.wikipedia.org/wiki?curid=1149609", "title": "Římskokatolická farnost Moravský Písek", "text": "Římskokatolická farnost Moravský Písek\n\nŘímskokatolická farnost Moravský Písek je územní společenství římských katolíků s farním kostelem svaté Anny v děkanátu Veselí nad Moravou. \n\nPrvní písemná zmínka o Moravském Písku pochází z roku 1300. Obec byla přifařena do Uherského Ostrohu, kam docházeli věřící na bohoslužby. Kostel v obci byl postaven v letech 1909–1911, konsekrován byl roku 1923. \n\nSoučasným (2017) administrátorem excurrendo je R. D. Mgr. Karel Šenk.\n\nVe farnosti se pravidelně koná tříkrálová sbírka. V roce 2017 se při ní vybralo 46 440 korun. Farnost se pravidelně zapojuje do akce Noc kostelů.\n\n"}
{"id": "1149612", "url": "https://cs.wikipedia.org/wiki?curid=1149612", "title": "William J. Casey", "text": "William J. Casey\n\nWilliam Joseph Casey (13. března 1913 – 6. května 1987) byl americký politik.\n\nV letech 1971–1973 byl předsedou Komise pro kontrolu cenných papírů. V období od 2. února 1973 do 14. března 1974 byl státním podsekretářem pro ekonomické záležitosti a od 28. ledna 1981 do 29. ledna 1987 ředitelem Ústředního zpravodajství; v této funkci dohlížel na zpravodajské agentury ve Spojených státech a osobně řídil CIA.\n\n"}
{"id": "1149613", "url": "https://cs.wikipedia.org/wiki?curid=1149613", "title": "Władysław Czaykowski", "text": "Władysław Czaykowski\n\nWładysław Wiktor Czaykowski (23. prosince 1844 nebo 1847 – 3. října 1917 Baden) byl rakouský šlechtic a politik polské národnosti z Haliče, koncem 19. století poslanec Říšské rady.\n\nVystudoval práva na Vídeňské univerzitě. Pak se věnoval správě svého statku v Medvedivcích. Zasedal jako poslanec Haličského zemského sněmu. Od konce roku 1914 byl členem polského vrcholného politického orgánu Naczelny Komitet Narodowy.\n\nPůsobil také jako poslanec Říšské rady (celostátního parlamentu Předlitavska), kam usedl ve volbách roku 1885 za kurii venkovských obcí v Haliči, obvod Terebovlja, Husjatyn atd. Mandát zde obhájil i ve volbách roku 1891. Ohledně jeho poslaneckého mandátu po volbách roku 1897 se prameny rozcházejí. Je sice uváděn v registru poslanců v XII. schůzi Říšské rady, ale v témže obvodu byl do sněmovny zvolen Julian Olpiński. Další registry poslanců XIII. schůze začínající v září 1897, XIV. schůze od března 1898, XV. schůze od září 1898 nebo XVI. schůze od října 1899 ho mezi poslanci neuvádějí. Ve volbách roku 1901 byl zvolen za velkostatkářskou kurii v Haliči. Ve volebním období 1885–1891 se uvádí jako rytíř Ladislaus von Czaykowski, statkář, bytem Medvedivci.\n\nNa Říšské radě se v roce 1885 uvádí coby člen Polského klubu. Rovněž po volbách roku 1891 se uvádí jako člen Polského klubu. V této poslanecké skupině zasedal i po volbách roku 1901.\n\nV roce 1907 byl povolán za doživotního člena Panské sněmovny (nevolená horní komora Říšské rady).\n\nZemřel v říjnu 1917.\n"}
{"id": "1149614", "url": "https://cs.wikipedia.org/wiki?curid=1149614", "title": "Olga Zajcevová (rozcestník)", "text": "Olga Zajcevová (rozcestník)\n\nJméno a příjmení Olga Zajcevová (rusky: Ольга Зайцева, \"Olga Zajceva\") nosí více osobností:\n\n"}
{"id": "1149620", "url": "https://cs.wikipedia.org/wiki?curid=1149620", "title": "Galina Leonidovna Brežněvová", "text": "Galina Leonidovna Brežněvová\n\nGalina Leonidovna Brežněvová (; Sverdlovsk – ) byla dcerou sovětského politika, dlouholetého generálního tajemníka Leonida Brežněva a Viktorije Brežněvové. Prominentní dcera získala tichou proslulost kvůli své výstřední nevypočitatelné povaze, její výstřelky se nedostaly do masmédií, o to více byly probírány ve společnosti.\n\nGalina se narodila ve Sverdlovsku, otec tehdy pracoval jako zástupce předsedy Biserťského výkonného výboru Uralské oblasti. Měla ještě mladšího bratra Jurije. V dětství a v mládí, když hodně cestovala po místech pracovního přidělení otce, se chtěla stát herečkou a připravovala se ke zkouškám na divadelní fakultu v Moskvě, ale otec jí zakázal o herectví byť jen přemýšlet. Studovala na filologické fakultě Orechovsko-zujevského pedagogického institutu. Když otec pracoval v Moldávii, přešla na filologickou fakultu Kišiněvské státní univerzity. Ale studium ani pedagogika ji valně nezajímaly a v roce 1951 zanechala studia úplně a odjela z Kišiněva se svým budoucím manželem Jevgenijem Milajevem.\n"}
{"id": "1149621", "url": "https://cs.wikipedia.org/wiki?curid=1149621", "title": "CEFC China Energy Company Limited", "text": "CEFC China Energy Company Limited\n\nCEFC China Energy () je soukromá čínská společnost. V roce 2014 její tržby činily 220 miliard CNY (35 miliard USD), což ji zařadilo mezi deset největších soukromých společností v Číně. Tržby roku 2014 plynuly většinou z petrochemického průmyslu (60 %) a finančních služeb (25 %), ale působila rovněž v řadě dalších sektorů jako je dopravní infrastruktura, lesnictví, investiční management, hotelnictví, skladovací, developerské a logistické služby. Velká část aktiv společnosti se soustřeďuje na zámořských trzích. Od roku 2013 se nachází na seznamu Fortune Global 500. Většinu společnosti vlastní Shanghai Energy Fund Investment Ltd (SEFI), který je registrován na předsedu CEFC, Jie Ťien-minga.\n\nJie Ťien-ming byl v únoru 2018 zatčen pro podezření z hospodářské kriminality.\n\nV květnu 2015 společnost získala 5% podíl v J&T Finance Group, která je vlastníkem české J&T Banky a slovenské Poštové banky. V září 2015 společnost získala četná aktiva v České republice – většinu v Pivovary Lobkowicz Group, 10% podíl v aerolinkách Travel Service a 60 % ve fotbalovém klubu SK Slavia Praha. Svůj majetkový podíl ve Slavii postupně zvyšovala, od listopadu 2016 činí 99,96 %. V dubnu 2017 koupila též slávistický stadion – Eden arénu. \n\nV roce 2016 CEFC převzala strojírenský a metalurgický podnik ŽĎAS ve Žďáru nad Sázavou spolu s jeho dceřinou společnost TS Plzeň. V únoru 2016 společnost získala 49 % podíl v mediální společnosti Empresa Media, která vlastní TV Barrandov nebo vydává týdeník Týden. Dne 6. září 2017 se CEFC rozhodla využít opce a svůj podíl v Empressa Media vrátit původnímu majiteli.\n\nV březnu 2016 společnost získala podíl v největším internetovém prodejci dovolených v Česku Invia. Dne 30. března 2016 byl navýšen podíl skupiny CEFC v Travel Service na 49,92%. \n\n\nV prosinci 2016 společnost CEFC expandovala do Německa a ve spojení s investiční skupinou Rockaway koupila největší německou on-line cestovní agenturu AIDU (Ab-in-den-Urlaub.de) a přední letenkový portál Fluege.de. \n\nV únoru 2017 získala CEFC čtyřicetiletou koncesi na těžbu ropy v Abú Zabí ve Spojených arabských emirátech.\n\nV září 2017 CEFC ohlásila koupi 14% podílu v ruské státní ropné společnosti Rosněfť.. Plánovaný obchod za 9,1 miliardy dolarů (zhruba 188 miliard korun) byl však podle zpráv agentury Bloomberg odsunut na žádost čínské ratingové agentury.\n\nSpolečnost CEFC byla založena Jie Ťien-mingem v roce 2002, v době, kdy mu bylo 24 let. Informace o původu a vzestupu Jie Ťien-minga se CEFC snaží odstranit. Podrobně je lze dohledat na stránkách South Sea Conversations investigativního žurnalisty Andrew Chubba, který čerpal z mezitím vymazané výroční zprávy CEFC International Ltd (registrované v Singapuru), z roku 2012. Zde Jie Ťien-ming uvedl, že po ukončení studia působil v letech 2003 - 2005 jako náměstek generálního tajemníka šanghajské pobočky CAIFC (Čínská asociace pro družební styky se zahraničím). Ta je spojovaná se Styčným oddělením Generálního politického štábu GPD-LD, alias čínská vojenská rozvědka, podle všeho zrušená během reorganizace čínské armády roku 2016. Pozici v Shanghai Association for International Friendly Contact zastával Jie Ťien-ming ještě roku 2014. \n\nPodrobné zkoumání CEFC odhaluje, jak přes konexe v Čínské lidové armádě a komunistické straně, masivní navyšování obratu společnosti skrze fiktivní obchody a neúnavné PR na mezinárodní scéně byl Jie Ťien-ming (Ye Jianming) schopen vytvořit ve skutečnosti prázdnou legendu o vzestupu globálního energetického a finančního kolosu pro domácí i zahraniční publikum. \n\nV únoru 2018 byl zatčen předseda představenstva CEFC Jie Ťien-ming kvůli podezření z ekonomické kriminality.\nBývalý Ministr vnitra Honkongu (2002-2007), představitel neziskového křídla společnosti CEFC a náměstek generálního tajemníka Jie Ťien-minga, Patrick Ho Chi-ping, byl zatčen v listopadu 2017 ve Spojených státech a obviněn z korupce. Ho Chi-ping předtím založil ve Virginii neziskovou organizaci financovanou CEFC, která se jako think tank pokoušela navázat vztahy s OSN a mezinárodní komunitou pro strategické záležitosti a ve skutečnosti sloužila ke krytí nelegálních aktivit. Z důkazů vyplývá, že se pokusil za úplatek 2 mil.dolarů v hotovosti korumpovat prezidenta Čadu Idrisse Déby (který úplatek odmítl), a částkami 500 000 dolarů ugandského ministra zahraničí Sama Kutesu (v té době předsedu Valného shromáždění OSN) a prezidenta Ugandy Yoweri Museveni, aby přenechali práva na těžbu ropy společnosti CEFC. Za osm obvinění z korupce a praní špinavých peněz mu hrozilo až 30 let vězení. Poté, co se přiznal a projevil lítost, soud 26. března 2019 vynesl jen mírný trest tří let vězení a uložil pokutu 400 000 dolarů. \n\nS Patrickem Ho byl původně zatčen senegalský ministr zahraničí Cheikh Gadio, který se rozhodl svědčit v neprospěch Ho a vyhnul se trestu.\n\nPřesto, že v textu obvinění není společnost CEFC výslovně jmenována, podle důkazních materiálů Ho při úplatcích afrických úředníků pracoval právě pro ni, a s vědomím jejího “předsedy”, svého přímého nadřízeného Jie Ťien-minga. Jedním z obvinění proti Patricku Ho před soudem v New Yorku je, že v roce 2015 převedl na účet tehdejšího předsedy Valného shromáždění OSN půl milionu dolarů poté, co tento jmenoval Jie Ťien-minga svým “čestným poradcem”. Téhož roku se Jie stal také poradcem českého prezidenta Zemana.\n"}
{"id": "1149626", "url": "https://cs.wikipedia.org/wiki?curid=1149626", "title": "Říjen 2015", "text": "Říjen 2015\n\n\n\n\n"}
{"id": "1149628", "url": "https://cs.wikipedia.org/wiki?curid=1149628", "title": "BizBooks", "text": "BizBooks\n\nBizBooks je české nakladatelství, které patří pod vydavatelství Albatros Media. Vzniklo vyčleněním z nakladatelství Computer Press. Zaměřuje se na ekonomická témata, vydává ale i knihy o kariéře a osobním rozvoji. Vychází zde knihy jak od zahraničních spisovatelů (David Graeber, George Soros, Philip Kotler, Tony Buzan či Malcolm Gladwell), tak i od českých autorů (Lukáš Kovanda nebo Ladislav Zibura).\n\n"}
{"id": "1149629", "url": "https://cs.wikipedia.org/wiki?curid=1149629", "title": "Makak chocholatý", "text": "Makak chocholatý\n\nMakak chocholatý (\"Macaca nigra\"), někdy též paviánec chocholatý je úzkonosý primát z čeledi kočkodanovití (\"Cercopithecidae\") a rodu makak (\"Macaca\"). Druh popsal René Desmarest roku 1822. Vyskytuje se pouze na ostrově Sulawesi a jde o kriticky ohrožený druh. Dříve byl členěn na několik poddruhů, které však byly osamostatněny na jednotlivé druhy.\n\nMakak chocholatý se vyskytuje pouze na ostrově Sulawesi (Celebes), konkrétně v jeho severovýchodní části a přilehlých ostrovech Pulau Manadotua a Pulau Talise. K životu dávají přednost lesům ve výškách od 700 do 1100 m n. m. s dostatkem ovoce. Někdy se také vyskytují v zemědělských oblastech, kde vnikají do polí a způsobují zde škody.\n\nSamci makaků chocholatých měří 52−57 cm a jejich hmotnost se odhaduje na 9,9 kg, samice jsou menší. Ocas je téměř neznatelný. Srst je po celém těle i na tvářích černá, na hlavě tvoří typický hřeben, který tomuto makakovi vynesl jméno. U tohoto primáta jsou vyvinuty zřetelné sedací mozoly, které mají růžové zbarvení. Živí se rozmanitou potravou, například ovocem, hmyzem, kraby aj., potravu si někdy ukládají do lícních toreb. Skupinu dříve tvořilo okolo 100 opic, avšak jejich ohroženost v současnosti způsobila i zmenšení skupin, které se denně rozdělují do tlup o 10−25 jedinců. Čas obvykle tyto opice tráví na zemi. Makakové chocholatí dosahují pohlavní dospělosti okolo 4. až 5. roku věku. Rozmnožovat se mohou po celý rok, samice připravenost k páření ukazuje oteklými růžovými sedacími mozoly. Po 5 a půl měsíci gravidity se jí narodí jedno mládě. Makakové chocholatí se dožívají kolem 25 let.\n\nDle IUCN je makak chocholatý kriticky ohroženým druhem, nebezpečí představuje především lov do obchodu se zvířaty, ale také ztráta přirozeného prostředí způsobená kácením tropických lesů nebo těžbou zlata pomocí toxické rtuti. Hustota osídlení makaka chocholatého na Sulawesi je cirka 3 opice na km, pouze v oblasti Tangkoko Batuangus jsou hojnější.\n\nNa ochranu makaků jsou provozovány různé projekty, například Macaca Nigra Project, jenž vznikl v roce 2006 a soustředí se na výzkum chování těchto opic a jejich ochranu.\n\nDříve bylo rozlišováno několik poddruhů, které však byly osamostatněny na jednotlivé druhy. Šlo o makaka šedoramenného (\"Macaca ochreata\"), makaka Heckova (\"Macaca hecki\"), makaka tmavého (\"Macaca maura\"), makaka tonkeánského (\"Macaca tonkeana\") a makaka gorontolského (\"Macaca nigrescens\").\n\n\n\n"}
{"id": "1149630", "url": "https://cs.wikipedia.org/wiki?curid=1149630", "title": "Antonín Šrámek", "text": "Antonín Šrámek\n\nAntonín Šrámek (3. ledna 1894 Moravské Knínice u Tišnova – 13. února 1972 Brno) byl český básník, architekt a spisovatel \n\nNarodil se v Moravských Knínicích jako třinácté dítě. Absolvoval průmyslovou školu, zaměstnán jako architekt. Po svých cestách do jižních krajin začal psát, natolik úspěšně, že byl zvolen předsedou Moravského kola spisovatelů. Tuto funkci zastával v podstatě až do své smrti 13. února 1972.\n\nAntonín Šrámek, byl poslední předseda Moravského kola spisovatelů, kterému jsou v encyklopedii vydané A. Kuncem r. 1946 za jeho života věnovány dvě strany. Údaje nejsou úplné. Antonín Šrámek žil 78 let mezi 3. lednem 1894 a 13. únorem 1972. Architekt, básník, malíř, romanopisec, slavofil a hlavně milovník čisté české řeči vyšel z Moravských Knínic u Tišnova, ale většinu svého života strávil v Brně. Brněnsko bylo krajem jeho předků, z nichž se mnozí vyznamenali – nejznámějším je rytíř Gabriel Schramm, který byl starostou Brna za třicetileté války. V jeho díle se odráží poetismus, zrcadlí se i v exotických sklonech a dosvědčuje to i jeho pseudonym Frank A. Boston. Nádech expresionismu se odráží v jeho scénách ze života, vitalismus ve zřejmé radosti líčení lidského těla, např. v „Dubrovníku“. \n\nAntonín Šrámek začal lyrickými básněmi „Hořící ruce“ (1924) a „Křehká kořist“ (1924). Pokračoval pěti dobrodružnými romány pod pseudonymem a povídkou „Vězněni“ (1927). Upozornil na sebe teprve románem z venkovského života “Bukovští“ (1930) a exotickou arabeskou „Láska z východu“ (1935). Exotika prolíná i román „Nahajka a klas“ (1936). Rurální prostředí se pak znovu objevuje v románu ze studentského života „Hráči s mládím“ (1937). „Píseň a pluh“ (1943) spojuje vesnické prostředí s exotikou. Věnoval svá díla i dětem a mládeži, např. „Chlapec Huška a ti druzí“ (1941), Dědina v květu (1942) a „Skřivánci z Velké Nivy“ (1944). Dále i pro všechny věkové kategorie „O nezbedném Hercegovci“ , (vydal Československý kompas v Praze r. 1945).\nJe autorem mnoha historických knih a knih pro děti, např. Chlapec Huška, jeho nejznámějším a nejzdařilejším dílem je tetralogie Dubrovník, naposledy vydaná v roce 1970 nakladatelstvím BLOK, kde byla doplněna poprvé o dosud netištěnou čtvrtou část, která líčí soumrak dubrovnické republiky v dobách Napoleonových.\n\nV roce 1970 byla podruhé vydána tetralogie „Dubrovníku“, zabývající se osudy státu a města v průřezu tří století. Dubrovník musel nepřetržitě hájit svou nezávislost proti mocnějším Benátkám a proti Turkům, jimž platil za problematickou ochranu města. Šrámek se zaměřuje na osudy věcí společných, jak zasahují do života jednotlivých postav, rodů i skupin. \n\nTento historický román byl proti předválečné verzi doplněn o část čtvrtou, líčící soumrak dubrovnické republiky v dobách Napoleonových.\n\nZnámý moravský prozaik se takto vrátil do povědomí čtenářů, u nichž měl velký ohlas.\n\nJeho další knihy, které byly připraveny v rukopise, již nebyly vydány, protože v roce 1972 zemřel.\n\n"}
{"id": "1149633", "url": "https://cs.wikipedia.org/wiki?curid=1149633", "title": "Koruna (měna)", "text": "Koruna (měna)\n\nKoruna je jméno pro oficiální platnou měnu v pěti evropských státech a jednom závislém území. Název měny představuje symbol monarchie razící mince. Historicky se používala především v zemích severní a střední Evropy.\n"}
{"id": "1149635", "url": "https://cs.wikipedia.org/wiki?curid=1149635", "title": "Riskni to s Polly", "text": "Riskni to s Polly\n\nRiskni to s Polly (v americkém originále: Along Came Polly) je americká filmová komedie z roku 2004. Režisérem filmu je John Hamburg. Hlavní role ve filmu ztvárnili Ben Stiller, Jennifer Aniston, Debra Messing, Hank Azaria, Philip Seymour Hoffman a Alec Baldwin. \n\n\n\n"}
{"id": "1149650", "url": "https://cs.wikipedia.org/wiki?curid=1149650", "title": "Zbožňuju prachy!", "text": "Zbožňuju prachy!\n\nZbožňuju prachy! (v americkém originále: Friends with Money) je americká filmová komedie z roku 2006. Režisérkou filmu je Nicole Holofcener. Hlavní role ve filmu ztvárnili Jennifer Aniston, Catherine Keener, Frances McDormand, Joan Cusack a Jason Isaacs. \n\n\n\n"}
{"id": "1149672", "url": "https://cs.wikipedia.org/wiki?curid=1149672", "title": "Dramatická tvorba Ludviga Holberga", "text": "Dramatická tvorba Ludviga Holberga\n\nLudvig Holberg nebyl pouze významným dramatikem. Jeho práce zahrnuje mnoho žánrů i témat (např. epos Peder Paars či několikasvazkové dějiny Dánska). Nejznámější částí Holbergovy tvorby (v českém prostoru) zůstávají však jeho divadelní hry. Většinu těchto her napsal mezi lety 1722-1726. Dohromady je Ludvig Holberg autorem více než 30 dramat.\n\nRoku 1722 vzniklo v Dánsku první dánské divadlo pro veřejnost Divadlo v Lille Grønnegade (Dánská scéna). Ludvig Holberg byl vyzván, aby pro toto divadlo tvořil dánské drama. Divadlo v Lille Grønnegade se během své existence potýkalo s finančními potížemi a roku 1728 zkrachovalo. O dva roky později nastoupil na trůn král Kristián VI., který během své vlády divadlo zakázal. K opětovnému otevření divadel došlo až za vlády jeho nástupce Frederika V.\n\nI když se o Holbergovi obvykle mluví jako o autorovi komedií, nelze opomenout jeho veršovanou tragikomedii Melampe a nedokončenou tragédii Artaxerxes. Komedie lze rozčlenit do tří skupin tzv. komedie charakterové, situační a literární. Do poslední skupiny spadají i jeho frašky, parodie a jiná literární přepracování. Nejčastěji se v Holbergově tvorbě objevuje komedie charakterová, mezi které jsou řazeny i jeho nejlepší hry, tj. Jeppe z Vršku a Konvář politik. \n\nDramatickou tvorbu tohoto autora ovlivnila řada faktorů. Holberg je původem Nor, i když většinu života strávil v Dánsku. Norské motivy a postavy prostupují celou dramatikovou tvorbou, avšak nejvíce jsou patrné v dramatu Konvář politik. Za další významné vlivy můžeme považovat politické uvolnění po severské válce či vzrůstající hospodářský vliv měšťanstva. Pro Holberga byly také cenným zdrojem inspirací jeho cesty po Evropě a lidé, se kterými se během nich setkal.\n\nHolberg psal o lidech, kteří mu byli blízcí. Měšťanské hry proto tvoří největší část jeho dramatického díla. Autor se v nich vyrovnává s nejaktuálnějšími problémy, které byly středem zájmu tehdejší dánské společnosti. Právě v těchto hrách se ve velké míře uplatňuje satira a kritika. \nVýrazný kontrast k měšťanstvu tvoří v Holbergově díle sedláci. Charakterově se od sebe různé sedlácké postavy odlišují. Sedláci z Melampe ostře kritizují panstvo, oproti nim stojí Jeppe, který se své bojovné myšlenky neodvažuje veřejně vyslovit. \n\nJako negativní postavy si Holberg velmi často volí vojáky či duchovní (může jít i o kostelníka). Avšak tyto postavy vždy hrají vedlejší roli. \nHolberg tvořil v epoše francouzského klasicismu, pro kterou je typické dodržování tří jednot (místa, času a děje). Zatímco s jednotou děje se autor plně ztotožnil, u dalších dvou neváhal stanovená pravidla porušit v případě, kdy by jejich dodržení ovlivnilo reálnost a pravdivost hry. Holbergova touha po reálnosti v dramatu se projevila také na jeho formě. Svá dramata psal v próze, kterou pokládal za přirozený styl s ohledem na lidskou mluvu. Výjimkou je tragikomedie Melampe obsahující dlouhé veršované pasáže. Drobné veršované vložky vložil Holberg i do jiných dramat.\n\nCo se uměleckých vlivů týče, velký vliv měly na Holberga Molièrovy komedie. Holbergovy texty jsou však přesněji lokalizovány. Holberg psal o dánských lidech, které velmi dobře znal. Velkým rozdílem mezi těmito autory je také fakt, že Molière tvořil pro katolické publikum, zatímco Holberg pro protestantské. Celkově sloužila francouzská literatura Holbergovi jako inspirace po formální a technické stránce. Základem byla molièrovská kompoziční metoda, avšak Holbergovi vadila její šablonovitost, kterou ve svých hrách neuplatnil. Druhým výrazným vlivem byla antická literatura, převážně Plautovy komedie. Čerpal i z italské comedie dell`arte. Vliv tohoto žánru lze pozorovat na pojetí postav. U mnohých z nich je patrné, že i přes jejich plastičnost jsou přikloněny k určité výrazné charakterové vlastnosti. Nejvíce je to patrné na dramatech Neviditelní a Ithacký Ulysses.\n\nHolbergův novátorský přínos v souvislosti s komediemi lze spatřovat odhalování aktuálních změn v lidské morálce, životním stylu či hospodářsko-politických změn. Holbergova originalita netkvěla v motivu, ale právě v jeho pohledu na životní skutečnost, v dobové názorové subjektivitě.\n\nHolbergovo novátorství spočívalo také v zavržení pedantických pravidel své doby. Ústředními postavami jeho komedií se stali běžní občané. Pro Holbergovu tvorbu je také typické zveličování situací, i když stále v únosné míře. I přes zveličení musel divák věřit v její pravdivost. Avšak nejdůležitější pro něj při psaní komedií bylo, aby byly publiku srozumitelné a hlavně, aby vzbuzovaly smích.\n\nSvou tvorbou pozvedl Holberg do té doby provinční dánskou literaturu na evropskou úroveň. Jeho komedie pak položily základ dánskému dramatu.\n"}
{"id": "1149673", "url": "https://cs.wikipedia.org/wiki?curid=1149673", "title": "Management (film)", "text": "Management (film)\n\nManagement (v americkém originále: Management) je americká filmová komedie z roku 2008. Režisérem filmu je Stephen Belber. Hlavní role ve filmu ztvárnili Jennifer Aniston, Steve Zahn, Woody Harrelson, Fred Ward a Margo Martindale. \n\n\n\n"}
{"id": "1149674", "url": "https://cs.wikipedia.org/wiki?curid=1149674", "title": "Karolína Oranžsko-Nasavská", "text": "Karolína Oranžsko-Nasavská\n\nKarolína Oranžsko-Nassavská (28. února 1743, Leeuwarden – 6. května 1787, Kirchheimbolanden), rozená jako Vilemína Karolína Hannoverská, byla rodem hannoverská princezna a sňatkem také nasavsko-weilburská kněžna. Byla dcerou Viléma IV., oranžského knížete, a jeho manželky Anna Hannoverská, Princess Royal.\n\nPrincezna Karolína se narodila v Leeuwardenu v nizozemské provincii Frísko. Do doby, než se narodil její mladší bratr Vilém V. Oranžský (1748-1806), se předpokládalo, že se jakožto jediná živá dědička Viléma IV. se stane oranžskou kněžnou. Zbylí sourozenci se většinou nedožili ani roku, to ale nebyl případ Viléma, který dokonce svoji sestru přežil o více než deset let a titul získal již při svém narození.\n\nOtec Karolíny zemřel roku 1751. Na krátkou dobu se proto její matka Anna stala regentkou, dokud by Vilém nedosáhl patřičného věku. Nicméně, o osm let později umírá i Anna a pozici regentky získává Karolínina babička z otcovy strany Marie Luisa Hesensko-Kasselská. Pozici regentky si udržela až do roku 1765, kdy přirozenou smrtí zemřela. Vilémovi bylo tehdy sedmnáct let, to ale stále nestačilo na to, aby mohl začít plnit povinnosti oranžského knížete, a proto byla na místo regentky dosazena právě Karolína. Ta ale vládla pouze jeden rok, než její bratr dosáhl osmnácti let.\n\nDne 5. března 1760 si v Haagu vzala Karla Kristiána, nasavsko-weilburského knížete. Spolu měli celkem 15 dětí.\n\nKarolína zemřela 6. května 1787 v Kirchheimbolandenu ve věku 44 let. Příčina není známá.\n\nKarel Kristián měl s manželkou Karolínou celkem 15 dětí, většina z nich se v dospělosti stala víceméně bezvýznamnými hrabaty nebo knížaty. Dědicem Karla Kristiána se stal Fridrich Vilém (1788–1816).\n\nKrom nich se Karolíně narodily ještě čtyři děti (1767, 1778, 1779, 1785), ty ale již při porodu byly mrtvé. Celkem se tedy dospělosti dožilo z patnácti dětí jen sedm.\n"}
{"id": "1149678", "url": "https://cs.wikipedia.org/wiki?curid=1149678", "title": "Láska na druhý pohled", "text": "Láska na druhý pohled\n\nLáska na druhý pohled (v americkém originále: Love Happens) je americký dramatický film z roku 2009. Režisérem filmu je Brandon Camp. Hlavní role ve filmu ztvárnili Aaron Eckhart, Jennifer Aniston, Frances Conroy, Martin Sheen a Judy Greer. \n\n\n\n"}
{"id": "1149679", "url": "https://cs.wikipedia.org/wiki?curid=1149679", "title": "Krampus", "text": "Krampus\n\nKrampus je rohatá antropomorfní figura, která v rakouském a jihoněmeckém folklóru odpovídá českému čertovi, průvodci sv. Mikuláše. Postava Krampuse se objevuje 5. prosince, obvykle v doprovodu sv. Mikuláše. Mikuláš děti odměňuje dárky, zatím co Krampus má za úkol potrestat zlobivé děti. Krampus zlobivé děti sní a kolem 22. prosince se přemění v normální lidskou bytost a nic si nepamatuje.\n\n"}
{"id": "1149682", "url": "https://cs.wikipedia.org/wiki?curid=1149682", "title": "Provo (hnutí)", "text": "Provo (hnutí)\n\nProvo bylo protestní hnutí, které existovalo v Nizozemsku v letech 1965 až 1967, jeho název vznikl zkrácením slova \"provoceren\" (provokovat). Programově se hlásilo k anarchismu a mládežnické kontrakultuře, ve svých veřejných akcích využívalo prvky happeningu a dadaismu.\n\nHnutí založili v květnu 1965 performer Robert Jasper Grootveld, student filozofie Roel van Duijn a tiskař Rob Stolk. Jeho základna se zprvu rekrutovala z příslušníků subkultury nozem (nizozemská varianta Teddy Boys) a u jeho zrodu stály akce proti tabákovému průmyslu, pořádané Grootveldem na amsterdamském náměstí Spui před sochou \"Het Lieverdje\", kterou městu věnoval výrobce cigaret \"Crescent\". Pro rozhněvanou mládež bylo kouření symbolem konzumního způsobu života a odsuzovala výdělky tabákových koncernů jako nemravné. \n\nOd července 1965 vydávalo hnutí vlastní časopis \"Provo\", který byl zakázán poté, co uveřejnil návod na domácí výrobu bomby. Mediálně velmi sledovanou akcí Provo byl v březnu 1966 protest při svatbě princezny Beatrix, jejíž ženich, německý šlechtic Claus van Amsberg, byl za války členem Hitlerjugend. Aktivisté původně pohrozili, že do amsterdamské vodovodní sítě vypustí LSD, později napadli svatební původ dýmovnicemi, následně policie velmi tvrdě rozehnala shromážděný dav. Příslušníci Provo vedli boj proti policii také tím, že posílali falešná oznámení o držení marihuany, zásahová jednotka se pak blamovala, když na místě našla jen neškodné bylinky. \n\nBarvou hnutí byla bílá, symbolizující pluralitu možností a volný prostor pro fantazii. Odtud vzešla série tzv. \"bílých plánů\", radikálních novátorských projektů, které aktivisté předkládali úřadům. Byla mezi nimi např. podpora squattingu, snadnější dostupnost antikoncepce nebo plán na reformu policie, která by se z represivní složky stala nástrojem pomoci potřebným. Díky tomuto programu byl zástupce hnutí Luud Schimmelpennink zvolen v roce 1966 do amsterdamské městské rady a podařilo se mu dosáhnout odvolání policejního ředitele H. J. van der Molena a starosty Gijse van Halla. Schimmelpennink také usiloval o omezení automobilové dopravy v holandské metropoli, zahájil systém sdílení kol, podle něhož byla v ulicích města zdarma k dispozici bíle natřená kola. Představil také program Witkar, síť půjčoven malých bílých elektromobilů, nahrazující individuální automobilismus; ten se však podařilo uvést do chodu až roku 1974. \n\nHnutí Provo oznámilo své oficiální rozpuštění 13. května 1967 se zdůvodněním, že vstupem do velké politiky ztratila tato původně antisystémová iniciativa smysl. Část jejího programu a metod převzala radikálně ekologická skupina Kabouters, kterou založil v roce 1969 Roel van Duijn.\n\n"}
{"id": "1149684", "url": "https://cs.wikipedia.org/wiki?curid=1149684", "title": "Záměna (film)", "text": "Záměna (film)\n\nZáměna (v americkém originále: The Switch) je americký romantický film z roku 2010. Režisérem filmu je duo Josh Gordon a Will Speck. Hlavní role ve filmu ztvárnili Jennifer Aniston, Jason Bateman, Thomas Robinson, Patrick Wilson a Juliette Lewis. \n\n\n\n"}
{"id": "1149689", "url": "https://cs.wikipedia.org/wiki?curid=1149689", "title": "Giv'ot Eden", "text": "Giv'ot Eden\n\nGiv'ot Eden ( גבעות עדן, doslova \"Rajské vrchy\") je nově budovaná obec v Izraeli, v Jeruzalémském distriktu na okraji údolí Ela.\n\nMá se rozkládat v nadmořské výšce cca 380 metrů v mírně zvlněné krajině na východních svazích údolí Ela, jižně od vesnice Neve Micha'el, 1 kilometr od Zelené linie, která odděluje Izrael v jeho mezinárodně uznávaných hranicích od území Západního břehu Jordánu.\n\nOd roku 1989 americkoizraelský developer Jake Leibowitz plánoval vznik nového obytného souboru, který by byl určen pro Židy z anglicky mluvících zemí, zejména pro nábožensky založené Židy z USA, a nabízel by luxusní individuální bydlení. Zpočátku uvažoval o lokalitě Har Kitron nedaleko Cur Hadasa. Zde ale po vleklém jednání nezískal povolení k záboru pozemků pro stavební využití. Izraelská pozemková správa mu nakonec umožnila výstavbu v této lokalitě. K tomu došlo v roce 2002. V roce 2005 s projektem souhlasilo ministerstvo vnitra. Finální schválení projektu proběhlo na jaře 2008 a slavnosti se na místě účastnil ministr Ze'ev Boim. Leibowitz v té době ohlašoval, že o bydlení se tu předběžně hlásí stovky rodin. Mělo jít o jednu z nejluxusnějších lokalit v Izraeli s 452 bytovými jednotkami, srovnatelnou s Kfar Šmarjahu nebo s Caesareou. Jednotlivé domy měly být propojeny podzemním tunelem, ve kterém měly být uloženy inženýrské sítě a pneumatický systém na odvoz domovního odpadu. Jednotlivé parcely měly mít plochu až 15 arů. Do několika měsíců se očekávalo zahájení výstavby prvních 17 vil. V údolí pod vesnicí se projektovalo zřízení umělých vodních ploch.\nJeště v první dekádě 21. století pak došlo k výstavbě příjezdové komunikace a sídla developerské společnosti. Proběhlo také položení přívodu vodovodu a elektrické sítě.\n\nV roce 2014 odprodal Leibowitz polovinu podílu izraelskému podnikateli Cvi Fuksovi za 40 milionů šekelů. Vesnice se má rozkládat na ploše 1000 dunamů (1 kilometr čtvereční), z toho 200 dunamů zastavěných ploch. Počítá se zde se zbudováním 363 bytových jednotek, dále veřejných staveb včetně hotelů a rekreačních areálů. Fuks mírně pozměnil původní marketingové plány. Namísto urbanistického souboru pro americké Židy předpokládal, že potenciálními zákazníci budou průřezové skupiny populace Izraele. Plánuje výstavbu řadových domů na parcelách o ploše 4 až 7 arů.\n\nProti výstavbě protestují environmentalisté, kteří kritizují další zábor přírodní krajiny.\n\n\n"}
{"id": "1149694", "url": "https://cs.wikipedia.org/wiki?curid=1149694", "title": "Šéfové na zabití", "text": "Šéfové na zabití\n\nŠéfové na zabití (v americkém originále: Horrible Bosses) je americká filmová komedie z roku 2011. Režisérem filmu je Seth Gordon. Hlavní role ve filmu ztvárnili Jason Bateman, Charlie Day, Jason Sudeikis, Jennifer Aniston a Colin Farrell. \n\n\n\n"}
{"id": "1149695", "url": "https://cs.wikipedia.org/wiki?curid=1149695", "title": "Klášter Křesobor", "text": "Klášter Křesobor\n\nKřesoborský klášter ( \"Klasztor w Krzeszowie\", \"Abtei Grüssau\"), je bývalý benediktinský klášter v dolnoslezském Krzeszówě v Polsku, asi 16 km severovýchodně od Žacléře.\n\nBenediktinský klášter založila 8. května 1242 Anna Česká, vdova po slezském a polském knížeti Jindřichovi II. Pobožném, jenž padl v bitvě u Lehnice. Klášter byl osídlen benediktinskými mnichy z Opatovického kláštera. Roku1289 benediktini klášter opustili, ale už 1292 ho osídlili cisterciáci. 1392 se Vévodství slezské Svídnice a s ním i klášter, stalo součástí Zemí Koruny české.\n\nZa husitských válek v letech 1426-1427 byl klášter zničen a 70 mnichů bylo zavražděno. V polovině 15. století byl kostel obnoven, klášter však znovu utrpěl za Třicetileté války. Ještě v 17. století za opata Bernarda Rosy však znovu rozkvetl, roku 1689 bylo založeno klášterní gymnázium se stipendiáty z nemajetných rodin a opat podporoval i lékaře a mystického básníka Angela Silesia. Po připojení Slezska k Prusku v roce 1742 se z klášterního kostela stal farní kostel a přestavba kláštera mohla začít až 1768, jenže už roku 1810 byl klášter v sekularizaci zrušen. \n\nPo první světové válce byli němečtí mniši z pražského Emauzského kláštera v tehdejším Československu nuceni opustit město, přesídlili roku 1919 do prázdných klášterních budov v Křesoboru, tehdy patřícímu k Výmarskému Německu. Papež Pius XI. v roce 1924 klášter znovu povýšil na opatství, avšak již v roce 1940 klášter zrušila nacistická vláda a budovy zkonfiskovala pro účely sběrného tábora. Během bombardování Berlína v roce 1942 sem byla také přemístěna značná část sbírek Berlínské státní knihovny.\n\nPostupimskou dohodou z roku 1945 dolnoslezské území připadlo pod polskou správu. Ačkoli byl po válce klášter navrácen mnichům, byli tito, coby etničtí Němci v květnu 1946 ze Slezska polskou vládou vyhnáni. Dějiny kláštera jsou rovněž spojeny s řádem svatého Benedikta a s klášterem Bad Wimpfen v Bádensku-Württembersku, kam německá komunita z Křesoboru přesídlila roku 1947, když bývalé opatství přešlo do rukou Poláků. V témže roce byl Křesoborský klášter znovu osídlen polskými benediktinskými řeholnicemi, vysídlenými ze Lvova.\n\nV roce 1946 se na cestu z kláštera vydal konvoj, naložený tisíci rukopisy - autografické partitury W. A. Mozarta (¼ jeho známé hudby), L. van Beethovena, J. S. Bacha a dalších skladatelů - který se však ztratil. Některé svazky se v roce 1965 ojevily ve Východním Německu, zbytek sbírky \"Berlinka\" na Jagellonské universitě v Krakově a její status \"krádeže umění\" je dodnes předmětem sporů.\n\nKlášter Křesobor patří mezi nejcennější umělecké památky ve Slezsku a na jeho stavbě i výzdobě se podíleli nejlepší umělci středoevropského baroka, například Kilián Ignác Dientzenhofer, Ferdinand Maxmilián Brokoff a jeho žák Antonín Dorazil, Petr Brandl, Joseph Anton Lachel nebo Michael Willmann a jeho nevlastní syn Jan Kryštof Liška.\n\n"}
{"id": "1149697", "url": "https://cs.wikipedia.org/wiki?curid=1149697", "title": "Luca Antonio Predieri", "text": "Luca Antonio Predieri\n\nLuca Antonio Predieri (13. září 1688 Bologna – 3. ledna 1767 tamtéž) byl italský hudební skladatel a houslista.\n\nNarodil se 13. září 1688 v Bologni do hudební rodiny. Giacomo Maria Predieri (1611–1695) byl varhaník a hudební skladatel, Antonio Predieri (1650–1710) zpěvák, Angelo Predieri (1655–1731) zpěvák a skladatel a Giacomo Cesare Predieri (1671–1753) hudební skladatel. Hru na housle studoval Abondia Biniho a Tomasa Antonia Vitaliho, kontrapunkt u Giacoma Cesare Predieriho, Angela Predieriho a Giacoma Antonia Pertiho. Ve věku 16 let byl členem orchestru baziliky sv. Petra v Bologni.\n\nJako operní skladatel debutoval 28. října 1710 operou \"La Partenope\" v divadle \"Teatro Marsigli-Rossi\", u příležitosti otevření divadla. Na základě úspěchu jeho oper a oratorií se stal v roce 1716 členem Filharmonické akademie (\"Accademia Filarmonica di Bologna\") a v roce 1723 stanul v jejím čele. Kromě toho byl hudebním ředitelem (maestro di capella) chrámech \"San Paolo Maggiore\", \"Madonna di Galliera\", \"Santa Maria della Vita\" a konečně i v katedrále sv. Petra. Do roku 1737, kdy opustil Bolognu, zkomponoval 25 oper, 5 oratorií a mnoho církevních skladeb i světských instrumentálních děl.\n\nJeho opery byly známy i ve Vídni. V roce 1731 tam měla premiéru jeho opera \"Amor\" a v roce 1735 opera \"Il sogno di Scipione\" komponovaná na objednávku k narozeninám cisaře Karla VI. Po smrti Antonia Caldary v prosinci roku 1736, jej dvorní kapelník císaře Karla IV. Johann Joseph Fux pozval do Vídně jako svého asistenta. Po Fuxově smrti v roce 1741 vykonával povinnosti prvního kapelníka ačkoliv oficiálně jím byl jmenován až v roce 1746. U vídeňského dvora pak sloužil až do roku 1751, kdy odešel do důchodu. Podržel si však svůj plat i titul, ačkoliv povinnosti kapelníka převzal Johann Georg Reutter.\n\nV roce 1765 se vrátil do rodné Bologni, kde také 3. ledna 1767 zemřel ve věku 78 let. Jeho syn Giovanni Battista Predieri (1725–1765) pokračoval v rodinné tradici a stal se rovněž varhaníkem a hudebním skladatelem.\n\nAčkoliv jeho opery byly většinou zapomenuty a mnohé partitury ztraceny, jeho chrámová hudba a některé árie jsou stále hrány.\n\n\nKromě níže uvedeného Predieri zkomponoval mnoho mší, antifon a žalmů pro kostely v Bologni a pro císařský dvůr ve Vídni\n\n\n\n"}
{"id": "1149698", "url": "https://cs.wikipedia.org/wiki?curid=1149698", "title": "195 (číslo)", "text": "195 (číslo)\n\nSto devadesát pět je přirozené číslo, které následuje po čísle sto devadedesát čtyři a předchází číslu sto devadesát šest. Římskými číslicemi se zapisuje CXCV.\n\n\n\n\nSilnice II/195 je česká silnice II. třídy vedoucí na trase Bor – Stráž – Hostouň – Poběžovice – Postřekov – Trhanov – silnice I/26\n\n\n"}
{"id": "1149699", "url": "https://cs.wikipedia.org/wiki?curid=1149699", "title": "Vratislavská madona", "text": "Vratislavská madona\n\nVratislavská madona je gotická socha z období Krásného slohu, vytvořená dílnou Mistra Toruňské madony přibližně v letech 1400-1408. Byla nalezena před rokem 1945 ve skladu Vratislavského muzea pro umělecký průmysl a starožitnosti (Museum für Kunstgewerbe und Altertümer) a je nyní umístěna v Národním muzeu ve Varšavě.\nOpuková socha vysoká 113 cm, se stopami původní polychromie (bílý plášť s modrou podšívkou, zlacené lemy, koruna, vlasy), byla zřejmě umístěna na samostatném podstavci neboť je sochařsky opracována ze všech stran. Typově odpovídá Toruňské madoně a nepochybně vznikla ve stejné dílně, ale sochař převzal některé motivy Krumlovské madony.\n\nPodle Kutala se jedná o vývojově mladší práci z doby, kdy docházelo k postupnému splývání obou zprvu zřetelně odlišených kompozičních typů. S Toruňskou madonou se shoduje popřením principu kontrapostu - umístěním dítěte nad pokrčenou levou volnou nohu. Zachovává také centrální hluboký záhyb drapérie, obkružující volnou ruku a dítě s jablkem. Složitý systém svislých záhybů pláště, který byl u Toruňské madony na levém boku, je přemístěn na pravou stranu, kde Marie drží na ruce Ježíška. Krumlovská madona drží oběma rukama dítě, které patrně svíralo v pravé ruce jablko a volnou rukou přidržovalo volný cíp jejího pláště. Podobný motiv, který sochař uplatnil u Vratislavské madony, dosti radikálně porušil původní kompoziční schéma a navíc nemá logické opodstatnění, neboť plášť je přehozen přes ruku matky a není třeba, aby byl přidržován.\n\nStejný typ kompozice byl uplatněn u některých dílenských prací z pozdější doby, jako je Madona františkánského kláštera v Salzburku, Madona z Wetzlaru nebo Madona z Horbu (kolem 1420).\n\n"}
{"id": "1149700", "url": "https://cs.wikipedia.org/wiki?curid=1149700", "title": "Collateral", "text": "Collateral\n\nCollateral (v americkém originále: Collateral) je americký kriminální film z roku 2004. Pro Maxe (Jamie Foxx) už je jeho 12letá práce LAského taxikáře absolutní rutinou. Lidé přicházejí a odcházejí, jejich tváře, mihající se v zpětném zrcadle, si pamatuje sotva do okamžiku, když za sebou zabouchnou dveře. Ale na klienta z dnešní noci, nájemného zabijáka Vincenta (Tom Cruise), tak brzy nezapomene. Vlivný drogový kartel se má objevit před federálním soude, a tak je třeba eliminovat pět korunních svědků. Všichni se vyskytují v Los Angeles, a tak Vincent nastupuje do Maxova taxíku, bere si ho jako rukojmího a pro dvojici začíná rušná noc. Jestli Max nebude spolupracovat, skončí s kulkou v hlavě. Jestli ale bude spolupracovat, stane se komplicem. Když se po prvních komplikacích stane žluté auto cílem jednotek LAPD a FBI, přežití nesourodné dvojice je nečekaně závislé na jednom od druhého. \n\nRežisérem filmu je Michael Mann. Hlavní role ve filmu ztvárnili Tom Cruise, Jamie Foxx, Jada Pinkett Smith, Mark Ruffalo a Peter Berg. \n\n\n\n\n\n"}
{"id": "1149701", "url": "https://cs.wikipedia.org/wiki?curid=1149701", "title": "Libor Hroza", "text": "Libor Hroza\n\nLibor Hroza (* 30. května 1987, Děčín) je český horolezec a reprezentant ve sportovním lezení, specializuje se na lezení na rychlost (\"speed climbing\"). Je vítězem závodů Rock Master, vicemistrem světa, dvojnásobným mistrem Evropy, sedminásobným mistrem České reubliky a vítězem mistrovství Slovenska a USA.\n\nPrvní titul mistra Evropy získal v roce 2013 ve francouzském Chamonix. Podruhé v roce 2015, rovněž v Chamonix. Na světových hrách 2013 v kolumbijském Cali se umístil na 5. místě, úspěšně se nominoval i na další světové hry 2017, které se konají ve Vratislavi.\n\nV roce 2014 se stal držitelem světového rekordu na Světovém poháru IFSC v rámci festivalu Rock Master 2014, který se každoročně koná v italském Arcu. V tomto roce také skončil v čínském Wu-ťiangu na druhém místě. Díky tomuto umístění získal stříbrné umístění v celkovém pořadí Světového poháru. Zařadil se tak hned za Adama Ondru, který tento rok vyhrál mistrovství světa v boulderingu a také v lezení na obtížnost. Na světovém poháru v lezení na rychlost v jihokorejském Mokpchu zístal stříbrnou medaili.\n\nV roce 2014 začal trenérskou kariéru.\nZávodnímu lezení se věnuje i jeho sestra Lucie Hrozová. Oba trénoval jejich otec, trenér a majitel holešovické lezecké stěny v Praze, Libor Hroza starší.\n\nV Mezinárodní federaci sportovního lezení (IFSC) působí jako zástupce závodníků v atletické komisi (± 2016–2017).\n\n\n\"lezení na rychlost, (od roku 2009) standardní 15m cesta, časy v sekundách\"\n\n\n\n\n\n"}
{"id": "1149702", "url": "https://cs.wikipedia.org/wiki?curid=1149702", "title": "Telefonní budka (film)", "text": "Telefonní budka (film)\n\nTelefonní budka (v americkém originále: Phone Booth) je americký filmový thriller z roku 2002. Režisérem filmu je Joel Schumacher. Hlavní role ve filmu ztvárnili Colin Farrell, Forest Whitaker, Katie Holmes, Radha Mitchell a Kiefer Sutherland. \n\n\n\n"}
{"id": "1149703", "url": "https://cs.wikipedia.org/wiki?curid=1149703", "title": "Hólmar Örn Eyjólfsson", "text": "Hólmar Örn Eyjólfsson\n\nHólmar Örn Eyjólfsson (* 6. srpna 1990, Sauðárkrókur) je islandský fotbalový obránce či záložník a reprezentant, který v současnosti působí v norském klubu Rosenborg BK (k listopadu 2015). \nHraje na pozici defenzivního středopolaře či pravého beka.\n\nJeho otcem je Eyjólfur Sverrisson, bývalý islandský fotbalista a později trenér.\n\n\nEyjólfsson hrál za islandské mládežnické reprezentační výběry U17, U19 a U21. \n\nV A-mužstvu Islandu debutoval 30. 5. 2012 v přátelském utkání v Goteborgu proti reprezentaci Švédska (prohra Islandu 2:3). \n\n"}
{"id": "1149715", "url": "https://cs.wikipedia.org/wiki?curid=1149715", "title": "Lucca (rozcestník)", "text": "Lucca (rozcestník)\n\nLucca [\"lukka\"] může znamenat:\n\n\n\n"}
{"id": "1149716", "url": "https://cs.wikipedia.org/wiki?curid=1149716", "title": "Haukur Heiðar Hauksson", "text": "Haukur Heiðar Hauksson\n\nHaukur Heiðar Hauksson (transkripcí Haukur Heidar Hauksson; * 1. září 1991, Akureyri) je islandský fotbalový obránce a reprezentant, který v současnosti působí ve švédském klubu AIK Stockholm (k červenci 2016).\n\n\nHaukur Heiðar hrál za islandské mládežnické reprezentační výběry U19 a U21.\n\nV A-mužstvu Islandu debutoval 19. 1. 2015 v přátelském utkání v Orlandu proti reprezentaci Kanady (remíza 1:1).\n\nDvojice trenérů islandského národního týmu Lars Lagerbäck a Heimir Hallgrímsson jej zařadila do závěrečné 23členné nominace na EURO 2016 ve Francii, kam se Island probojoval z kvalifikační skupiny A (byl to zároveň premiérový postup Islandu na Mistrovství Evropy). Na evropském šampionátu se islandské mužstvo probojovalo až do čtvrtfinále, kde podlehlo Francii 2:5 a na turnaji skončilo. Haukur Heiðar byl náhradníkem, nezasáhl do žádného zápasu na turnaji.\n\n"}
{"id": "1149725", "url": "https://cs.wikipedia.org/wiki?curid=1149725", "title": "Masaryk (film)", "text": "Masaryk (film)\n\nMasaryk (2016) je česko-slovenský film režiséra Julia Ševčíka. Odehrává se v letech 1937 až 1939 a pojednává převážně o Janu Masarykovi a Mnichovské dohodě.\n\nFilm byl uveden v hlavním programu na Berlinale v sekci Berlinale Special.\n\nFilm se začal natáčet v září 2015 v Primaciálním paláci v Bratislavě.\n\nV březnu 2017 získal film cenu Český lev za nejlepší film, režii, scénář i herce v hlavní roli. Celkem získal ocenění ve 12 kategoriích.\n\n\n"}
{"id": "1149726", "url": "https://cs.wikipedia.org/wiki?curid=1149726", "title": "Mauer 1", "text": "Mauer 1\n\nMauer 1 nebo Mauer-1 (synonyma viz níže) je nález lidské čelisti z lokality Mauer poblíž Heidelbergu z roku 1907, starý 609 000 let. Je to typový nález druhu Homo heidelbergensis a (podle nového datování z roku 2010) nejstarší nález rodu Homo ze severní a střední Evropy.\n\nČeská synonyma jsou: mauerská čelist, heidelberské čelist, mauerská čelist, dolní/spodní čelist z Mauer, mauerský člověk, Homo heidelbergensis, Heidelberský člověk, Heidelberský opočlovek, homo heidelbergensis.\n\nLatinské názvy jsou: \"Homo heidelbergensis, Homo sapiens heidelbergensis, Homo erectus heidelbergensis, starší: Pithecanthropus heidelbergensis, Palaeanthropus heidelbergensis, Pseudhomo heidelbergensis, Protanthropus heidelbergensis, Praehomo heidelbergensis, Praehomo europaeus, Anthropus heidelbergensis, Europanthropus heidelbergensis, Euranthropus sp., Maueranthropus heidelbergensis\".\n\nNález objevil W. D. Hartmann (resp. místní pracovníci) 21. října 1907 a vědecky ho popsal O. Schoetensack v roce 1908 jako \"Homo heidelbergensis\". Nález se uskutečnil v pískovně obce Mauer (v jámě Grafenrein 900 m od Mauer), která leží u města Heidelberg v Německu, v hloubce 24 m v pískových usazeninách. Je to mohutná (vysoká a silná) čelist bez bradového výběžku dospělého jedince, pravděpodobně muže. U čelisti se nacházely jednoduché kamenné sekáče a kostěné nástroje. Čelist vykazuje archaické znaky (např. robustnost, široká ramena) i pokročilé vlastnosti (např. malé rozměry sáňky, moderní tvar zubů – parabolický oblouk, bez diastema, malá třetí stolička apod.). Drsné části poukazují na silné žvýkací svalstvo. Jednotlivec, jemuž čelist patřila, měl asi masivní tvář se širokými jařmovými oblouky.\n\nPodrobný popis nálezu poskytuje Schoetensack 1908 a článek Mounier 2009.\n\nPůvodně se zařazoval jako (víceméně) jediný nález samostatného druhu Homo heidelbergensis či tzv. heidelberské rasy. Pro mnohé autory nešlo o příslušníka rodu Homo a zařazovali ho do rodu Pithecanthropus (opočlovek) či jako nový rod Maueranthropus atd. (viz nadpis Synonyma). Ještě v letech 1955 a 1964 Le Gros Clark uvádí, že podle něj není jisté, zda nález vůbec patří do rodu Homo. Později (poprvé již u Hrdličky v roce 1927) se nález zařazoval pod Homo erectus (často v rámci poddruhu Homo erectus heidelbergensis) nebo pod Homo sapiens (často v rámci poddruhu Homo sapiens heidelbergensis). Zařazoval se i jako raný preneandertálec.\n\nNejnovější se nejčastěji řadí do samostatného druhu Homo heidelbergensis v širším smyslu (tak jak ho uvádí např. Rightmire v roce 1995), ale někteří (např. Hublin v roce 1998) jej zařazují pod Homo neanderthalensis nebo ho považují za Incertae Sedis (např. Hublin v roce 2009).\n\nPodle přesného datování studie Wagner et al. 2010 je nález starý 609 000 +/- 40 000 BP. Starší se udával věk 550 000 BP (), 700 000 BP (), 700 – 500 000 BP (), 300 – 250 000 BP (McKee 2005), 500 000 BP (,), 500 – 400 000 BP (Thurzo 1998), 650 000 – 450 000 (Wood 2011) či 650 000 BP (Encyklopedie archeologie 1985), přičemž ale většina zdrojů udávala , že datování je nejisté.\n\n\n"}
{"id": "1149734", "url": "https://cs.wikipedia.org/wiki?curid=1149734", "title": "TJ Sokol Bedřichov", "text": "TJ Sokol Bedřichov\n\nTělovýchovná jednota Sokol Bedřichov je fotbalový klub z Bedřichova u Jihlavy na česko-moravském pomezí, který byl založen roku 1922 jako \"SK Viktoria Bedřichov\". Od sezony 2010/11 hraje I. A třídu Kraje Vysočina (6. nejvyšší soutěž), od sezony 2011/12 ve skupině „A“.\n\nV sezoně 1982/83 zde jako žák nastupoval Marek Zúbek.\n\nV roce 1948 klub vyhrál Perleťový pohár, v následujícím roce svoje vítězství obhájil.\n\n\nPoznámky:\n\n\n"}
{"id": "1149735", "url": "https://cs.wikipedia.org/wiki?curid=1149735", "title": "Kostel svaté Markéty (Vintířov)", "text": "Kostel svaté Markéty (Vintířov)\n\nKostel svaté Markéty je římskokatolický kostel (z liturgického hlediska se jedná o hřbitovní kapli) zasvěcený Svaté Markétě ve Vintířově v okrese Chomutov. Od roku 1963 je chráněn jako kulturní památka. Stojí uprostřed návsi v areálu zrušeného hřbitova.\n\nVintířov byl farní vsí již v polovině 14. století a kostel je poprvé zmiňován v roce 1384. V roce 1730 byl přestavěn rodem Losynthalů v barokním slohu. Oratoř a předsíň u západního průčelí byla přistavěna až v 19. století. V roce 1963 bylo odvezeno vnitřní vybavení kostela.\n\nKostel je obdélná jednolodní stavba na východě ukončená pravoúhlým presbytářem. K severní straně presbytáře přiléhá mladší sakristie a oratoř přístupná vlastním vchodem zvenčí. Fasády jsou hladké. Východní a západní stranu zdobí tabulové štíty. Nad střechu presbytáře vybíhá štíhlá sanktusová vížka.\n\nV kostele býval hlavní barokní oltář oltář z roku 1744 a starší oltář ze 16. století umístěný na zdi vedle presbytáře. V době okolo roku 1520, kdy Vintířov patřil Oplovi z Fictumu, byla vyrobena také pozdně gotická archa přemístěná do Národní galerie. Pozdně gotická socha Zmrtvýchvstání Páně od Ulricha Creutze se ztratila.\n\n\n"}
{"id": "1149737", "url": "https://cs.wikipedia.org/wiki?curid=1149737", "title": "Pléd", "text": "Pléd\n\nPléd může být:\n\nTkanina z vlny. Tkají se z něj sukně, košile, kalhoty, šátky a další oblečení. Pléd je tradičně typický pro Skotsko spolu s barevnými čtvercovými vzory (Tartan), rozšířený se ale stal i pléd z jižní Ameriky, kde se místo ovčí vlny zpracovává vlna z alpak.\n\nLátkový přehoz, nošený ženami jako módní doplněk, i když má svou praktickou funkci. Buďto patřil jako součást ke kabátům nebo se dal kombinovat jako samostatný přehoz (u ženského oblečení). Látkový nebo pletený, nošený namísto šály nebo šátku, mohl mít i knoflíky pro zapnutí.\n\nPlný pléd (\"full plaid\") je součást skotského národního kroje v podobě připomínající rozměrnější šálu.\n\n"}
{"id": "1149745", "url": "https://cs.wikipedia.org/wiki?curid=1149745", "title": "Ozeaneum Stralsund", "text": "Ozeaneum Stralsund\n\nOzeaneum Stralsund je veřejné akvárium v německém městě Stralsund. Ozeaneum je hlavní atrakcí Německého mořského muzea (Deutsches Meeresmuseum), jedná se zřejmě o jednu ze tří největších institucí svého druhu v Evropě.\n\nOzeaneum stojí v stralsundském přístavu na pobřeží Baltského moře. Otevřeno bylo v červenci 2008. Snaží se představit mořský život v Severním a Baltském moři.\n\nPředpokládalo se, že Ozeaneum bude hlavní turistickou atrakcí s návštěvností 500 000 lidí za rok. Ukázalo se, že zájem značně převýšil očekávání. Po roce provozu přesáhl počet návštěvníků 900 000. Milióntá návštěva připadla na 27. července 2009.\n\nDne 22. května 2010 obdrželo OZEANEUM Stralsund Evropskou muzejní cenu roku (EMYA) na slavnostním vyhlášení ve finském Tampere.\n"}
{"id": "1149747", "url": "https://cs.wikipedia.org/wiki?curid=1149747", "title": "Dubois", "text": "Dubois\n\nDubois [\"dyboa\"] může být:\n\n\n\n\n"}
{"id": "1149750", "url": "https://cs.wikipedia.org/wiki?curid=1149750", "title": "Třída Constitución", "text": "Třída Constitución\n\nTřída Constitución je třída raketových a hlídkových člunů venezuelského námořnictva. Třídu tvořilo šest jednotek postavených ve dvou sériích v anglických loděnicích. Druhá trojice (někdy též třída Federación) byla raketovou variantou nesoucí dvě protilodní střely.\n\nCelkem bylo britskou loděnicí Vosper Thornycroft v Portsmouthu postaveno šest jednotek této třídy. Do služby byly přijaty v letech 1974-1975.\n\nJednotky třídy \"Constitución\":\n\nElektroniku tvoří vyhledávací radar AN/SPQ-2D a systém řízení palby RTN-10X. První trojice člunů byla dokončena s výzbrojí jednoho dvouúčelového 76,2mm kanónu OTO-Melara Compact ve věži na přídi a dvou 12,7mm kulometů. Neuskutečnil se plán na dodatečné vyzbrojení člunů protilodními střelami Harpoon. Výzbroj druhé trojice člunů tvořil jeden 40mm kanón (později nahrazen 30mm kanónem), dva 12,7mm kulomety a dvě protilodní střely Otomat Mk 1. Pohonný systém tvoří dva diesely MTU 16V538 TB90, o celkovém výkonu 7080 bhp, pohánějící dva lodní šrouby. Nejvyšší rychlost dosahuje 31 uzlů. Dosah je 1350 námořních mil při rychlosti 16 uzlů.\n"}
{"id": "1149753", "url": "https://cs.wikipedia.org/wiki?curid=1149753", "title": "London Spy", "text": "London Spy\n\nLondon Spy je britská pětidílná minisérie, kterou vysílal televizní kanál BBC Two od 9. listopadu do 7. prosince 2015. Příběh pojednává o vztahu dvou mladých mužů pocházejících z naprosto rozdílných prostředí. Režisér Jakob Verbruggen obsadil do hlavní role Bena Whishawa.\n\nDanny se zajímá hlavně o večírky a noční život. Jednou se seznámí s tajemným Alexem, o kterém zjistí, že pracuje pro zpravodajskou službu. Jeho lehkovážný život se tím výrazně zdramatizuje.\n\n"}
{"id": "1149762", "url": "https://cs.wikipedia.org/wiki?curid=1149762", "title": "Marie Luisa Hesensko-Kasselská", "text": "Marie Luisa Hesensko-Kasselská\n\nMarie Luisa Hesensko-Kasselská (7. února 1688, Kassel – 9. dubna 1765, Leeuwarden) byla lankraběnka Hesensko-Kasselská a princezna oranžská, jedna z mála žen, které získaly tento titul. Jejím otcem byl lankrabě Karel I. Hesensko-Kasselský a jeho manželka Marie Amálie Kuronská. Vzala si místodržitele Fríska a pozdějšího prince oranžského Jana Viléma Frisa.\n\nNezvyklé je hlavně to, že Marie Luisa vládla celkem dvakrát za svůj život; poprvé jako regentka za svého syna Viléma IV. a podruhé, až do své smrti, za svého vnuka Viléma V.\n\nMarie Luisa byla jedním ze sedmnácti dětí, které měl lankrabě Karel Hesensko-Kasselský se svojí příbuznou Marií Amálií Kuronskou. Jejím sourozencem je například i Frederik I. Švédský nebo Vilém VIII. Hesensko-Kasselský. Mariini prarodiči z otcovy strany byli Vilém IV. Hesensko-Kasselský a Hedvika Žofie Braniborská. Z matčiny strany to byli \"Jacob Kettler\", vévoda Kuronský, a Luisa Šarlota Braniborská.\n\nDne 26. dubna 1709 si Marie Luisa vzala Jana Viléma Frisa, prince oranžského. Byl nejstarším žijícím synem Jindřicha Kazimíra II., Nasavsko-dietzského prince a Henrietty Amálie Anhaltsko-Desavské. Jeho titul zdědil roku 1702 Vilém III., princ oranžský, díky jeho příbuznosti s Fredrikem Hendrikem a Vilémem I. zvaným Tichým.\n\nZa jejich zasnoubení pravděpodobně mohla skutečnost, že Jana Viléma se vícekrát pokusili zabít jeho nepřátelé usilující o titul prince oranžského. Jeho matka Henrietta Amálie proto rychle začala hledat vhodnou nevěstu pro svého syna, která by byla s královským rodem spřízněna blíže než on. K uvážení zde bylo několik dívek, týden po cestě do knížectví Hesensko-Kasselského se ale Jan Vilém zasnoubil právě s Marií Luisou. Tehdy bylo Marii dvacet let a obecně se o ní nemluvilo jako o krásné dámě. Měla prý příliš tvrdé rysy a nevzhledně vystupující nos.\n\nPřesto se spolu Marie Luisa a Jan Vilém vzali a krátkou dobu spolu byli šťastní, než Jan náhodou utonul roku 1711. V té době spolu již měli dceru Amálii a krátce po jeho smrti se narodil i pohrobek Vilém, později známý jako Vilém IV. Oranžský (∞ Princess Royal Anna Hannoverská).\n\nVzhledem k tomu, její manžel zemřel, zatímco ona byla těhotná, její syn Vilém zdědil titul princ oranžský již šest týdnů po narození. Jako regentka proto vládla Marie Luisa až do roku 1731 a za její vlády se měla zem velmi dobře, přestože byla v těchto věcech nezkušená. Za své vlády zažila několik přírodních katastrof, jako bylo několik špatných sklizní za sebou nebo tuhé zimy. Rychle si získala i oblibu obyvatelstva. Byla známá svojí inteligencí a laskavostí. Velkým problémem doby byli i parazité z Dálného Východu ničící hráze. Na jejich opravy bylo potřeba mnoho peněz a zvýšení daní v Haagu nebylo možné, proto přijela osobně za americkým generálem, který zrovna přebýval v Nizozemsku. Při odjezdu již vlastnila velkou částku peněz a jelo s ní i několik dobrovolníků pro opravy hrází.\n\nPo návštěvě Francie v roce 1736 udržovala korespondenci s náboženským a sociálním reformátorem Mikulášem Ludvíkem. Marie sama byla věřící a poskytovala útočiště pronásledovaným protestantům, kteří prchali před Habsburky. Dokonce, i přes odpor svého syna Viléma, dovolila velké skupince Moravanů usadit se ve knížectví.\n\nSvému synovi domluvila sňatek s Annou Hannoverskou. Ona sama se s ní setkala ale pouze několikrát za život, jelikož žila ve svém vlastním domě v ústraní od zbytku rodiny.\n\nMezi lety 1759 až do své smrti roku 1765 byla regentkou za mladého vnuka Viléma V. Ještě před ní tuto funkci vykonávala její snacha, Anna Hannoverská a po Marii její vnučka Karolína.\n\nMarie Luisa byla vdovou 54 let a nakonec, 9. dubna 1765, v Leeuwardenu zemřela. Přežila i svého vlastního syna o čtrnáct let.\n"}
{"id": "1149763", "url": "https://cs.wikipedia.org/wiki?curid=1149763", "title": "SK Sokol Lipovec", "text": "SK Sokol Lipovec\n\nSK Sokol Lipovec (celým názvem: Sportovní klub Sokol Lipovec) je český fotbalový klub, který sídlí v Lipovci na Blanensku v Jihomoravském kraji. Založen byl roku 1946 jako \"SK Lipovec\". Od sezony 2015/16 hraje I. B třídu Jihomoravského kraje – sk. A (7. nejvyšší soutěž).\n\nNejvětším úspěchem klubu je účast ve třech ročnících nejvyšší jihomoravské soutěže (1992/93 – 1994/95), nejlépe se klub umístil na 9. místě v sezoně 1993/94.\n\nV Lipovci začínal mj. Jan Sedlák, který v nejvyšší soutěži debutoval v dresu Zbrojovky Brno.\n\n\nFotbalový oddíl v Lipovci vznikl po druhé světové válce v roce 1946. Zakladatelem klubu byl Oldřich Vintr.\n\nV sezoně 1971/72 klub poprvé postoupil do Okresního přeboru Blanenska, v ročníku 1973/74 v něm zvítězil a probojoval se poprvé v historii do krajských soutěží. Ve své úvodní sezoně v I. B třídě Jihomoravského kraje – sk. D obsadil 8. místo ze 14 účastníků. V sezoně 1978/79 se klubu podařilo svou skupinu I. B třídy vyhrát a slavil tak historický postup do I. A třídy Jihomoravského kraje.\n\nV červenci 1981 se poprvé v historii lipovecké kopané konal zahraniční zájezd do východoněmeckého Gnandsteinu. Součástí zájezdu byla prohlídka lipského Zentralstadionu pro 100 000 diváků a nedělní fotbalové utkání s místním Gnandsteinem, ve kterém lipovečtí zvítězili 4:1.\n\nNa podzim 1983 vzniklo „B“ mužstvo, které začalo hrát okresní soutěže.\n\nV sezoně 1991/92 vyhráli lipovečtí I. A třídu a postoupili do Jihomoravského župního přeboru, ve kterém působili v sezonách 1992/93 – 1994/95, přičemž nejlépe se klub umístil na 9. místě v sezoně 1993/94.\n\nV sezoně 2000/01 mužstvo po 27 letech vypadlo z krajských soutěží a sestoupilo do Okresního přeboru Blanenska. Od sezony 2011/12 je opět účastníkem krajských soutěží.\n\nPrvní fotbalové hřiště se nacházelo za bývalou hospodou \"„Na Červené“\", mělo však neregulerní rozměry. V 60. letech 20. století stoupaly nároky na sportovní činnost, proto bylo hřiště po dohodě s JZD Lipovec přebudováno.\n\nSe stavbou sportovního areálu se začalo na podzim roku 1973. V sobotu 14. srpna 1976 bylo otevřeno nové travnaté fotbalové hřiště. Součástí slavnostního dne bylo první utkání na novém hřišti mezi „A“ mužstvem Lipovce a kompletní prvoligovou Zbrojovkou Brno, kterou čerstvě vedl Josef Masopust. Lipovec v tomto utkání podlehl 1:15, čestný úspěch domácích zaznamenal Josef Zouhar.\n\nRoku 1983 se začalo za sokolovnou se stavbou sociálního zařízení, včetně skladu a dalších prostor pro tělovýchovnou jednotu. Byl zbudován také taneční parket a asfaltový tenisový kurt.\n\nV sezóně 1984/85 odehráli fotbalisté většinu svých utkání na náhradním hřišti v nedaleké Otinovsi. Důvodem bylo částečné odvodnění a po čtyřech letech znovuzatravnění fotbalového hřiště.\n\nU příležitosti otevření areálu za sokolovnou v roce 1985 se na zrenovovaném travnatém hřišti nejprve uskutečnilo utkání „starých\" pánů Lipovce a Vavřince. Vyvrcholením tohoto odpoledne bylo střetnutí lipoveckého „A\" mužstva s internacionály pražské Slavie, které skončilo vítězstvím hostů v poměru 2:5.\n\n\nZdroj: \n\n\n\nZdroj: \n\nSK Sokol Lipovec „B“ byl rezervním mužstvem Lipovce, které se pohybovalo v okresních soutěžích Blanenska. Založeno bylo v roce 1983, zaniklo na podzim 1995.\n\n\nZdroj: \n\n\n\nZdroj: \n\n"}
{"id": "1149765", "url": "https://cs.wikipedia.org/wiki?curid=1149765", "title": "Staremapy.cz", "text": "Staremapy.cz\n\nStaré mapy.cz je česká webová stránka zpřístupňující digitalizované mapové sbírky českých paměťových institucí (knihovny, muzea,univerzity apod.) Cílem projektu je zlepšit přístupnost digitalizovaných mapových sbírek českých paměťových institucí.\n\nNa projektu se podílí tyto české paměťové instituce:\n\nNa webové stránce Staremapy.cz jsou zpřístupněny digitalizované mapy českých paměťových institucí. Dobrovolníci z řad uživatelů webu pak souběžně označují stejné lokality na historické a současné mapě (tzv. georeferencování, umisťování map). Uživatelé webu mohou snadným způsobem vytvořit 3D vizualizaci starých map v Google Earth. Podmínkou pro zapojení do projektu je registrace na webu . Registrace slouží jednak jako nástroj motivace dobrovolníků (na webu je žebříček nejaktivnějších dobrovolníků, probíhá soutěž), ale také jako nástroj pro zajištění kvality získaných dat. K 12.10. 2015 bylo dobrovolníky zpracováno 31275 vložených map . Zpracovaná data umožňují vizuální vyhledávání v mapových sbírkách a zpřístupnění českých mapových sbírek v celosvětových databázích.\n\nKlíčovou softwarovou technologií používanou v projektu Staremapy.cz je Georeferencer. Vychází z technologie open layers a Google App engine umožňuje komukoliv umisťovat body (georefencovat) na mapy umístěné kdekoliv na internetu. . Technologie pro zpřístupnění mapových sbírek v České republice jsou vyvíjeny rámci společného projektu Moravské zemské knihovny, Masarykovy univerzity a Univerzity Karlovy Technologie pro zpřístupnění mapových sbírek (TEMAP).\n\n\n"}
{"id": "1149766", "url": "https://cs.wikipedia.org/wiki?curid=1149766", "title": "Deep Sea World", "text": "Deep Sea World\n\nDeep Sea World je veřejné akvárium v North Queensferry ve skotské správní oblasti Fife. Akvárium představuje několik velkých žraloků písečných a několik dalších druhů žraloků.\n\nZařízení Deep Sea World bylo otevřeno 9. dubna 1993 v místě opuštěného kamenolomu Battery Quarry pod Forth Rail Bridge. Je vlastněno a provozováno španělskou společností Aspro Ocio Group, která provozuje Blue Planet Aquarium v Anglii a mnoho dalších akvárií v Evropě.\n\nJednou z hlavních atrakcí je 112metrový průhledný akrylový podvodní tunel, který je jedním z nejdelších svého druhu ve světě. Zakřivení 6,5centimetrů silného akrylového skla způsobuje zdánlivé zmenšení všech tvorů v nádrži zhruba na jednu třetinu jejich skutečné velikosti. Nádrž s tunelem obsahuje 4 500 000 litrů mořské vody z Firth of Forth. Teplota vody je povětšinou kolem 14 °C, ale v sezóně se mění. Kvůli nízkým teplotám je většina živočichů z okolí Británie. Žraloci píseční se obvykle zdržují v teplejších vodách, například ve floridských a jihoafrických vodách. Snadno se přizpůsobují změnám teploty, ale nízké teploty jim zpomalují metabolismus.\n\nAkvárium rovněž představuje různé nádrže a skalní jezírka obývané exotickými rybami a dalšími mořskými živočichy.\n\nV roce 2005 byla otevřena expozice tuleňů, zařízení kromě stálých jedinců opatruje organizací SSPCA zraněné a zachráněné tuleně.\n"}
{"id": "1149768", "url": "https://cs.wikipedia.org/wiki?curid=1149768", "title": "Megatrendy", "text": "Megatrendy\n\nMegatrendy \"(anglicky megatrends)\" je označení pro rozsáhlé vývojové tendence, jež započaly v minulosti, probíhají v současnosti a budou pokračovat do budoucnosti. Pokud probíhají v celosvětovém měřítku, používá se pro ně označení globální megatrendy \"(global megatrends)\".\n\nKoncepci megatrendů etabloval americký vědec John Naisbitt. V roce 1982 vydal po mnohaletém výzkumu knihu Megatrendy. Deset nových směrů, jež mění naše životy \"(Megatrends. Ten New Directions Transforming Our Lives)\". Mezi trendy, jež budou důležité pro následující dekády vymezil např. přechod od industriální společnosti ke společnosti informační, odklon od centralizace k decentralizaci, opouštění pevného hierarchického uspořádání a nárůst síťové spolupráce atd. (plný výčet je uveden zde).\n\nNaisbittova kniha se krátce po svém vydání stala kultovní. Byla vydána ve více než padesáti zemích a prodalo se jí přes 14 milionů výtisků. Megatrendy se od té doby běžně používají při tvorbě scénářů a v rámci různých strategií. V uplynulých desetiletích byla identifikována řada nových megatrendů, některé z nich navazují na staré a překrývají se, některé jsou ale úplně nové. Naisbitt publikoval po vydání knihy řadu dalších prací, věnuje se rovněž megatrendům v asijských zemích přičemž se zaměřuje na Čínu. Na Naisbittovo dílo navazuje řada dalších autorů, kteří rozpracovali jeho trendy, popř. vytyčili vlastní. Mezi nejznámější z poslední doby patří Thierry Malleret, Patricia Aburdene či Mathew Burrows. V České republice se výzkumem megatrendů zabývá Miroslav Havránek z Centra pro otázky životního prostředí UK. \n\nMapování a analyzování stávajících (mega)trendů je klíčové ve sféře byznysu. Podniky i celá odvětví, která nedostatečně rychle zareagují na změny mohou zaniknout (viz současný rozvoj průmyslu 4.0 a digitální ekonomiky). Na zkoumání a hodnocení megatrendů je založena činnost řady konzultačních firem. Analýza stavu, v němž se společnost nachází, identifikování hnacích sil a upozornění na vývojové tendence je ale stejně důležité i pro návrhy řešení a přijímání konkrétních opatření směřujících k udržitelnému rozvoji na regionální, národní i globální úrovni.\n\nEvropská agentura životního prostředí \"(European Environment Agency)\" vydala v roce 2015 zprávu, která identifikuje 11 globálních megatrendů, jež by měly být zohledněny při tvorbě národních strategií. Rada vlády pro udržitelný rozvoj hodlá analyzovat současné megatrendy a zohlednit je při přípravě Aktualizace Strategického rámce udržitelného rozvoje.\n"}
{"id": "1149769", "url": "https://cs.wikipedia.org/wiki?curid=1149769", "title": "Mistrovství Evropy v basketbalu mužů 1975", "text": "Mistrovství Evropy v basketbalu mužů 1975\n\n19. mistrovství Evropy v basketbale proběhlo ve dnech 7. – 15. června v Jugoslávii.\n\nTurnaje se zúčastnilo 12 týmů, rozdělených do tří čtyřčlenných skupin. První dva týmy postoupily do finálové skupiny. Týmy na třetím až pátém místě hrály o 7. – 12. místo. Mistrem Evropy se stalo družstvo Jugoslávie.\n\n\n\n1. Jugoslávie\n\n\n2. SSSR\n\n\n3. Itálie\n\n\n4. Španělsko\n\n\n5. Bulharsko\n\n6. Československo\n\n\n7. Izrael\n\n8. Polsko\n\n\n9. Turecko\n\n\n10. Nizozemsko\n\n\n11. Rumunsko\n\n\n12. Řecko\n\n\n"}
{"id": "1149774", "url": "https://cs.wikipedia.org/wiki?curid=1149774", "title": "Signalizační brána", "text": "Signalizační brána\n\nSignalizační brána ( ) je síťová komponenta odpovědná za přenos signalizačních zpráv (tj. informací týkajících se vytváření spojení, účtování, služby umístění, přenosu SMS, konverze adres a jiných služeb) mezi uzly používajícími signalizaci společným kanálem (CCS), které komunikují různými protokoly a používají různé transportní protokoly. Transportní konverze se obvykle provádí mezi SS7 a protokolem IP.\n\nSignalizační brána SIGTRAN je síťová komponenta, která provádí translaci signalizace na paketové úrovni mezi sítí se signalizací se společným kanálem (založené na SS7) a sítí se signalizací SIGTRAN (založené na IP). Koncept signalizační brány SIGTRAN byl zaveden v dokumentu IETF: : Architectural Framework for Signaling Transport.\n\nSignalizační brána může být implementována jako vestavěná komponenta některých jiných síťových prvků nebo jako samostatný síťový prvek. Například: signalizační brána je v moderních VoIP sítích často součástí zařízení softswitch. Funkce signalizační brány může být také obsažena ve větší operační doméně signalizačního tranzitního bodu (STP).\n\nBrána pro konverzi protokolu může také konvertovat síťový provoz v jedné síti na jiný – například SIP na ISUP pro řízení volání, SIP na TCAP pro převod adres nebo převod SIP na MAP pro služby umístění nebo předávání stavu účastníka (presence).\n\n"}
{"id": "1149784", "url": "https://cs.wikipedia.org/wiki?curid=1149784", "title": "Obština Gabrovo", "text": "Obština Gabrovo\n\nObština Gabrovo ( Община Габрово) je bulharská jednotka územní samosprávy v Gabrovské oblasti. Leží ve středním Bulharsku na severních svazích Staré planiny. Sídlem obštiny je město Gabrovo, kromě něj zahrnuje obština 133 vesnic. Žije zde zhruba 70 tisíc stálých obyvatel.\n\nVe obštině žije 71 524 obyvatel. Národnostní složení podle sčítáni 1. února 2011 je uvedeno v následujícím grafu:\n"}
{"id": "1149787", "url": "https://cs.wikipedia.org/wiki?curid=1149787", "title": "GuixSD", "text": "GuixSD\n\nGuixSD () je operační systém vyvíjený v rámci projektu GNU a vystavený na balíčkovacím systému GNU Guix. Nejdále je vývoj používající jako jádro operačního systému Linux-libre, proto je možné GuixSD řadit mezi linuxové distribuce, ovšem zároveň je ve vývoji i podpora jádra GNU Hurd.\n\nCelkově se jedná o otevřený a svobodný systém unixového typu, jehož základní komponenty jsou vesměs vyvíjeny v rámci projektu GNU (např. GNU Core Utilities).\n\n"}
{"id": "1149789", "url": "https://cs.wikipedia.org/wiki?curid=1149789", "title": "Magellanovy oblaky", "text": "Magellanovy oblaky\n\nMagellanovy oblaky jsou dvě trpasličí galaxie Velký Magellanův oblak a Malý Magellanův oblak viditelné na jižní obloze. Obě galaxie jsou satelity Mléčné dráhy. \n"}
{"id": "1149790", "url": "https://cs.wikipedia.org/wiki?curid=1149790", "title": "Havran (přírodní rezervace)", "text": "Havran (přírodní rezervace)\n\nHavran je přírodní rezervace nedaleko obce Dukovany a poblíž přírodní rezervace Pod Havranem.\n\nPředmětem ochrany je komplex prudkých svahů nad řekou Jihlavou s biotopy skalní vegetace s kostřavou sivou, vegetace skal a drolin a suťové lesy s výskytem významných druhů rostlin a živočichů na tato specifická stanoviště vázaných a typy přírodních stanovišť a druhy, pro které byla jiným právním předpisem vyhlášena evropsky významná lokalita Údolí Jihlavy a které se nacházejí na území přírodní rezervace.\n"}
{"id": "1149791", "url": "https://cs.wikipedia.org/wiki?curid=1149791", "title": "Pom-pom", "text": "Pom-pom\n\nPom-pom, či Pom pom, může odkazovat na:\n"}
{"id": "1149793", "url": "https://cs.wikipedia.org/wiki?curid=1149793", "title": "TJ Kordárna Velká nad Veličkou", "text": "TJ Kordárna Velká nad Veličkou\n\nTělovýchovná jednota Kordárna Velká nad Veličkou je moravský fotbalový klub z Velké nad Veličkou na Hodonínsku, který byl založen roku 1943 jako \"SK Velká nad Veličkou\". Od sezony 2015/16 hraje I. A třídu Jihomoravského kraje – sk. B (6. nejvyšší soutěž).\n\nNejvětším úspěchem klubu je vítězství v I. A třídě Jihomoravského kraje – sk. B v sezoně 2006/07 a následná účast ve čtyřech ročnících nejvyšší jihomoravské soutěže (2007–2011). Nejlépe se klub umístil na 3. místě v nováčkovské sezoně 2007/08, k čemuž nejlepší střelec tohoto ročníku Petr Kohůt přispěl 28 brankami.\n\n\nOddíl byl založen v roce 1943. Od sezony 1992/93 je účastníkem krajských soutěží.\n\nV sezoně 2015/16 byl jeho farmou klub TJ Horňácko Hrubá Vrbka, který reprezentuje obce Hrubá Vrbka, Kuželov a Malá Vrbka. Tyto obce leží v mikroregionu Horňácko nedaleko moravsko-slovenských hranic.\n\nRozměry fotbalového hřiště jsou 100×64 metry, zastřešená tribuna má kapacitu 200 diváků.\n\nTJ Kordárna Velká nad Veličkou „B“ je rezervním mužstvem velických, které se pohybuje v okresních soutěžích. V ročnících 2012/13–2014/15 bylo B-mužstvo přesunuto do sousedního Javorníku, v sezoně 2015/16 mělo mužstvo farmu v Hrubé Vrbce (TJ Horňácko Hrubá Vrbka). V sezoně 2016/17 obnovilo B-mužstvo Velké nad Veličkou svou činnost po čtyřleté odmlce.\n\nPoznámky:\n\n"}
{"id": "1149810", "url": "https://cs.wikipedia.org/wiki?curid=1149810", "title": "Josef Václav Krejča", "text": "Josef Václav Krejča\n\nJosef Václav Krejča pseudonymem Vlaslav Libenský (30. prosince 1869, Černovice u Tábora – 16. září 1899 Černovice u Tábora) byl český novinář, prozaik, básník, dramatik a překladatel.\n\nPřekládal z francouzštiny, maďarštiny, němčiny, norštiny a ruštiny.\n\n\n\n"}
{"id": "1149813", "url": "https://cs.wikipedia.org/wiki?curid=1149813", "title": "Tanec smrti (rozcestník)", "text": "Tanec smrti (rozcestník)\n\nTanec smrti může znamenat\n"}
{"id": "1149815", "url": "https://cs.wikipedia.org/wiki?curid=1149815", "title": "Propojovací brána", "text": "Propojovací brána\n\nPropojovací brána ( ) je převodní zařízení nebo služba konvertující digitální mediální proudy (přenos hlasu a/nebo videa) mezi různými systémy telekomunikačních sítí jako je PSTN, SS7, Next Generation Networks (rádiové přístupové sítě 2G, 2.5G a 3G) nebo pobočkovými ústřednami (PBX). Propojovací brány umožňují multimediální komunikaci v sítích další generace (Next Generation Networks, NGN) s použitím různých transportních protokolů jako Asynchronnous Transfer Mode (ATM) a Internet Protocol (IP).\n\nProtože propojovací brána propojuje různé typy sítí, jednou z jejích hlavních funkcí je provádění konverzí mezi různými přenosovými a kódovacími technikami (viz transkódování). Propojovací brána také zajišťuje media streaming funkce jako například echo cancellation (potlačování ozvěny), DTMF a generování tónů.\n\nPropojovací brány jsou často řízené zvláštním řadičem mediální brány (MGC), který zajišťuje řízení spojení a signalizaci. Pro komunikaci mezi propojovací branou a Call Agenty se používají protokoly MGCP, Megaco (H.248) a Session Initiation Protocol (SIP). Moderní propojovací brány s podporou SIP často tvoří samostatné jednotky s vlastním zabudovaným řízením spojení a signalizací a mohou fungovat jako nezávislé intelligentní koncové body SIP.\n\nPropojovací brány Voice over Internet Protocol (VoIP) provádějí konverze mezi TDM hovorem a Media streaming protocol (obvykle Real-time Transport Protocol, RTP), stejně jako signalizační protokol používaný v systémech VoIP.\n\nPropojovací brány pro mobilní přístup spojují rádiové přístupové sítě veřejných pozemních mobilních sítí PLMN s jádrem sítě s Next Generation. Standardy 3GPP definují funkčnost CS-MGW a IMS-MGW pro mobilní sítě používající UTRAN a GERAN.\n\n\n"}
{"id": "1149827", "url": "https://cs.wikipedia.org/wiki?curid=1149827", "title": "Tomaso Antonio Vitali", "text": "Tomaso Antonio Vitali\n\nTomaso Antonio Vitali zvaný Vitalino (7. března 1663 Bologna – 9. května 1745 Modena) byl italský houslista a hudební skladatel.\n\nTommaso Antonio Vitali se narodil 7. března 1663 v Bologni. Byl synem známého violoncellisty a hudebního skladatele Giovanni Battisty Vitaliho. V roce 1675 odešel s otcem do Modeny ke dvoru modenského vévody d'Este. Otec byl patrně zástupcem dvorního kapelníka (\"vicemaestro di cappella\") orchestru vévody Františka II. a Tommaso se stal členem orchestru jako houslista. \n\nV Modeně studoval kompozici a kontrapunkt u Antonia Marii Pacchionniho. Stal se úspěšným skladatelem instrumentální hudby. Jeho \"Ciacona pro housle a basso continuo\" (i když existují pochyby o autorství) patří mezi nejhranější houslové skladby. Celý svůj život strávil v Modeně. Nejprve jako instrumentalista a později jako ředitel orchestru. Tuto funkci zastával až do odchodu do výslužby v roce 1742, tři roky před svou smrtí.\n\nByl rovněž vyhledávaným pedagogem. Mezi jeho žáky byli např. Evaristo Dall'Abaco, Jean Baptiste Senaillé, Girolamo Nicolò Laurenti a Luca Antonio Predieri. Francouzský houslista Senaillé se po návratu do Francie zasloužil o zavedení italské metody hry na housle na francouzském dvoře.\n\n\n"}
{"id": "1149841", "url": "https://cs.wikipedia.org/wiki?curid=1149841", "title": "Peter Barát", "text": "Peter Barát\n\nPeter Barát (2. července 1942 – 1962) byl slovenský fotbalista, záložník. Spáchal sebevraždu lehnutím si před vlak.\n\nV československé lize hrál za Slovan Nitra, ČH Bratislava a Slovnaft Bratislava. Dal 1 ligový gól. Se Slovnaftem Bratislava vyhrál Rappanův pohár.\n\n"}
{"id": "1149842", "url": "https://cs.wikipedia.org/wiki?curid=1149842", "title": "Bánh mì", "text": "Bánh mì\n\nBánh mì (výslovnost [baň mí]) je druh sendviče připravovaný podle vietnamské kuchyně. Bývá používán také název \"bánh mì Sài Gòn\" podle původu speciality z Ho Či Minova Města (dříve Saigon). \n\nZákladem je bageta, která se do Vietnamu dostala v době francouzské nadvlády, vietnamská verze se od originálu liší použitím rýžové mouky. Čerstvé pečivo se ze strany podélně nakrojí, aby vznikla kapsa, do níž se dává náplň. Tu tvoří převážně plátky grilovaného masa (obvykle vepřového, ale používá se také kuřecí nebo rybí), nakládaná zelenina (daikon, mrkev), plátky čerstvé okurky, chilli paprička a lístky koriandru. Součástí náplně může být také rousong neboli masové chmýří (maso se uvaří a rozebere na jednotlivá vlákna, která se nasucho opečou) nebo vietnamský salám \"chả lụa\". Pro dochucení se používá majonéza, sójová omáčka nebo pálivá omáčka \"tương ớt\".\n\nVe Vietnamu se bánh mì prodává v pouličních stáncích jako rychlé občerstvení zejména k snídani, každý drobný výrobce má vlastní recepturu. S vietnamskými přistěhovalci se pokrm rozšířil po světě, oblíbený je zejména v severní Americe (značka Lee's Sandwiches).\n\n"}
{"id": "1149843", "url": "https://cs.wikipedia.org/wiki?curid=1149843", "title": "Továrna dětských vozidel", "text": "Továrna dětských vozidel\n\nTovárna dětských vozidel, národní podnik Duchcov (ve zkratce TDV) byl závod vyrábějící dětské kočárky, koloběžky, tříkolky, autíčka, houpačky, školní lavice a podobné zboží. Vznikl ze znárodněného konfiskátu firmy „HIKO-závody” (německy HIKO-Werke), které založil Paul Hirsch v roce 1904. Firmu vedl se svým společníkem bratrem Rudolfem Hirschem. Po smrti Paula Hirsche v roce 1922 vlastnili firmu vdova Irma Hirsch a jeho bratr Rudolf Hirsch.\n\nFirma „Hirsch a spol.” sídlila nejprve v Trnovanech a roku 1907 přesídlila do Duchcova do budovy bývalého cukrovaru (mezi Mosteckou, Havířskou a Bílinskou ulici). Do roku 1938 se firma vypracovala k největšímu československému výrobci dětských kočárků a své výrobky vyvážela do celého světa. Po odstoupení sudetských území Třetí říši byl židovský majetek arizován a přidělen pod varnsdorfský závod „K. J. Prasse, továrna na železné zboží, dětské vozíky a dřevěné zboží”.\n\nV roce 1945 byl konfiskát duchcovské továrny dán pod národní správu. Po únoru 1948 komunisté zřídili národní podnik RADOVAN, do kterého sloučili mimo HIKO-závodů i několik dalších znárodněných podniků s obdobnou výrobou. V roce 1950 byl vydělen národní podnik „Továrna dětských vozidel” s několika pobočnými a odštěpnými závody, který byl nakonec sloučen pod národní podnik „Továrny dětských vozidel” se sídlem v Mělníce. Státní podnik TDV po roce 1989 koupil Josef Konejl a založil soukromou firmu „Josef Konejl - Továrna dětských vozidel Duchcov”. Dědicové továrního areálu po smrti Josefa Konejla v podnikání nepokračovali a továrna postupně chátrá. Analýza rizik prokázala v oblasti továrny plošné znečištění podzemní vody chlorovanými uhlovodíky, chromem, polyaromatickými uhlovodíky.\n\nVozíky pro děti byly až do konce 19. století záležitostí aristokratické a majetnější měšťanské vrstvy. Na území rakousko-uherské monarchie se v roce 1900 zabývalo výrobou kočárků 20 firem (Kinderwagen-fabriken). Na severu a západě Čech vznikly postupně tři velké firmy, které výrobu kočárků do svého sortimentu zařadily. V roce 1904 „Hirsch & Co.” v Trnovanech u Teplic, která se stala se svým závodem v Duchcově největším československým výrobcem, další dvě ve Varnsdorfu a Chebu.\n\nVe Varnsdorfu založil roku 1901 Karl Josef Prasse „Erste Warnsdorfer Drahtwaren, Eisen-, Messingmöbel- u. Kinderwagenfabrik”. Firma K. J. Prasse vyráběla především: kovové postele, kolébky, drátěné matrace, toaletní mycí stolky, věšáky, lahvové regály a kavárenské stolky, stojany na květiny a ptačí klece. Ve 30. letech vyráběla dětské kočárky značky „Mercedes”. Továrna sídlila na adrese Varnsdorf, Horní nábřeží (tehdy na začátku Obere Mandaustraße) čp. 858 a 859 nedaleko nádraží.\n\nV Chebu založili společníci Hillman, Herbert a Cooper v roce 1875 pobočku anglické firmy „Premier Cycle Co. Ltd.” (The Premier Cycle Company z Coventry) na výrobu jízdních kol, od roku 1891 vystupující pod názvem „Premier Works” (Premier-Werke, Premier-závody). „Premiér” strojírna a továrna v Chebu vyráběla nejen jízdní kola, ale od roku 1914 také dětské vozíky. Přizpůsobila se novému životnímu stylu středních vrstev a jejich bydlení ve vyšších patrech činžovních domů a zaměřila se nejprve na výrobu skládacích (Premier-Klappwagen) a sportovních kočárků. V nové republice uspokojovala akciová společnost „Premiér” Praha-Cheb i náročnější klientelu, ve výrobním sortimentu přibyly kočárky promenádní, typy „princes” a podle anglických originálů vyrobené velké vozíky skříňové.\n\nVšechny tři firmy byly po druhé světové válce dány pod národní správu. Po znárodnění v roce 1948 se duchcovské „Hiko-závody” a varnsdorfská továrna „K. J. Prasse” ocitly nejprve sloučeny pod národním podnikem „Radovan”, následně pod národním podnikem „Továrny dětských vozidel”, přičemž varnsdorfská továrna byla nakonec zrušena. Chebské „Premiér-závody” spravovala Česká zbrojovka Strakonice a v roce 1950 byly začleněny do národního podniku Eska Cheb, který sestával v konečné podobě z bývalé továrny „ES-KA”, bývalé továrny „Premiér”, z provozu v Plesné, technického závodu v Chebu-Hájích a závodu Favorit Rokycany.\nBratři Paul a Rudolf Hirsch se narodili rodičům Samuel a Berta Hirsch. Paul se oženil s Irmou Eisler (* 1883), dcerou Aloise Eislera (1851–1929) a Julie Eisler (1862–1896). Po nejstarší dceři Irmě se rodičům Eislerovým narodil syn Rudolf Eisler († 1943 KT Terezín); dcery Adele Eisler a Sofie Eisler a nejmladší bratr Leo Eisler. Z manželství Paula a Irmy Hirsch pošly děti: Ilse Hirsch (* 1907 Teplice); Julie Gertrude Hirsch (* 1909 Duchcov) a Georg Hirsch (* 1912 Duchcov - † 1994 Los Angeles). Paulův bratr Rudolf Hirsch se oženil s Irminou sestrou Adele Eisler. Společně počali syna Kurta (* 1912 Duchcov).\n\nV roce 1904 založil Paul Hirsch v Trnovanech u Teplic firmu „Hirsch & Comp. Kinderwagen-, Korb- und Holzwarenfabrik” na výrobu kočárků, proutěného a dřevěného zboží, kterou v roce 1907 přeložil do uprázdněného areálu bývalého pivovaru v Duchcově. V roce 1912 továrnu stavebně rozšířil. V noci z 27. na 28. prosince 1915 započal v duchcovské továrně požár, při kterém v krátké době vyhořela hlavní budova s truhlárnou a sklady se zásobami, poškozeny byly také stroje. I když se zbytek továrny podařilo zachránit, škoda na majetku byla pojišťovnou odhadnuta na 5-600 000 korun a 250 dělníků se ocitlo ze dne na den bez zaměstnání. Někdy kolem roku 1916 začal používat ochranou známku „HIKO” (počáteční písmena Hirsch a Kočárky):\nAdresář obchodních společností zapsaných v obchodním rejstříku liberecké obchodní komory uváděl ještě v roce 1922: majitele firmy „Hirsch & Comp.” Kinderwagen-, Korb- und Holzwarenfabrik (Továrna na výrobu dětských vozíků, košíkářského a dřevěného zboží), založené r. 1904, Paula Hirsche. Továrna vyráběla: dětské, promenádní, žebřinové, skládací vozíky, skládací vozíky pro panenky, dětské židličky, dětské soupravy, nábytek pro panenky, školní tabule, tříkolky, sáňky a dětská samopoháněcí vozítka (Kinder-, Promenaden-, Leiter-, Klapp-, Puppen-, Puppenklappwagen, Kindersessel, Kindergarnituren, Puppenmöbel, Schultafeln, Dreiräder, Rodel und Selbstfahrer). V témže roce Paul Hirsch zemřel († 1922) a firmu vedla ovdovělá Irma Hirsch s manželovým bratrem Rudolfem Hirschem.\n\nObchodní rada Rudolf Hirsch působil aktivně ve „Svazu československých výrobců dětských vozíků”. Svaz byl v roce 1928 ministerstvem obchodu zařazen do seznamu korporací rozhodčích a mohl tak sám vyřizovat cestou smírčího řízení nekalé soutěže. Jako smírčí komisaři byli zvoleni: penzionovaný obchodní rada Rudolf Hirsch, ředitel Holzl (Premier-závody Cheb /Premier-Werke Eger) a Lub. Peča. Na valné hromadě „Svazu československých výrobců dětských vozíků” byl v témže roce zvolen: předsedou generální ředitel Gg. Rotterham (Premiér-závody), jeho náměstkem ing. K. Schulz a členy představenstva obch. rada Rud. Hirsch (Hiko-závody Duchcov), Moriz Gross a Lub. Peča.\n\nŘadu vynálezů si nechaly „Hiko-závody” patentovat; např. od 5. 4. 1927 měly patent na dětský vozík s košem, nastavitelný ve výšce, od 15. prosince 1935 patent na upevnění osy dětského vozíku, od 15. června 1937 patent na sklopný kryt pro dětské kočárky.\n\nV roce 1931 odsoudil okresní úřad města Mělník Antonín Svobodu, výrobce dětských kočárků v Mělníku-Mlazicích za napodobování a prodej dětských kočárků, které svojí konstrukcí a celkovou podobou uváděly zákazníky v omyl, jelikož využil modelu zákonem chráněného vzorku spirálových per pro dětské vozíky, požívajícího vzorkové ochrany podle osvědčení obchodní a živnostenské komory v Liberci ze dne 29. května 1929 na dobu tří let vydaného firmě „Hiko\" závody, Hirsch a spol. v Duchcově. Svoboda byl odsouzen k pokutě 500 Kč, v případě nedobytnosti k vězení v trvání 50 dnů se zákazem napodobování a dávání do prodeje zákonem chráněného vzoru. Současné mu bylo soudem nařízeno, aby veškeré nástroje a pomocné prostředky, sloužící výhradně nebo z větší části k napodobování uvedeného chráněného vzoru pro tento účel znehodnotil, uhradil veškeré soudní útraty s řízením spojené a soudní rozhodnutí bylo na jeho útraty uveřejněno v periodických časopisech Národní Politice a Národních Listech.\n\nPatentovanou značku HIKO s \"kočárky do města i na venkov\" nabízely na zač. 30. let obchody po celé republice: sportovní kočárek za 80 Kč, s gumovými kolečky za 100 Kč, se střechou za 170 Kč, plně polstrovaný za 270 Kč, s celoželezným podvozkem za 300 Kč, Hiko-kočárek za 350 Kč, celý poniklovaný za 540 Kč, promenádní z pedigu za 700 Kč, tmavé skříňové za 680 Kč, celoželeznou dětskou postýlku za 250 Kč, bíle lakovanou 280 Kč, bíle lakovanou kombinovanou s mosazí za 370 Kč, patentovanou dětskou židličku spojenou se stolečkem na kolečkách za 60 Kč.\n\nZávody HIKO postupně výrobu rozšiřovaly a ve 30. letech 20. století se staly největším výrobcem dětských autíček, tříkolek, koloběžek, dětských kočárků pro panenky, dětského nábytku a později i proutěného zahradního nábytku. Soustavu starých objektů bývalého cukrovaru nechali majitelé opravit a stavebně rozšířit. Hiko-závody měly vlastní pilu, truhlárnu, lisovnu, galvanické oddělení, čalounickou dílnu a lakovnu. Celý areál závodu se rozprostíral na ploše 3,6 ha, z toho 33% tvořila zastavěná plocha.\n\nV roce 1932 uvedly Hiko-závody na trh novinku pro zimní sporty „sněháky”.\nDne 1. června 1935 se v duchcovské soustružně Hiko-závodů fa Hirsch & Comp. vznítily dřevité odřezky, požár se podařilo uhasit za pomocí dvou zde umístěných hasících aparátů značky Minimax. Před odstoupením pohraničí zaměstnávaly Hiko-závody přes 700 dělníků a provozovaly své vlastní pily pro zpracování dřeva.\n\nNa konci března 1938 ohlásili spolumajitelé obchodní společnosti „Hiko-závody” (Hiko-Werke), vdova Irma Hirsch a bratr Rudolf Hirsch, likvidaci dosavadní obchodní společnosti, následně pak v květnu 1938 přípravu k založení nové akciové společnosti: „Hiko-závody”, akc. spol., továrna na železné a dřevěné zboží se sídlem v Praze, s akc. kapitálem 5 mil. Kč ve 12 500 plně splacených akciích po 400 Kč nom, která měla podnik převzít. Po odstoupení pohraničních oblastí nacistickému Německu proběhla arizace židovského majetku. V roce 1939 provedla „Deutsche Revisions- und Treuhand AG Berlin” hospodářskou kontrolu závodu. Následně byl majetek převeden pod varnsdorfskou firmu K. J. Prasse (Karl Josef Prasse, Drahtwaren- und Stahlmöbelfabrik, Warnsdorf 858), jejímž majitelem byl už Franz Beer. Podle adresáře obchodních společností „Compass” (Compass. Kommerzielles Jahrbuch Sudetenland) z let 1940–1944 se \"dřívější\" (německá zkratka \"vorm.\") HIKO-závody nacházely začleněné pod firmou K. J. Prasse až do konce války.\n\nV létě 1945 byly arizované HIKO-závody dány pod národní správu (1945 František Mašek). Podnik se sice vrátil ke svému předválečnému výrobnímu programu, ale nedostatek kovového materiálu a nedostatek zaměstnanců po odsunu německého obyvatelstva bránily plné výrobní obnově. V roce 1945 byla stanovena týdenní výrobní kapacita, která za optimálních podmínek měla činit: 1000 dětských kočárků, 600 loutkových kočárků, 300 dětských zahrádek, 1500 dětských trakařů, 1500 koloběžek, 600 školních tabulí a 1500 dětských postýlek. V roce 1946 si zažádala Irma Hirsch z Palestiny o navrácení svého majetku. Okresní národní výbor v Duchcově opakovaně vystoupil proti navrácení majetku původním majitelům, přičemž neoprávněně šířil tvrzení, že židovská rodina sympatizovala s \"Velkoněmeckou říší \"a továrna byla \"semeništěm nacistů\". Na Pražském vzorkovém veletrhu v roce 1947 vystavovala firma pod názvem «K. J. Prasse, dř. Hiko-závody, Duchcov. Továrna na železné zboží, dětské kočárky a dřevěné zboží» a předváděla dětské kočárky (hluboké a sportovní), koloběžky, trojkolky, zahradní lehátka, zahradní stoly, zahradní židle a doplňkový nábytek. Po únoru 1948 byly HIKO-závody znárodněny a začleněny do národního podniku RADOVAN - Mělník.\nPo únoru 1948 byl zřízen v Mělníce národní podnik RADOVAN, závody dětských vozidel a hraček, do kterého byly začleněny znárodněné závody:\n\nÚstřední prodejna se nacházela v Praze VII (ve Veletržním paláci) a byla pověřena výhradním prodejem dětských kočárků, vyrobených národním podnikem RADOVAN.\n\nV 50. letech prováděla vláda KSČ restrukturalizaci obchodních hospodářských podniků, některé původně sdružené v Radovanu, přiřadila k n.p. Kovona se sídlem v Lysé nad Labem a rozčlenila je do čtyř výrobních oblastí:\n\n\nV letech 1956–1960 probíhaly další změny, které vedly k vytvoření n.p. Továrny dětských vozidel, Mělník se závody: 010 - Mělník, 020 — Duchcov (Teplice). Základní výrobní program tvořila výroba dětských a loutkových kočárků, koloběžek a tříkolek, ručních vozíků a sedel k jízdním kolům.\n\n\nV 70. letech nakonec hospodářskou soustavu národního podniku Továrny dětských vozidel, Stráženecká 1518, Mělník–Mlazice tvořily dceřiné závody:\n\n\nPobočné závody n.p. TDV Duchcov v Plzni (tovární prostory bývalé továrny Jakuba Hoffeho využívaly podniky jako sklady), Kašperských Horách a ve Varnsdorfu nahradil odštěpný závod v Jedlce.\n\nOd 1. 7. 1988 byly Továrny dětských vozidel zapsány u Městského soudu v Praze jako státní podnik, jehož předmětem podnikání spočíval ve vývoji, výrobě, prodeji, opravách a servisu drobných dopravních prostředků, dětských vozidel, vozíků pro invalidy, sedadel pro jízdní kola a mopedy, sedaček pro děti do osobních automobilů a jejich dílů. Národní podnik Továrny dětských vozidel Mělník si nechal během svého působení autorizovat 5 ochranných známek:\n\n\nDne 30. dubna 1992 byl státní podnik zapsán ke správě majetku určeného k restituci a bezúplatném převodu na obec, přičemž probíhala výroba a prodej kol a dětských kovových hraček. Dne 18. září 1998 proběhl výmaz státního podniku Továrny dětských vozidel se sídlem v obci Mělník. Členové statutárního orgánu 1992–1998:\n\nDne 30. dubna 1992 byla zapsána akciová společnost LIBERTA a.s. se sídlem Mělník, Strážnická 1518, jejíž předmět podnikání spočíval ve výrobě nástrojů, šití, obchodní činnosti s průmyslovým a spotřebním zbožím, ve vývoji a výrobě drobných motorových a nemotorových prostředků, ve výrobě a opravách zdravotnických potřeb. V dubnu 1996 se stali ministr financí Zemanovy vlády Ivo Svoboda a Ing. Barbora Snopková členy představenstva mělnické firmy Liberta, syn Snopkové Ing. Stanislav Kratochvíl členem dozorčí rady. V prosinci 1997 vyhlásil obchodní soud na Libertu konkurz. Od 23. leden 1998 se nachází akciová společnost LIBERTA v likvidaci. V březnu 2003 odsoudil středočeský krajský soud Ivo Svobodu k pětiletému vězení (výkon trestu 2005–2008), Snopkovou k pěti a půl roku (výkon trestu 2005–2008) a jejího syna potrestal podmínkou.\n\nDne 16. září 1992 zapsal Josef Konejl u Krajského soudu v Ústí nad Labem soukromou firmu „Josef Konejl - Továrna dětských vozidel Duchcov”, se sídlem v Duchcově, Bílinská 36. Dne 13. července 2012 provedl soud výmaz podnikatele Josefa Konejla, bytem Teplice, kpt. Jaroše 1618/6 z obchodního rejstříku, jelikož podle zprávy z Finančního úřadu v Teplicích Josef Konejl zemřel. Vzhledem k tomu, že dědicové (Konejlová Vladimíra, Laurinová Iveta, Lejsková Hana, Plačková Linda) nepokračovali v provozování živnosti, bylo ke dni 26. června 1995 zrušeno živnostenské oprávnění Josefa Konejla k provozování soukromé firmy „Josef Konejl - Továrna dětských vozidel Duchcov”.\n\n"}
{"id": "1149847", "url": "https://cs.wikipedia.org/wiki?curid=1149847", "title": "Gerard van Honthorst", "text": "Gerard van Honthorst\n\nGerard van Honthorst, též Gerrit van Honthorst, nebo Gherardo della Notte (4. listopad 1592, Utrecht – 27. duben 1656, Utrecht) byl nizozemský malíř, žák Abrahama Bloemaerta. Okolo roku 1610 se přestěhoval do Itálie, kde si osvojil Caravaggiův styl nočních scén a efektů s umělým světlem. Právě z Honthorstových obrazů čerpal později caravaggiovské prvky Rembrandt. Do Nizozemska se vrátil roku 1620 a setrval zde do roku 1627, kdy byl povolán jako dvorní malíř na dvůr anglického krále Karla I. Po skončení služby působil v Haagu a nakonec, po roce 1652, znovu v rodném Utrechtu. Jeho bratr Willem van Honthorst byl rovněž malířem a některé obrazy namalovali společně.\n"}
{"id": "1149848", "url": "https://cs.wikipedia.org/wiki?curid=1149848", "title": "Naučná stezka Smolnický potok", "text": "Naučná stezka Smolnický potok\n\nNaučná stezka Smolnický potok se nachází na katastrech obce Chlumčany a vesnice Brloh. Je zaměřena na popis flóry a fauny území, kterým prochází, na hydrologii Smolnického potoka a na historii osady Bosna. Založil ji Obecní úřad Chlumčany a odbor životního prostředí Městského úřadu v Lounech, texty pořídil Český svaz ochránců přírody Hasina Louny. Její východiště se nachází na návsi v Chlumčanech , končí poblíž čp. 1 v Brlohu .\n\nNázev stezky je odvozen od jména potoka, po jehož břehu je většinu trasy vedena. Rok vzniku stezky zřizovatel neuvádí, vybudována byla mezi roky 2004 a 2007. V minulosti měla zastavení 6 a vedla až do Cítolib. Dnes měří necelých 2,5 km, má 4 naučné tabule a většinou vede podél Smolnického potoka. Trasa stezky je identická se žlutou turistickou značkou. \n\n\n\n"}
{"id": "1149849", "url": "https://cs.wikipedia.org/wiki?curid=1149849", "title": "Hermann Czecz-Lindenwald", "text": "Hermann Czecz-Lindenwald\n\nHermann Czecz-Lindenwald, též Herman Czecz (7. července 1854 Biała – 18. listopadu 1904 Kozy), byl rakouský šlechtic a politik polské národnosti z Haliče, koncem 19. století poslanec Říšské rady.\n\nByl šlechtického původu (plným jménem Herman Artur Jan Baron Czecz de Lindenwald). Byl statkářem a měl titul doktora filozofie. V roce 1880 se oženil se svou sestřenicí Wilhelminou Klucki, jejíž rodiče (jejím otcem byl politik Stanisław Klucki) vlastnili statek v Kozech. Na zdejším zámku se pak Hermann často střetával v předními haličskými politiky a učinil z něj centrum politického života v regionu. Spolu s tchánem Stanisławem Kluckým se podíleli na ekonomickém rozvoji kraje. Hermann jako první zavedl chov červeného skotu na statku v Kobiernicích, po sňatku pak chov přesunul do Kozů.\n\nPůsobil jako poslanec Říšské rady (celostátního parlamentu Předlitavska), kam usedl v doplňovacích volbách roku 1889 za kurii venkovských obcí v Haliči, obvod Biała, Żywiec atd. Nastoupil 30. ledna 1889 místo Floriana Ziemiałkowského. Mandát zde obhájil i v řádných volbách roku 1891. Ve volbách roku 1897 uspěl za kurii velkostatkářskou, stejně jako ve volbách roku 1901. Rezignace byla oznámena na schůzi 23. září 1903. Do parlamentu pak místo něj nastoupil Michał Bobrzyński. Ve volebním období 1885–1891 se uvádí jako rytíř Hermann von Czecz-Lindenwald, statkář, bytem Kozy.\n\nNa Říšské radě se v roce 1889 uvádí coby člen Polského klubu. Rovněž po volbách roku 1891 se uvádí jako člen Polského klubu. I ve volbách roku 1897 byl oficiálním kandidátem polského volebního výboru. Za Polský klub kandidoval rovněž ve volbách roku 1901.\nZemřel náhle v listopadu 1904.\n"}
{"id": "1149850", "url": "https://cs.wikipedia.org/wiki?curid=1149850", "title": "Gerrit Dou", "text": "Gerrit Dou\n\nGerrit Dou, uváděn též jako Gerrard, Gerard, Douw či Dow (7. duben 1613, Leiden – 9. únor 1675, Leiden) byl nizozemský malíř.\nNarodil se v rodině vitrážisty v nizozemském Leidenu. Nejprve se učil u rytce a zlatníka Bartholomea Dolenda (1570 – 1626), později u vitrážisty\nPietera Kouwenhorna (1599 – 1654). V roce 1628 nastoupil do učení v Rembrandtově malířské dílně, kde strávil tři až čtyři roky. Začínal jako portrétista, ale později přešel k zátiším, v čemž ho inspirovaly malby Jana van Eycka. Proslul svou pečlivostí a zájmem o detail, maloval i s lupou, vypouklým zrcadlem a speciálními miniaturními štětci. Slavná byla také jeho práce se světlem svíček na obraze. Spolu s Janem Steenem se stal v roce 1648 zakladatelem malířského cechu Sv. Lukáše v Leidenu. Dostal nabídky z několika evropských královských dvorů, ale nikdy Leiden neopustil. Jeho nejslavnějším žákem byl Frans van Mieris starší (1635 – 1681).\n\nJeho obraz \"Mladá dáma na balkóně\" byl v roce 2016 použit na české příležitostní poštovní známce v nominální hodnotě 27 Kč.\n"}
{"id": "1149851", "url": "https://cs.wikipedia.org/wiki?curid=1149851", "title": "Štefan Čaban", "text": "Štefan Čaban\n\nŠtefan Čaban (14. září 1943 Košice – 3. května 1968 tamtéž) byl slovenský fotbalový útočník. Spáchal sebevraždu oběšením v koupelně ve 24 letech.\n\nV československé lize hrál za Lokomotívu Košice, dal 1 ligový gól. Dále hrál i ve druhé lize za Tatran Prešov, se kterým v sezóně 1966/67 nastoupil v Poháru vítězů pohárů proti FC Bayern Mnichov ve dvou utkáních a dal 1 gól.\n\n"}
{"id": "1149852", "url": "https://cs.wikipedia.org/wiki?curid=1149852", "title": "Kancelář Václava Havla", "text": "Kancelář Václava Havla\n\nKancelář Václava Havla v Praze 1, Voršilská 10, je prostor, kde působil Václav Havel v letech 2003–2011, po odchodu z funkce prezidenta až do konce svého života. V sousedním domě se vchodem z Ostrovní ulice působí Knihovna Václava Havla.\nKancelář Václava Havla začala plnit své poslání v roce 2003, kdy Václav Havel opustil svou prezidentskou funkci. Po skončení prezidentského mandátu bylo potřeba připravit prostor pro jeho další působení. První tři měsíce působila kancelář v provizorních prostorech na Pražském hradě, poté se přestěhovala do přízemí Schwarzenberského paláce ve Voršilské ulici. Na vzniku interiéru se podílel Václav Havel společně s Bořkem Šípkem, hlavním architektem správy Pražského hradu z let 1992–2002. \n\nČinnost kanceláře byla ukončena v lednu 2012, její prostory jsou nadále spravovány a využívány Nadací Dagmar a Václava Havlových VIZE 97. \n\nVáclav Havel přijal ve své kanceláři celou řadu známých světových politiků a známých osobností. Kancelář navštívil americký prezident Bill Clinton, tibetský duchovní vůdce Jeho Svatost dalajláma, Joan Baez, Tom Stoppard, Kofi Annan, Lou Reed, Suzanne Vega, Josef Škvorecký a další.\n\nV roce 2003 připravila Nadace Dagmar a Václava Havlových nový kulturní projekt umožňující lidem z celého světa nahlédnout do trojrozměrně ztvárněných prostor kanceláře. V rámci projektu bylo zdigitalizováno více než 70 předmětů, jakou jsou čestná uznání, fotografie či dary. \n\n"}
{"id": "1149857", "url": "https://cs.wikipedia.org/wiki?curid=1149857", "title": "Adam Gołuchowski", "text": "Adam Gołuchowski\n\nAdam Gołuchowski (10. října 1855 Lvov – 15. dubna 1914 Lvov) byl rakouský šlechtic a politik polské národnosti z Haliče, na přelomu 19. a 20. století poslanec Říšské rady, v letech 1913–1914 maršálek Haličského zemského sněmu.\n\nByl šlechticem a politikem. Pocházel z významného haličského rodu. Patřil do skupiny tzv. Podolacy (konzervativní šlechtici z východní Haliče). Otec Agenor Gołuchowski starší byl místodržícím Haliče, bratr Agenor Gołuchowski mladší působil jako rakousko-uherský ministr zahraničních věcí. Adam se po absolvování studií věnoval správě svého statku v okrese Husjatyn. V roce 1898 mu byl udělen Řád železné koruny. Měl titul komořího. Získal též Císařský rakouský řád Leopoldův.\n\nOd roku 1895 zasedal coby poslanec Haličského zemského sněmu. V roce 1913 usedl na post maršálka Haličského zemského sněmu (předseda zemského sněmu a nejvyšší představitel zemské samosprávy, v některých jiných zemích monarchie byl tento úřad nazýván zemským hejtmanem). Zastával ho do své smrti následujícího roku. Ve funkci se snažil dojednat reformu volebního systému.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1885 za kurii velkostatkářskou v Haliči. Rezignace oznámena dopisem 20. března 1886, ale 28. května 1886 opět složil slib. Mandát zde obhájil i ve volbách roku 1891. Do parlamentu se ještě vrátil po volbách roku 1901, tentokrát za kurii venkovských obcí, obvod Terebovlja, Husjatyn. Ve volebním období 1885–1891 se uvádí jako hrabě Adam Gołuchowski, statkář, bytem Lvov.\n\nNa Říšské radě v roce 1885 je uváděn coby člen Polského klubu. Rovněž po volbách roku 1891 se uvádí jako člen Polského klubu. Ve volbách roku 1901 je uváděn jako oficiální kandidát polského volebního výboru.\n\nOd roku 1909 zasedal jako doživotní člen Panské sněmovny (nevolená horní komora Říšské rady).\nZemřel náhle v dubnu 1914 na infarkt.\n"}
{"id": "1149863", "url": "https://cs.wikipedia.org/wiki?curid=1149863", "title": "Calan", "text": "Calan\n\nCalan je velšská hudební skupina. Vznikla v roce 2006, avšak své první vystoupení odehrála až roku 2008 na festivalu Sesiwn Fawr Dolgellau. Čtyři z členů kapely se poprvé setkali ve Švédsku v roce 2005. Své první album nazvané \"Bling\" kapela vydala v říjnu roku 2008. O tři roky později vyšlo album \"Jonah\". Třetí deska, nazvaná \"Dinas\", vyšla v roce 2015. Album bylo nominováno na Welsh Music Prize. Všechna alba vydala společnost Sain. Písňové texty kapely jsou zpívány jak v angličtině, tak i ve velštině. V roce 2015 měla skupina odehrát turné ve Spojených státech amerických, ale dvěma členům byl zakázán vstup do země.\n\n\n"}
{"id": "1149867", "url": "https://cs.wikipedia.org/wiki?curid=1149867", "title": "Wave Rock", "text": "Wave Rock\n\nWave Rock je přírodní skalní útvar, který svým tvarem připomíná lámající se mořskou vlnu. Je přibližně čtrnáct metrů vysoký a kolem 110 metrů dlouhý. Leží tři kilometry východě od obce Hyden v Západní Austrálii. Jde o žulový skalní suk složený ze tří kopulí. Střední a západní kopule jsou odděleny hlubokým údolím, v němž se nachází nádrž. Východní je od střední kopule spojena nízkou plošinou.\n\nStáří skalního útvaru je odhadováno na 2700 miliónů let a řadí se tak mezi nejstarší v Austrálii. Plynulý hladký tvar způsobily tisíce let zvětrávání a vodní eroze.\n\n"}
{"id": "1149868", "url": "https://cs.wikipedia.org/wiki?curid=1149868", "title": "Willie Akins", "text": "Willie Akins\n\nWillie Akins (10. dubna 1939 – 2. října 2015) byl americký jazzový saxofonista. Narodil se ve městě Webster Groves v Missouri, kde také absolvoval střední školu. V roce 1957 odešel do New Yorku, kde pokračovat v hraní hudby. Později odjel do St. Louis, kde v tom pokračoval. Rovněž se věnoval pedagogické činnosti. Zemřel roku 2015 ve věku 76 let.\n"}
{"id": "1149869", "url": "https://cs.wikipedia.org/wiki?curid=1149869", "title": "Humphrey Llwyd", "text": "Humphrey Llwyd\n\nHumphrey Llwyd (1527 – 31. srpna 1568) byl velšský kartograf, historik a politik. Narodil se v rodinném sídle Foxhall v severovelšské obci Denbigh. Studoval v Oxfordu. Je například autorem knihy \"Cronica Walliae\", ve které se zabývá velšskou historií. Kniha je napsaná v angličtině a jde o adaptaci velšskojazyčné knihy \"Brut y Tywysogion\". Dále je například autorem jedné z prvních map Walesu. V roce 1566 začal cestovat po Evropě, navštívil například Brusel, Milán či Benátky. V roce 1567 se vrátil do své rodné obce. Tvořil převážně v anglickém jazyce, dochovala se však dvě díla psaná ve velštině.\n"}
{"id": "1149870", "url": "https://cs.wikipedia.org/wiki?curid=1149870", "title": "Alibaba Group", "text": "Alibaba Group\n\nAlibaba Group () je čínská společnost se sídlem v Chang-čou. Založil ji bývalý učitel angličtiny Jack Ma. Spravuje také stejnojmennou B2B platformu Alibaba.com a online aukční server Taobao a podle svých vlastních údajů je největší čínskou skupinou firem v IT. V roce 2007 firma zaměstnávala 4 400 stálých zaměstnanců, do roku 2013 číslo vystoupalo na 22 072 pracovníků.\n\nNejvětší podíl akcií ve firmě vlastní japonská holdingová společnost SoftBank Group (29,2 %), zakladatel Jack Ma vlastní 7 % akcií. Alibaba Group patří mezi tři čínské internetové „giganty“ spolu se společnostmi Baidu a Tencent.\n\nSkupina zahrnuje různé dceřiné společnosti:\n\nJack Ma založil web Alibaba.com v roce 1999. Téhož roku oficiálně založil i společnost. V roce 2003 otevřel aukční server Taobao. 11. srpna 2005 oznámilo Yahoo!, že chce získat 40 % podíl ve společnosti za miliardu dolarů. V letech 2004–2007 vznikly další online služby \"Alipay\", \"Alisoft\" a \"Alimama\". V dubnu 2007 firma vstoupila na burzu, v roce 2012 z ní kvůli tlaku trhu odešla. V květnu 2012 začalo postupně Yahoo prodávat zpět firmě Alibaba polovinu ze svého 40 % podílu za 7,1 miliardy dolarů. Transakce byla uzavřena v září 2012. Od té doby Yahoo drží ještě 20% podíl. Od 19. září 2014 jsou akcie společnosti zapsané na New York Stock Exchange. Při vstupu na burzu se prodalo akcí za 21,8 miliardy dolarů. Na konci prvního dne na burze cena za jednu akcii vzrostla o 36 %. Avšak akcionáři nevlastní přímý podíl v čínské Alibaba Group, nýbrž v holdingu sídlícím na Kajmanských ostrovech.\n\nAlibaba Group patří k prvním hlavním členům FIDO Alliance, která vyvíjí průmyslový standard U2F pro všeobecně aplikovatelné dvoufázové ověření.\n\nAliExpress je virtuální tržiště provozované společností Alibaba Group, které propojuje konkrétního prodejce s kupujícím. Webová stránka byla založena roku 2010 a dnes je jedním z největších čínských e-shopů.\n\nNízké ceny, kterými je AliExpress proslulý, nabízí díky přímému propojení kupujícího s prodávajícím a bez přirážek zprostředkovatelům. Kupující zde může najít celou řadu zboží od oblečení, obuvi, šperků a kosmetiky přes elektroniku a autodíly až k vybavení domácnosti, zahradním doplňkům a hračkám.\n\nAliExpress jde jednoduše přepnout do češtiny, avšak pro překlad používá Google Překladač a některé části textu nechává nepřeložené. Pro obyčejný nákup je tento překlad naprosto dostačující.\n\nPřes affiliate program je AliExpress partnerem pro mnoho českých cashbackových portálů.\n\nAlipay (, pinyin Zhīfùbǎo) je systém pro mobilní platby. Je to jeden z největších e-komerce platebních systémů na světovém trhu vedle systému WeChat Pay.\n\n\n"}
{"id": "1149871", "url": "https://cs.wikipedia.org/wiki?curid=1149871", "title": "Billy Joe Royal", "text": "Billy Joe Royal\n\nBilly Joe Royal (3. dubna 1942 – 6. října 2015) byl americký zpěvák. Narodil se v georgijském městě Valdosta a již jako teenager vystupoval v Atlantě. Později se spřátelil s Joem Southem a roku 1965 podepsal smlouvu s vydavatelství Columbia Records. Zanedlouho vydal singl se Southovou písní „“. South byl rovněž producentem nahrávky. Ještě v roce 1965 vydal své první album. Následovala řada dalších. Zemřel roku 2015 ve věku 73 let.\n\n"}
{"id": "1149873", "url": "https://cs.wikipedia.org/wiki?curid=1149873", "title": "Mill Valley", "text": "Mill Valley\n\nMill Valley je město v okresu Marin County v Kalifornii o rozloze 12,555 km². V roce 2010 zde žilo 13 903 obyvatel (roku 1910 zde žilo 2551 lidí). Každoročně se zde pořádá filmový festival Mill Valley Film Festival. Město leží na západním a severním pobřeží Richardsonova zálivu, na východních svazích hory Mount Tamalpais.\n\n"}
{"id": "1149876", "url": "https://cs.wikipedia.org/wiki?curid=1149876", "title": "Jack Ma", "text": "Jack Ma\n\nJack Ma () (15. října 1964 Chang-čou) je čínský podnikatel a filantrop. Je zakladatelem a ředitelem společnosti Alibaba Group, čínského internetového konzorcia. Jako první podnikatel z kontinentální Číny se objevil na obálce časopisu Forbes. Po vstupu Alibaba Group na newyorskou burzu je považován za nejbohatšího Číňana. V březnu 2018 jeho majetek činil 42,7 miliardy dolarů.\n"}
{"id": "1149878", "url": "https://cs.wikipedia.org/wiki?curid=1149878", "title": "Auckland (vulkanické pole)", "text": "Auckland (vulkanické pole)\n\nAuckland je neaktivní vulkanické pole, rozkládající se na ploše přes 140 km² v okolí největšího novozélandského města Auckland. Pole je tvořeno více než padesáti vulkanickými centry (struskovými kužely a maary), má eliptický tvar (největší šířka je 29 km) a jeho věk je datován na pozdní pleistocén. V horninovém složení převládají alkalické bazalty až bazanity. Během poslední erupce vznik ostrov Rangitoto.\n"}
{"id": "1149880", "url": "https://cs.wikipedia.org/wiki?curid=1149880", "title": "Martin Stráník", "text": "Martin Stráník\n\nMartin Stráník (* 8. března 1990, Choceň) je český horolezec, bouldrista a reprezentant ve sportovním lezení. Je čtyřnásobným mistrem České republiky v lezení na obtížnost z let 2010–2014 a devítinásobným mistrem České republiky v boulderingu z let 2007–2016. V roce 2008 a 2010 vyhrál závody Českého poháru v lezení na obtížnost a v letech 2011–2016 pět seriálů závodů Českého poháru v boulderingu.\n\nVýznamných úspěchů dosáhl také na Mistrovství světa, kde se v boulderingu umístil nejlépe na 2. místě v Avilés v roce 2007 a na 7. místě v Arcu v roce 2011.\nJako Vicemistr světa z roku 2007 se stal teprve čtvrtým českým a třetím mužským medailistou na Mistrovství světa ve sportovním lezení (v roce 2015 jich bylo 5/6).\nV boulderingu to byla druhá celkově a první stříbrná česká medaile - Martin Stráník se stal v této disciplíně prvním českým mužským medailistou na Mistrovství světa ve sportovním lezení.\n\nV roce 2015 skončil na 5. místě na Mistrovství Evropy v boulderingu v Innsbrucku.\n\nV roce 2015 skončil ve Světovém poháru v boulderingu celkově 14. (v německém Mnichově 2. a v americkém Vailu 16.), v roce 2008 skončil celkově na SP na 21. místě.\nV roce 2015 se stal teprve šestým českým závodním lezcem a čtvrtým mužem, který získal medaili v některém ze závodů světového poháru ve sportovním lezení. V boulderingu to pak byla třetí nejcennější medaile a druhá česká stříbrná z celkových jedenácti, Martin Stráník byl v této disciplíně pátý český medailista a třetí mužský.\n\nNa mistrovství světa juniorů v lezení na obtížnost se umístil v roce 2008 v australském Sydney na 3. místě a v roce 2009 ve francouzské Valencii na 8. místě.\n\nBoulderingu a lezení pod širým nebem i závodnímu lezení se věnuje také se svým starším bratrem Štěpánem Stráníkem. Oba jako první provedli přelezy nebo opakování velkého množství velmi těžkých boulderů v České republice i zahraničí. Kromě toho se věnují také stavění cest a boulderů na umělých lezeckých stěnách nebo na českých závodech pro mládež.\n\nV prosinci roku 2013 uveřejnil server 8a.nu tabulku s nejvyšším počtem přelezů boulderů 8A a výš všech zalogovaných bouldristů světa. S 97 kousky se Martin umístil na 2. místě za Jimmy Webbem (tyto stránky celosvětově monitorují nejtěžší výkony lezců i boulderistů).. 17.11.2015 přelezl Martin svůj druhý boulder v obtížnosti 8C a v aktuálním žebříčku světových bouldristů na 8a.nu se tak dostal na 4. příčku, v roce 2016 byl i první z ČR.\n\n\n\n\n\n\n\n\n\n"}
{"id": "1149881", "url": "https://cs.wikipedia.org/wiki?curid=1149881", "title": "The Terror of Cosmic Loneliness", "text": "The Terror of Cosmic Loneliness\n\nThe Terror of Cosmic Loneliness je kolaborativní studiové album, které nahráli velšský zpěvák Gruff Rhys s brazilským hudebníkem Tonym da Gatorra. Vydala jej v roce 2010 společnost Turnstile. Album obsahuje jak anglicky, tak i portugalsky zpívané písně. Nahrávka vznikla ve městě São Paulo za necelý týden. Rhys prohlásil, že kvůli jazykové bariéře byla jejich jediným společným jazykem hudba.\n"}
{"id": "1149883", "url": "https://cs.wikipedia.org/wiki?curid=1149883", "title": "Makak tmavý", "text": "Makak tmavý\n\nMakak tmavý (\"Macaca maura\"), jinak také paviánec tmavý, lenoop černý nebo budeng je druh úzkonosého primáta z čeledi kočkodanovití (\"Cercopithecidae\") a rodu makak (\"Macaca\"). Druh popsal Heinrich Rudolf Schinz roku 1825. Někdy se kříží s makakem tonkeánským (\"M. tonkeana\").\nMakakové tmaví žijí pouze na ostrově Sulawesi (Celebes), konkrétně v jeho jihozápadní části. K životu dávají přednost především tropickým pralesům, obývají ovšem také křoviny nebo pastviny. Den tráví na zemi i na stromech.\n\nMakak tmavý dosahuje velikosti 60−70 cm, hmotnost se u samců odhaduje až na 10 kg, samice bývají menší, u makaků tmavých je tedy vyvinut pohlavní dimorfismus. Srst je tmavohnědá až tmavošedá, v zadní části těla světlejší. Ocas bývá krátký, u druhu jsou vyvinuty výrazné sedací mozoly, které mají samice v období rozmnožování světle růžové. Tlupa se skládá z 5 až 25 jedinců. Samice se může rozmnožovat okolo 6.−7. roku věku, po zhruba 175 dny gravidity se jí narodí jedno mládě, které musí 6−12 měsíců kojit mateřským mlékem. V případě, že jde o samce, před dosažením dospělosti opouští tlupu. Makakové tmaví se mohou dožít až 28 let.\nMakak tmavý je podle Mezinárodního svazu ochrany přírody (IUCN) ohrožený druh a jeho populace klesá. Nebezpečí představuje především ničení přirozeného prostředí, jako je fragmentace lesa nebo těžba a také zabíjení těchto opic místními farmáři, protože jsou považováni za škůdce. Od roku 1983 do roku 1994 poklesl počet opic na Sulawesi z 56 000 na 10 000.\n\nDruh se vyskytuje ve čtyřech chráněných oblastech, avšak ty zaobírají pouze malou rozlohu. Důležitou ochranu především tedy představuje řešení těžby v rizikových oblastech.\n"}
{"id": "1149885", "url": "https://cs.wikipedia.org/wiki?curid=1149885", "title": "The Chair in the Doorway", "text": "The Chair in the Doorway\n\nThe Chair in the Doorway je páté studiové album americké hudební skupiny Living Colour. Vydala jej v září roku 2009 společnost Megaforce Records. Na produkci nahrávky se podíleli Doug Wimbish, Count, členové skupiny Living Colour a také Čech Milan Cimfe. Všichni producenti se na některých písních podíleli také autorsky.\n\n\n"}
{"id": "1149892", "url": "https://cs.wikipedia.org/wiki?curid=1149892", "title": "Matej Benko", "text": "Matej Benko\n\nMatej Benko (* 28. července 1979) je český klavírista. Pochází ze Slovenska, avšak později se natrvalo usadil v Praze. Hudbě se věnoval již od dětství. V roce 2015 vydal album \"Planety\", na kterém písně o planetách nazpívali různí zpěváci. Mezi hosty jsou například Richard Müller, Michael Kocáb a Dan Bárta. Během své kariéry spolupracoval s mnoha dalšími hudebníky, mezi které patří například Michal Horáček, Ondřej Ruml, Miriam Bayle nebo skupina Mig 21.\n\n"}
{"id": "1149894", "url": "https://cs.wikipedia.org/wiki?curid=1149894", "title": "Doug Wimbish", "text": "Doug Wimbish\n\nDoug Wimbish (* 22. září 1956) je americký baskytarista. Narodil se v Hartfordu ve státě Connecticut a ve svých dvanácti lezech začal hrát na kytaru. K baskytaře přešel o dva roky později. V roce 1992 se stal členem skupiny Living Colour, která se o tři roky později rozpadla. Od roku 2000, kdy byla obnovena, s ní opět vystupoval. V letech 1999 a 2008 vydal dvě sólová alba: \"Trippy Notes for Bass\" a \"CinemaSonics\". Během své kariéry spolupracoval s mnoha dalšími hudebníky, mezi které patří například Little Axe, Tarja Turunen, Jeff Beck či skupina The Rolling Stones.\n\n"}
{"id": "1149898", "url": "https://cs.wikipedia.org/wiki?curid=1149898", "title": "CD Projekt RED", "text": "CD Projekt RED\n\nCD Projekt RED je herní vývojářské studio sídlící v Polsku ve Varšavě. Založené bylo v roce 2002 jako dceřiná společnost CD Projektu. Mezi její nejznámější hry patří herní série \"Zaklínač\".\n\nStudio bylo založené roku 2002 Michałem Kicińskim a Marcinem Iwińskim jako dceřiná společnost CD Projektu.\n\nV roce 2007 vydalo svou první hru \"Zaklínač\". Ta stála na pevných základech z knih Andrzeje Sapkowského se stejnojmenným názvem. Protože hra sklidila, hlavně v Polsku, velký úspěch rozhodlo se studio vytvořit další díl. Ten vyšel pod názvem \"\" (polsky \"Wiedźmin 2: Zabójcy królów\") v roce 2011 na PC a později v roce 2012 na Xbox 360.\n\nDnes je CD Projekt RED známý především díky hře \"\" (polsky \"Wiedźmin 3: Dziki Gon\"), která vyšla 19. května 2015 na PC, PS4 a Xbox One. Téhož roku byla několikrát vyhlášena Hrou roku na prestižních herních soutěžích.\n\nV květnu roku 2012 byla oznámena další videohra s názvem \"Cyberpunk 2077\", která je založena na RPG hře \"Cyberpunk 2020\" od Mikea Pondsmitha.\n\n\n"}
{"id": "1149899", "url": "https://cs.wikipedia.org/wiki?curid=1149899", "title": "Pretty in Black", "text": "Pretty in Black\n\nPretty in Black je druhé studiové album dánského dua The Raveonettes. Vydala jej v květnu roku 2005 společnost Columbia Records a jeho producenty byli Sune Rose Wagner a Richard Gottehrer. Nahráno bylo ve studiu Allaire Studios ve vesnici Shokan v New Yorku. Na albu se podílelo několik hostů, včetně bubenice Maureen Tuckerové, zpěvačky Ronnie Spector a Martina Reva.\n\n"}
{"id": "1149900", "url": "https://cs.wikipedia.org/wiki?curid=1149900", "title": "Trevor Morris", "text": "Trevor Morris\n\nTrevor Morris může být:\n\n"}
{"id": "1149902", "url": "https://cs.wikipedia.org/wiki?curid=1149902", "title": "Trevor Morris (fotbalista)", "text": "Trevor Morris (fotbalista)\n\nTrevor Morris (6. září 1920 – 3. února 2003) byl velšský fotbalista.\n\nNarodil se ve vesnici Gorslas v jihovelšském hrabství Carmarthenshire jako syn horníka. V roce 1938 se stal členem klubu Ipswich Town FC. První zápas odehrál až 6. května 1939, což byl poslední den fotbalové sezóny, proti Bournemouthu. S vypuknutím druhé světové války svou kariéru byl nucen ukončit, neboť si při hostování v Cardiff City FC poranil nohu. Během války působil v Královském letectvu. V roce 1946 se vrátil k fotbalu, ale již ne jako hráč, byl asistentem manažera, později manažerem týmu Cardiff City FC. Zde na postu manažera působil v letech 1954 až 1958. Stejnou pozici následně až do roku 1965 vykovánal v Swansea City AFC. V roce 1976 mu byl za služby velšskému fotbalu udělen Řád britského impéria. Zemřel ve věku 83 let v Nottinghamu.\n"}
{"id": "1149905", "url": "https://cs.wikipedia.org/wiki?curid=1149905", "title": "Budeng", "text": "Budeng\n\nBudeng může být označení pro druhy:\n"}
{"id": "1149908", "url": "https://cs.wikipedia.org/wiki?curid=1149908", "title": "Trevor Lloyd", "text": "Trevor Lloyd\n\nTrevor Lloyd (5. září 1924 – říjen 2015) byl velšský ragbista. Narodil se v Taibach, předměstí města Port Talbot, na jihu Walesu. V amatérských začátcích hrál za velšské kluby Cwmavon RFC, Maesteg RFC, Aberavon Quins RFC, Glamorgan County RFC, ale také za anglický Bristol Rugby. V roce 1953 hrál za Velšskou ragbyovou reprezentaci a o dva roky později za British and Irish Lions. Zemřel v roce 2015 ve věku 91 let.\n"}
{"id": "1149910", "url": "https://cs.wikipedia.org/wiki?curid=1149910", "title": "Leon Grotowski", "text": "Leon Grotowski\n\nLeon Grotowski (3. dubna 1834 Jaćmierz – 4. června 1922 Vídeň) byl rakouský šlechtic a politik polské národnosti z Haliče, na konci 19. století poslanec Říšské rady.\n\nPůsobil jako poslanec Říšské rady (celostátního parlamentu Předlitavska), kam usedl ve volbách roku 1885 za kurii velkostatkářskou v Haliči. Ve volebním období 1885–1891 se uvádí jako rytíř Leon von Grotowski, statkář, bytem Jaćmierz. Na Říšské radě v roce 1885 je uváděn coby člen Polského klubu.\n\nZemřel v červnu 1922 ve Vídni, kde byl i pohřben.\n"}
{"id": "1149916", "url": "https://cs.wikipedia.org/wiki?curid=1149916", "title": "Buřňák severní", "text": "Buřňák severní\n\nBuřňák severní (\"Puffinus puffinus\" syn. \"Procellaria Puffinus\") je středně velký druh mořského ptáka z čeledi buřňákovití, z rodu \"Puffinus\".\n\nČeleď buřňákovitých zahrnuje přes sto druhů středních a velkých mořských ptáků, které spojují krom vzhledu a historie i některé prvky v jejich chování, například hnízdění, které u většiny druhů probíhá ve stejnou dobu. Rod \"Puffinus\" je druhý nejpočetnější z této čeledi, hned za rodem \"Pterodroma\". Je zde i několik druhů, které byly dříve označovány jako poddruhy právě buřňáka severního. Jedním z nich je například buřňák středomořský, dále také buřňák baleárský, buřňák Huttonův nebo kriticky ohrožený buřňák Townsendův. S buřňákem severním byli úzce spjaty i tři již vyhynulé druhy buřňáků; \"Puffinus olsoni\", \"Puffinus holeae\" a \"Puffinus spelaeus\".\n\nBuřňáka severního poprvé popsal dánský zoolog Morten Thrane Brünnich pod latinským názvem \"Procellaria Puffinus\" roku 1764. Současný latinský rodový název \"Puffinus\" pochází ze slova \"Puffin\", které označovalo severský pokrm připravovaný mladých buřňáků. Toto jídlo bylo pokládáno za delikatesu, dnes se ale již nedělá.\n\nBuřňák severní je mořský pták, který běžné létá ve výšce okolo 10m nad mořskou hladinou. Hnízdí v norách na malých ostrovech, které navštěvuje pouze v noci.\n\nJeho hnízdní kolonie jsou na severu Atlantského oceánu, ve Velké Británii, Irsku, na Islandu, na Faerských ostrovech, ve Francii, na Normanských ostrovech, na Azorech, Kanárských ostrovech a Madeiře. Mezi nejvýznamnější kolonie s populací vyšší než 300 tisíc párů jsou na ostrovech mimo Wales, Skotsko a Irsko. Tři čtvrtiny britských a irských ptáků se množí jen třech ostrovech; Skomeru, Skokholmu a Rùmu. Kolem 7 až 9 tisíc párů buřňáků severních hnízdí na Islandu s nejméně 15 ticíc párů na Faerských ostrovech. Jiné hnízdní populace se pohybují v řádu desítek, maximálně stovek. V roce 1973 tito ptáci poprvé hnízdili i v Severní Americe.\n\nBuřňáci severní přezimovávají v Jižní Americe, především v Brazílii a Argentině, výjimečně také v jižní Africe.\n\nBuřňák severní je 30 až 38 cm dlouhý pták s rozpětím křídel 76 až 89 cm. Váží 350-575 g. Při letu připomíná kříž, především díky tomu, že křídla jsou vůči tělu v úhlu 90 °. Četné snímky také zachycují buřňáka severního jak jedním křídlem víří vodu. Buřňáci jsou, podobně jako třeba racci, poměrně hluční ptáci, obzvláště v období hnízdění, a většinou se ozývají sérií ostrých \"výkřiků\". Matky svá mláďata nepoznávají podle hlasu.\n\nBuřňáci mají krom dobrého zrak vyvinutý i čich, který je lepší než u jiných mořských ptáků. Co se týče zraku, pak se jim pro jejich potřeby vyvinula speciální citlivá sítnice s univerzálním rozmístěným gangliových buněk. Stejně jako u většiny savců i gangliové buňky buřnáků severích mají receptivní pole typu střed-okolí typu M, tedy jsou větší, mají širší receptivní pole a rychlejší přenos akčního potenciálu po axonu. Jsou citlivější na málo kontrastní podněty. Mají také jednu foveolu a v \"pecten oculi\" je velké množství cév. Rohovka je zakřivená na 1,6 °, pro srovnání: holub skalní má zakřivení rohovky pouze 0,4 °.\n\n"}
{"id": "1149920", "url": "https://cs.wikipedia.org/wiki?curid=1149920", "title": "Stainless Style", "text": "Stainless Style\n\nStainless Style je první studiové album dua Neon Neon, což je projekt, v němž působí velšský zpěvák Gruff Rhys a americký hudebník Boom Bip. Album vydala v březnu roku 2008 společnost Lex Records. Na albu se podílela řada hudebníky, mezi které patří například Josh Klinghoffer, Cate Le Bon, Spank Rock a Fabrizio Moretti. Album bylo nominováno na Mercury Prize.\n\n"}
{"id": "1149923", "url": "https://cs.wikipedia.org/wiki?curid=1149923", "title": "Ibrahim Šehić", "text": "Ibrahim Šehić\n\nIbrahim Šehić (* 2. září 1988) je bosenský fotbalový brankář, který v současnosti působí v ázerbájdžánském klubu FK Qarabağ Ağdam a v bosenské fotbalové reprezentaci. Mimo Qarabağ FK hrál např. i za bosenský Željezničar Sarajevo nebo za turecký klub Mersin İdmanyurdu.\n\nV bosenském reprezentačním A-mužstvu debutoval 17. 11. 2010 v přátelském utkání proti reprezentaci Slovenska (porážka 2:3).\n\n"}
{"id": "1149926", "url": "https://cs.wikipedia.org/wiki?curid=1149926", "title": "Fernando de la Rúa", "text": "Fernando de la Rúa\n\nFernando de la Rúa (15. září 1937 – 9. července 2019) byl argentinský politik. Narodil se ve městě Córdoba a studoval na místní univerzitě, kde získal právnické vzdělání. V letech 1996 až 1999 byl starostou Buenos Aires. Dne 10. prosince 1999 nahradil Carlose Menema na postu argentinského prezidenta. Úřad opustil o dva roky později, kdy jej nahradil Adolfo Rodríguez Saá. Rovněž se věnoval pedagogické činnosti na univerzitě v Buenos Aires a napsal čtyři knihy o právní teorii.\n"}
{"id": "1149929", "url": "https://cs.wikipedia.org/wiki?curid=1149929", "title": "Ferdinand Hompesch-Bollheim", "text": "Ferdinand Hompesch-Bollheim\n\nFerdinand Hompesch-Bollheim (15. ledna 1843 – 27. října 1897 Jaroslavice) byl rakouský šlechtic a politik z Haliče, na konci 19. století poslanec Říšské rady.\n\nPůsobil jako statkář v Rudniku. Jeho manželkou byla princezna Oettinger-Wallerstein.\n\nByl poslancem Říšské rady (celostátního parlamentu Předlitavska), kam usedl ve volbách roku 1885 za kurii venkovských obcí v Haliči, obvod Łańcut, Nisko atd. Mandát zde obhájil ve volbách roku 1891. Slib složil 13. dubna 1891. Opětovně byl zvolen i ve volbách roku 1897. V parlamentu setrval do své smrti roku 1897, pak ho nahradil Stanisław Stojałowski. Ve volebním období 1885–1891 se uvádí jako hrabě Ferdinand Hompesch, statkář, bytem Rudnik. List \"Das Vaterland\" ho v nekrologu řadí mezi neoblíbenější členy parlamentu a označuje ho za typ \"pravého rakouského důstojníka\".\n\nNa Říšské radě v roce 1885 je uváděn coby člen Polského klubu. Za Polský klub byl zvolen i v roce 1891. I ve volbách roku 1897 byl oficiálním kandidátem polského volebního výboru.\n\nZemřel v říjnu 1897 na svém zámku v moravských Jaroslavicích.\n"}
{"id": "1149932", "url": "https://cs.wikipedia.org/wiki?curid=1149932", "title": "Genod Droog", "text": "Genod Droog\n\nGenod Droog byla velšská hudební skupina. Roku 2007 byla skupina za své koncertní aktivity nominována na Pop Factory Awards. Své první album nazvané \" kapela vydala v roce 2008 (vydavatelství Slacyr). Obsahuje písně zpívané ve velšském jazyce. Vedle jiných se na nahrávce podílela zpěvačka Gwyneth Glyn. Ještě v roce 2008 skupina ukončila svou činnost.\n\n\n"}
{"id": "1149933", "url": "https://cs.wikipedia.org/wiki?curid=1149933", "title": "Mark Stewart", "text": "Mark Stewart\n\nMark Stewart může být:\n\n"}
{"id": "1149934", "url": "https://cs.wikipedia.org/wiki?curid=1149934", "title": "Mark Stewart (hudebník)", "text": "Mark Stewart (hudebník)\n\nMark Stewart (* 1960 Bristol) je anglický zpěvák. Koncem sedmdesátých let založil skupinu The Pop Group, která se po vydání dvou alb v roce 1981 rozpadla. Roku 2010 byla obnovena a o pět let později vydala své třetí studiové album. Své první album \" Stewart vydal v roce 1983 a jeho producentem byl Adrian Sherwood. Ten se jako producent podílel i na několika jeho dalších albech. Spolu s Sherwoodem byl rovněž řadu let členem kapely New Age Steppers.\n\n"}
{"id": "1149935", "url": "https://cs.wikipedia.org/wiki?curid=1149935", "title": "196 (číslo)", "text": "196 (číslo)\n\nSto devadesát šest je přirozené číslo, které následuje po čísle sto devadedesát pět a předchází číslu sto devadesát sedm. Římskými číslicemi se zapisuje CXCVI.\n\n\n\n\n\nSilnice II/196 je česká silnice II. třídy vedoucí na trase Poběžovice – Meclov\n\n\n"}
{"id": "1149936", "url": "https://cs.wikipedia.org/wiki?curid=1149936", "title": "Yr Atal Genhedlaeth", "text": "Yr Atal Genhedlaeth\n\nYr Atal Genhedlaeth je první sólové studiové album velšského zpěváka Gruffa Rhyse. Vydalo jej v lednu roku 2005 hudební vydavatelství Placid Casual a jeho producentem byl spolu s Rhysem Gorwel Owen. Dále se na albu podílel například trumpetista Edwin Humphreys.\n\nAutorem všech skladeb je Gruff Rhys, kromě „Chwarae'n Troi'n Chwerw“, jejímž autorem byl Caryl Parry Jones.\n"}
{"id": "1149937", "url": "https://cs.wikipedia.org/wiki?curid=1149937", "title": "Nick Fury, zvláštní agent", "text": "Nick Fury, zvláštní agent\n\nNick Fury, zvláštní agent (v anglickém originále Nick Fury: Agent of S.H.I.E.L.D.) je americký televizní akční film z roku 1998, který natočil Rod Hardy na motivy postavy agenta Nicka Furyho z komiksových příběhů vydavatelství Marvel Comics. Premiérově byl vysílán na stanici Fox.\n\nAgent Nick Fury, který je již nějakou dobu na odpočinku, je osloven, aby se navrátil do aktivní služby. Jeho cílem má být eliminování příslušníků teroristické organizace Hydra, která je vedena dcerou barona Wolfganga von Struckera, Furyho dávného protivníka. Hydra opětovně vytvoří nebezpečný virus a pokud nedostane 1 miliardu dolarů, vypustí ho na Manhattanu.\n\n\n"}
{"id": "1149942", "url": "https://cs.wikipedia.org/wiki?curid=1149942", "title": "Władysław Chotkowski", "text": "Władysław Chotkowski\n\nWładysław Chotkowski (15. března 1843 Mielżyn – 13. července 1926 Rabka) byl římskokatolický duchovní, vysokoškolský pedagog, historik a politik polské národnosti rodem z pruského Poznaňska, později působící v rakouské Haliči, na konci 19. století poslanec Říšské rady, rektor Jagellonské univerzity.\n\nNarodil se roku 1843 ve velkopolském Mielżyně, tehdy součásti Pruska. Studoval v Poznani, Hnězdnu, Münsteru a v Římě. Zabýval se církevními dějinami. Napsal řadu studií, například \"Rozszerzanie protestantyzmu w ziemiach polskich pod rządem pruskim w XVII i XVIII wieku\" (1881), \"Marcin Luter w 400 rocznicę urodzin\" (1883), \"Przyczyny i początki reformacji w Polsce\" (1883) nebo \"Dzieje zniweczenia św. Unii na Białorusi i Litwie\" (1898). Kvůli politickému tlaku pruských úřadů odešel z rodného kraje a přesídlil do rakouské Haliče. Zde se stal pedagogem na Jagellonské univerzitě v Krakově a působil i jako rektor Jagellonské univerzity a kanovník katedrálního chrámu v Krakově. Byl řečníkem při slavnostním převezení ostatků Adama Mickiewicze na Wawel.\n\nByl poslancem Říšské rady (celostátního parlamentu Předlitavska), kam usedl ve volbách roku 1885 za kurii venkovských obcí v Haliči, obvod Krakov, Wieliczka atd. Mandát zde obhájil ve volbách roku 1891. Ve volebním období 1885–1891 se uvádí jako Dr. Ladislaus Chotkowski, c. k. univerzitní profesor, bytem Krakov.\n\nNa Říšské radě v roce 1885 je uváděn coby člen Polského klubu. Za Polský klub byl zvolen i v roce 1891.\n\nZemřel v červenci 1926.\n"}
{"id": "1149946", "url": "https://cs.wikipedia.org/wiki?curid=1149946", "title": "Třída Circé", "text": "Třída Circé\n\nTřída Circé je třída pobřežních minolovek francouzského námořnictva. Jsou to historicky první postavená plavidla nové kategorie minolovek sloužících k vyhledávání a likvidaci min (). Třída \"Circé\" přitom může likvidovat miny ukotvené, nebo položené na mořském dně do hloubky 60 metrů. Postaveno bylo pět jednotek třídy.\n\nV roce 1997 byla celá třída prodána do Turecka, kde je označována jako třída Edincik nebo třída Engin. Turecko přitom mělo původně zájem o licenci na minolovky modernější třídy \"Tripartite\", avšak na jejich stavbu nemělo dostatek financí.\n\nStavba třídy byla objednána roku 1968. Loděnice Constructions Mécaniques de Normandie (CMN) v Cherbourgu postavila pět jednotek, které byly do služby přijaty v letech 1972-1973.\n\nJednotky třídy \"Circé\":\n\nTrup plavidel má voštinovou konstrukci ze dřeva a pěnového polystyrenu vyztuženou sklolaminátem. Horní paluba a nástavby byly vyrobeny ze dřeva a polyesterové pryskyřice vyztužené skelnými vlákny. Tím byla snížena magnetická i akustická stopa plavidel. Elektroniku tvoří navigační radar Decca 1229. Plavidla byla původně vybavena sonarem DUBM 20A sloužícím k vyhledávání min. Likvidaci min provádí jednotka až šesti potápěčů, nebo dva pomocí kabelu dálkově ovládané ponorné prostředky PAP-104, které do blízkosti miny umístí nálož o hmotnosti 100 kg. Prostředek PAP-104 může pracovat v hloubce až 60 metrů a ve vzdálenosti až 500 metrů od mateřské lodě. Operace potápěčů umožňují dva gumové čluny a palubní dekompresní komora. Plavidla jsou vyzbrojena jedním 20mm kanónem.\n\nPři běžné plavbě plavidla pohání jeden diesel, pohánějící jeden lodní šroub. Nejvyšší rychlost dosahuje 20 uzlů a dosah 3000 námořních mil při rychlosti 12 uzlů. Při lovení min plavidla využívají dvě speciální aktivní kormidla vybavená malými vrtulemi, které pohání elektromotor o výkonu 260 hp. Tento systém plavidlu umožňuje velmi tiché a přesné manévrování při rychlosti až 7 uzlů.\n\nPo prodeji do Turecka byla plavidla vybavena systémem pro vyhledávání min Minetac a modernizovaným sonarem DUBM 20B.\n\n"}
{"id": "1149947", "url": "https://cs.wikipedia.org/wiki?curid=1149947", "title": "Benko", "text": "Benko\n\nPříjmení Benko, přechýleně Benková, nosí více osobností:\n\n\n\n"}
{"id": "1149949", "url": "https://cs.wikipedia.org/wiki?curid=1149949", "title": "Památník Jaroslava Ježka – Modrý pokoj", "text": "Památník Jaroslava Ježka – Modrý pokoj\n\nPamátník Jaroslava Ježka – Modrý pokoj se nachází v Kaprově ulici 10 (čp. 45) v Praze 1 – Staré Město.\n\nV roce 1921 se přestěhovala rodina Jaroslava Ježka do družstevního domu v Kaprově ulici, kde v prvním patře získali dvoupokojový byt .\n\nPo smrti otce Adolfa (8. 6. 1881 – 3. 7. 1926) a poté, co se Ježkova sestra Jarmila (provd. Strnadová, 11. 1. 1908 – 5. 4. 1982) vdala a odstěhovala na Žižkov, zakoupil si Ježek klavír Steinway a zařídil si jeden z pokojů dle vlastního vkusu .\n\nPokoj byl zařízen ve stylu funkcionalismu . Ježkův přítel a spolupracovník z Osvobozeného divadla, architekt František Zelenka, mu navrhl interiér pokoje včetně moderního nábytku z černě mořeného dřeva, který byl jednoduchý, ale elegantní. Po vstupu do pokoje se na pravé straně nacházela nízká pohovka s kovovou kostrou a světle hnědými polštáři, lomená v pravém úhlu, přičemž její delší křídlo bylo podél zdi. Před pohovkou byl umístěn nízký stoleček s kovovýma nohama a skleněnou deskou. Pod deskou byly nainstalovány malé žárovky, které po stisku páčky osvětlovaly zespodu skleněnou deskou zeleným světlem .\n\nKlavír, pokrytý suknem, byl umístěn za pohovkou směrem k oknu v pravé části pokoje (záclony na oknech byly ze světle modré síťoviny) a v rohu pokoje za klavírem stál také několikadílný stojan na noty. Ve druhém koutě u okna byl psací stůl s bílou opalinovou deskou.\n\nU zdi na pravé straně od klavíru byla umístěna knihovna, na níž byla osvětlovací koule z mléčného skla, měnící barvy, mezi knihovnou a psacím stolem pak stál kovový stojan s horním osvětlení. Za knihovnou v rohu na pravé straně od vstupních dveří byla kachlová kamna.\n\nVedle dveří se po vstupu do místnosti na levé straně nacházela skříň („sekretář“), prosklená v horní části, dole upravená na gramofonové desky a časopisy. Likérová skříňka („bar“), umístěná v pravé střední části skříně byla uvnitř v zadní části a z vnitřní strany dvířek vyložená zrcadlem. Po otevření dvířek skříňky do boku se rozsvítilo uvnitř žluté světlo. \n\nNa podlaze pokoje se nacházelo linoleum hnědé barvy, osvětlení pokoje bylo elektrickou lampou tvaru koule a stěny pokoje byly natřeny modrou barvou. Na zdech byla barva světlejší, na stropě a na horním pásu zdi tmavě modrá. Na zdech nebyly žádné obrazy. \nVisely zde pouze housle celé slepené ze sirek. \n\nJežek odešel do emigrace 9. ledna 1939 spolu s Janem Werichem. Odletěli přes Curych do Paříže a následně odjeli lodí Aquitania do New Yorku .\n\nModrý pokoj udržovala Ježkova maminka Františka (2. 1. 1880 – 3. 1. 1966) po celou dobu války v nezměněném stavu a čekala, až se Ježek vrátí. Ježek však v emigraci dne 1. ledna 1942 zemřel. Urna s jeho popelem byla po válce převezena do Evropy a v Kaprově ulici č. 10, v Ježkově Modrém pokoji, byla umístěna na desce psacího stolu až do 5. ledna 1947, kdy po smutečním aktu v Domě umělců byly jeho ostatky uloženy do pomníčku nad urnou Ježkova otce na Olšanských hřbitovech .\n\nV roce 1983 získalo Muzeum české hudby Ježkovu pozůstalost včetně vybavení pracovny .\n\nExpozice je odborně spravována Hudebně historickým oddělením Národního muzea – Českého muzea hudby.\n\nModrý pokoj je v soukromém bytě, avšak je veřejnosti přístupný s průvodcem jeden den v týdnu – každé úterý odpoledne .\n\nPokoj a jeho vybavení jsou správcem pečlivě udržovány, rozmístění původního nábytku v pokoji je shodné, jaké bylo za Ježkova života, což dokládají dobové fotografie. V pokoji se nacházejí rovněž některé osobní věci Jaroslava Ježka, např. dalekohled, divadelní kukátko, brýle a psací souprava. V knihovně jsou původní knihy, na knihovně jsou umístěny hodiny a soška Bedřicha Smetany. Na zdi visí housle vyrobené ze sirek, které zde bývaly již za Ježkova života.\n\nNa domě je Ježkova busta na červeném mramoru od sochaře prof. Václava Vokálka z r. 1957 a pamětní deska s nápisem: „V tomto domě žil a tvořil Jaroslav Ježek“.\n\nKromě „Modrého pokoje“ pro Jaroslava Ježka navrhl František Zelenka také interiéry a nábytek (zvláště funkcionalistické pánské skříně a likérové skříně) pro řadu tehdejších osobností kultury . Jednalo se zvláště o Zelenkovy přátele a spolupracovníky ještě z dob působení v pražské Legii malých – takto navrhl např. pracovnu pro režiséra Hanuše Theina, knihovnu pro překladatele E. A. Saudka a nábytek pro režiséra Františka Salzera.\n\n\n\n"}
{"id": "1149950", "url": "https://cs.wikipedia.org/wiki?curid=1149950", "title": "Theodór Elmar Bjarnason", "text": "Theodór Elmar Bjarnason\n\nTheodór Elmar „Teddy“ Bjarnason (* 4. března 1987, Reykjavík) je islandský fotbalový záložník a reprezentant, který v současnosti působí v dánském klubu Aarhus GF (k červnu 2016).\nHraje na pozici defenzivního středopolaře.\n\n\nBjarnason hrál za islandské mládežnické reprezentační výběry U17, U19 a U21.\n\nV A-mužstvu Islandu debutoval 2. 6. 2007 v kvalifikačním utkání v Reykjavíku proti reprezentaci Lichtenštejnska (remíza 1:1). Zúčastnil se kvalifikace na EURO 2016 ve Francii, z níž se islandský národní tým poprvé v historii probojoval na evropský šampionát. Dvojice trenérů islandského národního týmu Lars Lagerbäck a Heimir Hallgrímsson jej zařadila do závěrečné 23členné nominace na EURO 2016 ve Francii. Na evropském šampionátu se islandské mužstvo probojovalo až do čtvrtfinále, kde podlehlo Francii 2:5 a na turnaji skončilo.\n\n"}
{"id": "1149953", "url": "https://cs.wikipedia.org/wiki?curid=1149953", "title": "CinemaSonics", "text": "CinemaSonics\n\nCinemaSonics je druhé sólové studiové album amerického hudebníka Douge Wimbishe. Vydalo jej v květnu roku 2008 hudební vydavatelství Yellowbird. Jde o jeho první album po devíti letech. Jeho první deska \"Trippy Notes for Bass\" vyšla v roce 1999. Jako producenti se na albu podíleli například Bernard Fowler, Adrian Sherwood či Češi Michal Vaniš a Milan Cimfe. Na albu rovněž hrálo několik dalších českých hudebníků.\n\n\n"}
{"id": "1149954", "url": "https://cs.wikipedia.org/wiki?curid=1149954", "title": "Man Thing (film)", "text": "Man Thing (film)\n\nMan Thing (v anglickém originále Man-Thing) je americký hororový akční film z roku 2005, který natočil Brett Leonard podle komiksových příběhů o Man-Thingovi. Původně byl zamýšlen do kinodistribuce, nicméně studio později svůj záměr přehodnotilo a snímek byl 30. dubna 2005 poprvé vysílán na americké televizní stanici Sci-Fi Channel. Do kin byl přesto v některých zemích v kinech uveden, v Singapuru měl premiéru 21. dubna 2005.\n\nNový šerif Kyle Williams musí vyšetřovat nálezy mrtvol nebo zmizení řady lidí z městečka Bywater, které je obklopeno bažinami a ve kterém ropný magnát Schist začal nedávno těžit na posvátné půdě Seminolů. Místní tvrdí, že za brutální útoky může příšera z bažin, která se Schistovi mstí.\n\n\n"}
{"id": "1149958", "url": "https://cs.wikipedia.org/wiki?curid=1149958", "title": "Leonhard Jarosch", "text": "Leonhard Jarosch\n\nLeonhard Jarosch (3. července 1822 Lvov – leden 1886) byl rakouský soudce a politik z Haliče, na konci 19. století poslanec Říšské rady.\n\nPůsobil jako prezident krajského soudu v Nowém Sączu. V roce 1885 odešel do penze a císař mu udělil Řád železné koruny.\n\nByl krátce i poslancem Říšské rady (celostátního parlamentu Předlitavska), kam usedl ve volbách roku 1885 za kurii venkovských obcí v Haliči, obvod Nowy Sącz, Limanowa atd. Zemřel ale již počátkem roku 1886. Do parlamentu místo něj usedl Adolf Vayhinger. Ve volebním období 1885–1891 se uvádí jako Leonhard Jarosch, prezident c. k. krajského soudu, bytem Nowy Sącz. Na Říšské radě v roce 1885 je uváděn coby člen Polského klubu.\n\nDo činnosti parlamentu se fakticky nezapojil. Na cestě do Vídně na zahajovací zasedání sněmovny ocemocněl a již se neuzdravil. Zemřel někdy v lednu 1886. Již 18. ledna 1886 se v tisku uvádí, že v jeho volebním okrsku se budou konat doplňovací volby.\n"}
{"id": "1149959", "url": "https://cs.wikipedia.org/wiki?curid=1149959", "title": "Harold Ousley", "text": "Harold Ousley\n\nHarold Ousley (23. ledna 1929 – 13. srpna 2015) byl americký jazzový saxofonista. Narodil se v Chicagu a profesionálně začal hrát koncem čtyřicátých let. Během své kariéry spolupracoval s mnoha hudebníky, mezi které patří například Gene Ammons, Billie Holiday, Jack McDuff a Miles Davis. Rovněž vydal několik vlastních alb. Zemřel roku 2015 ve věku 86 let.\n"}
{"id": "1149962", "url": "https://cs.wikipedia.org/wiki?curid=1149962", "title": "Tytus Kielanowski", "text": "Tytus Kielanowski\n\nTytus Kielanowski (??? – 14. července 1891 Lvov) byl rakouský šlechtic a politik z Haliče, na konci 19. století poslanec Říšské rady.\n\nByl poslancem Říšské rady (celostátního parlamentu Předlitavska), kam usedl ve volbách roku 1879 za kurii venkovských obcí v Haliči, obvod Brody, Kamionka atd. Mandát obhájil ve volbách roku 1885. Ve volebním období 1885–1891 se uvádí jako rytíř Titus Kielanowski, statkář, bytem Kozłów.\n\nNa Říšské radě je po volbách roku 1879 uváděn coby člen Polského klubu. Za tento klub byl zvolen i v roce 1885.\n\nZemřel v červenci 1891.\n"}
{"id": "1149963", "url": "https://cs.wikipedia.org/wiki?curid=1149963", "title": "Bruce Cale", "text": "Bruce Cale\n\nBruce Cale (* 17. února 1939) je australský jazzový kontrabasista. Svou profesionální kariéru zahájil v roce 1958 v Sydney. V letech 1962 až 1965 spolupracoval s klavíristou Brycem Rohdem. Následně se usadil v Anglii, kde spolupracoval například s Tubbym Hayesem. Roku 1966 získal stipendium a odešel studovat na Berklee College of Music. Ve Spojených státech zůstal do roku 1977, kdy se vrátil do Sydney. V osmdesátých letech vedl vlastní orchestr. Později se věnoval skládání klasické hudby, ale následně se opět vrátil k jazzu.\n"}
{"id": "1149965", "url": "https://cs.wikipedia.org/wiki?curid=1149965", "title": "Mistrovství Evropy v basketbalu mužů 1977", "text": "Mistrovství Evropy v basketbalu mužů 1977\n\n20. mistrovství Evropy v basketbale proběhlo v dnech 15. – 24. září v Belgii ve městech Lutych a Ostende.\n\nTurnaje se zúčastnilo 12 týmů, rozdělených do dvou šestičlenných skupin. První dva postoupili do play off o medaile, družstva na třetím a čtvrtém místě hrála o páté až osmé místo, pátý a šestý tým hrál o deváté až dvanácté místo. Mistrem Evropy se stalo družstvo Jugoslávie.\n\n1. Jugoslávie \n\n\n2. SSSR\n\n\n3. Československo\n\n\n4. Itálie\n\n\n5. Izrael\n\n\n6. Bulharsko\n\n\n7. Nizozemsko\n\n\n8. Belgie\n\n\n9. Španělsko \n\n\n10. Finsko\n\n\n11. Francie\n\n\n12. Rakousko\n\n\n"}
{"id": "1149966", "url": "https://cs.wikipedia.org/wiki?curid=1149966", "title": "Ebrahim Hemmatnia", "text": "Ebrahim Hemmatnia\n\nEbrahim Hemmatnia (25. června 1976 Sarab, Írán) je persko-holandský dobrodruh a první člověk na světě, který přejel na kole oceán. \n\nPřejel Atlantský oceán za 68 dnů na obojživelném kole (také nazývaném kololoď), lidskou silou poháněném vozítku schopném provozu jak na souši, tak na vodě. Projel několik velkých měst jako Dakar, Natal, João Pessoa, Recife, Aracaju, Salvador, Vitória, Rio de Janeiro a Sao Paulo.\n"}
{"id": "1149969", "url": "https://cs.wikipedia.org/wiki?curid=1149969", "title": "Praxis Makes Perfect", "text": "Praxis Makes Perfect\n\nPraxis Makes Perfect je druhé studiové album dua Neon Neon, což je projekt, v němž působí velšský zpěvák Gruff Rhys a americký hudebník Boom Bip. Album vydala v dubnu roku 2013 společnost Lex Records. Na nahrávce se podílelo několik dalších hudebníků, mezi které patří například Cate Le Bon, Josh Klinghoffer a Sabrina Salerno. Album bylo nominováno na Welsh Music Prize. V britské hitparádě se umístilo na 43. příčce.\n\n"}
{"id": "1149970", "url": "https://cs.wikipedia.org/wiki?curid=1149970", "title": "Jan Zeyer", "text": "Jan Zeyer\n\nJan Zeyer (21. března 1847 Praha – 6. května 1903 Praha) byl český architekt a stavitel tvořící ve stylu novorenesance. Náleží ke generaci Národního divadla. V letech 1873–1880 spolupracoval na stavbách s architektem Antonínem Wiehlem, vůdčí osobností novorenesance navazujícím na tradici české renesance 16. století. Jeho bratr byl básník Julius Zeyer, jeho syn byl malíř Jan Angelo Zeyera jeho švagrem byl mecenáš umění z Roudnice nad Labem August Švagrovský. Zeyer působil též v oboru památkové péče, například jako člen Komise pro soupis stavebních, uměleckých a historických památek královského hlavního města Prahy.\n\nNarodil se 21. března 1847 v Praze v pražské tesařské rodině. Jeho otec byl stavitel a tesařský mistr Jan Zeyer. Umělecky byli zaměřeni i další členové Zeyerovy rodiny: bratr Julius byl významný český básník, jeho syn Jan Angelo Zeyer se stal malířem . V letech 1880 - 1885 žil v Roudnici nad Labem, kde působil jeho švagr a mecenáš umění August Švagrovský a odkud pocházela i jeho sestra, Zeyerova manželka Františka Švagrovská (1843 — 1909). Jan Zeyer a Františka Švagrovská byli oddáni v Roudnici nad Labem 24. října 1872. Za svědky jim byli bratři ženicha a nevěsty, básník Julius Zeyer a Augustin Švagrovský.\n\nV době svatby bylo bydliště Jana Zeyera Praha II, č. 1337, roce 1886 udával adresu bydliště Divadelní č. 16/II. na Starém Městě v Praze. Manželé Zeyerovi měli dva syny - akademického malíře Angela (1878 — 1945, později psán Jan Angelo) a právníka Alexandra (1882 — ??). Sestra-Janovo dvojče Eva zemřela v deseti letech.\n\nJan Zeyer zemřel 6. května 1903 v Praze a je pohřben na Olšanských hřbitovech, hřbitov V/21.\n\nPo ukončení studií na České technice (prof. Josef Niklas 1866–1870) a Deutsche technische Hochschule Praha (prof. Josef Zítek 1871) v letech 1870 a 1871 cestoval po Itálii a delší dobu setrval v Římě se sochařem Bohuslavem Schnirchem. Samostatnou práci zahájil v roce 1872 u předměstské stavební banky jako architekt a stavitel. Ve stavitelské praxi postupně spolupracoval s jinými architekty a staviteli. V letech 1873–1880 s Antonínem Wiehlem, který jej výrazně ovlivnil. Následovalo období spolupráce s architektem Viktorem Skučkem. Zeyer se stal jedním z významných architektů české novorenesance. Tomu odpovídala historická a vlastenecká témata výzdoby fasád domů, které navrhoval.\nV závěru kariéry pracoval samostatně. Byl dlouholetým předsedou Umělecké besedy. Od roku 1873 byl členem Spolku inženýrů a architektů. \n\nV roce 1893 Jan Zeyer jako první navrhl konkrétní řešení jak vytvořit tzv.Letenskou komunikaci v Praze (debaty se vedly už od šedesátých let 19.století). Jan Zayer navrhl , že se svými spolupracovníky zrealizuje 24m širokou třídu asanační od Staroměstského náměstí k Vltavě (dnešní Pařížská třída) a v její pokračování most (dnešní Čechův most) a dále silnici (serpentinou) na Letenskou plaň , vystaví elektrickou dráhu v nové ulici a přes most a dále až ke Stromovce . Elektrická dráha by se za mostem rozvětvovala vpravo do Holešovic a vlevo na Malou Stranu . Město Praha požádavky Jana Zeyera (např.na nabytí pravomoci vybírat mostné , podporu k dosažení koncese pro zřízení elektrické dráhy a odkoupení uliční plochy aj.) nepřistoupilo a návrh nebyl rozpracován.\n\nV roce 1892 ve Vídni publikoval knihu \"Barock und Rococo, Samlung architektonischen Motive in Prag\".\n\nV sedmdesátých letech spolupracoval s Antonínem Wiehlem na návrzích novorenesančních budov v Praze.V letech 1875–1880 bylo podle Wiehlových a Zeyerových návrhů v Praze postaveno 5 činžovních domů na Starém Městě. Na těchto stavbách Wiehl za Zeyerovy účasti postupně propracovával své typické prvky obnovené české renesance, zejména sgrafita.\n\n\n\n\nWiehlovo a Zeyerovo do té doby neobvyklé pojetí výzdoby domů vzbudilo pozornost a příznivý ohlas. O tom svědčí názor historičky a etnografky Renáty Tyršové publikovaný 10 let po dokončení domu čp. 1035/17 v ulici Karolíny Světlé (celý text viz reference):\n\"„Stavby Antonínem Wiehlem vytvořené mají vždy zcela zvláštní a osobitý půvab svůj. Půvab ten nezáleží jen ve vynikajících vlastnostech architektonických, ale též ve výzdobě figurální, kterouž s vybraným vkusem a taktem pro ně si volívá. Je to vždy kus místní biografie, jenž v takové dekoraci sgraffitové, malířské neb sochařské se zračí. Také vlys sgraffitový, kterýž před několika roky prof. Ženíšek pro dům v Poštovské ulici komponoval, líčí nám výjevy z pražského života...\" Wiehlův a Zeyerův kolega architekt Jan Koula jeho úsilí definoval v roce 1883 ve Zprávách Spolku architektů jako \"výklad o vývoji a stylu A. Wiehla\" \"\"...Wiehl bojuje o nové vyjádření architektonické na základě vzorů, pro Prahu a Čechy XVI. a XVII. století typických a ukázal k nim poprvé, když postavil svůj \"sgrafitový domek\" v Poštovské ulici. Od té doby pilně sbíral památky naší renesance, studoval je a kde mu bylo možno, hleděl jich užíti na svých stavbách. Wiehlovým přičiněním mluví se o \"české renesanci\"; cítíme oprávněnost tohoto názvu, ale nikdo dosud nestanovil přesně, v čem ráz těch staveb záleží...\"\" Podobně Koula referoval též o vlivu Schulzovy rekonstrukce Schwarzenberského paláce na Wiehlovo pojetí novorenesance. O uplatnění sgrafit referoval Jan Koula v článku \"Domy pp.architektů V.Skučka a J.Zeyera\" Podobně Wiehl ovlivnil i Karla Gemperle, se kterým spolupracoval po Zeyerovi.\n\nFasády Zeyerových domů mají podobné pojetí jako fasády navržené Wiehlem. Mají podobná kompoziční řešení a Zeyer se stejně jako Wiehl inspiroval dochovanými budovami české renesance 16. a 17. století. Na sgrafitech a freskách ve stylu „chiaroscuro“ Zeyer spolupracoval s Františkem Ženíškem, Janem Koulou, Láďou Novákem, Viktorem Olivovou a Jaroslavem Pavlíkem.\n\nPodobně jako Antonín Wiehl působil Zeyer v oboru památkové péče. Byl členem Komise pro soupis stavebních, uměleckých a historických památek královského hlavního města Prahy. V době Pražské asanace se podílel na úspěchu této komise v případě záchrany kostela svatého Václava Na Zderaze, kde se bouraly domy pro dnešní Resslovu ulici. Kostel se podařilo z demoličního plánu vyjmout a byla navržena jeho oprava. Zeyer 28. 3. 1898 formuloval návrh Městské radě na zachování kostela.Zeyer též veřejně polemizoval s necitlivými zásahy prováděnými v rámci asanace, jak ilustruje jeho odpověď vývodům Dra. Steina, daná v týdenní schůzi Spolku architektů a inženýrů v království Českém, konané dne 25. ledna 1901. Tato jeho ostrá polemika názory magistrátního sekretáře dr. Augusta Steina, představeného asanační kanceláře, jež připravila podrobný plán realizace sanačních prací byla též publikována. Zeyer se též angažoval pro obnovu kláštera Bl. Anežky Přemyslovny a spolu s dalším členem Komise Ferdinandem Josefem Lehnerem v roce 1896 publikoval projekt jeho rekonstrukce v informační publikaci Klášter bl. Anežky Přemyslovny a obnova jeho. a působil v Jednotě pro obnovu kláštera Bl. Anežky v Praze.\n\n \n\n"}
{"id": "1149972", "url": "https://cs.wikipedia.org/wiki?curid=1149972", "title": "Eduardo Duhalde", "text": "Eduardo Duhalde\n\nEduardo Duhalde (* 5. října 1941) je argentinský politik. Narodil se ve městě Lomas de Zamora v provincii Buenos Aires. Později studoval a roku 1970 získal právnický titul. V roce 1999 kandidoval na post prezidenta Argentiny, ale neuspěl. Dne 2. ledna 2002 se stal v pořadí padesátým prezidentem země. V úřadu zůstal do 25. května 2003. Byl členem Justicialistické strany. Jeho manželka Hilda de Duhalde byla členkou argentinského senátu.\n\n"}
{"id": "1149973", "url": "https://cs.wikipedia.org/wiki?curid=1149973", "title": "Adam Kopyciński", "text": "Adam Kopyciński\n\nAdam Kopyciński, \"původním příjmením\" Kopyto (24. prosince 1849 Żmigród Nowy – 27. září 1914 Gawłuszowice), byl rakouský římskokatolický duchovní a politik polské národnosti z Haliče, na přelomu 19. a 20. století poslanec Říšské rady.\n\nPůsobil jako kněz, byl doktorem teologie. Angažoval se veřejně a politicky. Zasedal jako poslanec Haličského zemského sněmu. V letech 1879–1890 byl profesorem pastorační teologie na semináři.\n\nByl poslancem Říšské rady (celostátního parlamentu Předlitavska), kam usedl ve volbách roku 1885 za kurii venkovských obcí v Haliči, obvod Tarnow, Pilzno atd. Rezignace byla oznámena dopisem 19. února 1886, ale již 11. května 1886 opět složil slib. Mandát zde obhájil ve volbách roku 1891.\n\nVe volebním období 1885–1891 se uvádí jako Dr. Adam Kopyciński, farář, bytem Radomyśl. Do parlamentu se vrátil ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 44.\n\nNa Říšské radě v roce 1885 je uváděn coby člen Polského klubu. Za Polský klub byl zvolen i v roce 1891. V roce 1907 se uvádí jako člen polského středu. Šlo o formaci Polskie Centrum Ludowe, která navazovala na dřívější Stronnictwo Chrześcijańsko-Ludowe (Křesťansko-lidová strana) okolo Stanisława Stojałowského. Po volbách roku 1907 zasedl opět do poslaneckého Polského klubu.\n\nPo vypuknutí světové války se zapojil do osvěty mezi polským obyvatelstvem v Ruské říši. Po ústupu rakousko-uherské armády se stáhl zpět do haličských do Gawłuszowic. Tam zemřel v září 1914 na mrtvici, udajně ve chvíli, kdy šel přivítat ruské vojáky, kteří vjeli do farního dvora.\n"}
{"id": "1149974", "url": "https://cs.wikipedia.org/wiki?curid=1149974", "title": "Nicholas Monroe", "text": "Nicholas Monroe\n\nBenjamin Nicholas „Nick“ Monroe (* 12. dubna 1982 Oklahoma City, Oklahoma, Spojené státy americké) je americký profesionální tenista, specialista na soutěže čtyřhry. Ve své dosavadní kariéře na okruhu ATP World Tour vyhrál tři turnaje ve čtyřhře, když první z nich ovládl spolu s Němcem Simonem Stadlerem na antuce ve švédském Båstadu 2013. Na challengerech ATP a okruhu Futures získal jedenáct titulů ve dvouhře a dvacet pět ve čtyřhře.\n\nNa žebříčku ATP byl nejvýše ve dvouhře klasifikován v září 2011 na 253. místě a ve čtyřhře pak v dubnu 2016 na 48. místě. Trénuje ho otec Ben Monroe.\n\nNa nejvyšší grandslamové úrovni se v mužské dvouhře nejdále probojoval do 2. kolo kvalifikace melbournského Australian Open 2007. Ve čtyřhře si zahrál třetí kolo na US Open 2016.\n\nV americkém daviscupovém týmu neodehrál k dubnu 2017 žádné utkání.\n\n"}
{"id": "1149975", "url": "https://cs.wikipedia.org/wiki?curid=1149975", "title": "Della Jones", "text": "Della Jones\n\nDella Jones (* 13. dubna 1946) je velšská operní pěvkyně. Narodila se ve vesnici Tonna nedaleko jihovelšského města Neath. Studovala na Royal College of Music v Londýně, kde získala stipendium Kathleen Ferrier. Následně studovala v Ženevě, kde v roce 1970 debutovala. V roce 1977 vstoupila do Anglické národní opery a o šest let později do Royal Opera House.\n"}
{"id": "1149976", "url": "https://cs.wikipedia.org/wiki?curid=1149976", "title": "August Lewakowski", "text": "August Lewakowski\n\nAugust Lewakowski (1833 Krosno – 15. září 1891 Krosno) byl rakouský právník a politik polské národnosti z Haliče, na konci 19. století poslanec Říšské rady, starosta Krosna.\n\nVystudoval práva na Lvovské univerzitě. Účastnil se polského lednového povstání roku 1863. V Krosně měl advokátní kancelář. V letech 1887–1891 zastával funkci starosty Krosna. Inicioval výstavbu příjezdové komunikace ke krosenskému nádraží. Podporoval průmysl a odborné školství.\n\nByl poslancem Říšské rady (celostátního parlamentu Předlitavska), kam usedl v doplňovacích volbách roku 1887 za kurii venkovských obcí v Haliči, obvod Jasło, Gorlice atd. Nastoupil 14. října 1887 místo Józefa Jasińského. Ve volebním období 1885–1891 se uvádí jako Dr. August Lewakowski, advokát a starosta, bytem Krosno.\n\nNa Říšské radě je v roce 1887 uváděn coby člen Polského klubu.\n\nZemřel v září 1891.\n\nV politice byl aktivní i jeho bratr Karol Lewakowski.\n"}
{"id": "1149977", "url": "https://cs.wikipedia.org/wiki?curid=1149977", "title": "Dopingový skandál ruské atletiky", "text": "Dopingový skandál ruské atletiky\n\nDopingový skandál ruské atletiky (2015) odstartovala Světová antidopingová agentura (WADA), která vydala 9. listopadu 2015 zprávu o systematickém dopingu v ruské atletice, v níž doporučila vyloučit Všeruskou federaci lehké atletiky z Mezinárodní asociace atletických federací (IAAF). Za dopující sportovce byly označeny Marija Savinovová, Jekatěrina Poistogovová, Kristina Ugarovová, Anastasija Bazdyrevová a Taťjana Mjazinová. WADA doporučila udělit doživotní zákaz činnosti pěti sportovcům a pěti trenérům či funkcionářům, zrušení moskevské antidopingové laboratoře a suspendaci jejího ředitele Grigorije Rodčenkova. Následně mezinárodní atletická federace IAAF suspendovala ruské sportovce ze všech mezinárodních soutěží a ruská antidopingová agentura RUSADA byla zbavena pravomocí. V červnu 2016 pak rada IAAF rozhodla o zákazu startu ruských atletů na letní olympiádě v Riu. Skupina ruských atletů požádala o výjimku, ale Mezinárodní sportovní arbitráž (CAS) v červenci jejich odvolání zamítla s výjimkou dálkařky Darje Klišinové a běžkyne Julie Stěpanovové.\n\nMezinárodní olympijský výbor také hrozil vyloučením celému ruskému olympijskému týmu. Ten však nakonec vyloučen nebyl. Pouze bylo přijato opatření, že na hry nesmí nominovat Rusko žádného sportovce, který v minulosti dostal trest za doping.\n\n\nPředsedou nezávislé komise WADA byl jmenován Richard Pound a jejími členy profesor Richard McLaren a Günter Younger.\n\nPrezident Evropské atletické asociace Svein Arne Hansen v prosinci 2015 prohlásil, že nevěří, že atleti z Ruska budou startovat na olympijských hrách v Riu de Janeiro:\"„Musejí splnit všechny podmínky, ale i tak si nedokážu představit, že budou závodit v Riu. Musejí podstoupit kulturní převrat a zbavit se všech starých struktur. Doufám, že přijdou noví lidé, kteří chápou, co všechno je potřeba změnit.“\"\n\nMezinárodní atletická federace IAAF pozastavila 13. listopadu 2015 členství ruskému atletickému svazu kvůli systematickému dopingu a ruští atleti proto nemohou startovat na mezinárodních soutěžích. Rada IAAF rozhodla hlasování v poměru 22:1.\n\nV lednu 2016 etická komise IAAF vynesla doživotní tresty zákazu činnosti pro bývalého šéfa ruského svazu Valentina Balachničeva, trenéra chodců a vytrvalců Alekseje Melnikova a Papu Massateho Diacka, syna bývalého šéfa IAAF Lamineho Diacka. Exředitel antidopingového programu IAAF Gabriel Dollé má zastavenou činnost na 5 let.\nMezinárodní olympijský výbor pozastavil čestné členství Laminu Diackovi (bývalému předsedovi mezinárodní atletické federace) a vyzval IAAF k zahájení disciplinárního řízení s atlety obviněnými z dopingu.\n\nRuský ministr sportu Vitalij Mutko, který měl dle zprávy WADA dávat příkazy k manipulaci se vzorky z dopingových kontrol, nejprve \nvšechna obvinění rázně odmítl a pohrozil, že Rusko přestane financovat ruský antidopingový program. Později ale prohlásil, že většina z informací ve zprávě ho nepřekvapila. Dále uvedl:\"„Jsme si plně vědomi problémů v Ruské atletické federaci a podnikli jsme kroky k nápravě situace: federace má nového šéfa i hlavního trenéra, kteří se v současnosti snaží osvěžit i zbytek trenérského týmu.“\"\n\nPřed hlasováním mezinárodní atletické federace IAAF o pozastavení členství ruského atletického svazu kvůli dopingovému skandálu obvinil Mutko vedení světové atletiky z toho, že v letech 2008 a 2009 zatajilo 155 pozitivních dopingových testů.\n\nÚřadující šéf ruské atletické federace Vadim Zeličenok připustil případy dopingu, ale nevěří, že jde o systémovou záležitost.\n\nSvětová antidopingová agentura (WADA) odebrala akreditaci moskevské antidopingové laboratoři RUSADA a její ředitel Grigorij Rodčenkov rezignoval.\n\nRuští atleti nebudou smět startovat na halovém mistrovství světa v Portlandu v březnu 2016. Rusko přišlo o pořadatelství Světového poháru v chůzi v Čeboksarech a juniorského mistrovství světa v Kazani.\n\n"}
{"id": "1149978", "url": "https://cs.wikipedia.org/wiki?curid=1149978", "title": "Kaple svaté Anny (Vikletice)", "text": "Kaple svaté Anny (Vikletice)\n\nKaple svaté Anny je římskokatolická kaple zasvěcená svaté Anně ve Vikleticích v okrese Chomutov. Od roku 1963 je chráněna jako kulturní památka.\n\nVikletickou kapli postavil v barokním slohu v letech 1744–1745 stavitel Zuberds na místě starší kaple z roku 1710. Obnovena byla v letech 1909 a 1910.\n\nKaple má osmiboký půdorys s obdélným, půlkruhově zakončeným presbytářem. Naproti němu se na jihozápadní straně nachází obdélná část s hlavním vchodem a kruchtou. Hlavní loď je zaklenutá zrcadlovou klenbou a presbytář plackovou klenbou. V bočních stranách příčné lodi se nachází další dva vstupní portály, z nichž severní je zazděný. Fasádu zdobí lizénové rámce. Výraznými prvky jsou oválná a kasulová okna se štukovými rámy.\n\nHlavní oltář je rokokový s obrazem svaté Anny namalovaným pražským malířem \"Josephem Wünschem\" v roce 1910 a menšími obrazy svaté Terezie a svaté Kateřiny z poloviny 18. století. Kromě něj se v kapli nachází dva rokokové tumbové boční oltáře. Nad nimi jsou obrazy svaté rodiny (snad od J. J. Heinsche) a svatého Josefa přemístěné z trojského zámku, odkud je také raně barokní kazatelna z osmdesátých let 17. století. Na stropě lodi je namalován obraz apoteózy svatého Ducha a na stropě presbytáře jsou obrazy evangelistů. Původní zvon o váze 54 kilogramů ulitý před první světovou válkou byl zabaven v roce 1943 pro válečné účely.\n\nU kaple stojí na pískovcovém stupni raně barokní mariánský sloup z roku 1695. Čtverhranný sokl sloupu zdobený po stranách erby nese dřík ukončený volutami, které podpírají plošinu se zeměkoulí. Na té stojí socha Panny Marie se sepjatýma rukama. Druhý mariánský sloup z roku 1716 byl na prostranství východně od kaple přenesen ze zaniklé vesnice Libouš v roce 1970. Dřík sloupu stojí na čtverhranném soklu s erbem a letopočtem na čelní straně a nese volutami a hlavami andělů zdobenou hlavici, na které stojí vlastní socha. Ta je doplněna menšími postavami muže a ženy, které společně drží srdce. Nápis na pásce přes tyto sochy je nečitelný.\n\nV těsném sousedství kaple roste památný strom Vikletická lípa stará přes 200 let.\n\n\n"}
{"id": "1149981", "url": "https://cs.wikipedia.org/wiki?curid=1149981", "title": "August Łoś", "text": "August Łoś\n\nAugust Łoś (3. prosince 1829 Lvov – 29. prosince 1902 Lvov), byl rakouský šlechtic a politik polské národnosti z Haliče, na konci 19. století poslanec Říšské rady.\n\nÚčastnil se polského lednového povstání roku 1863. V závěru života byl prezidentem dozorčí rady haličského pozemkového úvěrového spolku.\n\nByl poslancem Říšské rady (celostátního parlamentu Předlitavska), kam poprvé usedl již v roce 1870, tehdy ještě v nepřímé volbě, kdy ho do vídeňského parlamentu delegoval Haličský zemský sněm. Opětovně sem byl delegován sněmem roku 1871. Mandát byl ale 21. dubna 1873 prohlášen pro dlouhodobou absenci za zaniklý. Do parlamentu se vrátil po dlouhé přestávce až v přímých volbách roku 1885, nyní za kurii venkovských obcí v Haliči, obvod Sambir, Staremiasto atd. Mandát zde obhájil ve volbách roku 1891. Ve volebním období 1885–1891 se uvádí jako hrabě August Los, statkář, bytem Stupnica.\n\nNa Říšské radě v roce 1885 je uváděn coby člen Polského klubu. Za Polský klub byl zvolen i v roce 1891.\n\nZemřel v prosinci 1902.\n"}
{"id": "1149985", "url": "https://cs.wikipedia.org/wiki?curid=1149985", "title": "Kornylo Mandyčevskyj", "text": "Kornylo Mandyčevskyj\n\nKornylo Mandyčevskyj, cyrilicí Корнило Мандичевський, polsky Kornel Stanisław Mandyczewski (1828 – 19. dubna 1914 Nadvirna), byl rakouský řeckokatolický duchovní a politik ukrajinské (rusínské) národnosti z Haliče, na přelomu 19. a 20. století poslanec Říšské rady.\n\nZastával post řeckokatolického probošta. Od obnovení ústavní vlády až do své smrti působil také jako okresní starosta v Nadvirne.\n\nByl poslancem Říšské rady (celostátního parlamentu Předlitavska), kam poprvé usedl ve volbách roku 1885 za kurii venkovských obcí v Haliči, obvod Stanislavov, Bohorodčany atd. Slib složil 28. září 1885. Mandát obhájil ve volbách roku 1891, za kurii venkovských obcí, obvod Stanislavov, Nadvirna atd. Slib složil 13. dubna 1891. Opětovně byl zvolen i ve volbách roku 1897 a volbách roku 1901. Ve volebním období 1885–1891 se uvádí jako Kornel Mandyczewski, konzistorní rada, děkan a řeckokatolický farář, bytem Nadvirna.\n\nNa Říšské radě je po volbách v roce 1885 uváděn coby člen Polského klubu. V roce 1890 je ovšem již řazen do Rusínského klubu. V roce 1891 je řazen mezi rusínské poslance. Po volbách roku 1897 je označován jako umírněný Rusín. Stejně tak po volbách roku 1901.\n\nZemřel v dubnu 1914.\n\nJeho syn Ivan Mandyčevskyj (1854–1925) byl právník a politik.\n"}
{"id": "1149987", "url": "https://cs.wikipedia.org/wiki?curid=1149987", "title": "Edouard Peisson", "text": "Edouard Peisson\n\nEdouard (Édouard) Peisson) (7. března 1896, Marseille – 2. září 1963, Ventabren, Bouches-du-Rhône) byl francouzský námořní důstojník a spisovatel, autor dobrodružných příběhů pro dospělé čtenáře i pro děti a mládež.\n\nPeisson se narodil v jihofrancouzském přístavním městě Marseille. Otec byl novinářem a matka pocházela z rolnické rodiny. Moře jej zpočátku příliš nelákalo, teprve na gymnáziu se pod vlivem četby románů anglického spisovatele Josepha Conrada rozhodl, že se stane námořníkem. Přihlásil se na námořní školu a koncem roku 1914 absolvoval povinnou školní plavbu na lodi \"Madonna\". Během první světové války však byla škola zavřena a Peisson sloužil jako radista na obchodních lodích vozících zbraně a střelivo. Důstojnické a kapitánské zkoušky tak mohl složit až po skončení války.\n\nRoku 1924 byl při reorganizaci francouzského loďstva propuštěn a musel pracovat jako úředník na marseillské prefektuře. Tato práce jej neuspokojovala a tak začal psát dobrodružné příběhy z námořního prostředí. Roku 1934 z úřadu odešel a věnoval se jen literatuře. Byl členem Skupiny francouzských proletářských spisovatelů (Groupe des écrivains prolétariens de langue française), kterou roku 1932 založil Henry Poulaille a která si kladla za úkol psát pro široké lidové masy a tomu přizpůsobit způsob své tvorby.\n\nDo svých knih, kterých napsal téměř čtyřicet, vtělil svou lásku k moři. Při své tvorbě čerpal ze zkušeností, které získal na svých plavbách, na kterých důvěrně poznal život a mentalitu námořníků. Roku 1933 obdržel za svůj román \"Parti de Liverpool …\" (Vyplul z Liverpoolu …) cenu Francouzské akademie za nejlepší román od mladého spisovatele Prix Paul Flat, roku 1939 byl zvolen členem Marseillské akademie věd a umění a roku 1940 obdržel za svou knihu \"Le Voyage d'Edgar\" (Edgarova cesta) Velkou cenu Francouzské akademie za román (Grand prix du roman de l'Académie française).\n\n"}
{"id": "1149989", "url": "https://cs.wikipedia.org/wiki?curid=1149989", "title": "Masnice vodní", "text": "Masnice vodní\n\nMasnice vodní (\"Tillaea aquatica\") je drobná, nenápadná, bíle kvetoucí, tučnolistá, mokřadní bylina, jediný druh rodu masnice, který se v květeně České republiky vyskytuje. Přestože je v české krajině původním druhem, je velice vzácná a ohrožená vyhynutím.\n\nDruh je rozšířen po velkém, ale roztříštěném areálu. V Evropě se vyskytuje na jihu Skandinávie a na Britských ostrovech, v oblastech na sever od Alp a v evropské části Ruska. V Asii roste v Mongolsku, na Kamčatce, v Koreji, Japonsku a Severní Americe na východním i západním pobřeží.\n\nV České republice masnice vodní ve druhé polovině 20. století vymizela z většiny historických lokalit, které se nacházely v pahorkatinách až v podhůří. Dokázala přežít jen na několika izolovaných místech v okolí Třeboně a Náměště nad Oslavou. V okolních středoevropských státech již buď zcela vymizela nebo je na pokraji vymizení (Slovensko, Německo, Rakousko, Polsko).\n\nRoste na vlhkých, jinou vegetací nezarostlých místech podél vodních nádrží nebo toků, často i na bahnitých či písčitých dnech letněných rybníků. Nevadí ji kolísání vodní hladiny a může být i po jistou dobu zaplavena, květy se ale vytvoří a mohou být opyleny jen na vynořených částech.\n\nJednoletá nebo krátce vytrvalá, trsnatá, lysá, 1 až 5 cm vysoká rostlina vyrůstající ze svazčitého kořene. Načervenalé lodyhy jsou přímé, vystoupavé nebo poléhavé, hodně rozvětvené a v uzlinách schopné zakořenit. Jsou hustě porostlé křižmostojnými listy, bývají asi 6 mm dlouhé a 1 mm široké a mají krátkou pochvu. Jsou téměř přisedlé, dužnaté, po obvodě celistvé a na vrcholu hrotité.\n\nZ úžlabí listů na krátkých stopkách jednotlivě vyrůstají květy, které bývají zpravidla čtyřčetné. Drobné okvětní plátky jsou rozlišeny na kalich a korunu. Bílá nebo slabě načervenalá koruna, 1 až 1,2 mm velká, je asi dvakrát delší než špičatý kalich. V květu jsou ve dvou kruzích čtyři krátké tyčinky s intorzními prašníky, blizny dozrávají až po vyprázdnění prašníků. Květy se obvykle otvírají od července do září a bývají opylovány hmyzem, který pod semeníky nachází nektar. Ploidie druhu je 2n = 42.\n\nPlody jsou mnohosemenné měchýřky obsahující 6 až 16 hladkých semen. Za vlhka měchýřky nabobtnají, prasknou a 0,5 mm velká, eliptická semena jsou deštěm vyplavena a vodou zanesena do vlhkých prohlubní.\n\nRostliny se mohou rozšiřovat jak vegetativně, rozrůstáním trsů a oddenků nebo úlomky lodyh jež ve vlhkém prostředí snadno zakoření, tak i pohlavně semeny. Ta jsou roznášena vodou, nebo se s přilnavým bahnem dostanou na nohy či peří vodních ptáků a jsou šířena na velké vzdálenosti. Taktéž mohou být zavlékána lidmi nalepením na jejich obuv, nářadí či stroje. Semena ukrytá v bahnité půdě přečkávají po několik let a vyklíčí až s příchodem vhodných podmínek.\n\nMasnice vodní, bylina bez ekonomického významu, je ohrožená hlavně eutrofizací svého prostředí, která je důsledkem změn v hospodaření jak na loukách či zemědělské půdě, tak i na rybnících. Je proto chráněna vyhláškou „Ministerstva životního prostředí ČR č. 395/1992 Sb. ve znění vyhl. č. 175/2006 Sb. (§1)“ jako kriticky ohrožený druh, stejně tak je hodnocena i v „Červeném seznamu cévnatých rostlin České republiky (C1t)“.\n\n\n \n"}
{"id": "1149993", "url": "https://cs.wikipedia.org/wiki?curid=1149993", "title": "Bora Milutinović", "text": "Bora Milutinović\n\nVelibor \"Bora\" Milutinović (* 7. září 1944, Bajina Bašta) je bývalý srbský fotbalista a fotbalový trenér.\n\nSpolečně s brazilcem Perreirou je jediným trenérem, který vedl pět různých reprezentací na mistrovství světa, z toho čtyřikrát se mu podařilo postoupit ze základní skupiny.\n\nByl nejmladším z proslulé bratrské trojice. Jeho bratři nastupovali společně za Partizan Bělehrad. Nejstarší Miloš později trénoval mimo jiné turecký Beşiktaş nebo národní tým Jugoslávie, za který, jako jediný z bratrů nastoupil ve třiatřiceti mezistátních utkáních také jako hráč. Naproti tomu Milorad, ačkoli byl součástí národního týmu na MS 1958, k žádnému reprezentačnímu zápasu nenastoupil. Jejich otec byl zabit ve druhé světové válce, zatímco matka krátce po skončení války zemřela na tuberkulózu.\n"}
{"id": "1149995", "url": "https://cs.wikipedia.org/wiki?curid=1149995", "title": "Mieczysław Mniszek-Bużenin", "text": "Mieczysław Mniszek-Bużenin\n\nMieczysław Mniszek-Bużenin, též Mieczysław Bużenin Mniszek (??? – duben 1923 Krakov), byl rakouský šlechtic a politik polské národnosti z Haliče, na konci 19. století poslanec Říšské rady.\n\nByl plukovníkem rakouské armády.\n\nByl poslancem Říšské rady (celostátního parlamentu Předlitavska), kam usedl po doplňovacích volbách roku 1887 za kurii velkostatkářskou v Haliči. Slib složil 18. října 1887. Rezignace na mandát byla oznámena na schůzi 30. ledna 1889. Ve volebním období 1885–1891 se uvádí jako rytíř Miecislaus Mniszek von Buzenin, rytmistr a okresní starosta, bytem Žovkva.\n"}
{"id": "1150001", "url": "https://cs.wikipedia.org/wiki?curid=1150001", "title": "Edmund Mochnacki", "text": "Edmund Mochnacki\n\nEdmund Mochnacki (23. července 1836 Lvov – 11. května 1902 Lvov), byl rakouský právník a politik polské národnosti z Haliče, na konci 19. století poslanec Říšské rady a starosta Lvova.\n\nVystudoval práva na Lvovské univerzitě. Působil jako publicista a veřejný činitel. Od roku 1880 zasedal ve lvovské obecní radě, od roku 1885 byl prvním náměstkem starosty. V letech 1887–1896 potom zastával funkci starosty města Lvova. Mezi největší události jeho úřadování v čele haličské metropole bylo uspořádání zemské výstavy v roce 1894.\n\nByl i poslancem Říšské rady (celostátního parlamentu Předlitavska), kam usedl ve volbách roku 1885 za kurii obchodních a živnostenských komor v Haliči, obvod Lvov. Rezignace byla oznámena na schůzi 11. října 1887. Do parlamentu pak místo něj zasedl Stanisław Niemczynowski. Ve volebním období 1885–1891 se uvádí jako Edmund Mochnacki, rada zemského výboru a náměstek starosty Lvova, bytem Lvov. Na Říšské radě v roce 1885 je uváděn coby člen Polského klubu.\n\nZemřel v květnu 1902.\n"}
{"id": "1150013", "url": "https://cs.wikipedia.org/wiki?curid=1150013", "title": "Fed Cup 2016", "text": "Fed Cup 2016\n\nFed Cup 2016, oficiálně se jménem sponzora Fed Cup by BNP Paribas 2016, představoval 54. ročník ženské tenisové týmové soutěže ve Fed Cupu, největší každoročně pořádané kolektivní události v ženském sportu. Los se uskutečnil 3. června 2015 v pařížském muzeu Francouzské tenisové federace na Roland Garros. Do ročníku se zapojilo 102 týmů, o tři více než v předchozí sezóně.\n\nObhájkyněmi titulu z předešlého ročníku 2015 byly hráčky České republiky.\n\nPrvní kolo Světové skupiny se uskutečnilo mezi 6. a 7. únorem. Semifinále se odehrálo v polovině dubna. Finále mezi Francií a Českou republikou proběhlo 12. a 13. listopadu 2016 ve štrasburské hale Rhénus Sport. \n\nPátý titul z předešlých šesti ročníků vybojoval český tým ve složení Karolína Plíšková, Petra Kvitová, Barbora Strýcová a Lucie Hradecká a získal tak hattrick, první od roků 1993–1995, kdy soutěž vyhrálo Španělsko. Celkově si vítězný výběr připsal jubilejní desáté vítězství.\n\nČešky ve finále zdolaly Francii 3:2 na zápasy, když rozhodla až závěrečná čtyřhra, stejně jako ve třech předchozích utkáních české reprezentace. Jako druhé družstvo zvítězily bez zápasu odehraného na domácí půdě a zopakovaly svůj výkon ze sezóny 2011. Petra Kvitová se pátou trofejí stala nejúspěšnější českou reprezentantkou poté, co překonala čtyři vavříny Heleny Sukové. Petr Pála dosáhl jako první nehrající kapitán v historii Fed Cupu na pět titulů.\n\n\nČtyři týmy, které prohrály v 1. kole světové skupiny, se v baráži o Světovou skupinu 2017 utkaly se čtyřmi vítěznými družstvy z druhé světové skupiny. Hrálo se v polovině dubna 2016. Podle aktuálního žebříčku ITF byly čtyři nejvýše klasifikované týmy nasazeny.\n\nNěmecko se udrželo ve světové skupině pro rok 2017. Bělorusko, Španělsko a Spojené státy do této nejvyšší úrovně postoupily. Austrálie setrvala ve druhé světové skupině pro rok 2017 a Rusko, Itálie a Rumunsko do této druhé kvalitativní úrovně soutěže sestoupily.\nSvětová skupina II představovala druhou nejvyšší úroveň soutěže. Čtyři vítězné týmy z této fáze postoupily do barážových utkání o účast ve Světové skupině 2017 a na poražené čekala baráž o setrvání v této úrovni soutěže v následujícím ročníku.\n\n\nČtyři týmy, které prohrály v 1. kole druhé světové skupiny, se 16. a 17. dubna 2016 utkaly v baráži o druhou světovou skupinu se čtyřmi kvalifikanty z 1. skupin oblastních zón. Belgie a Ukrajina se k barážovým zápasům kvalifikovaly z evropsko-africké zóny, Tchaj-wan z asijsko-oceánské zóny a Argentina z americké zóny.\n\nSlovensko se udrželo ve druhé světové skupině pro rok 2017. Belgie, Tchaj-wan a Ukrajina do této druhé nejvyšší etáže soutěže postoupily. Argentina setrvala v regionální zóně pro rok 2017. Kanada, Polsko a Srbsko do této úrovně sestoupily.\n\n\n\n\n\n\n\n\n\n\n\n\n\n\n"}
{"id": "1150016", "url": "https://cs.wikipedia.org/wiki?curid=1150016", "title": "RAFK Rajhrad", "text": "RAFK Rajhrad\n\nRAFK Rajhrad (celým názvem: Rajhradský atleticko-fotbalový klub Rajhrad) je český fotbalový klub, který sídlí v Rajhradu na Brněnsku v Jihomoravském kraji. Založen byl roku 1919. Klubovými barvami jsou modrá a bílá. Od sezony 2018/19 hraje I. A třídu Jihomoravského kraje ve skupině „A“ (6. nejvyšší soutěž).\n\nNejvětším úspěchem klubu je účast ve 3. nejvyšší soutěži (naposled v ročníku 1952). V novodobé historii je největším úspěchem účast v 10 ročnících nejvyšší jihomoravské soutěže (1993/94 – 1997/98, 2001/02 – 2002/03 a 2011/12 – 2013/14), nejlepším umístěním je 8. místo v sezoně 1994/95.\n\nV sezoně 1999/00 klub vyhrál Jihomoravský župní pohár po finálovém vítězství nad Bedřichovem. V sezoně 2000/01 se tak poprvé účastnil celostátní pohárové soutěže, kde v 1. kole nestačil na divizní mužstvo FC Dosta Bystrc-Kníničky, kterému v neděli 23. července 2000 v Rajhradě podlehl 1:2 (poločas 0:2). Autorem prvního gólu Rajhradu v celostátní pohárové soutěži byl Jaroslav Janošek.\n\nTrénoval zde mj. olympijský vítěz Rostislav Václavíček. Za RAFK hrál mj. Pavel Černík, bývalý prvoligový hráč Zbrojovky Brno.\n\n\nV rajhradské kronice je tento zápis: \"„Na podzim roku 1919 založilo rajhradské studentstvo Rajhradský atleticko-fotbalový klub“\", zkratkou \"RAFK\". U zrodu klubu stáli Vladimír Janíček, Felix Rotter a Jan Krejčí. Prvním předsedou klubu byl Vladimír Janíček, pozdější okresní lékař.\n\nPrvní zápas sehráli rajhradští fotbalisté koncem srpna roku 1919. Nastoupili proti demobilizovaným chlapcům ze širokého okolí a prohráli 3:2. Hráči nastoupili v bílých košilích s černou pěticípou hvězdou na levé straně. U příležitosti 40. výročí klubu v roce 1959 bylo sehráno přátelské utkání s mužstvem československých internacionálů v čele se slavným fotbalovým brankářem Františkem Pláničkou. V Rajhradě též krátce existovalo vojenské mužstvo \"„Dukla Rajhrad“\".\n\nV neděli 16. června 1968 se žákovské družstvo probojovalo do žákovské ligy.\n\nZačínalo se na malém skromném hřišti \"„na Matlašce“\" naproti dnešnímu nádraží, kde se hrálo do roku 1924. V lednu 1925 byla na přímluvu inspektora drah Edmunda Adlera vyhotovena nájemní smlouva, jejíž platnost začala 7. května 1925. Na tomto hřišti – zvaném \"„Ve škarpě“\" – se poprvé hrálo 10. května 1925 s I. mužstvem FK Brno, v němž rajhradští zvítězili 5:0. Klub se v období 1925–1935 hospodářsky stabilizoval, rozšířil počet mužstev a začal se věnovat výchově mládeže. V září 1935 bylo vybudováno nové škvárové hřiště za továrnou Bytex (později Moravan), v těchto místech hraje RAFK do dnešních dní. Počátky nebyly lehké, až do roku 1944 bylo hřiště pravidelně postihováno záplavami řeky Svratky.\n\nAž do roku 1935 klub neměl žádné šatny, ani klubové zázemí. Využíval buď podloubí nedalekého železničního mostu, nebo prostory restaurace \"„U Bachmanů“\".\n\nV porevoluční době zde nastoupila i prvoligová mužstva Boby Brno a Petry Drnovice. Hřiště má rozměry 99×60 metrů.\n\n\nZdroj: \n\n\n\nZdroj: \n\nPoznámky:\n\nRAFK Rajhrad „B“ je rezervním mužstvem Rajhradu, které se pohybuje v okresních soutěžích. Patří ke stabilním účastníkům Okresní soutěže Brno-venkov – sk. A (9. nejvyšší soutěž).\n\n\nZdroj: \n\n\n\nZdroj: \n\n\n"}
{"id": "1150017", "url": "https://cs.wikipedia.org/wiki?curid=1150017", "title": "Stanisław Niemczynowski", "text": "Stanisław Niemczynowski\n\nStanisław Niemczynowski (1839 Lvov – 1924), byl rakouský podnikatel a politik polské národnosti z Haliče, na konci 19. století poslanec Říšské rady.\n\nProfesí byl krejčovským mistrem. Účastnil se jako kapitán polského lednového povstání roku 1863. Bojoval v cca 30 bitvách. V říjnu 1863 se vrátil do Lvova. Byl veřejně aktivní. Zasedal v obecní radě ve Lvově. Podílel se na založení průmyslového muzea ve Lvově. Předsedal řemeslnickému spolku.\n\nByl i poslancem Říšské rady (celostátního parlamentu Předlitavska), kam usedl v doplňovacích volbách roku 1887 za kurii obchodních a živnostenských komor v Haliči, obvod Lvov, poté co rezignoval Edmund Mochnacki. Ve volebním období 1885–1891 se uvádí jako Stanislaus Niemczynowski, krejčí, bytem Lvov.\n\nNa Říšské radě v roce 1890 je uváděn coby člen Polského klubu.\n"}
{"id": "1150024", "url": "https://cs.wikipedia.org/wiki?curid=1150024", "title": "Ksenofont Ochrymovyč", "text": "Ksenofont Ochrymovyč\n\nKsenofont Ochrymovyč, cyrilicí Ксенофонт Охримович, polsky Ksenofont Ochrymowycz (1846 Halyč – 4. ledna 1916 Lvov), byl rakouský politik ukrajinské (rusínské) národnosti z Haliče, na konci 19. století poslanec Říšské rady.\n\nNarodil se roku 1846 ve městě Halyč. Pocházel z rodiny řeckokatolického kněze. Střední školu studoval v Ternopilu a Stanislavově. Co se týče vyššího vzdělání, zdroje se rozcházejí. Některé uvádějí, že Vystudoval filozofii na Lvovské univerzitě. Podle jiných ale absolvoval Vídeňskou univerzitu, kde se naučil dobře německy.\n\nPo jistou dobu pak působil jako suplent na gymnáziu v Drohobyči. Coby pedagog zde působil od roku 1871 do roku 1876 a vyučoval ukrajinský jazyk a zeměpis. Mezi jeho žáky zde byl i pozdější významný ukrajinský spisovatel Ivan Franko. Pak opustil profesi pedagoga a věnoval se veřejné službě a politice. Byl starostou Drohobyče a členem tamního okresního výboru. Později působil i jako místodržitelský účetní rada. Zasedal jako poslanec Haličského zemského sněmu. Zemským poslancem byl ve volebních obdobích 1877–1882, 1883–1889, 1889–1895 a 1895–1901.\n\nOd konce 70. let se podílel na činnosti rusofilských spolků.\n\nByl poslancem Říšské rady (celostátního parlamentu Předlitavska), kam poprvé usedl ve volbách roku 1885 za kurii venkovských obcí v Haliči, obvod Stryj, Drohobyč atd. Mandát zde obhájil ve volbách roku 1891 i ve volbách roku 1897. Ve volebním období 1885–1891 se uvádí jako Xenophon Ochrymowitz, majitel nemovitostí a předseda pobočky venkovské banky, bytem Drohobyč. Do parlamentu se vrátil ještě ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 58. Rezignoval 6. dubna 1908. Do parlamentu místo něj usedl Vasyl Stefanyk.\n\nNa Říšské radě je po volbách v roce 1885 uváděn coby člen Polského klubu. V roce 1890 je ovšem již řazen do Rusínského klubu. V roce 1891 je řazen mezi rusínské poslance. Po volbách roku 1897 je označován jako umírněný Rusín. Patřil mezi umírněné maloruské poslance, kteří udržovali korektní vztahy s Poláky. Kvůli polarizaci polsko-rusínských vztahů už ve volbách roku 1901 nekandidoval a z politiky odešel. Při krátkém návratu do Říšské rady v roce 1907 je řazen mezi členy Ukrajinské strany.\n\nPo odchodu z parlamentu přijal funkci správce školního knižního skladu při lvovském místodržitelství. Zemřel v lednu 1916 po dlouhé a bolestivé nemoci.\n"}
{"id": "1150027", "url": "https://cs.wikipedia.org/wiki?curid=1150027", "title": "Mušlovský dolní rybník", "text": "Mušlovský dolní rybník\n\nMušlovský dolní rybník se nachází východně od Mikulova, asi 800 metrů severně od vsi Mušlov, podle které je pojmenován. Je asi 425 m dlouhý a 215 m široký na hrázi. Má protáhlý tvar. Leží na Mušlovském potoce pod Horním mušlovským rybníkem. Na jeho hrázi prochází modrá turistická značka. V jeho okolí se nacházejí vinice.\n"}
{"id": "1150029", "url": "https://cs.wikipedia.org/wiki?curid=1150029", "title": "Jan Orzechowski", "text": "Jan Orzechowski\n\nJan Orzechowski (1827 Łazy – 7. června 1916 Łazy), byl rakouský politik polské národnosti z Haliče, na konci 19. století poslanec Říšské rady.\n\nByl synem venkovského kováře. Rodiče měli malé hospodářství. Byl aktivní veřejně a politicky. Ještě před vznikem organizovaného rolnického hnutí byl jedním z několika rolnických zástupců v parlamentu.\n\nByl i poslancem Říšské rady (celostátního parlamentu Předlitavska), kam usedl ve volbách roku 1885 za kurii venkovských obcí v Haliči, obvod Bochnia, Brzesko atd. Ve volebním období 1885–1891 se uvádí jako Johann Orzechowski, majitel hospodářství, bytem Gorzków. Patřil mezi méně aktivní poslance.\n\nNa Říšské radě je po volbách v roce 1885 uváděn coby člen Polského klubu.\n\nV roce 1889 neúspěšně kandidoval i na Haličský zemský sněm. Když v roce 1895 vznikla Polská lidová strana, byl na jejím ustavujícím sjezdu v Rzeszówě zvolen do výkonného výboru. Vzhledem k vysokému věku již ale nebyl výrazněji aktivní.\n"}
{"id": "1150030", "url": "https://cs.wikipedia.org/wiki?curid=1150030", "title": "Mušlovský horní rybník", "text": "Mušlovský horní rybník\n\nMušlovský dolní rybník se nachází východně od Mikulova, asi 1235 m metrů severně od vsi Mušlov, podle které je pojmenován. Má kruhový tvar průměru 180 m. Leží na Mušlovském potoce, který ho plní ze severu a pod hrází pokračuje do Mušlovského dolního rybníka. Je to chovný rybník, v jehož blízkosti se nachází ovčí farma a přírodní památka Kienberg.\n"}
{"id": "1150040", "url": "https://cs.wikipedia.org/wiki?curid=1150040", "title": "Dušan Makavejev", "text": "Dušan Makavejev\n\nDušan Makavejev (13. říjen 1932, Bělehrad, Srbsko – 25. ledna 2019, Bělehrad) byl srbský filmový režisér. \n\nVystudoval psychologii a poté i filmovou režii. Začínal dokumentárními snímky a dokumentární styl se později prolnul i do jeho hraných filmů. Svým debutem \"Člověk není pták\" (\"Čovek nije tica\") se přihlásil k tzv. jugoslávské černé vlně. Oceňovaný byl i jeho druhý film \"Milostný příběh\" (\"Ljubavni slučaj ili tragedija službenice P.T.T.\"), snímek \"Nevinnost bez ochrany\" (\"Nevinost bez zaštite\") získal dokonce Stříbrného medvěda na festivalu v Berlíně. <br>\nV roce 1971 však jugoslávské úřady šokoval erotickým filmem \"W.R. - mysteria organismu\" (\"W.R. - Misterije organizma\"), věnovaný mimo jiné životu psychoanalytika Wilhelma Reicha, který byl záhy po premiéře zakázán. Film se stal nicméně díky tomuto skandálu nejvýraznějším symbolem černé vlny. Makavejev poté odešel do exilu v Kanadě. I zde však čelil odporu vůči explicitním sexuálním a perverzním scénám ve svých filmech, zejména ve snímku \"Sweet Movie\" z roku 1974. Uhlazenějšími byly filmy \"Montenegro\" a \"The Coca-Cola Kid\".\n"}
{"id": "1150041", "url": "https://cs.wikipedia.org/wiki?curid=1150041", "title": "Valdštejnská alej", "text": "Valdštejnská alej\n\nValdštejnská alej vede od zámku v Zahrádkách směrem na jih k Novozámecké bažantnici a Žižkovu vrchu se zámkem Vítkovcem (Vřískem). Podle tradice bylo stromořadí založeno v 17. století z popudu Albrechta z Valdštejna. Lipová alej v délce téměř dva kilometry je trvale udržovaná.\n\nKdyž Albrecht z Valdštejna získal Nový zámek (Neuschloss, později nazývaný Zámek Zahrádky) jako konfiskát nedlouho po bitvě na Bílé Hoře, nechal zámek přestavět, vysadit park a dlouhou lipovou alej. Některými autory (Daniel 2006) je uváděna existence aleje již v roce 1622. V aleji se vyskytují stromy různého stáří, věk nejstarších asi 20 lip je odhadován na 250 let.\n\nV roce 2012 byla zřízena Evropsky významná lokalita Natura 2000 Zahrádky u České Lípy. Lokalita zahrnuje jednak zámecký park a také alej. Byla označena kódem 5775. V roce 2013 byla vyhlášena novou přírodní památkou Libereckého kraje pod označením Zahrádky u České Lípy. Důvodem byla ochrana brouka páchníka hnědého, který se vyskytuje v dutinách stromů s množstvím trouchnivějícího dřeva. \n\nS využitím dotace z Operačního programu Životní prostředí byla alej v roce 2014 ošetřena. U 215 stromů byl proveden zdravotní řez, k mnoha mohutným stromům byla instalována bezpečnostní vazba. Náklady 1,04 milionů korun se podařilo z větší části pokrýt dotací.\n\nAlej spojuje zámek s Novozámeckou bažantnicí. Na modře pásovými značkami KČT vyznačené trase je starý Barbořin kamenný most z roku 1836 (památkově chráněn od roku 1958), na němž stávaly barokní sochy sv. Barbory a sv. Jana Nepomuckého. Sochy byly kvůli havarijnímu stavu mostu přemístěny do zámeckého parku v Zahrádkách. Před Barbořiným mostem na odbočce u zaniklé cesty ke kostelu sv. Barbory stával v minulosti hostinec \"Lindenschänke\". Turistická trasa pak pokračuje dál kolem rybníka Velká Komora, sádek a skalní tvrze Jiljov až do městyse Holany.\n\n"}
{"id": "1150043", "url": "https://cs.wikipedia.org/wiki?curid=1150043", "title": "Děvečka (opera)", "text": "Děvečka (opera)\n\nDěvečka (v ukrajinském originále ) je opera o třech dějstvích a pěti obrazech ukrajinského skladatele Mychajla Ivanovyče Verykivského. Libreto napsal ukrajinský básník Kosť Herasymenko (1907–1942) na námět stejnojmenné povídky Tarase Ševčenka. Operu nastudovalo poprvé kyjevské operní divadlo (Státní akademické divadlo opery a baletu USSR) v době druhé světové války a uvedlo ji ve svém evakuačním působišti v Irkutsku 15. listopadu 1943.\n\nVerykivskyj napsal před \"Děvečkou\" dvě opery: komickou \"Nebeské činy\" (1931) a rozsáhlejší operu \"Setník\" na námět z díla Tarase Ševčenka, poprvé provedenou roku 1939. Vedle toho získal v průběhu 20. a 30. let bohaté zkušenosti jako sbormistr, operní dirigent, autor hudby k filmům a divadelním hrám i tvůrce prvního ukrajinského baletu \"Pan Kaňovskyj\" (1930). I k \"Děvečce\", podobně jako k \"Setníkovi\", bylo vnějším podnětem Ševčenkovo jubileum roku 1939. Skladatel si koncipoval libreto zprvu sám, ale v jeho koncepci bylo nutné doplnit druhý obraz, ve kterém se hlavní hrdinka z lásky ke svému nepřiznanému synovi přihlásí do služby k jeho osvojitelům jako děvečka – v Ševčenkově díle je tato skutečnost jen zmíněna. Verykivskyj se proto obrátil na svého zetě, básníka Kostě Herasymenka, který mu pak upravil celé libreto. Verykivskyj před vypuknutím války dokončil klavírní operu v klavírním výtahu a předložil ji kyjevskému divadlu, ale válka učinila nastudování nemožným a skladatel operu odložil. Druhou světovou válku trávil v evakuaci v Ufě, když se kyjevské operní divadlo, působící tehdy v Irkutsku, rozhodlo \"Děvečku\" přece jen uvést (i díky inscenační nenáročnosti). Verykivskyj dílo rychle instrumentoval a účastnil se jejího nastudování.\n\nIrkutská premiéra \"Děvečky\" na sklonku roku 1943 byla nejvýznamnějším počinem kyjevského divadla v době jeho válečné evakuace. Dirigentem byl Veniamin Tolba, režisérem Volodymyr Manzij a scénu navrhl Oleksandr Chvostenko-Chvostov. K úspěchu díla přispěla velice první představitelka titulní hrdinky, legendární Marija Ivanivna Lytvynenko-Wohlgemut, která dojímala diváky k slzám. Jejímu pojetí hrdinky jako silné osobnosti kontrastovalo měkčí, lyričtější pojetí alternující Zoji Mychajlivny Hajdaj. Jejího syna Marka hrál Viktor Petrovyč Boryščenko, jeho adoptivní rodiče Trochyma a Nasťu Ivan Serhijovyč Patoržynskyj, další z legend ukrajinské opery, a O. Symeonova, Markovu snoubenku Katrju zpívala N. Kotyševa.\n\nVerykivského \"Děvečka\" si získala okamžitou oblibu. Klasický ševčenkovský námět ji uchránil od ideologického znetvoření a pro diváky byl lyrický a dojemný (až sentimentální) námět ve spojení s hojným využitím lidových nápěvů (například písně \"Oj, u poli ta tuman, dymno\", jejíž melodie tvoří hlavní téma předehry) atraktivní protiváhou hrdinských témat, jež ve stalinském období převládala. Námětově navazuje na oblíbenou operu \"Kataryna\" Mykoly Arkase, se kterou \"Děvečku\" vedle námětu na báseň Tarase Ševčenka spojuje koncentrace na hlavní ženskou hrdinku, téma chudoby a osudu svobodných matek, vážný děj a sklon k sentimentalitě, ale také bohaté využití folklóru k charakterizaci vesnického prostředí. Z hudebního hlediska byl však Verykivskému vzorem spíše významný skladatel a folklorista Mykola Leontovyč (Verykivskyj byl dlouholetým předsedou Leontovyčovy společnosti).\n\nKyjevské divadlo se v roce 1944 přesouvalo v týlu fronty a hrálo \"Děvečku\" na různých místech. Na podzim 1944 se navrátilo do svého působiště a představením \"Děvečky\" 28. října zahájilo svou první sezónu po návratu. Opera se stala jednou z nejoblíbenějších v jeho repertoáru těchto let a brzy ji převzala i další divadla. Již v květnu 1945 ji uvedlo operní divadlo v Charkově jako druhou inscenaci po znovuotevření po \"Ivanu Susaninovi\" (dirigent V. Piradov, režie V. Budnevyč, scéna I. Nazarov). Ve Lvově ji inscenovali dirigent M. Brahinskyj, režisér V. Manzij a scénograf P. Jeršov.\n\nDo doněckého divadla \"Děvečka\" dorazila až roku 1961, při příležitosti Ševčenkova jubilea. Skladatel pro tuto příležitost v letech 1959–1960 své dílo revidoval. Dirigoval K. Abdullajev, režii měl K. Cimbal a scénu navrhl B. Kupenko. Na doněcké premiéře 10. března 1961 byl přítomen I Verykivskyj, které následujícího roku zemřel. Nedožil se tedy již filmového zpracování své opery, které roku 1963 natočil režisér Serhij Lyseckyj.\n\nNová inscenace v kyjevském operním divadle byla nastudována v roce 1984. Sté výročí skladatelova narození roku 1996 divadlo oslavilo jen koncertním provedením.\n\nRoku 1967 vydalo nakladatelství Muzyčna Ukrajina klavírní výtah opery.\n\n(1. obraz) Chudá dívka Hanna byla svedena a opuštěna vojákem. Aby unikla hanbě, prodává své malé dítě staršímu, zámožnému a bezdětnému selskému páru, Trochymovi a Nastě.\n\n(2. obraz) Hanna se vrátila ke své rodině, cítí se v ní však sama a zoufale touží po svém dítěti, synu Markovi.\n\n(3. obraz) Marko dorostl a chystá se ženit. Hanna, aby mu byla nablízku, se dala najmout jako děvečka na statek Markových osvojitelů.\n\n(4. obraz) Marko slaví svatbu s Katrjou. Hanna prožívá chvíle největšího štěstí, ale také lítosti, že se ke svému synovi nemůže přiznat.\n\n(5. obraz) Teprve v hodině smrti Hanna Markovi prozrazuje, že je jejím synem. Když ji Marko poprvé osloví „maminko“, již jej Hanna neslyší.\n"}
{"id": "1150044", "url": "https://cs.wikipedia.org/wiki?curid=1150044", "title": "Józef Popowski", "text": "Józef Popowski\n\nJózef Popowski, pseudonym Eugeniusz Nowina (1841 Zalyvanščyna – 24. června 1910 Krakov), byl polský povstalec, později rakouský politik z Haliče, na přelomu 19. a 20. století poslanec Říšské rady.\n\nNarodil se na Volyni v tehdejší Ruské říši. Jeho otec zde byl bohatým statkářem. Nenavštěvoval střední školu, vzdělání získal doma. Pak složil zkoušky a v letech 1858–1861 studoval na univerzitě v Kyjevě (fyzicko-matematická fakulta). Už během vysokoškolských studií byl členem studentských politických spolků. Po smrti otce převzal správu rodinného statku a neúspěšně se snažil o podnikání v cukrovarnictví. V roce 1861 odešel do Francie, kde se chtěl věnovat vojenské kariéře a zapsal se na školu École d'application d'état-major v Paříži. Udržoval kontakty s generálem Józefem Wysockim. Ve Francii zůstal až do vypuknutí polského lednového povstání v roce 1863, kdy odešel do Kyjeva. Povstalecký výbor ho pověřil organizováním ozbrojeného odporu v Kyjevské gubernii. 26. března 1863 byl ovšem zatčen ruskými úřady a odsouzen k smrti. Rozsudek byl následně zmírněn na doživotní vězení a nucené práce. Dva roky byl držen v kyjevské pevnosti, pak dalších sedm let strávil ve vyhnanství na Sibiři. Následně byl amnestován, od roku 1871 musel po dva roky žít v Permu pod policejním dohledem. Potom se přestěhoval do Rakouska-Uherska. Byl literárně činný a pod pseudonymem Eugeniusz Nowina se vyslovoval pro loajální postoj Poláků k rakouskému státu. V roce 1875 složil kadetské zkoušky a vstoupil do rakousko-uherské armády. Navštěvoval vojenskou školu a byl povýšen na rytmistra. V roce 1885 z armády odešel. V roce 1897 se stal majorem v záloze v 3. zeměbraneckém hulánském regimentu.\n\nOd roku 1892 do roku 1895 byl poslancem Haličského zemského sněmu za kurii venkovských obcí, obvod Wadowice.\n\nByl i poslancem Říšské rady (celostátního parlamentu Předlitavska), kam usedl ve volbách roku 1885 za kurii venkovských obcí v Haliči, obvod Wadowice, Myślenice atd. Mandát zde obhájil ve volbách roku 1891. Ve volbách roku 1897 uspěl za kurii velkostatkářskou, stejně jako ve volbách roku 1901. Ve volebním období 1885–1891 se uvádí jako Josef Popowski, c. k. rytmistr, bytem Krakov. V parlamentu rozhodně odmítal panslavismus a kritizoval ruské ambice ve střední Evropě. V červnu 1891 odmítl proruské výroky českých politiků (Jan Vašatý) s tím, že Poláci jsou hrdí na své národní cítění, ale panslavismus nestojí \"za fajfku tabáku\" (odkaz na podobně formulovaný starší výrok Eduarda Grégra, který se ovšem týkal českého státního práva). Napsal řadu politických spisů.\n\nNa Říšské radě je po volbách v roce 1885 uváděn coby člen Polského klubu. Coby kandidát Polského klubu je uváděn i po volbách roku 1891. Roku 1897 byl oficiálním kandidátem polského volebního výboru. I ve volbách roku 1901 uspěl za Polský klub.\n\nZemřel v červnu 1910.\n"}
{"id": "1150053", "url": "https://cs.wikipedia.org/wiki?curid=1150053", "title": "FC Veselí nad Moravou", "text": "FC Veselí nad Moravou\n\nFootball Club Veselí nad Moravou je moravský fotbalový klub z Veselí nad Moravou na Hodonínsku, který byl založen roku 1928 jako \"Sportovní odbor Orel Veselí nad Moravou\". Od sezony 2018/19 hraje I. A třídu Jihomoravského kraje (6. nejvyšší soutěž).\n\nNejvětším úspěchem klubu je účast v 18 ročnících Divize D (1969/70 – 1979/80 a 1991/92 – 1997/98), z čehož tři ročníky (1977/78 – 1979/80) byly třetiligové. Nejlepším umístěním je 5. místo ze sezony 1977/78.\n\nFotbalový klub byl založen roku 1928 jako \"Sportovní odbor Orel Veselí nad Moravou\". V roce 1953 došlo k roztříštění činnosti na 3 oddíly: \"DSO Lokomotiva\", \"DSO Jiskra\" a \"DSO Slovan\". Jiskra a Slovan byly roku 1956 sloučeny pod Lokomotivu. V sezoně 1963/64 se klubu podařilo poprvé zvítězit v Okresním přeboru Hodonínska, což znamenalo první účast v krajských soutěžích.\n\nPoté, co se v sezoně 1966/67 (oficiálně od 1. ledna 1967) staly patronátním podnikem oddílu \"Jihomoravské trubkárny a tažírny\", došlo k prudkému nárůstu výkonnosti. Ve třech po sobě jdoucích sezonách klub postoupil o třídu výše. Na konci jara 1967 slavil vítězství v I. B třídě Jihomoravské oblasti – sk. C a historický postup do I. A třídy. Hned v ročníku 1967/68 oddíl triumfoval v I. A třídě Jihomoravské oblasti – sk. B a postoupil poprvé do nejvyšší krajské (oblastní) soutěže. Na premiérové utkání v nejvyšší jihomoravské soutěži se přes nepřízeň počasí přišlo podívat 1 200 diváků, kteří však nebyli zklamáni, Veselí nad Moravou porazilo Šlapanice 5:1 brankami B. Smištíka (2), F. Turzíka (2) a F. Bílka. Ročník se veselským vydařil a jako nováček se umístili na 2. místě, což vzhledem k reorganizaci soutěží od ročníku 1969/70 znamenalo přesun do divizní soutěže pro ročník 1969/70. V úvodním divizním střetnutí veselští doma přetlačili Sigmu Olomouc 4:3, střelcem první branky Veselí nad Moravou v divizi byl Stanislav Alt.\n\nVe čtvrtek 9. dubna 1970 se ve Veselí nad Moravou hrálo utkání mezi domácími a reprezentací ČSR (výběr Čech a Moravy). Reprezentanti zvítězili 4:1 (2:0), branky stříleli Stratil (3) a Žalud – za domácí Bílek. Utkání řídil sudí Kucman. Zápas sloužil jako příprava na sobotní přátelské mezinárodní utkání s výběrem Horního Rakouska.\n\nOd sezony 1977/78 až do 1980/81 byla Divize D jednou ze skupin 3. nejvyšší soutěže.\n\nV sezoně 2009/10 veselští sestoupili z I. A třídy a po 43 letech se vrátili do I. B třídy. Od sezony 2015/16 hráli opět v I. A třídě Jihomoravského kraje, kterou v sezoně 2016/17 vyhráli a postoupili do Přeboru Jihomoravského kraje.\n\nSoučasný stadion byl slavnostně otevřen 28. října 1957 utkáním s prvoligovým týmem TJ Rudá hvězda Brno (za RH Brno nastoupil mj. Josef Břečka ze Zarazic). Jeho kapacita je 2 500 diváků, z toho je 100 míst k sezení. Rozměry hrací plochy jsou 103×66 metrů.\n\n\nPoznámky:\n\nFC Veselí nad Moravou „B“ byl rezervním týmem Veselí nad Moravou, který naposled startoval v sezoně 2013/14 v nejnižší soutěži na Hodonínsku (10. nejvyšší soutěž).\n\n"}
{"id": "1150054", "url": "https://cs.wikipedia.org/wiki?curid=1150054", "title": "Maurycy Rosenstock", "text": "Maurycy Rosenstock\n\nMaurycy Rosenstock, též Moriz Rosenstock nebo Moritz von Rozstocki-Rosenstock (21. února 1856 Skałat – 10. srpna 1916 Vídeň-Hietzing), byl rakouský politik z Haliče židovského původu, hlásící se k polské národnosti, na konci 19. století poslanec Říšské rady.\n\nOd roku 1873 studoval univerzitu. Absolvoval práva na Vídeňské univerzitě. Pak se věnoval správě svého statku ve Skałatu. Po delší dobu byl členem okresního zastupitelstva a okresním starostou.\n\nZasedal jako poslanec Haličského zemského sněmu.\n\nByl i poslancem Říšské rady (celostátního parlamentu Předlitavska), kam usedl doplňovacích volbách roku 1886 za kurii obchodních a živnostenských komor v Haliči, obvod Brody. Nastoupil 5. dubna 1886 místo Nathana Kallira. Mandát zde obhájil ve volbách roku 1891 a volbách roku 1897. Ve volebním období 1885–1891 se uvádí jako Dr. Moriz Rosenstock, statkář, bytem Skałat.\n\nByl orientován konzervativně. Na Říšské radě je v roce 1887 uváděn coby člen Polského klubu. Coby kandidát Polského klubu je uváděn i po volbách roku 1891. Roku 1897 byl oficiálním kandidátem polského volebního výboru. V zákonodárných sborech se zaměřoval na hospodářskou tematiku. Patřil mezi aktivní poslance.\n\nKoncem 90. let onemocněl a stáhl se z politického dění. Zemřel v srpnu 1916.\n"}
{"id": "1150059", "url": "https://cs.wikipedia.org/wiki?curid=1150059", "title": "Gustaw Roszkowski", "text": "Gustaw Roszkowski\n\nGustaw Roszkowski (7. dubna 1847 Serniki – 7. dubna 1915 Vídeň) byl rakouský právník, vysokoškolský pedagog a politik polské národnosti z Haliče, na konci 19. a počátkem 20. století poslanec Říšské rady.\n\nVysokou školu studoval ve Varšavě, Jeně a Heidelbergu. Pak se stal advokátem ve Varšavě. Později působil v Rakousku-Uhersku. Byl docentem na Jagellonské univerzitě v Krakově, následně po 35 pět let byl profesorem na Lvovské univerzitě, kde vyučoval právo. Zasedal ve státní železniční radě. Měl titul dvorního rady. Byl členem obecní rady ve Lvově.\n\nZasedal jako poslanec Haličského zemského sněmu.\n\nByl i poslancem Říšské rady (celostátního parlamentu Předlitavska), kam usedl v doplňovacích volbách roku 1890 za kurii městskou v Haliči, obvod Sambir, Stryj atd. Nastoupil 25. dubna 1890 místo Otto Hausnera. Mandát zde obhájil v řádných volbách roku 1891, volbách roku 1897 a volbách roku 1901. Po volbách roku 1907, poprvé konaných podle všeobecného a rovného volebního práva, v parlamentu nezasedl, ale do Říšské rady nastoupil v doplňovacích volbách 7. září 1908 poté, co zemřel poslanec Godzimir Małachowski. Byl zvolen za obvod Halič 01. Ve volebním období 1885–1891 se uvádí jako Dr. Gustav Roszkowski, statkář, bytem Skałat.\n\nNa Říšské radě je v roce 1891 uváděn coby člen Polského klubu. Roku 1897 byl oficiálním kandidátem polského volebního výboru. Stejně tak v roce 1901. Členem Polského klubu byl i po volbách roku 1908.\n\nByl členem mezinárodní mírové organizace v Haagu. Měl úzké a přátelské vztahy s českými politiky. Zemřel v dubnu 1915.\n"}
{"id": "1150060", "url": "https://cs.wikipedia.org/wiki?curid=1150060", "title": "Julia Stěpanovová", "text": "Julia Stěpanovová\n\nJulia Stěpanovová, za svobodna Rusanovová (; ) je ruská atletka, běžkyně na středních tratích. Je mistryní sportu Ruska mezinárodní třídy.\n\nJulia Stěpanovová vyrůstala v Kursku. Se závodním během začala ve čtrnácti letech. V sedmnácti letech ji potom její trenér Vladimír Mochněv nabídl nedovolené dopingové prostředky, EPO a steroidy.\n\nMezinárodní asociace atletických federací ([IAAF) 15. února 2013 oznámila, že sportovkyni diskvalifikovala kvůli „nesrovnalostem v biologickém pasu“ a všechny dosažené výsledky počínaje 3. březnem 2011 anulovala. Zákaz startu vypršel začátkem roku 2015.\n\nV roce 2014 se společně s manželem Vitalijem Stěpanovem, bývalým zaměstnancem Ruské antidopingové agentury RUSADA, objevila v německé televizi Das Erste v dokumentu Hajo Seppelta . Oba prohlásili, že ruští atletičtí funkcionáři prodávali za 5% atletových příjmů zakázané prostředky a ve spolupráci s dopingovými komisaři falšovali výsledky testů. Mluvčí prezidenta Vladímira Putina ji nazval Jidášem.\n\nV roce 2016 jí Mezinárodní asociace atletických federací ([IAAF) umožnila startovat na Olympijských hrách 2016 v Riu jako neutrální sportovkyni, ačkoliv ruští atleti byli na základě vyšetřování Světové antidopingové agentury (WADA) z olympijských her vyřazeni.\n\nV roce 2009 se provdala za Vitalije Stěpanova v listopadu 2013 se jim narodil syn. Nyní používá příjmení Stěpanovová. Společně se svým manželem a synem se trvale odstěhovali do Německa v prosinci 2014. Manželé odmítli zprávy z ruských médií, podle kterých měli požádat o politický azyl v Kanandě. V roce 2016 žili ve Spojených státech amerických.\n\n"}
{"id": "1150062", "url": "https://cs.wikipedia.org/wiki?curid=1150062", "title": "Taktické křídlo Otto Smika Sliač", "text": "Taktické křídlo Otto Smika Sliač\n\nTaktické křídlo generálmajora Otto Smika (slov. \"Taktické krídlo Otta Smika Sliač\") Vzdušných sil Slovenské republiky je letecké křídlo sídlící na letecké základně Sliač. Ve funkci velitele křídla je od roku 2010 ustanoven plukovník gšt. Ing. Vladimír Lisý.\n\nPodle vlastní webové stránky je jejich \"\"primárním posláním zajišťovat nepřetržitou obranu a ochranu vzdušného prostoru Slovenské republiky a vzdušného prostoru Aliance.\"\"\n\nÚkoly křídla\n\nTaktické křídlo Otta Smika disponuje touto leteckou techniku\n\nV lokalitě Tri Duby vzniklo letiště ve 30. letech 20. století. K 1. září 1937 byla na letiště nastěhována první letecká posádka. Během slovenského národního povstání z letiště operovala kombinovaná letka pod velením nadporučíka Mikuláše Šingloviče a První československý samostatný stíhací letecký pluk pod velením štábního kapitána Františka Fajtla. Z útvarů bojujících v SNP vznikl k 1. říjnu 1949 Vojenský útvar 1105. K 1. lednu 1993 vznikla základna, kde sídlil 1. stíhací letecký pluk vzdušných sil Slovenské republiky. Základna nese od 28. srpna 2002 jméno slovenského letce ve službách 127. britské stíhací perutě, generálmajora Otto Smika. Od 1. ledna 2006 křídlo plní úkoly integrované vzdušné obrany Aliance.\n\nPo dvouleté rekonstrukci se křídlo koncem září 2010 vrátilo na domovské letiště Sliač. Během rekonstrukce bylo křídlo dislokované na letišti Malacky-Kuchyňa. Stěhování začalo přeletem letadel L-39 Albatros z Malacek 15. července 2010. Prvním pilotem, který přistál na zrekonstruovaném letišti, byl por. Mário Nedelka, nejmladší pilot křídla, jako symbol budoucnosti.\n\nDne 15. června 2011 byla na letišti Sliač obnovena i civilní doprava. K 1. září 2015 bylo křídlo přejmenováno ze smíšeného křídla na Taktické křídlo Otto Smika Sliač.\n\n"}
{"id": "1150064", "url": "https://cs.wikipedia.org/wiki?curid=1150064", "title": "Radomir Putnik", "text": "Radomir Putnik\n\nRadomir Putnik (24. leden 1847, Kragujevac - 7. květen 1917, Nice) byl srbský voják, velitel vojsk Srbského království za první světové války.\nV letech 1861-1866 vystudoval vojenskou dělostřeleckou školu v Bělehradě. Během rusko-turecké války (1876-1878) bojoval u Niše, Vranje a Gniplanje, na straně Rusů. Poté studoval na vojenské akademii v carském Rusku a následně byl jmenován velitelem podunajské divize srbské armády. V roce 1884 se stal členem generálního štábu, roku 1886 náčelníkem jeho zpravodajského oddělení, 1888 náčelníkem operačního oddělení, v roce 1889 zástupcem náčelníka generálního štábu, 1903 náčelníkem generálního štábu. Ve stejném roce, po opětovném nástupu dynastie Karadjordjevičů na srbský trůn, se začal věnovat i politice – v letech 1904-1908 byl ministrem války. V roce 1912 začaly balkánské války, v průběhu té první zvítězil u Kumanova a Monastyru, za což byl jmenován vojvodou (polním maršálem). Za druhé balkánské války v roce 1913 zvítězil v bitvě u Bregalnice.\n\nPo vypuknutí první světové války velel srbské armádě v obranných bojích proti rakousko-uherské armádě. Byl raněn a takto absolvoval náročný ústup přes Albánii v zimě 1915. Odtud byl převezen do francouzské nemocnice, ale v roce 1917 na následky zranění zemřel. Jeho pozůstatky byly do Srbska dopraveny roku 1926.\n"}
{"id": "1150066", "url": "https://cs.wikipedia.org/wiki?curid=1150066", "title": "Vicarage Road", "text": "Vicarage Road\n\nVicarage Road je fotbalový stadion, nacházející se ve městě Watford v Anglii. Je domovem fotbalového klubu Watford FC, který zde hraje od roku 1922, kdy byl stadion postaven. Po poslední přestavbě v létě 2015 je současná kapacita 21 577 diváků.\n\nStadion je od roku 1922 domácím působištěm Watfordu FC, který se sem přestěhoval ze starého Cassio Road. Stadion byl slavnostně otevřen 30. srpna 1922 Charlesem Healeym z Benskins Brewery při inauguračním zápase proti Millwallu FC. Stadion byl v minulosti také domovem různých sportovních celků. V letech 1991–1993 zde působil poloprofesionální fotbalový klub Wealdstone FC. Od roku 1997 zde působil ragbyový klub Saracens FC, který se až v roce 2013 přestěhoval na vlastní stadion Allianz Park.\n\n"}
{"id": "1150069", "url": "https://cs.wikipedia.org/wiki?curid=1150069", "title": "Ivo Lošťák", "text": "Ivo Lošťák\n\nIvo Lošťák (* 19. června 1970) je bývalý český fotbalista, obránce.\n\nZačínal v Lokomotivě Olomouc, v žákovském věku přestoupil do Sigmy. V československé lize hrál za SK Sigma Olomouc. Nastoupil v 5 prvoligových utkáních, neskóroval. Na podzim 1992 zasáhl do 3 utkání Poháru UEFA.\n\nVe druhé lize odehrál přes 250 zápasů, vstřelil 23 branky. Nastupoval za 1. SC Znojmo (5 branek), ČSK Uherský Brod (33 starty / 4 branky) a 1. HFK Olomouc (209 / 14).\n\n\n"}
{"id": "1150071", "url": "https://cs.wikipedia.org/wiki?curid=1150071", "title": "Ján Hoffman", "text": "Ján Hoffman\n\nJán Hoffman (8. dubna 1945–1968) byl slovenský fotbalista, záložník. Spáchal sebevraždu věku 23 let – při turné Slovanu v italské Perugii vyskočil z třetího poschodí.\n\nV československé lize hrál za Slovan Bratislava. Nastoupil ve 3 ligových utkáních. Gól v lize nedal.\n\n\n"}
{"id": "1150075", "url": "https://cs.wikipedia.org/wiki?curid=1150075", "title": "Matěj Bekeský", "text": "Matěj Bekeský\n\nMatěj Bekeský (11. ledna 1924, Békéscsaba – 13. března 2013) byl český fotbalista a fotbalový trenér.\n\nV československé lize hrál za SK Baťa Zlín. Gól v lize nedal.\n\nV sezóně 1969/70 trénoval v lize TJ Gottwaldov, se kterým v roce 1970 vyhrál Československý pohár.\n\n\n"}
{"id": "1150078", "url": "https://cs.wikipedia.org/wiki?curid=1150078", "title": "Wasserburg am Inn", "text": "Wasserburg am Inn\n\nWasserburg am Inn je město v německé spolkové zemi Bavorsko, v zemském okrese Rosenheim ve vládním obvodu Horní Bavorsko.\n\nV roce 2014 zde žilo 12 499 obyvatel.\n\nMěsto leží na řece Inn. Sousední obce jsou: Babensham, Edling, Eiselfing, Griesstätt a Soyen.\n\n"}
{"id": "1150081", "url": "https://cs.wikipedia.org/wiki?curid=1150081", "title": "Għargħur", "text": "Għargħur\n\nGħargħur () je městečko v severním regionu Malty. Rozkládá se na vršku mezi dvěma údolími. V městském znaku je na stříbrném štítu červená hvězda nad červeným trojúhelníkem. Latinské motto odkazuje na fakt, že město je jedním z nejvýše položených sídel na Maltě.\n"}
{"id": "1150085", "url": "https://cs.wikipedia.org/wiki?curid=1150085", "title": "RDS-1", "text": "RDS-1\n\nRDS-1 ( ; «изделие 501» - produkt \"501\"; атомный заряд «1-200» - atomový náboj \"1-200\", \"první záblesk\" - Первая молния, pervaja molnija, na západě jako Joe-1 v odkazu na Stalina) byla první sovětská atomová puma. Byla odpálena 29. srpna 1949 7:00 hodin v Semipalatinském jaderném polygonu na území dnešního Kazachstánu.\n\nSovětský svaz začal zkoumat oblast jaderné fyziky již před druhou světovou válkou, ale výzkum se v první řadě zaměřoval na výrobu elektrické energie z jádra. Výzkum se ale po německé invazi zastavil. Po válce byl obnoven, ale už i s cílem vyrobit atomovou zbraň. Sověti využili hodně poznatků z německého projektu atomové pumy, které získaly po pádu Berlína a díky špionáži v americkém projektu Manhattan.\n\nPři výrobě vlastní pumy se rozhodli jít cestou napodobení amerických prototypů, které již byly ověřeny v praxi. Vědci se kvůli tomuto rozhodnutí pravděpodobně v mnohém opírali o konstrukci bomby Fat Man, i když některé části pumy jako balistické pouzdro a elektronika byly sovětského designu.\n\nDo léta 1949 byly vyřešeny všechny problémy týkající se konstrukce pumy. Program jejího testování byl formulován ve speciálním dekretu vydaném politbyrem. Tam byla puma uvedena pod krycím názvem RDS-1, což je zkratka ze speciálního reaktivního motoru.\n\nTest se uskutečnil 29. srpna 1949 v 7:00 na polygonu UP-2 MO, 170 km od Semipalatinsku v Kazašské SSR, v suché neobydlené stepi. Pro zkoušku bylo na místě výbuchu v okruhu 10 kilometrů postaveno několik domů ze dřeva a cihel, most a simulované metro. Také na místo přivezli různé bojové a nebojové stroje, 50 letadel a 1 538 zvířat.\n\nPumu umístili na 37,5 m vysokou věž s příhradovou konstrukcí. Po výbuchu se puma ukázala o polovinu silnější, než se předpokládalo. Věž, na které byla puma umístěna, se vypařila a pod ní se vytvořil kráter o průměru 3 metry a hluboký 1,5 metru, pokrytý sklovitým materiálem. Budovy v okruhu 50 metrů od epicentra byly zcela zničeny. Z 1 538 zvířat bylo při výbuchu zabito 345. Tanky T-34 a polní dělostřelectvo ve vzdálenosti 550 metrů byly poškozeny a do vzdálenosti 1500 metrů všechna letadla utržila podstatné poškození. Ve vzdálenosti jednoho kilometru a pak dále každých 500 metrů byly umístěny automobily Poběda, všech 10 shořelo. Z obytných domů, které postavili ve zkušebním poli nezůstal stát ani jeden.\n\nVětšinu škod ale nenapáchala rázová vlna, ale silný vítr. Železobetonový most ve vzdálenosti 1500 metrů byl odhozen o 30 metrů a tanky a stroje byly otočené a převrácené. Zvířata silný vítr odvál.\n\nPumu navrhli v Kurčatovově institutu, tehdy označovaném jako \"Laboratoř číslo 2\" ( ) a štěpný materiál (plutonium) do ní vyrobili v závodě Majak v Čeljabinské oblasti.\n\nSíla pumy byla ekvivalentní síle 22 kilotun TNT, její délka byla 3,7 m, průměr 1,5 m, a hmotnost 4,6 tuny, čímž byla velmi podobná americké pumě Fat Man, shozené na japonské město Nagasaki.\n\nKdyž byly radioaktivní produkty jaderného štěpení z testu zjištěné americkým letectvem, USA začaly sledovat jejich stopu. 23. září 1949 americký prezident Harry S. Truman prohlásil: „Máme důkazy, že se v posledních týdnech v SSSR vyskytl jaderný výbuch.“ Tento výrok byl zlomem v studené válce, která právě začala.\n\nPoté, když se potvrdilo, že SSSR vlastní jadernou bombu, začal růst tlak na vyvinutí první vodíkové pumy.\n\n\n"}
{"id": "1150090", "url": "https://cs.wikipedia.org/wiki?curid=1150090", "title": "Cerezo Ósaka", "text": "Cerezo Ósaka\n\nCerezo Ósaka (japonsky: セレッソ大阪) je japonský profesionální fotbalový klub z města Ósaka, který hraje 2. nejvyšší japonskou ligu. Domácím stadionem klubu je Stadion Nagai.\n\n\n"}
{"id": "1150092", "url": "https://cs.wikipedia.org/wiki?curid=1150092", "title": "Lizzy Mercier Descloux", "text": "Lizzy Mercier Descloux\n\nLizzy Mercier Descloux (16. prosince 1956 – 20. dubna 2004) byla francouzská zpěvačka.\n\nNarodila se v Paříži, ale vyrůstala v Lyonu. Později se kvůli studiu vrátila zpět do rodného města. V roce 1975 navštívila New York, kde se setkala například se zpěvačkou Patti Smith či zpěvákem Richardem Hellem. Roku 1977 se do New Yorku přestěhovala. Již v Paříži spolupracovala s producentem Michelem Estebanem. Roku 1979 vydala své první album nazvané \"Press Color\". Jeho producentem byl Esteban a vydalo jej vydavatelství ZE Records, které založil Esteban s Michaelem Zilkhou. Druhou desku \"Mambo Nassau\" vydala o dva roky později a opět na ní spolupracovala s Estebanem. Později vydala několik dalších nahrávek. V devadesátých letech se hudbě přestala věnovat a pracovala například na románu a věnovala se malířství. V roce 2003 jí byla diagnostikována rakovina, které následujícího roku podlehla. Mimo zpěvu ovládala hru na několik hudebních nástrojů.\n\n"}
{"id": "1150095", "url": "https://cs.wikipedia.org/wiki?curid=1150095", "title": "Cale Parks", "text": "Cale Parks\n\nCale Parks, celým jménem Michael Cale Parks, je americký hudebník – multiinstrumentalista hrající na bicí, vibrafon a různé klávesové nástroje. Od roku 2012 byl členem skupiny Yeasayer. Dále působil například v kapelách White Williams, Joan of Arc a Aloha. Během své kariéry spolupracoval s mnoha hudebníky, mezi které patří například Chet Faker a Passion Pit. V roce 2006 vydal své první sólové album nazvané ' (vydavatelství Polyvinyl Records). O dva roky později následovala deska '. Později vydal několik EP.\n\n"}
{"id": "1150099", "url": "https://cs.wikipedia.org/wiki?curid=1150099", "title": "Leopoldo Galtieri", "text": "Leopoldo Galtieri\n\nLeopoldo Galtieri (15. července 1926 – 12. ledna 2003) byl argentinský generál. \n\nPocházel z rodiny s italskými kořeny. Ve svých sedmnácti letech začal studovat na Colegio Militar de la Nación a později řadu let pracoval jako inženýr v armádě. Dne 22. prosince 1981 se stal prezidentem Argentiny. Úřad opustil v červnu následujícího roku, kdy byl zbaven funkce. Koncem roku 1983 byl zatčen a v roce 1986 odsouzen za porušování lidských práv na dvanáct let ve vězení. V roce 2002 se léčil s rakovinou. Zemřel následujícího roku na infarkt ve věku 76 let.\n"}
{"id": "1150105", "url": "https://cs.wikipedia.org/wiki?curid=1150105", "title": "Geraint Stanley Jones", "text": "Geraint Stanley Jones\n\nGeraint Stanley Jones (26. dubna 1936 – 25. srpna 2015) byl velšský televizní ředitel. Narodil se v jihovelšském městě Pontypridd. V letech 1981 až 1989 pracoval jako kontrolor v BBC Wales. V letech 1989 až 1994 stál v čele velšskojazyčné televize S4C. Rovněž byl viceprezidentem školy Royal Welsh College of Music & Drama a byl členem správních rad Welsh National Opera a Wales Millennium Centre. Roku 1993 mu byl udělen Řád britského impéria. Zemřel roku 2015 ve věku 79 let.\n"}
{"id": "1150107", "url": "https://cs.wikipedia.org/wiki?curid=1150107", "title": "Silvio Stampiglia", "text": "Silvio Stampiglia\n\nSilvio Stampiglia (14. března 1664 Lanuvio – 27. ledna 1725) byl italský básník, operní libretista a zakládající člen Accademia dell'Arcadia pod pseudonymem Palaemone Licurio.\n\nSilvio Stampiglia začal studovat v Římě práva a matematiku. Brzy však studia opustil a zaměřil se na kariéru básníka a libretisty. Jeho první libreta byly serenády, které byly uváděny na soukromých představeních předních římských rodin. Psal rovněž texty pro oratoria, která se hrála v různých kostelech Říma. V roce 1690 se stal zakládajícím členem slavné akademie \"Accademia dell'Arcadia\", v níž přijal jméno Palaemone Licurio.\n\nV letech 1696–1704 sloužil v Neapoli u dvora místokrále. Zde napsal svá první libreta žánru opera seria pro divadlo Teatro San Bartolomeo. V roce 1704 působil na dvoře velkovévody Ferdinanda Medicejského ve Florencii, kde vytvořil několik libret, které byly uváděny v medicejské vile Pratolino. Od roku 1706 do roku 1718 byl dvorním básníkem a historikem na císařském dvoře ve Vídni. V roce 1718 se vrátil do Říma. Od roku 1722 až do své smrti žil v Neapoli.\n\nJeho syn, Louis-Marie, následoval svého otce; psal libreta, ale spíše působil jako překladatel a upravovatel cizích textů.\n\nStampigliova libreta byla velmi úspěšná. Zhudebňovali je přední operní skladatelé té doby jako Giovanni Bononcini, Luca Antonio Predieri, Nicola Porpora, Georg Friedrich Händel či Alessandro Scarlatti. Mexický skladatel Manuel de Zumaya zkomponoval v roce operu \"La Partenope\" na jeho libreto, která se tak stala první italskou operou provedenou v Novém světě.\n\nUvedeno pouze první zhudebnění.\n\n\n\n"}
{"id": "1150116", "url": "https://cs.wikipedia.org/wiki?curid=1150116", "title": "Aranda de Duero", "text": "Aranda de Duero\n\nAranda de Duero je město ve Španělsku. Leží na řece Douro ve vinařské oblasti, v provincii Burgos v autonomním společenství Kastilie a León, asi 160 km severně od Madridu. V roce 2014 zde žilo 33 065 obyvatel.\n\nAranda de Duero je centrem vinařské oblasti Ribera de Duero a vinné sklípky v podzemí starého města jsou nejčastějším cílem turistů.\n\n\n"}
{"id": "1150117", "url": "https://cs.wikipedia.org/wiki?curid=1150117", "title": "Džjóti", "text": "Džjóti\n\nDžjóti je \"božské světlo\". Tento výraz se používá v mnoha indických jazycích. Píše se také jako Jyoti, Jyothi, Jyothy, Jothi nebo Jyot.\n"}
{"id": "1150118", "url": "https://cs.wikipedia.org/wiki?curid=1150118", "title": "Ken Jones", "text": "Ken Jones\n\nKen Jones, celým jménem Kenneth Henry Jones, (18. května 1930 – 2. srpna 2015) byl velšský buddhistický aktivista, pedagog, filozof a básník. Byl zakladatelem organizace a dále pak členem mezinárodního poradního sboru organizace . Byl autorem několika buddhistických studií, například ' a '. Ke konci života žil se svou irskou manželkou Noragh ve Walesu. Za svou básnickou tvorbu získal několik ocenění. Zemřel roku 2015 na následky rakoviny prostaty.\n"}
{"id": "1150121", "url": "https://cs.wikipedia.org/wiki?curid=1150121", "title": "Separado!", "text": "Separado!\n\nSeparado! je velšský dokumentární film z roku 2010. Jeho režiséry byli Dylan Goch a hudebník Gruff Rhys, který rovněž složil hudbu a ve filmu vystupuje. Film sleduje Rhyse na jeho cestě po Jižní Americe, kde koncertuje a navštěvuje zdejší velšské komunity. Hlavním tématem filmu je hledání potomků Rhysových vzdálených příbuzných, kteří sem přišli v devatenáctém století.\n"}
{"id": "1150123", "url": "https://cs.wikipedia.org/wiki?curid=1150123", "title": "Nový potok", "text": "Nový potok\n\nNázev Nový potok má více vodních toků:\n\n"}
{"id": "1150125", "url": "https://cs.wikipedia.org/wiki?curid=1150125", "title": "Bockscar", "text": "Bockscar\n\nBockscar, někdy psáno Bock's Car, je přezdívka amerického bombardéru B-29, který za druhé světové války svrhl na japonské město Nagasaki atomovou pumu Fat Man během druhého – a zatím posledního – jaderného útoku v dějinách. Letoun \"Bockscar\" byl vyroben v továrně firmy Glenn L. Martin Company ve městě Bellevue v Nebrasce a letectvu byl předán 19. března 1945.\nV dubnu byl přidělen k 393d bombardovací letce na letiště \"Wendover Field\" v Utahu. \n\n\"Bockscar\" z Tinianu podnikl 13 cvičných a 3 bojové mise, kdy bombardoval průmyslové zóny v Japonsku. 9. srpna 1945 pod vedením majora Charlese W. Sweeneyho svrhl pumu na Nagasaki o síle 21 kilotun ekvivalentu TNT. Okolo 44% města bylo zničeno, 35 000 lidí přišlo o život a 60 000 bylo zraněno.\n\nPo válce v listopadu 1945 se \"Bockscar\" vrátil do USA. V září 1946 byl předán národnímu muzeu letectva Spojených států amerických v Ohiu, kam přelétl 26. září 1961, kde je dodnes.\n"}
{"id": "1150126", "url": "https://cs.wikipedia.org/wiki?curid=1150126", "title": "Borský potok", "text": "Borský potok\n\nNázev Borský potok má více vodních toků:\n\n"}
{"id": "1150131", "url": "https://cs.wikipedia.org/wiki?curid=1150131", "title": "František Továrek", "text": "František Továrek\n\nFrantišek Továrek (1915 Konice – 1990) byl český učitel, regionální historik, spisovatel dobrodružné literatury pro mládež a překladatel z ukrajinštiny. Patřil k zakládající generaci konických skautů a nějakou dobu oddíl i vedl. Převážnou část života prožil v Jevíčku. \n\n\n\n\n"}
{"id": "1150132", "url": "https://cs.wikipedia.org/wiki?curid=1150132", "title": "Alex McAulay", "text": "Alex McAulay\n\nAlex McAulay (* 20. ledna 1977 Seattle) je americký romanopisec, scenárista, zpěvák a kytarista. Jeho kniha ', což je dobrodružný román odehrávající se na ostrově, vyšla i v češtině pod názvem \"Příliš pozdě na slzy\". Jako scenárista pracoval například na sequelu filmu \"Válka Roseových\". Hudbě se věnoval pod jménem Charles Douglas, vydal několik alb. Na jeho desce ' z roku 1999 hrála Maureen Tuckerová ze skupiny The Velvet Underground a rovněž byla jeho producentkou.\n\n"}
{"id": "1150135", "url": "https://cs.wikipedia.org/wiki?curid=1150135", "title": "Macaulay", "text": "Macaulay\n\nMacaulay, MacAuley nebo McAuley je původně skotské jméno:\n\n\n"}
{"id": "1150136", "url": "https://cs.wikipedia.org/wiki?curid=1150136", "title": "Brisbane Roar FC", "text": "Brisbane Roar FC\n\nBrisbane Roar je profesionální australský fotbalový klub z města Brisbane, který v současnosti hraje australskou nejvyšší soutěž A-League.\n\n"}
{"id": "1150137", "url": "https://cs.wikipedia.org/wiki?curid=1150137", "title": "Leonard Sliačan", "text": "Leonard Sliačan\n\nLeonard Sliačan (27. října 1901, Černová – 17. října 1969, Černová) byl slovenský římskokatolický kněz a veřejný činitel.\n\nStudoval na gymnáziu v Banské Bystrici. Působil jako římskokatolický kněz na více farnostech. Od 2. ledna 1935 působil jako farář ve farnosti Krupina, kde zastával i funkci starosty města. Byl organizátorem církevního, kulturního a společenského života. Po roce 1945 byl politicky pronásledován. V roce 1958 byl odsouzen v procesu s příslušníky POHG (skupina \"Ľudovít Laco a spol.\") na 25 let vězení.\n\n\n"}
{"id": "1150139", "url": "https://cs.wikipedia.org/wiki?curid=1150139", "title": "Okres Krakov", "text": "Okres Krakov\n\nOkres Krakov (polsky \"Powiat krakowski\") je okres v polském Malopolském vojvodství. Rozlohu má 1229,62 km² a v roce 2013 zde žilo 265 654 obyvatel. Sídlem správy okresu je město Krakov, které však není jeho součástí, ale tvoří samostatný městský okres.\n\nMěstsko-vesnické:\n\nVesnické:\n\n\n"}
{"id": "1150140", "url": "https://cs.wikipedia.org/wiki?curid=1150140", "title": "Adolfo Rodríguez Saá", "text": "Adolfo Rodríguez Saá\n\nAdolfo Rodríguez Saá (* 25. července 1947) je argentinský politik. Narodil se ve městě San Luis a studoval právo na univerzitě Buenos Aires (školu dokončil v roce 1971). V letech 1983 až 2001 byl guvernérem provincie San Luis a následně působil po dobu jednoho týdne na postu argentinského prezidenta. V letech 2003 až 2005 byl členem poslanecké sněmovny. V letech 2003 a 2015 neúspěšně kandidoval na prezidenta.\n"}
{"id": "1150148", "url": "https://cs.wikipedia.org/wiki?curid=1150148", "title": "Chinandega", "text": "Chinandega\n\nChinandega je město v Nikaragui. Nachází se v severozápadní části státu a je správním střediskem stejnojmenného departementu Chinandega. Je vzdáleno přibližně 134 km od hlavního města Managua, 15 km od pobřeží Tichého oceánu a 45 km od honduraské státní hranice. Okolí města patří k významným zemědělským regionům Nikaraguy - vyrábí se zde např. mouka, třtinový cukr, oleje.\n"}
{"id": "1150150", "url": "https://cs.wikipedia.org/wiki?curid=1150150", "title": "Mistrovství Evropy v basketbalu mužů 1979", "text": "Mistrovství Evropy v basketbalu mužů 1979\n\n21. mistrovství Evropy v basketbale proběhlo v dnech 9. – 19. června v Itálii.\n\nTurnaje se zúčastnilo 12 týmů, rozdělených do tří čtyřčlenných skupin z nichž první dva týmy postoupily do finálové skupiny. Dva nejlepší týmy postoupily do finále, třetí a čtvrtý tým hrál o třetí místo. Družstva, která se umístila v základních skupinách na třetím až čtvrtém místě hrála ve skupině o 7. - 12. místo. Mistrem Evropy se stalo družstvo Sovětského svazu.\n\n\n\n1. SSSR\n\n\n2. Izrael\n\n\n3. Jugoslávie\n\n\n4. Československo\n\n\n5. Itálie\n\n\n6. Španělsko\n\n\n7. Polsko\n\n\n8. Francie\n\n\n9. Řecko\n\n\n10. Nizozemsko\n\n\n11. Bulharsko\n\n\n12. Belgie\n\n\n"}
{"id": "1150151", "url": "https://cs.wikipedia.org/wiki?curid=1150151", "title": "František Masařík", "text": "František Masařík\n\nFrantišek Masařík (13. dubna 1918, Čejč – 4. února 1988, Weston-super-Mare, Somerset) byl český stíhací pilot RAF.\n\nFrantišek Masařík se narodil 13. dubna 1918 v Čejči. Po skončení školní docházky pracoval jako mlynářský pomocník. V letech 1936–1937 byl žákem v prostějovském leteckém učilišti, poté nastoupil do 33. stíhací letky 2. leteckého pluku se základnou v Olomouci. Dne 12. července 1938 havaroval na dvouplošníku české výroby Avia B-534/IV (sériové číslo 303, označení T3) u vesnice Slavíč.\n\nV dubnu 1939 byl demobilizován, ale ještě tentýž měsíc (26.4.) spolu s dalšími kolegy z olomouckého leteckého pluku (Janem Skopalem, Jindřichem Skirkou a Slávkem Podhorným) opustili přes Ostravu okupovanou republiku. V Polsku se přidali k formující se československé vojenské skupině v Krakově, odkud byli 12. května 1939 odeslání do Velké Británie. V přístavu Gdyně nastoupili na švédskou loď Castelholm mířící do Stockholmu a Göteborgu. Zde přestoupili na britskou loď, která je 15. května 1939 přivezla do přístavu Tilbury. Následně se ocitl v péči Svěřeneckého fondu pro uprchlíky z Československa (Czech Refugee Trust Fund), pobýval ve Whitchurch a posléze od 28. 7. 1939 v Beaconsfiled House v Birchington on Sea. Po více jak půlroční nečinnosti se 28. 2. 1940 podrobil na čs. vyslanectví v Londýně odvodu do čs. armády a 8. května odjel k čs. armádě do Francie. Zde byl v čs. vojenském středisku v Agde 12. května vtělen k letecké skupině a 5. června odvelen k doplňovacímu středisku čs. letecké skupiny na letiště Merignac u Bordeaux. Do operačních akcí ovšem již nestihl zasáhnout a po porážce Francie byl evakuován 19. června s ostatními letci lodí Karanan z Bordeaux do Velké Británie (ve Falmouth přistáli 21. června). Dne 25. 7. 1940 pak vstupil do služeb britského královského letectva RAF. Nejprve byl zařazen do britských perutí (č. 601, 504 a 32), poté sloužil v 313. československé stíhací perutě RAF. Několikrát byl jeho letoun v boji poškozen a donucen nouzově přistát, vždy však vyvázl bez zranění. Sám neměl na svém kontě samostatný sestřel, poškodil pouze jeden letoun Focke-Wulf Fw 190. Stalo se tak 27. září 1943 při eskortě bombardérů nad letištěm u Beauvais v severní Francii. František Masařík tehdy pilotoval letoun Spitfire Mk.Vb čísla EN959. Při své službě v 313. peruti byl 30. září 1944 jmenován velitelem jedné ze dvou jejich letek. Do ukončení své služby v RAF absolvoval 571 hodin a 35 minut operačních letů, což bylo nejvíc u 313. perutě. V počtu operačních hodin československých pilotů RAF se umístil na třetím místě v pomyslném žebříčku. Za svou službu během druhé světové války obdržel řadu československých a jiných vyznamenání, mj. byl pětinásobným nositelem Československého válečného kříže. Dne 1. března 1945 (je uváděno i datum 19. dubna 1947) se stal členem Řádu britského impéria MBE.\n\nDne 13. srpna 1945 se vrátil se svojí jednotkou do Prahy, 23. srpna 1945 slavnostně navštívil spolu s dalším občanem Čejče pilotem RAF Františkem Vindišem svou rodnou obec. Na počátku roku 1946 byl npor. let. František Masařík velitel odloučené jednotky 3. letecké divize, která se starala o letouny na letišti Praha-Kbely, ale 1. 2. 1946 odchází z armády a je trvale demobilizován. Od dubna 1946 nastupuje jako pilot u Československých aerolinií. Na dopravních letounech Junkers Ju 52, Douglas DC-3 a cvičně i Siebel Si 204 odlétal více jak 1300 hodin na pravidelných linkách po celé Evropě (poslední let 5. dubna 1948). Pod dojmem politických změn po komunistickém převratu v únoru 1948 raději se svojí anglickou manželkou Doris a synem Frankem podruhé emigroval a vrátil se zpět do Velké Británie (pohlednice zaslaná z Ruzyňského letiště, na které se loučí s rodinou, je datovaná 17. září 1948). Zde opět vstoupil do složek RAF, u jednotky No. 1 PRFU ve Finningley je jeho první let evidován 21. 2. 1949. V padesátých letech byl František Masařík příslušníkem 5. MU (Maintenance Units - technické jednotky) na letišti v Kemble. U této jednotky byla zaváděna produkce proudových letounů Hawker Hunter do služby k RAF, kdy letouny zde dostaly operační vybavení a absolvovaly přejímací zálety. Probíhaly zde i periodické revize a modifikace starších letadel, po nichž bylo nutné vykonat zkušební let. František Masařík zde zalétal stovky Hunterů všech verzí. Jeho nepřeberné pilotní zkušenosti byly v 50. a 60. letech využity i při revizních letech tehdy již historických válečných strojů využívaných při leteckých show či filmových natáčeních. Opakovaně tak znovu zasedl do kokpitu legendární stíhačky Supermarine Spitfire, které po opravách zalétal (šlo např. o stroje Spitfire PR MK. XIX PS853, LF MK XVIE TE330 a TE331 repasované v letech 1953, 1958 a 1961). Dne 2. ledna 1956 obdržel vyznamenání Kříže letectva AFC (Air Force Cross) za zásluhy mimo přímý boj. Jako pilot působil František Masařík ve Velké Británii do roku 1971. Do své původní vlasti se již nikdy nevrátil, zemřel 4. února 1988 v Anglii. V roce 1991 byl v Československu rehabilitován a povýšen in memoriam do hodnosti plukovníka v.v. Dne 29. srpna 1992 byla Františkovi Masaříkovi a již zmiňovanému Františku Vindišovi odhalena pamětní deska na budově základní školy v rodné Čejči.\n\n\n\n\nZa svou kariéru vojenského i civilního pilota nalétal od roku 1936 do roku 1971 František Masařík celkem 8015,05 hodin \n\n\nVe sbírkách Imperial War Museum v Londýně je uloženo několik záběrů z fotokulometu letounů pilotovaných Františkem Masaříkem:\nLetecké karta čs. příslušníka RAF uložená ve Vojenském ústředním archivu v Praze: \n"}
{"id": "1150152", "url": "https://cs.wikipedia.org/wiki?curid=1150152", "title": "Korytnica-kúpele", "text": "Korytnica-kúpele\n\nKorytnica-kúpele je lázeňská osada, část obce Liptovská Osada. Leží v jižní části okresu Ružomberok, pod severními svahy Prašivé, v hlubokém nízkotatranském údolí obklopená lesy, v nadmořské výšce 850 m n. m.\n\nLázeňství v osadě Korytnica má bohatou historii, doložené počátky sahají již do 16. století. Minerální voda z Korytnice získala v minulosti medaile na světové výstavě 1873 ve Vídni a 1904 jako jediná evropská minerální voda na světové výstavě v americkém St. Louis. Do roku 1974 jezdila do lázní úzkorozchodná železnice. V lázních se mimo jiné léčili i císař František Josef a Ľudovít Štúr. Lázně byly v devadesátých letech během vlády Vladimíra Mečiara privatizovány. V roce 2002 se lázně dostaly do konkurzu a chátraly.\n\nZ pramene Vojtech v lázních Korytnica vyvěrá nejchladnější minerální voda ze všech slovenských pramenů o teplotě 5,4 °C.\n\nLázně jsou od roku 2003 zavřené a nefungují. V současné době areál s výjimkou plničky minerální vody chátrá. V roce 2013 koupil plničku minerální vody Korytnica francouzský podnikatel s chorvatskými kořeny Zlatko Banović. Postupně zrekonstruoval prameny, takže veřejnosti je přístupných 5 pramenů: Vojtech I., Vojtech II., Žofie, Jozef a Anton.\n\n"}
{"id": "1150159", "url": "https://cs.wikipedia.org/wiki?curid=1150159", "title": "Kostel svatého Václava (Vysočany)", "text": "Kostel svatého Václava (Vysočany)\n\nKostel svatého Václava je římskokatolický kostel zasvěcený svatému Václavovi ve Vysočanech v okrese Chomutov. Je chráněn jako kulturní památka. Stojí v areálu hřbitova spolu s budovou sousední fary v místech zaniklé vesnice. Do areálu hřbitova vede zdobená brána s profilovanými pilíři ukončenými volutovitě stočenými úseky štítu.\n\nPrvní kostel svatých Andělů strážných ve Vysočanech je zmiňován již v roce 1341. Tento hřbitovní kostel, který stával necelých sto metrů západně od kostela svatého Václava, byl v roce 1964 nebo brzy poté zbořen. Barokní kostel svatého Václava byl spolu se sousední farou vystavěn architektem Octaviem Broggiem v letech 1727–1738. Zadavateli stavby byli osečtí cisterciáci, kteří vykonávali ve Vysočanech v té době duchovní správu.\n\nV roce 1966 byl kostel přeměněn na dočasný depozitář drobných plastik z vesnic zatopených vodou nechranické přehrady, a později i z vesnic zničených těžbou hnědého uhlí. O deset let později došlo poškození a krádeži některých děl neznámými vandaly, a proto bylo rozhodnuto o přemístění památek na jiná místa. Jedenáct z nich bylo přesunuto do Strupčic a jejich okolí.\n\nV rámci Programu záchrany architektonického dědictví bylo v letech 1995–2014 na opravu památky čerpáno 1 100 000 Kč (600 000 Kč v roce 1998 a 500 000 Kč v roce 1999).\n\nKostel je obdélná jednolodní stavba s presbytářem orientovaným k jihovýchodu. Presbytář s trojbokým zakončením a zaklenutý plackovou klenbou má ta také obdélný půdorys. Obdélná sakristie, nad kterou se nachází oratoř, je přiložena k severní straně. Obě jsou zaklenuté valenou klenbou s lunetami. Stejným způsobem jsou zaklenuté také části hlavní lodi, jejíž střed má klenbu plackovou. Nachází se v ním valeně podklenutá kruchta nesená čtyřmi sloupy. Vstupní průčelí je trojosé, členěné pilastry a zakončené nástavcem s volutami. Před jeho střed předstupuje rizalit, který vybíhá do mladší hranolové věže.\n\nZařízení kostela je barokní a pochází ze druhé poloviny 18. století. Tvořily ho oltáře (hlavní s bočními brankami a boční s iluzivními malbami), varhany, křtitelnice, kropenka a lavice. Interiér zdobily také obrazy z okruhu malíře Ignáce Raaba.\n\nV těsném sousedství na severozápadě stojí budova fary od Octavia Broggia postavená zároveň s kostelem. Jde o patrovou budovu na čtverhranném půdorysu se zkoseným západním průčelím. Před devítiosé průčelí mírně předstupuje středový rizalit s trojúhelníkovým štítem a portálem zdobeným volutovitě stočenými římsami. Přízemní prostory jsou klenuté valenými klenbami, na schodišti je použita kombinace klenby valené a křížové. Místnosti v patře přecházejí do stropu pomocí fabionu.\n\nAsi sto metrů severozápadně stojí socha svatého Jana Nepomuckého.\n\n\n"}
{"id": "1150161", "url": "https://cs.wikipedia.org/wiki?curid=1150161", "title": "Buřňák Audubonův", "text": "Buřňák Audubonův\n\nBuřňák Audubonův neboli buřňák tmavohřbetý (\"Puffinus lherminieri\") je běžný tropický mořský pták z čeledi buřňákovitých, z rodu \"Puffinus\". Někteří autoři také považují za poddruh buřňáka Audubonova i buřňáka perského, oficiálně se ale jedná o samostatný druh. Mimo tento sporný poddruh má buřňák Audobonův několik oficiálních poddruhů: \"P. l. colstoni\", \"P. l. dichrous\", \"P. l. gunax\", \"P. l. lherminieri\", \"P. l. loyemilleri\", \"P. l. nicolae\", \"P. l. subalaris\" a \"P. l. temptator\".\n\nBuřňáci Audubonovi jsou v průměru 30 cm velcí ptáci (tedy poměrně velcí), vážící okolo 170 g, v závislosti na množství a typu potravy. Rozpětí křídel je 64 až 72 cm, ocas asi 8,5 cm dlouhý. Od jiných druhů buřňáků je poměrně snadno rozeznatelný díky matně černým nebo tmavě hnědým (sytost barvy záleží i na poddruhu) horním partiím. Duhovka je tmavá, nohy růžové. Pohlavní dimorfismus je nevýrazný, mladší jedinci mají výraznější barvy a mláďata jsou šedo-bílá.\n\nJedním z mála zaměnitelných druhů je buřňák severní, který má také horní polovinu těla tmavě hnědou až černou, zatímco dolní partie jsou sněhově bílé. V některých případech je možné zaměnit je s buřňáky menšími, kteří se vyskytují v podobné oblasti, jako buřňák Audobonův.\n\nObecně se buřňák Audubonův vyskytuje v celém Indickém oceánu na sever až k Arabskému moři, po celém severozápadním Pacifiku, a dále i v Karibiku a východní části Atlantiku, jedná se tedy o druh s velkým rozsahem. Je to druh tropických vod a jen některé poddruhy se mohou vyskytovat i více na severu a většinou jen na krátkou dobu. Na rozdíl od jiných druhů buřňáků, tento druh nemigruje na příliš velké vzdálenosti.\n\nJe pravdou, že některé menší populace jsou ohrožené, ale obecně se jedná o velmi rozšířeného ptáka s velkou populací, proto se dle IUCN řadí mezi málo dotčené, tedy nechráněné druhy.\n\nDále se jedná o ptáka přizpůsobivého různým podmínkám, od životu na pobřeží až na otevřené moře. Co se potravy týče, pak si ji většinou shání pomocí potápění do vody. Na jeho jídelníčku najdeme malé druhy ryb, chobotnice a zelené řasy. Od ostatních buřňáků se liší i tím, že nevyhledává lodě, spíše jen výjimečně nebo vůbec.\n\nTento druh je koloniální, hnízdí v malých norách a štěrbin v horninách na skalistých ostrůvcích. Období hnízdění probíhá v závislosti na podnebí a poddruhu. Vajíčka v provizorních hnízdech střídavě inkubují oba rodiče po dobu asi 14 dní. Ta mívají asi 37 g. Po 49-51 dnech rodiče mládě opouštějí a nechávají ve hnízdě, popř. ve skalní dutině. Tam mládě ještě krátkou chvíli zůstává a shání si potravu. Ve věku osmi let jsou pak ptáci dostatečně vyspělí, aby se začali množit. Běžně se ve volné přírodě dožívají až 15 let.\n\n"}
