{"id": "982059", "url": "https://cs.wikipedia.org/wiki?curid=982059", "title": "Corbetti", "text": "Corbetti\n\nCorbetti je italský název 15 km široké kaldery v Etiopii na severozápadním okraji starší, 30×40 km kaldery (v současnosti jezera) Awasa. Její stáří není přesně určeno, rovněž ani doba poslední sopečné aktivity. V kaldeře se však nacházejí poměrně mladé vulkanické dómy (Urdži, Cabby) postkalderového stadia vulkanismu, jakož i lávové proudy a aktivní fumaroly.\n\n"}
{"id": "982060", "url": "https://cs.wikipedia.org/wiki?curid=982060", "title": "Dabbahu", "text": "Dabbahu\n\nDabbahu (jiné názvy: Boyne, Boine, Moina) je masivní stratovulkán, nacházející se asi 40 km jižně od sopky Alayta v Afarské depresi v Etiopii. Sopka je tvořena obsidiánovými dómy a lávovými proudy a pemzovými struskovými kužely, překrývajícími starší horniny, převážně čedičově-trachytického složení.\n\nČetné fumaroly se táhnou od hřbetu vulkánu severovýchodním směrem, až k vulkánu Alayta. Erupce z roku 2005 si vyžádala evakuaci asi 6000 lidí z okolních vesnic.\n\n"}
{"id": "982062", "url": "https://cs.wikipedia.org/wiki?curid=982062", "title": "Boine", "text": "Boine\n\nBoine může označovat:\n\n\n"}
{"id": "982064", "url": "https://cs.wikipedia.org/wiki?curid=982064", "title": "Dabbajra", "text": "Dabbajra\n\nDabbajra je v současnosti neaktivní štítová sopka, nacházející se v západní části Afarské pánve v Etiopii.\n\nJe to nejzápadněji umístěný vulkán Afarské pánve. Sopka je tvořena převážně čedičovými horninami. Více prokřemeněné (horniny s vyšším obsahem SiO) jsou vulkanické produkty (dómy a lávové proudy), soustředěné podél hřbetu sopky.\n\n"}
{"id": "982065", "url": "https://cs.wikipedia.org/wiki?curid=982065", "title": "Dallol", "text": "Dallol\n\nDallol může být:\n\n"}
{"id": "982066", "url": "https://cs.wikipedia.org/wiki?curid=982066", "title": "Dallol (sopka)", "text": "Dallol (sopka)\n\nDallol je název skupiny explozivních kráterů, která se nachází v Solné planině v etiopské Danakilské proláklině, severovýchodně od sopky Irta'ale Isat Gamor. Tyto krátery jsou nejníže umístěnými sopečnými útvary na zemském povrchu. Nacházejí se 48 m pod hladinou moře. Krátery jsou poměrně mladé, poslední erupce se odehrála v roce 1926.\n\n"}
{"id": "982070", "url": "https://cs.wikipedia.org/wiki?curid=982070", "title": "Franz Wagner (politik, 1849–1931)", "text": "Franz Wagner (politik, 1849–1931)\n\nFranz Wagner (23. března 1849 Lödersdorf – 19. května 1931 Lödersdorf) byl rakouský křesťansko sociální politik, na konci 19. a počátku 20. století poslanec Říšské rady, v poválečném období poslanec rakouské Národní rady.\n\nVychodil národní školu. Působil jako majitel hospodářství. Angažoval se v Křesťansko sociální straně Rakouska. Byl členem obecní rady v rodném Lödersdorfu a poslancem Štýrského zemského sněmu. Zastával funkci předsedy dozorčí rady záložny.\n\nNa konci 19. století se zapojil i do celostátní politiky. Ve volbách do Říšské rady roku 1897 získal mandát v Říšské radě (celostátní zákonodárný sbor) za kurii venkovských obcí, obvod Feldbach, Radkersburg atd. Mandát ve svém obvodu obhájil ve volbách do Říšské rady roku 1901. Uspěl i ve volbách do Říšské rady roku 1907, konaných již podle všeobecného a rovného volebního práva, kdy byl zvolen v obvodu Štýrsko 21. Usedl do poslanecké frakce Křesťansko-sociální sjednocení. Mandát obhájil za týž obvod i ve volbách do Říšské rady roku 1911. Usedl do klubu Křesťansko-sociální klub německých poslanců. Ve vídeňském parlamentu setrval až do zániku monarchie. K roku 1911 se profesně uvádí jako zemský poslanec, majitel hospodářství a prezident Vzájemné hasičské pojišťovny pro Štýrsko.\n\nV letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "982073", "url": "https://cs.wikipedia.org/wiki?curid=982073", "title": "ODR", "text": "ODR\n\nODR nebo Odr může mít tyto významy:\n"}
{"id": "982076", "url": "https://cs.wikipedia.org/wiki?curid=982076", "title": "Josef Waldl", "text": "Josef Waldl\n\nJosef Waldl (16. srpna 1852 Pucking – 18. dubna 1934 Linec) byl rakouský křesťansko sociální politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil národní školu. Působil jako majitel statku. Angažoval se v Křesťansko sociální straně Rakouska. V letech 1900–1919 byl starostou rodného Puckingu a v letech 1907–1925 poslancem Hornorakouského zemského sněmu. V letech 1918–1925 zastával funkci zemského radního.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Horní Rakousy 17. Usedl do poslanecké frakce Křesťansko-sociální sjednocení. Mandát obhájil za týž obvod i ve volbách do Říšské rady roku 1911. Usedl do klubu Křesťansko-sociální klub německých poslanců. Ve vídeňském parlamentu setrval až do zániku monarchie. K roku 1911 se profesně uvádí jako zemský poslanec, statkář a starosta.\n\nV letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "982077", "url": "https://cs.wikipedia.org/wiki?curid=982077", "title": "Antonio Caldara", "text": "Antonio Caldara\n\nAntonio Caldara (1670, Benátky – 28. prosince 1736, Vídeň) byl italský violoncellista a hudební skladatel, představitel benátského pozdního baroka.\n\nAntonio Caldara se narodil v Benátkách jako syn houslisty, přesné datum jeho narození však není známo. Stal se zpěvákem v bazilice sv. Marka v Benátkách, kde se naučil hře na několik nástrojů, zřejmě pod vedením Giovanni Legrenziho.\n\nRoku 1699 se přestěhoval do Mantovy, kde se stal \"maestro di cappella\" neschopného mantovského vévody Karla IV., jehož francouzská manželka stála na straně Francouzů ve válce o španělské dědictví.\n\nCaldara se vrátil z Mantovy roku 1707 poté, co byli Francouzi z Itálie vyhnáni, a později odcestoval do Barcelony jako komorní skladatel Karla VI., pretendenta španělského trůnu, jenž sídlil se svým dvorem v Barceloně. Tam Caldara napsal několik oper, jež byly prvními italskými operami provedenými ve Španělsku.\n\nPřestěhoval se do Říma a stal se \"maestro di cappella\" u Francesco Maria Marescotti Ruspoli, kníže z Cerveteri. Zde napsal v roce 1710 operu \"La costanza in amor vince l'inganno\" (\"Věrnost v lásce vítězí nad zradou\") pro veřejné divadlo v Maceratě.\n\nV roce 1716 získal podobné místo ve Vídni, kde sloužil u císařského dvora a zde také setrval až do své smrti.\n\nV roce 1723 v rámci pražských korunovačních slavností řídil Caldara velkolepé představení Fuxovy opery. K této příležitosti složil komorní operu, tzv. \"servizio di camera\" \"La Contesa de'Numi\", která byla provedena v některém ze sálů královského paláce na Hradčanech. Z dobových zmínek víme, že hlavní role ve Sporu Bohů zpívali tehdejší nejlepší evropští zpěváci. V říjnu téhož roku byla ve Znojmě pro císařský pár, který se vracel z Prahy do Vídně, provedena Caldarova \"festa teatrale\" \"La Concordia dei Pianeti\".\n\nNa objednávku hraběte Johanna Adama von Questenberg složil Caldara tříaktovou operu L' amor non ha legge (Láska nemá zákon), která byla v moravských Jaroměřicích nad Rokytnou premiérována v roce 1728.\n\nNa objednávku salcburského arcibiskupa F. A. Harracha složil oratorium o sv. Janu Nepomuckém s názvem Oratio di San Giovanni Nepomuceno. Premiéru mělo v Salcburku roku 1726.\n\nCaldara je znám hlavně jako skladatel oper, kantát a oratorií. Několik z jeho děl je na libreto od Metastasia.\n\n\n"}
{"id": "982083", "url": "https://cs.wikipedia.org/wiki?curid=982083", "title": "Hrátky s čertem (opera)", "text": "Hrátky s čertem (opera)\n\nHrátky s čertem je komická opera o třech dějstvích a sedmi obrazech českého skladatele Ludvíka Podéště na vlastní libreto podle známé stejnojmenné divadelní hry Jana Drdy. Byla napsána v letech 1957–1960 a premiéra měla o rok později v libereckém Divadle F. X. Šaldy.\n\nPodéšť napsal svou druhou operu na konci 50. let 20. století – své nejplodnější dekády –, a téměř současně se svou první operou \"Tři apokryfy\" na motivy Karla Čapka, která měla premiéru roku 1959.\n\nV \"Hrátkách s čertem\" využil látku populární hry, navíc nedávno velmi úspěšně zfilmovanou. V dramaticky vyváženém libretu se přitom přidržel do podrobností známého děje (spíše ve filmovém než v původním divadelním zpracování), pouze na konec zařadil typický buffózní finále, v němž všechny postavy společně zpívají ponaučení pro diváka – totiž že před ženou nedokáže ochránit ani anděl nebeský. Veselý, prostý a stylizovaný děj, ostře charakterizované postavy a zaměření mimo jiné na dětského diváka odpovídaly Podéšťovu stylu, který tíhnul k melodičnosti a srozumitelnosti. Stylově jednotná opera vychází z tradiční melodiky, v některých scénách – svádění poustevníka, scény v pekle – s využitím jazzového idiomu.\n\nPo úspěšné původní inscenaci v Liberci roku 1963 se \"Hrátky s čertem\" vrátily na jeviště v brněnském Národním divadle roku 1995, pod taktovkou Rastislava Štúra a v režii Mojmíra Weimanna.\n\n2 flétny, 2 hoboje, 3 klarinety (jeden + saxofon), 2 fagoty; 4 lesní rohy, 2 trubky, 3 pozouny, tuba; tympány, bicí souprava, celesta; harfa, klavír; smyčce.\n\n(1. obraz) Martin Kabát, vysloužilý voják, se vrací do rodného kraje. Když prochází kolem lesní skály, kde se skrývá loupežník Sarka-Farka, ten už na něho číhá a přepadne ho s kyjem. Martin se však nedá přemoci touto zbraní, natož aby se bál loupežníka samotného. To by muselo být něco jiného, aby mu nahnalo strach. Sarka-Farka zájemci něco takového navrhuje: jestli chce Martin zažít strach, ať přenocuje v Čertově mlýně, kde se každou noc odehrává pekelná karetní partie. Kdo tam zůstane přes noc, musí vstoupit do hry – a běda jeho duši, jestli prohraje.\n\nA když se zmíní čert, nebývá daleko. Tentokrát je to mladý čert Lucius, v převlečení za mysliveckého mládence, čerstvý absolvent čertovské školy na své první pozemské praxi. I na něm chce Sarka-Farka vyzkoušet své loupežnické umění, vede se mu však ještě hůře než s Martinem: Lucius jej v mžiku nechá zkamenět. Čert obrátí svou pozornost na vyhládlého vysloužilce, přičaruje mu lahodné pečené kuřátko a snaží se jej nalákat do pekla. Martin se však upnul na to, že nejprve navštíví Čertův mlýn. Lucius uznává, že to je cesta do pekla tak spolehlivá jako leckterá jiná, a nechává Martina uskutečnit jeho záměr; ba oživí loupežníka, aby vojákovi ukázal cestu,\n\n(2. obraz) V jiné části lesa má svou poustevnu otec Školastykus. Přijímá pravidelnou návštěvu princezny Dišperandy, nesoucí mu chutnou almužnu. Přes poustevníkovy zbožné protesty mu princezna vykládá o svém trápení: ženichové, kteří se ucházejí o její ruku, nestojí jeden jako druhý za nic a ona by se tak ráda vdávala. To vyslechne švarný Lucius, hned se objeví, vydávaje se za Školastykova synovce, a brzy Dišperandu úplně okouzlí. Poustevníkovy námitky, že tohoto mládence vůbec nezná, Lucius svou výřečností zcela odmrští, ale když na něj Školastykus vtáhne svěcenou vodu a začne ho s ní kropit, nezbývá čertovi než utéci. Ale princezna není za takové vysvobození ani v nejmenším vděčná a běží do lesa za pohledným nápadníkem.\n\n(3. obraz) Do lesa přichází další ženská postava, Dišperandina služebná Káča, která hledá princeznu. A jaká paní, taková služka: i Káča nemyslí na nic jiného než na vdavky. Alespoň tak se svěřuje Luciovi, na kterého náhodně narazí. Čert v tom vidí další příležitost, zblízka je však slyšet volání princezny, která ho hledá. Lucius se tedy rozdvojí, aby se mohl věnovat oběma ženám. A oba Luciové své partnerky lehce přesvědčí, že se jim dostane ženicha přesně takového, jakého si žádají, pokud přinesou o půlnoci vlastní krví psané úpisy do Čertova mlýna.\n\n(4. obraz) Čertův mlýn je v rozporu s pověstmi zcela tichý a prázdný, alespoň tak se jeví unavenému Martinovi, který si ihned poté, co dorazí, zdřímne. Lucius však je informován lépe a nalézá na půdě dva staré, neohrabané vesnické čerty, Omnimora a Karborunda. Vysvětluje jim, co se má dít: jemu přijdou předat úpisy na svou duši dvě mladé dívky a místním čertům přenechává jako kořist vysloužilce, jehož duši musí vyhrát v kartách oni. Brzy se objeví obě mladé ženy a srdnatější Káča klepe na dveře. Než se však stačí vrátit Lucius, probudí se Matěj, který je otevře a papíry nechápavě přijme.\n\nNastává půlnoc a čerti se nejprve snaží Martina vystrašit hrozným rachotem mlýnského soustrojí. Voják se však s nimi nebojácně dává do mariáše a ukáže se jako mnohem lepší karbaník. Nešťastné místní čerty vystřídá na Luciovo zoufalé volání pekelný vyslanec dr. Solofernus. Nabídku hrát o svou duši Martin rázně odmítne, čertova žádost, aby si s ním zahrál očko o svůj starý kabát, jj však pobaví a přistoupí na ni. Ale zkušenému pekelníkovi podlehne a příliš pozdě mu dojde, že s kabátem prohrál i úpisy na Dišperandinu a Káčinu duši.\n\n(5. obraz) Dišperandě peklo nelhalo, našla si ženicha a královští lovci přinášejí tuto zprávu i otci Školastykovi. Ten nasadí masku ctnosti pohoršené ženskou lehkovážností a necudností, ale sotva osamí, už se mu sbíhají sliny na svatební hostinu. A když usne, přinesou mu sny ještě hříšnější představy: zdá se mu, že kolem něj tančí svůdné ženy. Probere jej až anděl Teofil, který poustevníkovi přináší každodenní nebeský chléb a pláče nad utracenými dušemi princezny a její služebné. Školastykus nechápe a zlobí se: obě nectné ženštiny si zatracení zaslouží, měly si vzít příklad z jeho neposkvrněného zbožného života.\n\n(6. obraz) Zatímco andělé pláčí, v pekle mají čerti obrovskou radost. Nejenže doktor Solofernus získal úpisy na dvě duše, další duše sem míří přímo s tělem. Je to Martin, který cítí vinu za to, že lehkomyslně vydal obě dívky peklu, stěžuje si Belzebubovi na Solofernův podvod a chce úpisy zpět. Peklo mu je ovšem na základě těchto argumentů vydat nemíní, přesto se Martinovi podaří se listin zmocnit v okamžiku, když je Solofernus podává svému vládci. Silou ani hrozbami je čerti nemohou od neohroženého vojáka dostat zpět, a tak sáhnou k největší zbrani – ukazují mu pekelná muka, která ho čekají. V Martinovi je při tom pohledu poprvé skutečně malá dušička, zaváhám, ale rychle se rozhodne: úpisy roztrhá, aby dívky osvobodil, a s ním samotným ať si čerti dělají, co chtějí. Před tímto osudem jej na poslední chvíli zachraňuje nebe, kterému nezůstal Martinův čin utajen, a anděl Teofil odvádí vojáka zpátky do pozemského světa.\n\n(7. obraz) Za statečnost, nezištnost a obětavost má Martin od nebe slíbeno, že se mu splní tři přání. Se dvěma si Martin ví ihned rady, má jisté nevyřízené účty. A tak podle prvního přání se musí Sarka-Farka namísto loupežnictví dát do poctivé práce a točit kolem Čertova mlýna, zatímco Školastykovi také nejlépe prospěje, odčiní-li svou pýchu a bezcitnost tím, že přiloží ruku k dílu a bude nosit pytle s obilím. A protože teď již Martinovi chybí do štěstí již jen maličko, přeje si jen ještě plnou fajfku tabáku. Stěží by se nadál, že jeho selanka bude mít tak krátké trvání. Přibíhá totiž Káča a je přesvědčena, že právě v Martinovi našla svého peklem přislíbeného ženicha. Marně se voják snaží volat na svou pomoc anděla Teofila: ani mocnosti nebeské a pekelné dohromady jej nemohou uchránit od jeho osudu – vzít si Káču za manželku.\n"}
{"id": "982087", "url": "https://cs.wikipedia.org/wiki?curid=982087", "title": "Philips SAA 1099", "text": "Philips SAA 1099\n\nPhilips SAA 1099 je zvukový generátor vyvinutý firmou Philips. Obvod se používal v prvních verzích zvukové karty Sound Blaster a jejích předchůdcích. Je také použit v počítači SAM Coupé. Zvukový generátor Philips SAA 1099 umožňuje generovat šestikanálový stereo zvuk.\n\nGenerovaný zvuk je programován pomocí 32 registrů, některé z registrů jsou ale nepoužité.\n\nRegistry 0 - 5 slouží k nastavení amplitudy (hlasitosti) tónu na příslušném kanále. Nezávisle na sobě se nastavuje amplituda pro levou a pravou část jednotlivých kanálů.\n\nRegistry 8 - 13 společně s registry 16 - 18 slouží k nastavení generované frekvence tónu v jednotlivých kanálech. Do registrů 8 - 13 se zapisují čísla tónů, registry 16 - 18 určují, ve kterých oktávách se tyto tóny nachází.\n\nRegistr 20 určuje, ve kterých kanálech je přehráván tón.\n\nStejným způsobem registr 21 určuje, ve kterých kanálech je přehráván šum.\n\nRegistr 22 určuje frekvenci generátoru šumu. Generátory šumu jsou v obvodu dva, jeden pro kanály 0, 1 a 2, druhý pro kanály 3, 4 a 5.\n\nFekvence generátoru šumu je určena kombinací bitů:\n\nV kanálech 2 a 5 může být obálka amplitudy tónu nejenom konstantní, ale také proměnná. Průběh obálky se pak nastavuje pomocí registrů 24 a 25.\n\nV případě vnitřního časování je průběh obálky amplitudy kanálu 2 odvozen od frekvence generátoru tónu v kanálu 1, průběh obálky amplitudy kanálu 5 odvozen od frekvence generátoru tónu v kanálu 4. V režimu vnějšího časování slouží jako zdroj hodinového signálu vstup A0, který jinak funguje jako přepínač mezi vybíráním registrů a zápisem hodnot do zvoleného registru.\n\nGenerované obálky amplitudy mají následující průběhy:\n\nRegistr 28 slouží k zapnutí a vypnutí obvodu jako celku a k resetu a opětné synchronizaci všech generátorů v obvodu.\n\nObvod byl použit ve zvukovývch kartách C/MS a v jejich nástupcích, kartách Sound Blaster, ve kterých byly použity dva tyto obvody pro generování 12kanálového zvuku. Pozdější verze karet Sound Blaster až do verze 2.0 sice vlastní obvod již neobsahovaly, nicméně podpůrná elektronika a patice pro oba obvody byly přítomné, takže obvod Philips SAA 1099 bylo možné do těchto karet doplnit.\n\nPhilips SAA 1099 je použit v počítači SAM Coupé. Je připojen na portech 255 (zápis do zvoleného registru) a 511 (výběr registru) obvodu SAA 1099.\n\nProtože počítač SAM Coupé je kompatibilní s počítači Sinclair ZX Spectrum, vznikly interfacy Turbo Sound Easy, ZXM-SoundCard a TwinSound pro počítače ZX Spectrum, ve kterých je obvod Philips SAA 1099 zapojen stejně jako u počítače SAM Coupé. Takto zapojený obvod využívá k přehrávání hudby hra Krunel. Na ZX Spectrum byly ruskými kodery převedeny téměř všechny hudby z programů pro SAM Coupé a jsou dostupné jak v prostých TAP souborech, tak v nových demokolekcích původně vytvořených pro ZXM-Soundcard.\n\nObvod Philips SAA 1099 je součástí profesionální série IRIS (4D/50-85) a Power Series (4D/xxx) počítačů SGI, informace o přítomnosti těchto obvodů se ale nedostala do dokumentace k těmto počítačům. Obvod je součástí desek IO2 a IO3.\n\nNa základě obvodu Philips SAA 1099 byl vytvořen hudební interface MIF 85 pro počítače PMD 85. Philips SAA 1099 je připojen na porty EF (výběr registru) a EE (zápis do vybraného registru), interface používá ještě port EC pro řízení přerušení od časovače.\n\n"}
{"id": "982088", "url": "https://cs.wikipedia.org/wiki?curid=982088", "title": "Bobby Rosengarden", "text": "Bobby Rosengarden\n\nBobby Rosengarden, rodným jménem Robert Marshall Rosengarden (23. dubna 1924 − 27. února 2007) byl americký jazzový bubeník.\n\nNarodil se ve městě Elgin v americkém státě Illinois a na bicí začal hrát ve věku dvanácti let. Po dokončení studií na University of Michigan hrál ve vojenských kapelách během druhé světové války. V následujících letech hrál v New Yorku s různými kapelami a také pracoval jako studiový hudebník. V letech 1949 až 1968 pracoval pro televizi NBC a v letech 1969 až 1974 pro ABC. Během své kariéry spolupracoval s mnoha hudebníky, mezi které patří například Duke Ellington, Ray Charles, Oliver Nelson nebo Dick Hyman. Zemřel na selhání ledvin ve věku dvaaosmdesáti let.\n"}
{"id": "982089", "url": "https://cs.wikipedia.org/wiki?curid=982089", "title": "Snyder County", "text": "Snyder County\n\nSnyder County je okres ve státě Pensylvánie v USA. Správním městem okresu je město Middleburg.\n\nOkres byl vytvořen 2. března 1855 z části okresu Union County a byl pojmenován po politikovi Simonovi Snyderovi.\n\n\n\n"}
{"id": "982090", "url": "https://cs.wikipedia.org/wiki?curid=982090", "title": "Josef Weiss (politik)", "text": "Josef Weiss (politik)\n\nJosef Weiss, též Josef Weiß (25. července 1862 Roithen – 13. prosince 1934 Puchberg bei Wels), byl rakouský křesťansko sociální politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil národní školu. Působil jako majitel hospodářství a hostinský. Angažoval se v Křesťansko sociální straně Rakouska. Byl poslancem Hornorakouského zemského sněmu. Zastával též funkci předsedy okresního zemědělského spolku ve Welsu a prezidenta zemědělského svazu Horních Rakous.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Horní Rakousy 22. Usedl do poslanecké frakce Křesťansko-sociální sjednocení. Mandát obhájil za týž obvod i ve volbách do Říšské rady roku 1911. Usedl do klubu Křesťansko-sociální klub německých poslanců. Ve vídeňském parlamentu setrval až do zániku monarchie. K roku 1911 se profesně uvádí jako hostinský a hospodář.\n\nV letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\"), pak od 4. března 1919 do 9. listopadu 1920 jako poslanec Ústavodárného národního shromáždění Rakouska a od 10. listopadu 1920 do 20. listopadu 1923 byl poslancem rakouské Národní rady.\n"}
{"id": "982092", "url": "https://cs.wikipedia.org/wiki?curid=982092", "title": "Venuše v kožichu", "text": "Venuše v kožichu\n\nVenuše v kožichu (původní francouzský název \"La Vénus à la fourrure\") je francouzský dramatický film, jehož režisérem byl Roman Polanski. Premiéru měl 25. května 2013 na filmovém festivalu v Cannes. V hlavních rolích se ve filmu představili Emmanuelle Seignerová a Mathieu Amalric.\n\nFilm získal Césara za nejlepší režii. Rovněž zde byl neúspěšně nominován v kategoriích nejlepší film, nejlepší herec, nejlepší herečka, nejlepší adaptace, nejlepší zvuk a nejlepší hudba.\n\n"}
{"id": "982097", "url": "https://cs.wikipedia.org/wiki?curid=982097", "title": "The Vaccines", "text": "The Vaccines\n\nThe Vaccines je britská rocková skupina, založená v roce 2010 v Londýně. Skupinu tvoří zpěvák a kytarista Justin Hayward-Young, kytarista Freddie Cowan, baskytarista Árni Árnason a bubeník Pete Robertson. Své první album nazvané \"What Did You Expect from The Vaccines?\" skupina vydala v březnu 2011; druhé \"Come of Age\" následovalo v září 2012. V srpnu 2013 skupina vydala čtyřpísňové EP \"Melody Calling\". Třetí řadové album s názvem \"English Graffiti\" bylo vydáno v květnu 2015.\n\n\n"}
{"id": "982099", "url": "https://cs.wikipedia.org/wiki?curid=982099", "title": "Josef Wille (křesťansko sociální politik)", "text": "Josef Wille (křesťansko sociální politik)\n\nJosef Wille (29. prosince 1855 Loidesthal – 24. února 1935 Jedenspeigen) byl rakouský křesťansko sociální politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil národní školu a zemědělskou školu. Působil jako zemědělec. Angažoval se v Křesťansko sociální straně Rakouska. Byl starostou domovského Jedenspeigenu a poslancem Dolnorakouského zemského sněmu.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Dolní Rakousy 55. Usedl do poslanecké frakce Křesťansko-sociální sjednocení. Mandát obhájil za týž obvod i ve volbách do Říšské rady roku 1911. Usedl do klubu Křesťansko-sociální klub německých poslanců. Ve vídeňském parlamentu setrval až do zániku monarchie. K roku 1911 se profesně uvádí jako hospodář.\n\nV letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "982101", "url": "https://cs.wikipedia.org/wiki?curid=982101", "title": "Steve Harley", "text": "Steve Harley\n\nSteve Harley, rodným jménem Stephen Malcolm Ronald Nice (* 27. února 1951) je britský zpěvák. V letech 1972 až 1977 byl členem skupiny Cockney Rebel, se kterou vydal pět studiových alb. V pozdějších letech vydával alba pod svým jménem a roku 1998 byla obnovena skupina Cockney Rebel a v roce 2005 vydala další album \"The Quality of Mercy\". Své poslední sólové album Harley vydal v roce 2010 a neslo název \"Stranger Comes to Town\".\n\n\n"}
{"id": "982102", "url": "https://cs.wikipedia.org/wiki?curid=982102", "title": "Památník neznámého vojína (Avala)", "text": "Památník neznámého vojína (Avala)\n\nPamátník neznámého vojína (srbsky v cyrilici Споменик Незнаном јунаку, v latince Spomenik Neznanom junaku) se nachází na vrchu Avala jižně od Bělehradu, v Srbsku. Je dílem akademického sochaře Ivana Meštroviće. Dokončen byl v roce 1938 a vznikl podle stejné tradice, jako tomu byl v řadě jiných dohodových zemích podle francouzského vzoru.\n\nVýstavbu památníku Neznámého vojáku na Avale inicioval tehdejší král Aleksandar Karađorđević jako symbol uctění památek Balkánských válek a první světové války. Proto je také na památníku uvedeno časové rozmezí 1912–1918, překrývající období obou konfliktů.\n\nPamátník byl vybudován v letech 1934 až 1938 na místě původní středověké pevnosti Žrnov a nedaleko od skromného, menšího památníku. Základní kámen byl položen na Vidovdan (28. června) 1934. Pro jeho výstavbu bylo spotřebováno 8000 m³ černého mramoru původem z okolí města Jablanica. Výstavba objektu neprobíhala snadno a byla předmětem kritiky. Branislav Nušić veřejně odmítal památník, který se nachází přes deset kilometrů od Bělehradu, který za první světové války těžce strádal. Žádal jeho přemístění na hlavní bělehradské náměstí Republiky, nicméně král byl v tomto směru neoblomný. Památník tak vyrostl na jednom z vrcholů kopce Avala (na druhém byla později zbudována televizní věž).\n\nBudova byla navržena jako neoklasicistní řecký chrám podle vzoru perského vladaře Kýrose Velikého, která se nachází v Pasargadách v dnešním Íránu. Hrob je umístěn na pětistupňové pyramidě z černé žuly a strop stavby drží symbolicky karyatidy, představující matky vojáků ze všech národů a krajů tehdejší Jugoslávie. Je jich celkem osm (na západní straně: Slovinka, Chorvatka, Dalmatinka, Bosenka; na straně východní: Černohorka, Vojvodinka, Srbka a jihosrbka). Každá z karyatid váží 12 tun a vysochány byly pod Meštrovićovým dozorem v jeho ateliéru ve Splitu. \n\nV okolí památníku se rozkládá rozsáhlý park. K samotnému hrobu vede monumentální schodiště. \n\nPamátník byl zapsán do registru památek SFRJ chráněných zákonem v roce 1987 a roku 2006 byl spolu s okolím rekonstruován.\n\nKaždoročně 15. února představitelé Srbska na den státnosti (Výročí druhého srbského povstání) pokládají k památníku květiny.\n"}
{"id": "982103", "url": "https://cs.wikipedia.org/wiki?curid=982103", "title": "Johann Wohlmeyer", "text": "Johann Wohlmeyer\n\nJohann Wohlmeyer (14. září 1850 Sankt Pölten – 8. března 1932 Sankt Pölten) byl rakouský křesťansko sociální politik, na konci 19. a počátku 20. století poslanec Říšské rady, v poválečném období poslanec rakouské Národní rady.\n\nVychodil národní školu a reálnou školu. Získal zkoušku v oboru stavitelství. Působil jako městský stavební mistr v Sankt Pölten. Byl členem mnoha živnostenských a zemědělských spolků. Angažoval se v Křesťansko sociální straně Rakouska. Byl poslancem Dolnorakouského zemského sněmu.\n\nNa konci 19. století se zapojil i do celostátní politiky. Ve volbách do Říšské rady roku 1897 získal mandát v Říšské radě (celostátní zákonodárný sbor) za kurii venkovských obcí, obvod St. Pölten, Lilienfeld atd. Mandát ve svém obvodu obhájil ve volbách do Říšské rady roku 1901. Uspěl i ve volbách do Říšské rady roku 1907, konaných již podle všeobecného a rovného volebního práva, kdy byl zvolen v obvodu Dolní Rakousy 45. Usedl do poslanecké frakce Křesťansko-sociální sjednocení. Mandát obhájil za týž obvod i ve volbách do Říšské rady roku 1911. Usedl do klubu Křesťansko-sociální klub německých poslanců. Ve vídeňském parlamentu setrval až do zániku monarchie. K roku 1911 se profesně uvádí jako městský stavební mistr a zemský poslanec.\n\nV letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "982107", "url": "https://cs.wikipedia.org/wiki?curid=982107", "title": "Modřín japonský", "text": "Modřín japonský\n\nModřín japonský (\"Larix kaempferi\") je opadavý jehličnatý jednodomý strom. Jméno je odvozeno z jeho původu – pochází z Japonského souostroví. Všechny taxony rodu modřín (\"Larix\") jsou řazeny do čeledi borovicovitých.\n\nStrom je až 45 metrů vysoký s korunou široce kuželovitou. Větve má vodorovné, které jsou na koncích vždy vztyčené k vrcholu koruny. Borka je šupinatá. Mladé větvičky jsou často ojíněné a oproti modřínu opadavému (\"Larix decidua\") jsou výrazně tmavší (nejčastěji mají barvu oranžovočervenou, hnědou nebo až do purpurovou). Pupeny typicky vykazují velký obsah pryskyřice. Samčí šištice jsou žluté s maximální délkou 10 mm a rostou na spodní straně větviček. Naproti tomu samičí jsou červeno-fialově zbarvené o délce nejvýše 30 mm a rostou do vzpřímené polohy. Samičí i samčí šištice vyrůstají v průběhu března až dubna. Dozrálé samičí šištice jsou podobně jako u modřínu opadavého hnědavě zbarvené, jejich semenné šupiny jsou však otevřenější.\n\nV Japonsku roste jen na půdách vulkanického původu v nadmořských výškách od 1300 do 2900 metrů nad mořem. Vyžaduje též deštivé a vlhké prostředí, proto je v Evropě hojně vysazován především u mořského pobřeží.\n\nJádro je tmavé, vnější dřevo je světlé, ale rychle tmavne. Využívá se především ve stavebnictví (domy, lodě, laťky, obložení).\n\nModřín japonský je méně citlivý na průmyslově znečištěné ovzduší (hlavě proti kyselému dešti) než modřín opadavý a také méně než mnoho jiných jehličnatých dřevin, proto se často vysazuje v Evropě v parcích velkých měst. Zatím není známa příčina této odolnosti, ale předpokládá se, že je tomu tak díky silnější voskové vrstvě na jehlicích. Pravděpodobně tomu přispívá i fakt, že každoročně shazuje jehlice a tím se škodliviny nedostávají tolik do samotného dřeva.\n\nPřed více než sto lety vznikl mezi modřínem opadavým a modřínem japonským kříženec – modřín euroasijský (\"Larix ×\" \"eurolepis\"). Znaky stromu mají charakteristické rysy obou rodičů v rovnoměrném zastoupení (půl na půl). Nedá se tedy říci, jakému druhu je tento kříženec více podobný.\n\n"}
{"id": "982108", "url": "https://cs.wikipedia.org/wiki?curid=982108", "title": "Richard Wollek", "text": "Richard Wollek\n\nRichard Wollek (18. prosince 1874 Innsbruck – 14. ledna 1940 Vídeň) byl rakouský křesťansko sociální politik, na počátku 20. století poslanec Říšské rady, v poválečném období poslanec rakouské Národní rady; tajemník Křesťansko sociální strany Rakouska.\n\nVychodil národní školu a gymnázium a vystudoval právnickou fakultu na Innsbrucké univerzitě. Působil jako majitel statku. Angažoval se v Křesťansko sociální straně Rakouska. Byl tajemníkem celorakouského vedení strany a v letech 1908–1920 poslancem Dolnorakouského zemského sněmu.\n\nNa počátku 20. století se zapojil i do celostátní politiky. Ve volbách do Říšské rady roku 1911 získal mandát v Říšské radě (celostátní zákonodárný sbor) za obvod Dolní Rakousy 58. Usedl do poslanecké frakce Křesťansko-sociální klub německých poslanců. Ve vídeňském parlamentu setrval až do zániku monarchie. K roku 1911 se profesně uvádí jako zemský poslanec a tajemník křesťansko sociální strany a dolnorakouského rolnického svazu.\n\nV letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\"), pak od 10. listopadu 1920 do 1. října 1930 a znovu od 2. prosince 1930 do 2. května 1934 byl poslancem rakouské Národní rady.\n"}
{"id": "982110", "url": "https://cs.wikipedia.org/wiki?curid=982110", "title": "Josef Zaunegger", "text": "Josef Zaunegger\n\nJosef Zaunegger (26. ledna 1851 Vorchdorf – 29. března 1923 Grieskirchen), byl rakouský křesťansko sociální politik, na konci 19. a počátku 20. století poslanec Říšské rady, v poválečném období poslanec rakouské Národní rady.\n\nVychodil národní školu a gymnázium. Vystudoval univerzitu. Působil jako lékárník. Angažoval se v Křesťansko sociální straně Rakouska. V letech 1903–1919 byl náměstkem starosty Grieskirchenu. V letech 1890–1895 (a krátce opět v letech 1918–1919) byl také poslancem Hornorakouského zemského sněmu.\n\nNa konci 19. století se zapojil i do celostátní politiky. Ve volbách do Říšské rady roku 1897 získal mandát v Říšské radě (celostátní zákonodárný sbor) za městskou kurii, obvod Wels, Lambach atd. Do parlamentu se vrátil ve volbách do Říšské rady roku 1907, konaných poprvé podle všeobecného a rovného volebního práva, kdy získal mandát v Říšské radě za obvod Horní Rakousy 5. Usedl do poslanecké frakce Křesťansko-sociální sjednocení. Mandát obhájil za týž obvod i ve volbách do Říšské rady roku 1911. Usedl do klubu Křesťansko-sociální klub německých poslanců. Ve vídeňském parlamentu setrval až do zániku monarchie. K roku 1911 se profesně uvádí jako lékárník, starosta a majitel realit.\n\nV letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "982111", "url": "https://cs.wikipedia.org/wiki?curid=982111", "title": "Hans Hofer (politik, 1866–1930)", "text": "Hans Hofer (politik, 1866–1930)\n\nHans Hofer (11. února 1866 Unterhaus – 30. dubna 1930 Klagenfurt) byl rakouský agrární politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil národní školu a působil jako zemědělec a obchodník se dřevem. Angažoval se v Německé agrární straně. Byl starostou obce Seeboden. Byl též poslancem Korutanského zemského sněmu a předsedou \"Svazu venkovských družstev\". Byl členem správní rady \"Rolnické banky\".\n\nNa počátku 20. století se zapojil i do celostátní politiky. Ve volbách do Říšské rady roku 1911 získal mandát v Říšské radě (celostátní zákonodárný sbor) za obvod Korutany 7. Usedl do poslanecké frakce Německý národní svaz, v jehož rámci byl členem Německé agrární strany. Ve vídeňském parlamentu setrval až do zániku monarchie. K roku 1911 se profesně uvádí jako zemský poslanec a zemědělec.\n\nV letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\"), nyní za Německou nacionální stranu (DnP).\n"}
{"id": "982112", "url": "https://cs.wikipedia.org/wiki?curid=982112", "title": "Adam Kozłowiecki", "text": "Adam Kozłowiecki\n\nAdam Kozłowiecki, S.J. (1. dubna 1911, Huta Komorowska - 28. září 2007, Lusaka) byl polský katolický kněz, arcibiskup a kardinál.\n\nNarodil se 1. dubna 1911 v Hutě Komorowske. Byl synem Adama Kozłowieckiho a Marie Janochówské. Pocházel z významné šlechtické rodiny. Svá studia začal na jezuitské škole v Chyrówě a poté byl poslán na soukromou školu do Poznaněe. Po dokončení školy se vzdal všeho majetku a dědictví a vstoupil do řádu jezuitů dne 30. července 1939 v Stare Wiesi. Do noviciátu vstoupil v Brzozówě. Svá studia rozšířil na Jesuitské fakultě filosofie v Krakově a na Teologické fakultě Bobolanum v Lublinu. Na kněze byl vysvěcen 24. června 1937 Karolem Niemirou. Dne 10. listopadu 1939 byl zatčen gestapem a byl vězněn v Krakově a poté byl internován do koncentračního tábora v Auschwitz-Birkenau (asi červen nebo prosinec 1940). A od prosince 1940 byl v táboře Dachau kde byl uvězněn do 29. dubna 1945 kdy byl osvobozen vojáky americké armády. Své věčné sliby složil 15. srpna 1945 v Římě. Působil jako učitel na jezuitské škole v Pullachu. Poté se stal misionářem v jezuitské misie v Severní Rhodesii (dnes Zambie). Působil hlavně v pastorační službě vzdělání v Kasisi (1946-1950). Dne 15. července 1950 ho papež Pius XII. jmenoval apoštolským administrátorem apoštolského vikariátu Lusaka.\n\nFunkci apoštolského administrátora vykonával do 4. června 1955 kdy byl zvolen apoštolským vikářem tohoto vikariátu a titulárním biskupem z Diospolis inferior. Na biskupa byl vysvěcen 11. září 1955 z rukou Jamese Roberta Knoxe a spolusvětiteli byli Aston Ignatius Chichester, S.J. a Joost Van den Biesen, M. Afr.. Dne 24. května 1959 byl vikariát povýšen na metropolitní arcidiecézy a tím se stal arcibiskupem Lusaky. Tento úřad arcibiskupa zastával do 29. května 1969. Papež Pavel VI. ho stejného dne jmenoval titulárním arcibiskupem Potenza Picena. Dne 21. února 1998 byl jmenován kardinálem s titulárním kostelem S. Andrea al Quirinale. Zemřel 28. září 2007 v nemocnici v Lusace. Jeho tělo odpočívá v katedrálním chrámu Dítěte Ježíše v Lusace.\n\n\n"}
{"id": "982114", "url": "https://cs.wikipedia.org/wiki?curid=982114", "title": "Delray Beach International Tennis Championships 2014 – mužská dvouhra", "text": "Delray Beach International Tennis Championships 2014 – mužská dvouhra\n\nDo soutěže mužské dvouhry na tenisovém turnaji Delray Beach International Tennis Championships 2013 nastoupilo třicet dva hráčů. Obhájcem titulu byl lotyšský tenista Ernests Gulbis, který se však rozhodl hrát na turnaji v Marseille.\n\nTrofej si odnesl Chorvat Marin Čilić, když ve finále vyhrál tříhodinový zápas s Kevinem Andersonem po setech 7–6(6), 6–7(7) a 6–4. Jednalo se o Čilićovo třetí finále v řadě, z nichž dvakrát slavil vítězství.\n\n\n"}
{"id": "982116", "url": "https://cs.wikipedia.org/wiki?curid=982116", "title": "Líšno (zámek)", "text": "Líšno (zámek)\n\nZámek Líšno se nachází v osadě Líšno, která je částí města Bystřice, okres Benešov ve středních Čechách.\n\nPůvodně zde stával hrad Léštno, který založil asi 1367 syn Ondřeje z Dubé, Beneš. Jeho syn, Václav z Dubé, zpočátku vystupoval proti husitům. Proto byl hrad v roce 1420 obléhán husitským vojskem. Když husité po dosaženém příměří odtáhli, držel Václav hrad až do roku 1424.\nPoté, až do roku 1443, tu sídlil Jan Sádlo ze Smilkova. V polovině 15. století získává hrad Zdeněk Konopišťský ze Šternberka († 1476), stoupenec Jiřího z Poděbrad. Zdeněk pomáhal Jiřímu proti Strakonické jednotě a roku 1450 dobyl se svými vojsky hrad Kostelec (dnes Zbořený Kostelec).\nZdeněk ale v roce 1465 krále Jiřího zradil. Proto v roce 1467 královské vojsko oblehlo všechny Zdeňkovy hrady – Líšno, Konopiště a Český Šternberk. Hrad Líšno byl dobyt a Jiří z Poděbrad ustanovil novým pánem jednoho ze svých synů, Hynka z Münsterberka.\nV roce 1478 nový panovník Vladislav Jagellonský předal hrad Petrovi II. Holickému ze Šternberka († 1514). Ten začal s opravami hradu. Po jeho smrti v roce 1514 opravy dokončil až jeho syn Jan. Po roce 1589 pak převzala panství Dorota, dcera Otakara ze Šternberka. Hrad byl stále v držení rodu Šternberků. Když Dorota roku 1633 zemřela, majetek zdědily její děti z předchozích manželství, dva synové a dvě dcery. Jedna z dcer, Anna Albertina, se se svými sourozenci o tento majetek začala soudit. Soudní spor vyhrála a tak Lišno získává její dcera z prvního manželství Dorota z Illova. Hrad a celé panství přitom v průběhu třicetileté války velmi zpustl.\n\nPři dělení panství v roce 1667 hrad získal syn Anny Albertiny z třetího manželství, Petr Vilém z Říčan. Jeho syn Karel Šebestián ale Líšno roku 1712 prodal Marii Renatě ze Satzenhofenu, ta roku 1744 Lucii z Kokořova a ta pak roku 1781 prodává neudržovaný hrad s panstvím klášteru servitů v Praze u sv. Michala. V roce 1785 byl řád servitů zrušen a hrad připadl náboženskému fondu.\n\nOd té doby hrad pustl, vystřídali se dva různí majitelé a až v roce 1872 ho koupil pražský průmyslník Čeněk Daněk. Ten v letech 1873–1884 nechal hrad od základů přestavět na přepychový zámek v romantickém stylu a kolem něho vybudovat honosný park. V roce 1945 byl zámek Daňkovi zabaven a tak přešel do vlastnictví státu. Ještě v tomto roce zde byla zřízena ústřední škola Československého červeného kříže. ČSČK provozoval zámek asi do roku 2000. Dnes je zámek s parkem v majetku Českého červeného kříže, není však nijak využíván a znovu chátrá. Vstup do zámku je uzavřen, park je volně přístupný.\n\nOd začátku března 2015 už není volně přístupný ani park, je z něj soukromý pozemek, na hlavní bráně visí cedule vstup zakázán.\n"}
{"id": "982117", "url": "https://cs.wikipedia.org/wiki?curid=982117", "title": "Německá akademie věd Leopoldina", "text": "Německá akademie věd Leopoldina\n\nNěmecká akademie přírodních věd Leopoldina (\"Deutsche Akademie der Naturforscher Leopoldina\"), krátce Leopoldina, je sdružení německých vědců, založené roku 1652, od roku 1687 s latinským přívlastkem Leopoldina (podle císaře Leopolda I.) a od roku 2008 s názvem „Leopoldina – Národní akademie věd“ (\"Leopoldina – Nationale Akademie der Wissenschaften\"). Od roku 1878 sídlí v Halle a v roce 2013 měla 1472 členů, z toho více než čtvrtina jsou zahraniční vědci.\n\nAkademii založili podle italského vzoru čtyři lékaři ve Schweinfurtu jako soukromou společnost \"Academia naturae curiosorum\" („Akademie zvědavých na přírodu“) pod předsednictvím městského lékaře J. L. Bausche. Dali si za úkol shromáždit a publikovat encyklopedický souhrn všech vědomostí o přírodě, od antiky po současnost, pokud mohou být užitečné lékařům. Jako první vyšla 1661 \"Ampelographia\", kniha o vinné révě. Od roku 1670 vydávala ročenku \"Miscellanea curiosa\", věnovanou císaři Leopoldovi I., který jí roku 1687 udělil výsady „císařské akademie“: byla zbavena cenzury, její předseda i redaktor ročenky se stávali dvorními lékaři a dostávali šlechtický titul. Prostřednictvím ročenky komunikovala Leopoldina s podobnými společnostmi, zejména s Královskou společností v Londýně, a získala si i mezinárodní uznání.\n\nOd roku 1731 měla svoji knihovnu, ale „sídlila“ vždy v domově předsedy a dlouho se držela osvícenského pojetí vědy z konce 18. století. Teprve roku 1872 se přizpůsobila trendům moderní vědy, rozdělila se na sekce, dostala senát, složený ze zástupců sekcí a dalších významných osobností a roku 1878 dostala pevné sídlo v Halle. Od té doby však byli předsedy jen profesoři tamní univerzity, takže akademie dostala provinciální ráz. Od roku 1924 se zavedla pravidelná měsíční zasedání, ale roku 1933 přestala přijímat židovské členy a do roku 1938 vyloučila 94 členů, včetně A. Einsteina. Devět z nich zahynulo v koncentračních táborech. V poválečné době se Akademie scházela střídavě ve Schweinfurtu a v Halle, jenže od roku 1961 už východoněmečtí vědci nemohli na západ cestovat. Vedení se však podařilo celoněmecký charakter uhájit a po roce 1989 v plném rozsahu obnovit.\nOd roku 2008 je Leopoldina Národní akademií věd, která má plnit hlavně tyto úkoly:\nK tomu zejména:\n\nV roce 2013 pracovaly komise pro tato témata:\n\nVedle titulu „čestného člena“, který Leopoldina uděluje od roku 1922 omezenému počtu vědců, uděluje celou řadu cen a medailí v různých oborech. Vypisuje také stipendia pro mladé vědce a roku 2000 založila „Mladou akademii“, která sdružuje 50 mladých vědců a podporuje zejména interdisciplinární bádání.\nVydává časopis \"Nova Acta Leopoldina\", který publikuje výsledky její činnosti, a časopis Acta Historica Leopoldina, věnovaný dějinám vědy a akademie. Roku 2011 ukončila vydávání přírodovědeckých spisů J. W. Goetha ve 29 svazcích.\n\nHlavním orgánem je plenární zasedání, které navrhuje a volí nové členy. Počet aktivních členů (do 75 let) je omezen na 1000 a členství patří k nejvyšším vědeckým vyznamenáním v Německu. Každý člen patří do jedné ze čtyř sekcí a každá sekce si volí jednoho zástupce do senátu. Členy senátu jsou i další významné osobnosti vědy a veřejného života a senát volí na pětileté období členy předsednictva. Předsednictvo se schází jednou měsíčně, volí si předsedu (obvykle profesora z Halle) a rozhoduje o všech důležitých věcech akademie.\n\n\n"}
{"id": "982120", "url": "https://cs.wikipedia.org/wiki?curid=982120", "title": "Delray Beach International Tennis Championships 2014 – mužská čtyřhra", "text": "Delray Beach International Tennis Championships 2014 – mužská čtyřhra\n\nDo soutěže mužské čtyřhry na tenisovém turnaji Delray Beach International Tennis Championships 2013 nastoupilo šestnáct dvojic. Obhájcem trofeje byl americký pár James Blake a Jack Sock, Blake však již ukončil profesionální tenisovou kariéru. Sock dostal od pořadatelů divokou kartu a hrál po boku Ryana Harrisona, spolu prohráli v semifinále s pozdějšími vítězi Bobem a Mikem Bryanovými.\n\nBratři Bryanovi získali titul jakožto nasazené jedničky, když ve finále porazili českoruský pár František Čermák a Michail Jelgin ve dvou setech 6–2 a 6–3.\n\n"}
{"id": "982122", "url": "https://cs.wikipedia.org/wiki?curid=982122", "title": "Franklin County (Pensylvánie)", "text": "Franklin County (Pensylvánie)\n\nFranklin County je okres ve státě Pensylvánie v USA. Správním městem okresu je město Chambersburg.\n\nOkres byl vytvořen 9. září 1784 z části okresu Cumberland County a byl pojmenován po politikovi Benjaminovi Franklinovi.\n\n\n\n"}
{"id": "982124", "url": "https://cs.wikipedia.org/wiki?curid=982124", "title": "NoNoNo", "text": "NoNoNo\n\nNoNoNo je švédské popové trio, které bylo založeno roku 2012. Jejím největším hitem je \"Pumpin Blood\". Skládá se z týmu Astma & Rocwell a zpěvačky a textařky Stiny Wäppling. Členové NoNoNo se poprvé setkali díky společnému příteli na jaře 2012, kdy se Stina vrátila ze Spojeného království, kde studovala psychologii.\n\n"}
{"id": "982126", "url": "https://cs.wikipedia.org/wiki?curid=982126", "title": "Anton Keschmann", "text": "Anton Keschmann\n\nAnton Keschmann (12. března 1870 Gura Humorului – 22. února 1947 Waiern) byl rakouský správní úředník a agrární politik z Bukoviny, na počátku 20. století poslanec Říšské rady, v poválečném období poslanec rakouské Národní rady.\n\nVychodil národní školu, gymnázium a vystudoval práva na Černovické univerzitě. Roku 1893 nastoupil jako praktikant k zemské vládě v Černovicích. V roce 1900 se stal okresním komisařem, roku 1902 předsedou prezidiálního byra zemské vlády a roku 1906 okresním hejtmanem v Černovicích. V roce 1914 usedl do zemské zemědělské rady.\n\nAngažoval se v Německé agrární straně. Byl též poslancem Bukovinského zemského sněmu. Byl členem zemského výboru a předsedou sněmovního klubu německých poslanců. Předsedal též politickému spolku \"Deutsche Volksbund\". Dále zasedal v předsednictvu \"Spolku křesťanských Němců\" a \"Svazu německých zemědělských družstev\". V roce 1908 se stal referentem pro otázky německojazyčného školství v Bukovině a Haliči v rámci organizace Deutscher Schulverein.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Bukovina 4. Usedl do poslanecké frakce Německý národní svaz, v jehož rámci byl členem Německé agrární strany. Mandát obhájil za týž obvod i ve volbách do Říšské rady roku 1911. Ve vídeňském parlamentu setrval až do zániku monarchie. K roku 1911 se profesně uvádí jako zemský vládní rada a zemský poslanec.\n\nV roce 1918 byl v Bukovině předsedou Německé národní rady, která se vyslovila pro připojení tohoto regionu k Rumunsku. V letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\"), nyní za Německou nacionální stranu (DnP). Po rozpadu monarchie přesídlil do Rakouska a byl pověřen vedením úřadu, který přebíral úředníky z odtržených oblastí Rakouska do služeb Rakouské republiky. Později se stal radou a pak i předsedou senátu rakouského správního soudního dvora.\n"}
{"id": "982128", "url": "https://cs.wikipedia.org/wiki?curid=982128", "title": "Seznam kardinálů jmenovaných Benediktem XV.", "text": "Seznam kardinálů jmenovaných Benediktem XV.\n\nPapež Benedikt XV. za svůj pontifikát jmenoval celkem 32 kardinálů. Vysvětlení: informace uvedené za pomlčkou jsou tituly nebo funkce které jim patřily v době jmenování.\n\n\n\n\n\n\n"}
{"id": "982129", "url": "https://cs.wikipedia.org/wiki?curid=982129", "title": "Sikter", "text": "Sikter\n\nSikter je bosenská rocková skupina, založená v Sarajevu v roce 1990. Ve skupině se během její existence prostřídalo více než dvacet hudebníků; jediným členem který zde působí po celou dobu existence skupiny, je zpěvák a klávesista Enes Zlatar. Během své existence skupina vydala celkem čtyři studiová alba; první z nich neslo název \"Now, Always, Never\" a jeho producentem byl britský hudebník Brian Eno. Později vyšla další alba \"Queen of the Disco\" (2002), \"My Music\" (2005) a \"Ego Trip\" (2009).\n\n"}
{"id": "982131", "url": "https://cs.wikipedia.org/wiki?curid=982131", "title": "Zadunajské středohoří", "text": "Zadunajské středohoří\n\nZadunajské středohoří ( , též \"Západní středohoří\", \"Nyugati-középhegység\") je pás vrchovin v západním Maďarsku. Táhne se od jihozápadu na severovýchod, od severního břehu jezera Balaton po Dunajské ohbí.\n\nMezi jeho součásti patří Bakoňský les, pohoří Vértes, Gerecse, Pilišské vrchy a Budínské vrchy. Jako součást Zadunají se do něj někdy počítají i Vyšehradské vrchy, které ale geomorfologicky patří do Severomaďarského středohoří.\n"}
{"id": "982134", "url": "https://cs.wikipedia.org/wiki?curid=982134", "title": "Potvrzení příjmu (počítačové sítě)", "text": "Potvrzení příjmu (počítačové sítě)\n\nPotvrzení příjmu ( ) je signál předávaný mezi komunikujícími procesy nebo počítači v počítačových sítích podle pravidel daných použitým komunikačním protokolem pro zajištění zpětné vazby s automatickým opakováním ( ). Přijímající strana kladným potvrzením indikuje, že přijala data bezchybně; vysílající strana pak při přijetí kladného potvrzení může uvolnit vyrovnávací paměť, jejíž obsah musela udržovat pro případ, že by se odeslaná data na cestě k přijímači ztratila nebo poškodila a bylo by nutné je poslat znovu.\n\nAby se zamezilo chybám způsobeným ztrátou nebo zdvojením potvrzení, jsou obvykle datové rámce číslovány a potvrzení obsahuje číslo přijatého rámce. V případě protokolu TCP se však číslují jednotlivé byty (oktety) dat. Protokol TCP indikuje přítomnost potvrzení nastavením příznaku ACK, a čísluje nejen data přenášená datovými pakety v průběhu spojení, ale i příznak SYN nebo FIN používané pro zahájení nebo ukončení spojení.\n\nPotvrzení příjmu se mohou zasílat buď v samostatných rámcích. Pokud se přenášejí uživatelská data v obou směrech, mohou se potvrzení přidávat do rámců, kterými jsou přenášena data v opačném směru. Druhá možnost se označuje termínem .\n\n"}
{"id": "982136", "url": "https://cs.wikipedia.org/wiki?curid=982136", "title": "The Good Earth", "text": "The Good Earth\n\nThe Good Earth může být:\n\n"}
{"id": "982138", "url": "https://cs.wikipedia.org/wiki?curid=982138", "title": "Expozice času Šternberk", "text": "Expozice času Šternberk\n\nV části věnované vesmíru najde návštěvník interaktivní obrazovku, kde si může zkusit uspořádat planety sluneční soustavy na jejich oběžných drahách. Uvidí zde zajímavé 3D modely apod.\n\nV další galerii se návštěvníci seznámí s vývojem kalendářů až dojdou k hodinám od nejstarších, přesýpacích a slunečních po model atomových hodin z Královské observatoře Greenwich. Expozice připomene návštěvníkům Mikoláše Koperníka, G. Galileiho i Alberta Einsteina.\n\nSoučástí expozice je také interaktivní panel s možností poslechu českých a moravských zvonů.\n\nMěsto Šternberk se v druhé polovině 20. století pyšnilo výrobou nástěnných hodin a budíků. Část expozice je proto věnována výrobkům tehdejšího podniku Chronotechna a také je zde ukázka hodinářské dílny s mnoha zajímavými nástroji. Všechny texty v expozici jsou řešeny dvojjazyčně (česky a anglicky).\n\n\n"}
{"id": "982141", "url": "https://cs.wikipedia.org/wiki?curid=982141", "title": "The Early Years", "text": "The Early Years\n\nNázev The Early Years nese více hudebních alb:\n\n"}
{"id": "982142", "url": "https://cs.wikipedia.org/wiki?curid=982142", "title": "Kryštofovy hřbety", "text": "Kryštofovy hřbety\n\nKryštofovy hřbety jsou geomorfologický okrsek v severozápadní části Ještědského hřbetu. Ležící v okrese Liberec v Libereckém kraji.\n\nÚzemí se rozkládá zhruba mezi sídly Rynoltice na severozápadě, Chrastava na severu, Liberec na východě a Křižany na jihozápadě. Dovnitř území částečně zasahuje Chrastava a celá uvnitř leží protáhlá obec Kryštofovo Údolí.\n\nZahrnuta jsou chráněná území CHKO Lužické hory, PR Hamrštejn, PR Dlouhá hora, NPR Karlovské bučiny, PR Velký Vápenný, PP Bílé kameny a PPk Ještěd.\n\nOkrsek Kryštofovy hřbety (dle třídění Jaromíra Demka IVA–3A–1) náleží do celku Ještědsko-kozákovský hřbet a podcelku Ještědský hřbet. Dále se člení na podokrsky Vápenný hřbet na západě a Rozsošský hřbet na východě. Hřbety sousedí na jihu se sesterským okrskem, Hlubockým hřbetem. Dále sousedí s celky Žitavská pánev na severu a východě, Lužické hory na severozápadě a Ralská pahorkatina na jihozápadě.\n\nNejvyšším vrcholem Kryštofových hřbetů je Čemá hora (811 m n. m.).\n\n\n"}
{"id": "982143", "url": "https://cs.wikipedia.org/wiki?curid=982143", "title": "The Definitive Collection", "text": "The Definitive Collection\n\nNázev The Definitive Collection nese více hudebních alb:\n\n"}
{"id": "982146", "url": "https://cs.wikipedia.org/wiki?curid=982146", "title": "The End", "text": "The End\n\nThe End může být:\n\n"}
{"id": "982150", "url": "https://cs.wikipedia.org/wiki?curid=982150", "title": "The Platinum Collection", "text": "The Platinum Collection\n\nNázev The Platinum Collection nese více hudebních alb:\n\n"}
{"id": "982151", "url": "https://cs.wikipedia.org/wiki?curid=982151", "title": "Mattoni NBL 2011/2012", "text": "Mattoni NBL 2011/2012\n\nNárodní basketbalová liga 2011/2012 byla nejvyšší mužskou ligovou basketbalovou soutěží v České republice v ročníku 2011/2012. Od ročníku ligy 1998/1999 byla nazvána jménem generálního partnera – Mattoni Národní basketbalová liga (ve zkratce Mattoni NBL).\n\nKonečné pořadí ligy:\n\n1. ČEZ Basketball Nymburk (mistr České republiky 2011/2012) – 2. BK Prostějov – 3. BK Děčín – 4. BC UNIKOL Kolín – 5. BK JIP Pardubice – 6. USK Praha – 7. NH Ostrava – 8. Astrum Levice (Slovensko) – 9. QANTO Tuři Svitavy – 10. Levharti Chomutov – 11. SLUNETA Ústí nad Labem – 12. BK Breda & Weinstein Opava – 13. Inter Bratislava (Slovensko) – 14. BK Loko Interconex Plzeň\n\nV první části soutěže (říjen 2011 – únor 2012) všech 14 družstev dvoukolově každý s každým (zápasy doma – venku) odehrálo 26 zápasů. \n\nVe druhé části soutěže (únor – duben 2012) se započítáním výsledků první části byla družstva rozdělena do skupiny A1 (o 1. až 6. místo) a do skupiny A2 (o 7. až 14. místo). Družstva hrála ve skupině dvoukolově každý s každým, každé družstvo odehrálo ve skupině A 10 utkání, ve skupině B 14 utkání.\n\nV Play-off hrálo 6 týmů ze skupiny A1 a čtyři nejlepší ze skupiny A2, které hrály předkolo a dvě družstva – vítězové předkola postoupila do čtvrtfinále. Play-out hrála družstva na 11.-14. místě skupiny A2 dvoukolově každý s každým o konečné umístění. \n\nHrálo se vyřazovacím způsobem na vítězné zápasy, finále na čtyři, čtvrtfinále a semifinále na tři a předkolo na dva vítězné zápasy. \n\n\n\n\n\n\n"}
{"id": "982152", "url": "https://cs.wikipedia.org/wiki?curid=982152", "title": "The Promise", "text": "The Promise\n\nThe Promise může být:\n\n"}
{"id": "982154", "url": "https://cs.wikipedia.org/wiki?curid=982154", "title": "Negativní potvrzení", "text": "Negativní potvrzení\n\nZáporné potvrzení NAK (nebo NACK, ) používají některé komunikační protokoly pro zamítnutí právě přijaté zprávy nebo pro indikaci některých druhů chyb.\n\nMnoho protokolů používá pouze kladná potvrzení (ACK), což znamená, že potvrzují pouze dobře přijaté zprávy. Příkladem takového protokolu je Transmission Control Protocol (TCP).\n\nJiné protokoly používají pouze záporná potvrzení, což znamená, že odpovídají pouze na zprávy, které jsou chybné. K těmto protokolům patří většina protokolů pro spolehlivý multicast, které posílají NAK, když přijímač detekuje chybějící paket.\n\nDalší protokoly používají jak kladná, tak záporná potvrzení. Příkladem je protokol Bisync a Adaptive Link Rate pro Green Ethernet.\n\nSpeciální případem záporného potvrzení je prosté zaslání znaku NAK.\n"}
{"id": "982155", "url": "https://cs.wikipedia.org/wiki?curid=982155", "title": "The Remixes", "text": "The Remixes\n\nNázev The Remixes nese více hudebních alb:\n\n"}
{"id": "982159", "url": "https://cs.wikipedia.org/wiki?curid=982159", "title": "Seznam typů RNA", "text": "Seznam typů RNA\n\nSeznam typů RNA popisuje přirozeně se vyskytujicí typy RNA.\n"}
{"id": "982160", "url": "https://cs.wikipedia.org/wiki?curid=982160", "title": "The Warriors", "text": "The Warriors\n\nThe Warriors může být:\n\n"}
{"id": "982161", "url": "https://cs.wikipedia.org/wiki?curid=982161", "title": "Mattoni NBL 2005/2006", "text": "Mattoni NBL 2005/2006\n\nNárodní basketbalová liga 2005/2006 byla nejvyšší mužskou ligovou basketbalovou soutěží v České republice v ročníku 2005/2006. Od ročníku ligy 1998/1999 byla nazvána jménem generálního partnera – Mattoni Národní basketbalová liga (ve zkratce Mattoni NBL).\n\nKonečné pořadí ligy:\n\n1. ČEZ Basketball Nymburk (mistr České republiky 2005/2006) – 2. Mlékárna Kunín – 3. BK Prostějov – 4. BK Děčín – 5. A PLUS ŽS Brno BC – \n6. BK Synthesia Pardubice – 7. BK SČP Ústí nad Labem – 8. BC Sparta Praha – 9. USK Praha – 10. BK NH Ostrava – 11. Handicap Brno – 12. BK Sadská\n\nV první části soutěže (září – prosinec 2005) všech 12 družstev dvoukolově každý s každým (zápasy doma – venku) odehrálo 22 zápasů.\n\nVe druhé části soutěže (leden – březen 2006) se započítáním výsledků 1. části byla družstva rozdělena do skupiny A1 (o 1. až 6. místo) a do skupiny A2 (o 7. až 12. místo), družstva hrála ve skupině dvoukolově každý s každým (každé družstvo 10 utkání).\n\nV Play-off hrálo 6 týmů ze skupiny A1 a dva nejlepší ze skupiny A2. Hrálo se na 3 vítězné zápasy.\n\nPlay-out (zápasy o 9.-12. místo) se hrálo naposledy v sezóně 2000/2001. Od sezóny 2001/2002 družstva na 9. až 12. místě po skončení skupiny A2 dále nehrála, jejich pořadí bylo určeno pořadím ve skupině A2. Poslední 12. družstvo z NBL sestoupilo do II. ligy.\n\nHrálo se se vyřazovacím způsobem, čtvrtfinále a semifinále na tři vítězné zápasy, zápas o 3. místo na dva a finále na čtyři vítězné zápasy. \n\n\n\n\n\n\n"}
{"id": "982162", "url": "https://cs.wikipedia.org/wiki?curid=982162", "title": "The Waltons", "text": "The Waltons\n\nThe Waltons může být:\n\n"}
{"id": "982163", "url": "https://cs.wikipedia.org/wiki?curid=982163", "title": "Gaspard-Gustave de Coriolis", "text": "Gaspard-Gustave de Coriolis\n\nGaspard-Gustave de Coriolis (21. květen 1792, Paříž – 19. září 1843, Paříž) byl francouzský matematik a fyzik. Proslavil se objevem tzv. Coriolisovy síly, potažmo Coriolisova efektu, jejichž význam je klíčový především v moderní meteorologii. Jeho jméno je jedním ze 72 jmen napsaných na Eiffelově věži.\n\nVyrůstal v Nancy. Vystudoval fyziku na Wilkes University v USA. Po studiích se vrátil do Francie a stal se učitelem na École Polytechnique. Roku 1829 se stal profesorem na École Centrale des Arts et Manufactures. Od roku 1832 přednášel na École des Ponts and Chaussées a roku 1836 stanul v čele této školy. Vzápětí byl zvolen do Académie des sciences. Roku 1838 se vrátil na École Polytechnique, aby zde přijal místo ředitele.\n\nZpočátku se zabýval zejména matematickou analýzou a experimentoval v oblasti tření, hydrauliky, mechaniky. Přitom do fyziky zavedl pojmy práce a kinetická energie. Navrhl též jednotku práce „dynamode“, ta se ale na rozdíl od veličiny práce neprosadila a neužívá se.\n\nNejvětší jeho úspěchy však následovaly, když své výzkumy kinetických sil spojil s výzkumy rotace - objevil v rotujících tělesech dodatečné (zdánlivé) síly. Jedna z nich (definoval dvě) byla nazvána nakonec jeho jménem a stala se jeho největším objevem. Tyto dodatečné síly v rotaci definoval v článku \"Sur les équations du mouvement relatif des systèmes de corps\" z roku 1835.\n\nVypracoval též matematickou teorii kulečníku.\n\n"}
{"id": "982164", "url": "https://cs.wikipedia.org/wiki?curid=982164", "title": "Through the Years", "text": "Through the Years\n\nThrough the Years může být:\n\n"}
{"id": "982165", "url": "https://cs.wikipedia.org/wiki?curid=982165", "title": "Thomas Andrew", "text": "Thomas Andrew\n\nJméno a příjmení Thomas Andrew nosí více různých osob:\n\n"}
{"id": "982166", "url": "https://cs.wikipedia.org/wiki?curid=982166", "title": "Mattoni NBL 2006/2007", "text": "Mattoni NBL 2006/2007\n\nNárodní basketbalová liga 2006/2007 byla nejvyšší mužskou ligovou basketbalovou soutěží v České republice v ročníku 2006/2007. Od ročníku ligy 1998/1999 byla nazvána jménem generálního partnera - Mattoni Národní basketbalová liga (ve zkratce Mattoni NBL).\n\nKonečné pořadí ligy:\n\n1. ČEZ Basketball Nymburk (mistr České republiky 2006/2007) - 2. BK Prostějov - 3. A PLUS OHL ŽS Brno BC - 4. BK Děčín - 5. Mlékárna Kunín - 6. BK Synthesia Pardubice - 7. BK Kondoři Liberec - 8. BK NH Ostrava - 9. USK Praha - 10. BK Ústí nad Labem - 11. BK Sadská - 12. BBK IVes Brno\n\nOd této sezóny došlo ke změně herního systému soutěže. Byl rozšířen počet zápasů v základní části, která se hrála čtyřkolově a byla zrušena druhá část hraná ve skupinách A1, A2. Ke změně došlo i v play off, čtvrtfinále a se hrálo pouze na dva vítězné zápasy, od semifinále opět na tři vítězné zápasy. Zápas o 3. místo na 2 zápasy.\n\nHrálo se se vyřazovacím způsobem, čtvrtfinále na dva a semifinále na tři vítězné zápasy, finále na čtyři vítězné zápasy. \n\n\n\n\n\n"}
{"id": "982167", "url": "https://cs.wikipedia.org/wiki?curid=982167", "title": "Thomas Becker", "text": "Thomas Becker\n\nJméno a příjmení Thomas Becker nosí více různých osob:\n\n"}
{"id": "982168", "url": "https://cs.wikipedia.org/wiki?curid=982168", "title": "Stroček kadeřavý", "text": "Stroček kadeřavý\n\nStroček kadeřavý (\"Pseudocraterellus undulatus\" (Pers.) Rauschert 1987), někdy též liška kadeřavá, je jedlá stopkovýtrusná houba z čeledi liškovitých.\n\nPlodnice má trychtýřovitý tvar, nahoře je ploše rozevřená; celá je tenkomasá a dutá. Vysoká bývá asi 2–8 cm. Plodnice se obvykle vyskytují ve skupinách a trsech, někdy více plodnic srůstá dohromady, nebo se plodnice ve třeni větví na více trychtýřovitých částí.\n\nV horní části je plodnice rozšířena v kloboukovitou část, která je rozvinutá až do ploše talířovitého, na okrajích i podvinutého tvaru. Je nepravidelně okrouhlá, široká až 6 cm, na okrajích značně zvlněná až silně zprohýbaná a zkadeřená, někdy rozdělená v několik lalokovitých cípů. Ve středu se klobouk hluboce nálevkovitě propadá. Barva je svrchu rezavě až kaštanově knědá, na okraji klobouku však často bývá světlá linka. Spodní strana kloboukovité části je světle šedá, tvoří jí vrásčitý hymenofor, který přechází až do horní poloviny třeně.\n\nTřeň je úzký, dutý, někdy zploštělý a prohnutý, v horní části plynule přechází v široce nálevkovitý klobouk. Je zbarven žlutohnědě či hnědě, v horní části na něj ze spodní strany klobouku sbíhá šedý vrásčitý hymenofor.\n\ndužnina je dosti tenká, poněkud chrupavčité konsistence a našedlé barvy. Nemá výraznou chuť ani vůni.\n\nVýtrusy jsou elipsoidní, velké 8–10 x 5–7 μm.\n\nStroček kadeřavý roste nepříliš hojně v listnatých a smíšených lesích, tvoří mykorrhizu s duby, buky a jinými listantými stromy. Vyskytuje se v létě a na podzim.\nTento druh je rozšířen v Evropě (včetně České republiky), Severní Americe a severní Asii.\n\nJedná se o jedlou houbu.\n\n\n\n"}
{"id": "982171", "url": "https://cs.wikipedia.org/wiki?curid=982171", "title": "Time Out", "text": "Time Out\n\nTime Out může být:\n\n"}
{"id": "982177", "url": "https://cs.wikipedia.org/wiki?curid=982177", "title": "Mattoni NBL 2007/2008", "text": "Mattoni NBL 2007/2008\n\nNárodní basketbalová liga 2007/2008 byla nejvyšší mužskou ligovou basketbalovou soutěží v České republice v ročníku 2007/2008. Od ročníku ligy 1998/1999 byla nazvána jménem generálního partnera – Mattoni Národní basketbalová liga (ve zkratce Mattoni NBL).\n\nKonečné pořadí ligy:\n\n1. ČEZ Basketball Nymburk (mistr České republiky 2007/2008) – 2. Geofin Nový Jičín – 3. BK Prostějov – 4. BK Synthesia Pardubice – \n5. BK Děčín – 6. BK NH Ostrava – 7. USK Praha – 8. A PLUS OHL ŽS Brno BC – 9. BK Sadská – 10. BK Kondoři Liberec – 11. BC Kolín – 12. BK Ústí nad Labem\n\nOd sezóny 2006/2007 došlo ke změně herního systému soutěže. Byl rozšířen počet zápasů v základní části, která se hrála opět čtyřkolově a byla zrušena druhá část hraná ve skupinách A1, A2. Ke změně došlo i v play off, čtvrtfinále a se hrálo pouze na dva vítězné zápasy, od semifinále opět na tři vítězné zápasy. Zápas o 3. místo na 2 zápasy.\n\nHrálo se vyřazovacím způsobem na vítězné zápasy, finále na čtyři, čtvrtfinále a semifinále na tři vítězné zápasy. \n\n\n\n\n\n"}
{"id": "982179", "url": "https://cs.wikipedia.org/wiki?curid=982179", "title": "Together", "text": "Together\n\nTogether může být:\n\n"}
{"id": "982180", "url": "https://cs.wikipedia.org/wiki?curid=982180", "title": "To the Death", "text": "To the Death\n\nTo the Death může být:\n\n"}
{"id": "982181", "url": "https://cs.wikipedia.org/wiki?curid=982181", "title": "Mattoni NBL 2008/2009", "text": "Mattoni NBL 2008/2009\n\nNárodní basketbalová liga 2008/2009 byla nejvyšší mužskou ligovou basketbalovou soutěží v České republice v ročníku 2008/2009. Od ročníku ligy 1998/1999 byla nazvána jménem generálního partnera – Mattoni Národní basketbalová liga (ve zkratce Mattoni NBL).\n\nKonečné pořadí ligy:\n\n1. ČEZ Basketball Nymburk (mistr České republiky 2008/2009) – 2. Geofin Nový Jičín – 3. BK Děčín – 4. BK Prostějov – 5. BK Kondoři Liberec – 6. BK NH Ostrava – 7. BK Breda & Weinstein Opava – 8. USK Praha – 9. BK Synthesia Pardubice – 10. BC Kolín – 11. Karma Basket Poděbrady\n\nOd sezóny 2006/2007 došlo ke změně herního systému soutěže. Byl rozšířen počet zápasů v základní části, která se hrála opět čtyřkolově a byla zrušena druhá část hraná ve skupinách A1, A2. Ke změně došlo i v play off, čtvrtfinále a se hrálo pouze na dva vítězné zápasy, od semifinále opět na tři vítězné zápasy. Zápas o 3. místo na 2 zápasy. Odhlásilo se Brno, proto se liga v sezóně 2008/2009 hrála jen s 11 účastníky a nikdo nesestupoval.\n\nHrálo se vyřazovacím způsobem na vítězné zápasy, finále na čtyři, čtvrtfinále a semifinále na tři vítězné zápasy. \n\n\n\n\n\n"}
{"id": "982184", "url": "https://cs.wikipedia.org/wiki?curid=982184", "title": "Zpětná vazba s automatickým opakováním", "text": "Zpětná vazba s automatickým opakováním\n\nZpětná vazba s automatickým opakováním ( , ARQ) je souhrnný název pro různé metody detekce a korekce chyb používané při přenosu dat, které pro zajištění spolehlivého přenosu dat nespolehlivým kanálem používají kladná potvrzení a časové prodlevy.\n\nPříjemce indikuje zasláním kladného potvrzení, že bezchybně přijal datový rámec nebo paket. Pokud odesilatel neobdrží potvrzení než uplyne časová prodleva, musí odesilatel příslušný datový rámec nebo paket vyslat znovu. Počet opakování pro každý rámec nebo paket je omezený, a pokud se dosáhne maximálního počtu opakování, ohlásí se chyba komunikace.\n\nK protokolům používajícím ARQ patří:\n\n\nPoslední dvě uvedené varianty obvykle používají nějakou variantu protokolu s posuvným okénkem pro omezení objemu dat, který může odesilatel vyslat bez přijetí potvrzení.\n\nARQ protokoly obvykle patří do linkové nebo transportní vrstvy referenčního modelu OSI.\n\nExistuje několik patentů pro používání ARQ pro live video contribution. Jedná se o prostředí vyžadující vysokou propustnost, ve kterém se používají záporná potvrzení pro snížení režie.\n\nProtokol TCP používá variantu opakování s návratem pro zajištění spolehlivého přenosu dat nad protokolem IP, který spolehlivé doručování paketů neposkytuje.\n\nProtokol HDLC používá pro opravu chyb opakování s návratem; může používat i selektivní opakování, pokud je obě komunikující strany implementují.\n\nITU-T standard G.hn umožňuje vytváření vysokorychlostních (až 1 Gbit/s) lokálních sítí s využitím stávající kabeláže (elektrických vedení, telefonních linek a koaxiálních kabelů), a pro zajištění spolehlivého přenosu zarušenými přenosovými kabely používá Selektivní opakování.\n\n\n\n"}
{"id": "982186", "url": "https://cs.wikipedia.org/wiki?curid=982186", "title": "Londa", "text": "Londa\n\nLonda je italská obec v provincii Firenze v oblasti Toskánsko.\n\nV roce 2012 zde žilo 1 839 obyvatel.\n\nDicomano, Pratovecchio Stia (AR), Rufina, San Godenzo\n\nZdroj: \n\n"}
{"id": "982190", "url": "https://cs.wikipedia.org/wiki?curid=982190", "title": "Světová výstava 1967", "text": "Světová výstava 1967\n\nSvětová výstava 1967 (také Expo 1967 podle oficiálního názvu 1967 International and Universal Exposition) se konala v Montréalu od 21. dubna do 17. října pod heslem \"„Člověk a jeho svět“\". S více než padesáti miliony návštěvníků je dosud nejúspěšnější světovou výstavou v historii. Kanaďané ji uspořádali poté, co stáhla svoji kandidaturu Moskva, a byla součástí oslav stého výročí sjednocení Kanady. Generálním komisařem výstavy byl Pierre Dupuy, bývalý velvyslanec ve Francii. Areál výstaviště byl vybudován na ostrovech Ile Notre Dame a Ile Sainte Hélène, kde vyrostl také futuristický obytný komplex Habitat 67. Na výstavě se prezentovalo 62 zemí, kromě toho byly otevřeny také nadnárodní pavilony věnované tématům jako zemědělství nebo kosmický výzkum. Součástí výstavy byl také velký hudební festival.\n\nAféru způsobila návštěva Charlese de Gaulla, při níž podpořil právo Québecu na nezávislost.\n\nČeskoslovenský pavilon, který navrhli Miroslav Řepa a Vladimír Pýcha, byl pátý nejnavštěvovanější. Úspěch měl Třebechovický betlém, oltář Mistra Pavla z Levoče, kolekce českého skla, ale také nové vynálezy, jako interaktivní filmové představení Kinoautomat, které moderoval Miroslav Horníček, nebo tapiserie vytvořené technikou art protis.\n\n\n"}
{"id": "982194", "url": "https://cs.wikipedia.org/wiki?curid=982194", "title": "Leonor Švédská", "text": "Leonor Švédská\n\nPrincezna Leonor Švédská, vévodkyně z Gotlandu (\"Leonore Lilian Maria\"; 20. února 2014, New York) je prvním potomkem švédské princezny Madeleine a jejího manžela Chrise O'Neilla. V době svého narození byla pátá v pořadí následnictví na švédský trůn po své tetě (korunní princezně), sestřenici, strýci a matce.\n\n\n"}
{"id": "982205", "url": "https://cs.wikipedia.org/wiki?curid=982205", "title": "Hlípa", "text": "Hlípa\n\nHlípa je česká videohra z roku 1989. Žánrově se řadí mezi akční adventury. Hra je považována za nejrozsáhlejší a nejlepší původní hru hru pro pro počítač PMD 85. Herní svět je tvořen 256 místnostmi. Taktéž vznikla verze na Atari ST a Sharp MZ-800. Vytvořili ji Karel Šuhajda a Tomáš Švec v rámci klubu 4004/482 ZO Svazarmu.\n\nHra sleduje osudy Hlípy, jež je členkou národa hlíp, které jsou jakési měňavky. Žijí na planetě Danepa, kde žije ještě jeden národ - Sivramové. Ti se dělí na nepříliš chytré, ale pracující Falmony a inteligentní, ale nepohyblivé Ploxony. Sivramové jsou nepřáteli hlíp. Falmoni svým dotykem vysušují těla hlíp a zabijí je tím, ale Ploxoni se rozpadnou, když s hlípami přijdou do kontaktu. Aby hlípy zvítězily, musí se zbavit ploxonů, bez nichž falmoni nebudou schopni zabezpečit fungování sivramského národa a sami se rozprchnou. Hlípám se povede jednu svou členku dostat do hlavního města sivramů, které se nachází hluboko pod zemí. Zde musí najít šest vládnoucích ploxonů a zabít je. Celé město je však rozsáhlým systémem chodeb a najít zde ploxony nebude jednoduché.\n\nHra využívá isometrické zobrazení 3D světa s, na tehdejší dobu, propracovanou animací. Hráč ovládá hlípu, která musí najít ploxony, vypadající jako korunky. Musí se vyhýbat falmonům. Může přitom využívat složitý systém kanálů. Pokud nechá svoji postavu hráč chvíli na pokoji, tak se začne sama pohybovat.\n\n\n"}
{"id": "982207", "url": "https://cs.wikipedia.org/wiki?curid=982207", "title": "Martin Major", "text": "Martin Major\n\nMartin Major (* 26. září 1979 Olomouc) je český politik a právník, v letech 2004 až 2008 zastupitel Olomouckého kraje, od roku 2002 zastupitel a od března do listopadu 2014 i primátor Olomouce (od listopadu 2014 pak 1. náměstek primátora), člen ODS.\n\nPo absolvování prvního stupně základní školy v Olomouci (1986 až 1991) byl přijat na osmileté Slovanské gymnázium v Olomouci (1991 až 1999), kde byl mimo jiné studentem česko-francouzské sekce. Vysokoškolské vzdělání v oboru právo získal v letech 1999 až 2004 na Právnické fakultě Univerzity Palackého v Olomouci. Titul doktora práv získal v roce 2007 na Fakultě právnické Západočeské univerzity. V letech 2012 až 2013 pak ještě absolvoval veřejnou správu na Central European Management Institut.\n\nOd roku 1998 soukromě podniká a od roku 2004 působí jako advokátní koncipient v olomoucké advokátní kanceláři AK Procházka.\n\nI vzhledem k zisku mandátu zastupitele města Olomouce a zastupitele Olomouckého kraje byl či je členem statutárních orgánů několika společností. Jedná se například o funkce člena dozorčí rady Správy nemovitostí Olomouc, a.s. (2002 až 2006); člena představenstva SK Sigma Olomouc, a.s. (od 2002); předsedy dozorčí rady Nemocnice Olomouckého kraje, a.s. (2005 až 2008); člena představenstva Aquapark Olomouc, a.s. (2008 až 2010) a člena představenstva Lesy města Olomouce, a.s. (2010).\n\nV roce 2007 se také angažoval jako předseda dozorčí rady obecně prospěšné společnosti Vysoká škola logistiky a v letech 2006 až 2010 byl členem správní rady Nadačního fondu Dalkia Česká republika.\n\nMartin Major je rozvedený a má syna Martina (* 2009). Žije v Olomouci, konkrétně v městské čtvrti Nová Ulice.\n\nJe členem ODS, v níž působí i jako místopředseda Oblastního sdružení ODS Olomouc a jako místopředseda Místního sdružení ODS Olomouc-město.\n\nDo politiky vstoupil, když byl v komunálních volbách v roce 2002 zvolen za ODS do Zastupitelstva města Olomouce. Následně se stal členem Kontrolního výboru, Bytové komise, Komise pro prodej domů z majetku města a Majetkoprávní komise. Mandát zastupitele města obhájil v komunálních volbách v roce 2006. Zároveň byl zvolen náměstkem primátora, do jehož agendy spadá odbor investic a odbor majetkoprávní. Uspěl i v komunálních volbách v roce 2010 a opět se stal náměstkem primátora. Dne 1. března 2014 byl zvolen primátorem statutárního města Olomouc poté, co na funkci rezignoval dosavadní primátor Martin Novotný (ten se v říjnu 2013 stal poslancem Poslanecké sněmovny PČR a nechtěl vykonávat obě funkce najednou).\n\nV krajských volbách v roce 2004 kandidoval za ODS do Zastupitelstva Olomouckého kraje a uspěl. V krajských volbách v roce 2008 se mu nepodařilo jen těsně mandát krajského zastupitele obhájit (stal se prvním náhradníkem).\n\nV komunálních volbách v roce 2014 vedl kandidátku ODS do Zastupitelstva města Olomouce a obhájil post zastupitele města. Vzhledem ke konečnému 3. místu pro ODS (11,05 % hlasů, 5 mandátů) sice neobhájil post primátora, ale dne 10. listopadu 2014 byl zvolen 1. náměstkem primátora města Olomouce.\n"}
{"id": "982210", "url": "https://cs.wikipedia.org/wiki?curid=982210", "title": "Národní park Réunion", "text": "Národní park Réunion\n\nNárodní park Réunion ( ) je jeden z národních parků Francie. Nachází se ve zámořském regionu a departementu Réunion v Indickém oceánu. Park byl založen v roce 2007 a má rozlohu 1055 km², což představuje 40% celkové plochy ostrova. Národní park byl v roce 2010 zařazen mezi lokality světového přírodního dědictví UNESCO pod názvem \"„Vrcholky, přírodní amfiteátry a skalní stěny ostrova Réunion“\".\n\nZ endemických druhů vyskytujících se na ostrově lze jmenovat ptáky buřňáka réunionského (\"pterodroma baraui\"), housenčíka réunionského (\"coracina newtoni\"), motáka réunionského (\"circus maillardi\"), kruhoočko olivové (\"zosterops olivaceus\") a bramborníčka réunionského (\"saxicola tectes\").\n"}
{"id": "982211", "url": "https://cs.wikipedia.org/wiki?curid=982211", "title": "Gustav Adolf Švédský", "text": "Gustav Adolf Švédský\n\nGustaf Adolf, vévoda z Västerbottenu (\"Gustaf Adolf Oscar Fredrik Arthur Edmund\", 22. dubna 1906, Stockholm – 26. ledna 1947, Kodaň) byl nejstarším synem švédského korunního prince Gustava Adolfa (švédský král Gustav VI. Adolf) a jeho první ženy Margarety z Connaughtu. Gustav Adolf byl otcem současného švédského krále Karla XVI. Gustava. V rodině byl oslovován podle svého posledního jména jako Edmund. Nikdy nenastoupil na trůn ani se nestal korunním princem, jelikož zemřel již za vlády svého děda Gustava V. při leteckém neštěstí 26. ledna 1947 na letišti Kodaň v Kastrupu.\n\n20. října 1932 se v Coburgu oženil se Sibyllou Sasko-Kobursko-Gothajskou, dcerou posledního vévody Karla Eduarda Sasko-Kobursko-Gothajského, který byl vnukem královny Viktorie. Pár měl spolu pět dětí:\n"}
{"id": "982214", "url": "https://cs.wikipedia.org/wiki?curid=982214", "title": "Bombay Bicycle Club", "text": "Bombay Bicycle Club\n\nBombay Bicycle Club je britská rocková skupina, založená v roce 2005 v Londýně pod názvem The Canals. Jejími členy jsou Jack Steadman (zpěv, kytara, klavír), Jamie MacColl (kytara), Ed Nash (baskytara) a Suren de Saram (bicí). Svou první nahrávku v podobě EP \"The Boy I Used to Be\" skupina vydala vlastním nákladem v únoru 2007; druhé \"How We Are\" následovalo v listopadu toho roku. Své první album nazvané \"I Had the Blues But I Shook Them Loose\" skupina vydala v roce 2009 a do roku 2014 vydala další tři.\n\n\n"}
{"id": "982215", "url": "https://cs.wikipedia.org/wiki?curid=982215", "title": "Wild Beasts", "text": "Wild Beasts\n\nWild Beasts byla britská rocková skupina, založená v roce 2002 ve městě Kendal. Založili ji dva studenti Hayden Thorpe a Ben Little pod názvem Fauve; v roce 2004 se ke skupině přidali bubeník Chris Talbot a baskytarista Gareth Bullock a skupina se přejmenovala na Wild Beasts. Bullock byl později nahrazen Tomem Flemingem. Své první album nazvané \"Limbo, Panto\" skupina vydala v roce 2008 u vydavatelství Domino Records; u stejného vydavatelství vydala také další čtyři studiová alba. Jejich druhé album \"Two Dancers\", vydané v roce 2009, bylo nominováno na cenu Mercury Prize. V květnu 2017 vystoupila celá skupina jako jeden z hostů při koncertu velšského hudebníka Johna Calea v Liverpoolu. V září toho roku kapela oznámila ukončení činnosti a v říjnu následně vydala své poslední EP \"Punk Drunk and Trembling\". Své vůbec poslední vystoupení skupina odehrála v únoru 2018.\n\n\n"}
{"id": "982219", "url": "https://cs.wikipedia.org/wiki?curid=982219", "title": "Toyah Willcox", "text": "Toyah Willcox\n\nToyah Willcox (* 18. května 1958) je anglická zpěvačka a herečka. Během své kariéry vydala celkem patnáct studiových alb; prvním z nich bylo \"Sheep Farming in Barnet\" z roku 1979 a posledním \"In the Court of the Crimson Queen\" vydané v roce 2008. Jako herečka se představila například ve filmech \"Quadrophenia\" (1979), \"Anchoress\" (1993), \"The Power of Three\" (2011) a hrála rovněž v mnoha televizních seriálech. V roce 1986 se provdala za kytaristu Roberta Frippa.\n\n\n"}
{"id": "982226", "url": "https://cs.wikipedia.org/wiki?curid=982226", "title": "Mistrovství světa ve florbale 2014", "text": "Mistrovství světa ve florbale 2014\n\nMistrovství světa ve florbale 2014 bylo 10. ročníkem mistrovství světa mužů pořádaným asociací IFF. Turnaj probíhal od 5. do 14. prosince 2014 ve Švédsku, konkrétně pak v Göteborgu v halách Scandinavium a Lisebergshallen.\n\nČeský tým vyhrál bronzovou medaili a napravil si neúspěch z minulého mistrovství. Švédsko doma obhájilo zlaté medaile z předešlého šampionátu, když ve finále zdolalo Finsko poměrem 3:2.\n\nZávěrečného turnaje se zúčastnilo 16 národních týmů. O 15 míst se bojovalo v kvalifikaci a pouze Švédsko mělo účast jako pořádající země zajištěnou předem. Kvalifikace se konala od 28. ledna do 2. února 2014.\n\nLos závěrečného turnaje se uskutečnil 25. února 2014 a probíhal od 13:30 v Göteborgu v Casinu Cosmopol.\n\nNasazení týmů (čísla v závorkách) vzniklo podle žebříčku IFF, který byl založen na výsledcích z posledních dvou mistrovství světa.\n\nMezinárodní florbalová federace (IFF) nominovala na mistrovství světa ve Švédsku celkem sedm rozhodčích párů ze sedmi různých členských asociací IFF.\n\n\nToto je seznam vysvětlivek použitých v souhrnech odehraných zápasů.\n\nToto je pořadí hráčů podle dosažených bodů, za jeden vstřelený gól nebo přihrávku na gól hráč získává jeden bod.\n\n\"Záp. = Odehrané zápasy; G = Góly; A = Přihrávky na gól; Body = Body; PTM = Počet trestných minut; Poz. = Pozice\"\n\nPořadí nejlepších pěti brankářů na mistrovství podle úspěšnosti zásahů v procentech, brankář musel mít odehráno minimálně 40 % hrací doby za svůj tým.\n\n\"Záp. = Odehrané zápasy; OG = Obdržené góly; PZ = Počet zásahů; ČK = Čistá konta; Úsp% = Procento úspěšných zásahů\"\n\n"}
{"id": "982227", "url": "https://cs.wikipedia.org/wiki?curid=982227", "title": "Bill Sage", "text": "Bill Sage\n\nBill Sage, rodným jménem William Sage III (* 17. července 1962) je americký herec.\n\nNarodil se v New Yorku a studoval na Newyorské státní universitě v Purchase. Svou filmovou kariéru zahájil počátkem devadesátých let, kdy spolupracoval s režisérem Halem Hartleyem. Hrál v několika jeho filmech, například \"Vzájemná důvěra\" (1990), \"Teorie úspěchu\" (1991) a \"Simple Men\" (1992). Později hrál v mnoha filmech dalších režisérů.\n\n\n"}
{"id": "982228", "url": "https://cs.wikipedia.org/wiki?curid=982228", "title": "Stefan Dott", "text": "Stefan Dott\n\nStefan Dott, (* 27. září 1969, Koblenz, Západní Německo) je bývalý reprezentant Německa v judu.\n\nNeunavitelný a odhodlaný Němec patřil v juniorském věku k absolutní špičce. Přechod mezi seniory zvládl velmi dobře, hned při svém prvním startu na mistrovství Evropy bral v lehké báze (-71 kg) zlatou medaili na úkor Josefa Věnseka. Byla to však jediná velká medaile z vrcholné akce.\n\nV roce 1992 se účastnil olympijských her v Barceloně a ve třetím kole vyřadil jednoho z favoritů Francouze Bruna Carabettu na hantei (praporky). Podobně si naklonil rozhodčí na svojí stranu i ve čtvrtfinále proti Finu Korhonenovi. V semifinále se utkal s hlavním favoritem, Japoncem Kogou. Koga i přes vážné zranění kolene ho dokázal po minutě boje hodit svým vytříbeným ippon seoi-nage na ippon. V boji o třetí místo se utkal s Izraelcem Smadžou. Neuběhla ani minuta boje když ho Smadža po jeho výpadu kouči-gari kontroval na ippon technikou deaši-harai. Obsadil 5. místo. V podobném duchu se nesly jeho další výsledky. Patřil k favoritům, ale boje o zlato se mu vyhýbaly.\n\nV roce 1994 změnil lehkou váhu za polostřední (veltrovou), ve které v roce 1996 startoval na olympijských hrách v Atlantě. V prvním kole dostal na rozehřátí olympijského výletníka z Nikaragui, ale ve druhém ho čekal nepříjemný Belgičan Johan Lác. V polovině zápasu se mu podařil hodit Láce na ippon technikou sode-curikomi-goši. Ve čtvrtfinále ho čekal reprezentant Turecka Irakli Uznadze. Neuběhla ani minuta, když Uznadzeho podmetl technikou kouči-gari na ippon. V semifinále se utkal s Francouzem Burasem. Takticky vedený duel proti Burasovi nezvládl a prohrál na větší počet penalizací. V boji o třetí místo se utkal s Gruzíncem Lipartelianim. Nepohlídal si začátek zápasu a po Lipartelianiho kata-gurumě ležel po 18s na krovkách. Obsadil opět 5. místo. Sice krásné úmistění, ale pro něho málo. Bylo to jeho poslední vystoupení v reprezentačním dresu Německa.\n\n"}
{"id": "982230", "url": "https://cs.wikipedia.org/wiki?curid=982230", "title": "Dylanesque", "text": "Dylanesque\n\nDylanesque je studiové album britského zpěváka Bryana Ferryho, vydané v březnu 2007 u vydavatelství Virgin Records. Produkoval jej Ferry spolu s Rhettem Daviesem a obsahuje deset písní, které napsal americký písničkář Bob Dylan doplněné o jeden tradicionál, který rovněž proslavil Dylan. Na albu se podílela řada hostů, jako například Ferryho syn Isaac Ferry, jeho dřívější spoluhráč ze skupiny Roxy Music Brian Eno, baskytarista Guy Pratt nebo kytarista Robin Trower.\n\n"}
{"id": "982232", "url": "https://cs.wikipedia.org/wiki?curid=982232", "title": "Intel Extreme Masters", "text": "Intel Extreme Masters\n\nIntel Extreme Masters (zkráceně IEM) je elektronický sportovní turnaj pořádaný společností Intel a ESL (Electronic Sports League). Turnaj je celosvětový a postupují pouze nejlepší hráči do výsledného světového turnaje. Každoročně tento turnaj je zaměřen na hry League of Legends a (Counter-Strike, Quake Live, World of Warcraft, Warcraft III).\n\nV roce 2013 se velké finále hrálo v Hanoveru. V League of Legends zvítězili CJ Entus Blaze. V Starcraft II zvítězili YoDa. V roce 2012 se velké finále hrálo také v Hanoveru. Zde zvítězili Moscow Five v League of Legends a MC ve Starcraft II. Tento rok se zde hrál i Counter-Strike, který vyhrál team ESC Gaming.\n\n\n"}
{"id": "982233", "url": "https://cs.wikipedia.org/wiki?curid=982233", "title": "Pragmatická sankce (rozcestník)", "text": "Pragmatická sankce (rozcestník)\n\nPragmatická sankce může být:\n\n"}
{"id": "982234", "url": "https://cs.wikipedia.org/wiki?curid=982234", "title": "Anexe Krymu Ruskou federací", "text": "Anexe Krymu Ruskou federací\n\nAnexe Krymu Ruskou federací byla vyvrcholením politické krize na poloostrově Krymu na jaře 2014. Latentní krymská krize se vyostřila po sérii občanských protestů na Ukrajině zvaných Euromajdan, jež vedly k sesazení prezidenta Viktora Janukovyče, k vytvoření nové prozatímní vlády a k ukončení proruské orientace Ukrajiny. Rusko vyslalo na poloostrov část svých speciálních jednotek, které pomohly vojensky obsadit klíčová místa. Krymská vláda 16. března 2014 vyvolala referendum, které ukrajinský Ústavní soud považuje za protiústavní. Rusko začlenilo na žádost parlamentu Republiky Krym jak Krym tak město Sevastopol do svého státního území. Představitelé Ukrajiny považují anexi za nelegální a většina zemí světa podpořila ukrajinskou územní celistvost. Dva dny po referendu bylo kvůli anexi Krymu pozastaveno Rusku členství ve skupině G8. Jen Rusko, které tuto událost představovalo jako obranu etnicky ruských obyvatel Krymu, a několik málo dalších zemí dosud uznalo ruskou anexi poloostrova. \n\nBylo poukázáno na to, že Rusko garantovalo územní celistvost Ukrajiny v budapešťském memorandu o jaderném odzbrojení Ukrajiny z roku 1994. Spor má trvání dodnes a stále je velkým zdrojem obecnějšího napětí mezi Ruskem a Západem. Konflikt na Krymu a Sevastopolu byl Mezinárodním trestním soudem definován jako rusko-ukrajinský mezinárodní ozbrojený konflikt.\n\nPředmětem sporu je oblast ukrajinského poloostrova Krymu, na níž leží Autonomní republika Krym a město Sevastopol. Místní obyvatelstvo je většinově ruského původu.\n\nPo klíčovém vítězství Ruského impéria nad Osmanskou říší v páté rusko-turecké válce (1768–1774) byl Krym v roce 1783 připojen k Ruskému impériu pod vládou carevny Kateřiny II. Veliké. Kníže Grigorij Potěmkin založil přístav Sevastopol, který byl postupně opevňován a začala zde být budována vojensko-námořní infrastruktura.\n\nV rámci Sovětského svazu (SSSR) byl Krym součástí Ruské sovětské federativní socialistické republiky (RSFSR). 19. února 1954 byl Krym z iniciativy sovětského vůdce Nikity Chruščova vyňat z Ruské SFSR a administrativně přičleněn k Ukrajinské SSR při příležitostí třístého výročí Perejaslavské rady — sjednocení Záporožské Siče a Ruského carství roku 1654.\n\nV národnostním složení obyvatelstva převládli postupně díky přistěhovalcům etničtí Rusové. V roce 1939 tvořili Rusové 49,6% obyvatel Krymu, Ukrajinci 13,7%, Krymští Tataři 19,4% a Židé 5,8%. Během okupace Krymu nacistickým Německem došlo k vyvraždění židovské menšiny. V roce 1944 pak byla na příkaz sovětského vůdce Stalina provedena rozsáhlá deportace Krymských Tatarů, kteří byli obviněni z kolaborace s Němci, ale také krymských Řeků, Arménů a Bulharů, převážně na Sibiř a do jiných oblastí mimo evropskou část SSSR. Na Krymu se v důsledku toho a také dalším přistěhovalectvím zvýšil procentuální podíl jak ruského, tak ukrajinského obyvatelstva.\n\nV Sevastopolu sídlí od roku 1783 ruské Černomořské loďstvo, zvané též „Černomořská flotila“. Podle ukrajinsko-ruské „Smlouvy o postavení a podmínkách Černomořského loďstva“ má Rusko na Krymském poloostrově povoleno umístit až 25 000 vojáků, 24 dělostřeleckých systémů, 132 obrněných vozidel a 22 vojenských letadel. Rusko také získalo 81,7 procent původně sovětských lodí Černomořské flotily po zaplacení 526,5 milionů US dolarů ukrajinské vládě. Smlouva byla podepsána v roce 1997, její účinnost nastala dva roky poté. Původně smlouva platila do roku 2017, byla však prodloužena v roce 2010 o dalších 25 let, tedy do roku 2042. Mezinárodně-právně je tedy pro obě strany závazná i po anexi Krymu Ruskem. Ruská vláda má podle této smlouvy každoročně platit Ukrajině 97,75 milionů USD za právo používat ukrajinské výsostní vody, rádiové kmitočty a k vyrovnání dopadu flotily na životní prostředí. Podle dostupných informací však ruská vláda po anexi Krymu tyto platby zastavila.\n\nPo převratu v Kyjevě a příklonu Ukrajiny k Evropské unii vypukly na východě a jihovýchodě země a také na Krymu protesty proti nové ukrajinské vládě. Na Krymu, kde je většina obyvatelstva ruskojazyčná, zavládla silná proruská nálada. Na mnoha místech na Krymu se také konaly proruské demonstrace.\n\n27. února 2014 se na Krymu mimo existující ruské vojenské základny objevili neoznačení vojáci s moderními zbraněmi a vybavením ruského původu, odpovídajícím výstroji jednotek typu Specnaz, některými médii označovaní jako \"„zelení mužíčci“\", kteří pomohli rychle obsadit klíčové krymské objekty, jako jsou např. letiště, přístavy, vládní budovy a další objekty infrastruktury. Obsadili též budovu regionálního parlamentu. Rada ministrů Autonomní republiky Krym odhlasovala rezignaci (60 hlasů ve prospěch rozpuštění a 3 se zdrželi hlasování); následně došlo k volbě vlády nové a ve funkci premiéra byl dosazen Sergej Aksjonov. Nová vláda byla prorusky orientovaná a jedním z jejích prvních kroků bylo, že neuznala legitimitu prozápadní vlády v Kyjevě, která vzešla z převratu během Euromajdanu. Vzápětí oznámila vláda v Simferopolu záměr připojení Krymu k Ruské federaci.\n\nRuská vláda nasazení armády rezolutně popírala. Postupně se ale potvrdilo, že v případě některých neoznačených vojáků vybavených moderními ručními zbraněmi a neprůstřelnými vestami šlo o příslušníky ruských speciálních sil, kteří byli do oblasti posláni kvůli „ochraně místních Rusů“. Podle vlastního prohlášení, které uveřejnil o více než rok později, svolal prezident Ruské federace Vladimir Putin již v noci z 22. na 23. února 2014 schůzi, které se kromě něj zúčastnili velitelé ruských speciálních složek a funkcionáři ministerstva obrany. Zde se dohodla mj. i záchrana dosavadního ukrajinského prezidenta Janukovyče, který byl tehdy podle Putina ohrožen na životě. Na této schůzi ale také bylo z Putinovy iniciativy rozhodnuto, že se připraví „navrácení Krymu do Ruska“. V tu dobu už měly ruské orgány k dispozici výsledky „tajného průzkumu“ mezi obyvateli Krymu, podle nichž údajně 75 procent obyvatel souhlasilo s připojením poloostrova k Rusku. Není ovšem jasné, zda část vojáků v oblasti neoperovala už před udaným datem, protože na medailích, které vojáci později obdrželi, je údajně uveden začátek operace 20. února 2014. Podle novin Novaja gazeta mělo být obsazení Krymu prvním krokem k rozpoutání nepokojů na Ukrajině a následnému rozdělení Ukrajiny na východní a západní část. Bývalý generální konzul ČR v Ruské federaci Vladimír Votápek se ale domnívá, že rozhodnutí o připojení Krymu k Rusku muselo padnout mnohem dříve, „než v Kyjevě zvítězila revoluce proti Janukovyčovu režimu“, protože operace typu okupace Krymu se obvykle připravují měsíce.\n\nV nastalé atmosféře vítalo na mnoha místech obyvatelstvo Krymu neoznačené vojáky velmi vřele. Na druhou stranu upozornila organizace Human Rights Watch na vyhrožování, únosy a mučení proukrajinských aktivistů a novinářů, kterých se během března 2014 začaly dopouštět ozbrojená sebeobrana a vojenské oddíly. Byly zaznamenány také případy „zmizení“ některých obyvatel Krymu.\n\nNedlouho poté nově ustavená krymská vláda vyhlásila referendum o rozšíření autonomie republiky Krym. Z původního 25. května byl ale termín později přesunut na 30. března. Na billboardech po celém Krymu se objevil propagandistický plakát, který referendum propagoval jako volbu mezi nacismem a Ruskem. V souvislosti se vzniklou chaotickou situací požádal nově zvolený krymský premiér Sergej Aksjonov o pomoc Ruskou federaci. Ruská Rada federace pak na přelomu února a března 2014 schválila vyslání jednotek ruské armády na Krym pro ochranu krymských Rusů, přestože zde již bylo přítomno asi 6 000 ruských vojáků, nehledě na legálně přítomné vojenské síly v prostorách ruských základen na Krymském poloostrově. Schválení rezoluce vysílala živě i ruská televize.\n\nMezi Ukrajinou a Ruskem se poté rozpoutala informační přestřelka. Ruská média např. v souvislosti s kritickou situací na Ukrajině uvedla, že prozápadní ukrajinská vláda je pod diktátem Euromajdanu, a že přes 143 000 Ukrajinců zažádalo o azyl na území Ruska. Nicméně ruská imigrační služba neevidovala žádný zvýšený počet azylantů z Ukrajiny ani větší množství žádostí Ukrajinců o trvalý pobyt. Hlasování krymské republikové vlády, při kterém se 59 přítomných poslanců vyslovilo pro použití ozbrojených sil, mělo mít účinek pouze pro dočasnou dobu, a to k překonání krizové situace a normalizaci stavu.\n\nOficiální místa Ruské federace vyjádřila obavy o budoucí postavení ruské černomořské flotily, které slouží Sevastopol na Krymu jako domovský přístav.\n\nNa oslavách dne vítězství 9. května 2014 se v krymském Sevastopolu sešlo okolo stovky tisíc lidí, mávali ruskými vlajkami a zpívali mimo jiné ruskou hymnu.\n\nV noci na pátek 28. února proruští ozbrojenci zablokovali letiště u Sevastopolu a v Simferopolu. Ukrajinské úřady tvrdily, že na Krymu už jsou dva tisíce ruských vojáků. V průběhu dne 1. března 2014 se počet vojáků Ruské federace na území poloostrova Krym zvýšil až na šest tisíc. Ruští kozáci rovněž ustanovili kontrolní stanoviště na příjezdové silnici na poloostrov, aby znemožnili příchod stoupenců prozápadních ukrajinských sil. Dle slov zástupce Ukrajiny při OSN se jednalo dokonce o 15 tisíc ruských vojáků.\n\nMoskva opakovaně popírala, že by došlo k nasazení jejích vojáků na Krymu mimo sevastopolskou základnu. Tisíce ozbrojenců operujících na krymském poloostrově neměli na svých uniformách žádné insignie určující jejich státní příslušnost. Moskva je označovala za místní domobranu. Tito ozbrojenci byli nicméně vyzbrojeni moderní ruskou vojenskou technikou, jako například tichými odstřelovačskými puškami VSS Vintorez, nebo vojenskou verzí moderního ruského terénního vozu GAZ Tigr. Některá vozidla používaná ozbrojenci navíc nesla ruské státní poznávací značky. Kód 21 na jedné z poznávacích značek odpovídá znaku jižního vojenského okruhu ruské armády. Ruský ministr obrany Sergej Šojgu nicméně i nadále tvrdil: „Lidé v uniformách bez označení, kteří se pohybují na Krymu, žádný vztah k ruské armádě nemají. Je to absolutní nesmysl.“\n\nUkrajinská vláda v čele s prozatímním prezidentem Oleksandrem Turčynovem odsoudila postup Moskvy při krymské krizi jako agresi. Vydala nařízení, aby ukrajinské lodě opustily přístavy na Krymu a vyhnuly se tak možnosti obsazení proruskými ozbrojenci. Vlajková loď ukrajinského námořnictva \"Hetman Sahajdačnyj\" se však podle ruských zdrojů přidala na ruskou stranu. K Rusům přeběhl také velitel námořnictva kontradmirál Denys Berezovskyj, proti kterému ukrajinská prokuratura následně zahájila trestní řízení pro vlastizradu. Internetové zpravodajství BBC nicméně citovalo prohlášení Andrije Tarasova, dalšího ukrajinského kontradmirála, který popřel informaci o dezerci posádky vlajkové lodi. Ta se podle něj nacházela pod ukrajinskou vlajkou na námořní základně na Krétě. Poté tato vlajková loď doplula do jednoho ukrajinského přístavu a zůstala součástí ukrajinského vojenského námořnictva.\n\nPo anexi Krymu byla ruská příslušnost neoznačených vojáků nesporná a nasazení ruských ozbrojených sil během anexe potvrdil také ruský prezident Vladimir Putin. Později Putin vynesl výnos, kterým ustanovil 27. únor \"Dnem speciálních sil\". Ruská média ho ihned přejmenovala na \"„Den zelených mužíčků“\". Putin také uvedl, že byl během obsazování poloostrova v případě potřeby připraven uvést do pohotovosti jaderné zbraně.\n\nKrymskotatarská menšina politicky podpořila prozápadní vládu v Kyjevě, což situaci na poloostrově také vyostřilo. Velká většina ruskojazyčného obyvatelstva Krymu však ruská vojska přivítala s nadšením jako osvoboditele. Ne všichni krymští Rusové ale s přítomností ruských vojáků souhlasili, několik lidí natočilo video, ve kterém ukázali své ruské pasy a vzkázali Rusku, aby je nezachraňovalo.\n\nVe stejné době došlo k rozsáhlým demonstracím na východě Ukrajiny. Demonstranti na nich odmítli prozápadní vládu v Kyjevě a žádali Rusko o pomoc. Proruští aktivisté zaútočili na hlavním náměstí v Charkově na menší skupinku ukrajinských nacionalistů. Dle ruských zdrojů však ukrajinští nacionalisté házeli na autobusy a trolejbusy v blízkosti náměstí dělbuchy. V Charkově, druhém největším ukrajinském městě, se 1. března 2014 v odpoledních hodinách shromáždilo okolo 7–10 tisíc lidí, kteří vztyčili na budově radnice ruskou vlajku. Podobné protesty se uskutečnily i v Kerči, Melitopolu, Jevpatorii a Mariupoli. I na dalších místech byly vztyčeny ruské vlajky namísto ukrajinských.\n\nRuská armáda útokem na orgány ukrajinského státu porušila mezinárodní dohodu nazývanou Budapešťské memorandum, kterou podepsalo také Rusko. Ukrajinský politik Vitalij Kličko 1. března 2014 vyzval, aby ukrajinská armáda vyhlásila mobilizaci vojska. Podobný kroku požadovaly i nacionalistická strana Svoboda i hnutí Pravý sektor, které vyzvalo k mobilizaci „proti imperialismu bez ohledu na národnostní příslušnost jednotlivých občanů Ukrajiny“.\n\nProzatímní prezident Ukrajiny Oleksandr Turčynov dne 1. března ve večerních hodinách vydal rozkaz ukrajinské armádě k bojové pohotovosti. Kroky, které provedlo Rusko ještě během téhož dne, označil za „neodůvodnitelnou agresi“. Požadoval, aby se ruská vojska na Krymu stáhla do svých základen, neboť jakákoliv další eskalace napětí by mohla vést k otevřenému ozbrojenému konfliktu. Ruská média na tento krok reagovala, že použije-li prozápadní ukrajinská vláda sílu pro pacifikaci východních oblastí země, prohlásí Rusko prezidenta Turčynova za válečného zločince.\n\nPoté, co Rusko anektovalo Krym, se někteří tamní Ukrajinci cítí ohroženi, protože zastávají jiný než radikálně proruský postoj. Ukrajinské ministerstvo sociálních věcí zahájilo podporu pro Ukrajince, kteří se stěhovali z Krymu do pevninské Ukrajiny. Někteří studenti ukončili kvůli anexi své studium na Krymu. Alexandr Lukašenko se o anexi Krymu vyjádřil jako o špatném precedentu.\n\nPo anexi Krymu se objevila vlna nepokojů ve východní části Ukrajiny. Ruský ministr zahraničí Sergej Lavrov navrhl jako podle něj jedinou možnost, jak zaručit stabilitu a neutralitu Ukrajiny, aby se Ukrajina stala federací, což ukrajinské vedení odmítlo s tím, že by se to rovnalo jejich kapitulaci. Ukrajinské ministerstvo zahraničí požádalo Rusko, aby přestalo dávat ultimáta Ukrajině jako suverénní a nezávislé zemi. Dále prohlásilo toto ministerstvo, že Lavrov, Putin a Medveděv mohou navrhovat scénáře jen pro Ruskou federaci. Federalizaci Ukrajiny chce prosadit organizace Jihovýchod, jejímiž členy jsou podle ukrajinských médií i organizace Veliká Rus a hnutí Trojjediná Rus, které prosazuje spojení Ruska, Ukrajiny a Běloruska.\n\nPo anexi Krymu se ochladily i obchodní vztahy mezi Ukrajinou a Ruskem, Ukrajina zakázala na svém území prodej výrobků sedmi ruských potravinářských výrobců. Na to reagovalo Rusko zákazem dovozu produktů šesti ukrajinských mlékárenských společností. Oficiálně tyto firmy porušily předpisy a zákaz přišel kvůli ochraně práv spotřebitelů. Rusko také zakázalo dovoz výrobků polské mlékárenské firmy Mlekovita, kde byla údajně objevena bakterie z čeledi Enterobacteriaceae. Možnost výskytu této bakterie však šéf společnosti popřel. Předtím už Rusko zakázalo dovoz zboží ukrajinského Mlékárenského družstva ROTR a firmy Hochland.\n\nRok po schválení Putinova návrhu na vyslání vojáků na Krym nejsou na Ukrajinu z Krymu vpouštěna tamější vozidla s novými ruskými poznávacími značkami. Byly zrušeny veškeré vlakové a autobusové spoje mezi Krymem a Ukrajinou.\n\nDne 6. března přijala Nejvyšší rada Autonomní republiky Krym rozhodnutí o připojení Krymu k Rusku, které podle slov vicepremiéra Rustama Těmirgalijeva mělo okamžitou platnost. Ukrajinské ozbrojené síly, jež měly do té doby na Krymu své základny, Krym prý „okupovaly“. Dostaly na vybranou buď přijmout ruské občanství a připojit se k ruským vojskům nebo z poloostrova odejít. Několikatisícový dav proruských aktivistů shromážděný před simferopolským parlamentem přijal tuto zprávu s projevy radosti. Datum konání referenda, na němž se mělo kromě zvýšení autonomie Krymu v rámci Ukrajiny rozhodnout i o jeho připojení k Rusku, bylo posunuto na 16. března 2014.\n\nPodle ruských státních médií se účastnilo referenda 70 až 135 zahraničních pozorovatelů. Nestrannost těchto pozorovatelů byla některými kritiky zpochybněna s ohledem na jejich údajnou krajně levicovou či krajně pravicovou a obecně proruskou orientaci. Toto tvrzení kritiků však nebylo u většiny z nich nijak prokázáno.\nDne 15. března 2014 ukrajinský parlament rozpustil parlament Krymu, ve snaze zastavit na poslední chvíli konání referenda o odtržení. Rozhodnutí doprovázely demonstrace ruské menšiny po celé Ukrajině. Tentýž den byl údajně dle ruských státních médií unesen neznámými lidmi vůdce strany Ruský blok a poslanec městské rady Sevastopolu Gennadij Basov.\n\nReferendum se uskutečnilo ve stanoveném datu. Výsledky ukázaly velkou podporu připojení Krymu k Rusku (96,7% voličů, účast 83 %). Krymský parlament dne 17. března vyhlásil nezávislý svrchovaný stát s názvem Republika Krym, který okamžitě požádal o vstup do Ruské federace jako její nový subjekt. Referendum provázela řada pochybností a Ukrajina a většina států světa jeho legitimitu neuznává a Krym považují stále za integrální součást Ukrajiny.\n\nPo ukončení referenda ruští kartografové dostali pokyn vydat nové atlasy, ve kterých už je Krym součástí Ruska. Naopak u projektu Wikimapia, který má ruské zakladatele, změna příslušnosti Krymu zatím neproběhla.\n\nReferendum se stalo inspirací pro Podněstří, které rovněž požádalo o připojení k Rusku.\n\nV souvislosti s nárůstem počtu ruských vojsk na poloostrově Krym došlo k zostření prohlášení západních politiků. Představitelé zemí Evropské unie a USA vyzvali Rusko k respektování teritoriální integrity Ukrajiny. Vysoká představitelka pro jednotnou zahraniční politiku Evropské unie, Catherine Ashtonová, označila rozhodnutí Rady federace vyslat na Ukrajinu ozbrojené síly za bezprecedentní eskalaci napětí. Ruská strana se hájí tím, že na Krymském poloostrově nepřekročila legálně domluvený počet vojáků na mezinárodní úrovni.\n\n27. března 2014 byla přijata Rezoluce Valného shromáždění OSN č. 68/262 potvrzující územní celistvost Ukrajiny a zdůrazňující neplatnost referenda o nezávislosti Krymu.\n\nV tzv. \"Crimea Declaration\", vydané ministrem zahraničí USA Michaelem R. Pompeem dne 25. července 2018, se připomíná tzv. Wellesova deklarace z roku 1940, ve které Spojené státy americké odmítly uznat obsazení Pobaltských republik silou a v rozporu s mezinárodním právem. V Krymské deklaraci USA potvrzují své stanovisko, že napadení Ukrajiny a pokus o anexi Krymu je snahou podkopat základní mezinárodní princip sdílený demokratickými zeměmi, který zapovídá obsazení cizího území a změnu hranic vojenskou silou. USA odmítají uznat ruskou suverenitu na Krymu, vyzývají Rusko k ukončení okupace a potvrzují, že budou tuto politiku dodržovat do doby, než se obnoví teritoriální integrita Ukrajiny. \n\nTaké Evropská unie zastává stejně nekompromisní stanovisko. Neuznání protiprávní anexe Autonomní republiky Krym a města Sevastopolu (non-recognition policy) představuje jeden z vůdčích principů politiky Evropské unie ve vztahu k probíhajícímu rusko-ukrajinskému ozbrojenému konfliktu. Jako základ platného sankčního režimu ve vztahu k území poloostrova slouží zásada neuznání, jež vyplývá z kogentního zákazu použití síly.\n\nNěkteří čeští politici srovnávali vývoj situace na Ukrajině s invazí vojsk Varšavské smlouvy do Československa v roce 1968. Prezident Miloš Zeman označil převod Krymu na Ukrajinu za darování, jež nesmyslně proběhlo na Chruščovův popud v roce 1954, nicméně rovněž připomněl okupaci ČSSR zeměmi Varšavské smlouvy. Srovnal ale řešení otázky Krymu Ruskem s vyhlášením nezávislosti Kosova. Podle jeho názoru i „světoví politici uznávají, že Krym nelze vrátit zpátky Ukrajině.“\n\nBývalý prezident Václav Klaus se vyjádřil, že Rusko bylo do dění na Ukrajině zavlečeno, protože Evropská unie a Spojené státy americké podpořily protivládní demonstrace. Jiří Dienstbier označil vývoj situace na Krymu za nevratný, ale domnívá se, že mezinárodní společenství by ho nemělo akceptovat a dostatečně razantně zasáhnout.\n\nV Česku proběhla demonstrace Ukrajinců proti ruské intervenci na Krymu. Před budovou ruského velvyslanectví v Praze-Bubenči demonstrovalo asi třicet ukrajinských občanů.\n\nKvůli krymské krizi zasedala rovněž i Rada bezpečnosti OSN, avšak pro odpor Ruska nebyla přijata žádná rezoluce. Dne 3. března 2014 jednala o vývoji situace na Krymu NATO. Ve stejný den diskutovali americký prezident Barack Obama a ruský prezident Vladimir Putin vývoj krize v devadesátiminutovém telefonickém rozhovoru. Ruský prezident se odmítl vzdát práva chránit ruskojazyčnou menšinu na Ukrajině, uváží-li to Rusko za nezbytné. Barack Obama vyzval k uklidnění situace, respektování teritoriální celistvosti Ukrajiny a stažení ruských vojsk do krymských základen.\n\nLitevská prezidentka Dalia Grybauskaitė 1. března 2014 odsuzuje události na Krymu a tvrdí, že na ně musí reagovat veškerá mezinárodní společnost. Dle političky se jedná o narušení teritoria suverénního státu, což se – jak tvrdí – nesmí tolerovat. Je to, podle prezidentčina názoru, porušení jak mezinárodních závazků Ruska, tak rusko-ukrajinských dohod, tak i všech konvencí Organizace spojených národů.\n\nReferendum o nezávislosti uznaly země: Rusko, Venezuela, Kazachstán, Arménie, Kyrgyzstán, Uganda, Afghánistán, Severní Korea, Sýrie, Bělorusko, Kuba, Bolívie, Nikaragua, Súdán, Zimbabwe a jeden stát, které není členem OSN: Náhorní Karabach. Republiku Krym a Sevastopol jako součást Ruské federace uznaly země: Afghánistán, Kuba, Nikaragua, Rusko, Sýrie a Venezuela.\nJelikož Bělorusko je v obtížné situaci, protože sousedí jak s Ruskem, tak s Ukrajinou a současně má na svém území ruské vojáky a ruskou menšinu a je součástí celní unie s Ruskem a Kazachstánem, je možné vyjádření Alexandra Lukašenka chápat jako snahu neznepřátelit si ani Ukrajinu, ani Rusko. Později i sám Janukovyč označil svou žádost o vyslání ruských vojáků na Krym za špatnou, protože připojení Krymu k Rusku nechtěl. Německý ministr financí Wolfgang Schäuble přirovnal anexi Krymu k uchvácení Sudet Hitlerem v roce 1938, kvůli čemuž si ruská diplomacie předvolala německého velvyslance. Podobné přirovnání použili také Hillary Clintonová a Karel Schwarzenberg. Podle portálu independent.co.uk připojení Krymu k Rusku Putinovi nebude stačit a bude se snažit k Rusku připojit i Bělorusko, pobaltské státy a Finsko. Podle ruských poslanců, kteří podali žádost generálnímu prokurátorovi Juriji Čajkovi,aby prověřil okolnosti rozpadu Sovětského svazu a zahájil stíhání odpovědných osob, byla nezávislost pobaltských států při rozpadu SSSR uznána nelegálně díky tomu, že Michail Gorbačov vytvořil nový vládní vrcholný orgán, který neměl oporu v ústavě. Podle dříve provedené studie by se Švédsko a Finsko v případě ruského útoku nedokázaly bránit ani dva dny. Nálet na Stockholm a další místa ve Švédsku byl podle deníku Svenska Dagbladet námětem jednoho ruského vojenského cvičení začátkem roku 2013. Švédské letectvo tento incident nepopřelo avšak uvedlo, že se ruská letadla držela v mezinárodním vzdušném prostoru.\n\nAnexi Krymu podpořil maďarský poslanec poslanec Tamás Gaudí-Nagy, s tím, že Zakarpatská Ukrajina, která byla několik set let součástí Uher, by měla opět patřit Maďarsku. Maďarský stát však územní nároky vůči svým sousedům nevznáší.\n\nV Lotyšsku byla v souvislosti s děním na Ukrajině na tři měsíce odebrána licence pobočce ruské televize RTR, což Rusko označilo za omezování práv ruskojazyčných občanů na území Lotyšska.\n\nJako reakci na zábor Krymu zbavila Rada Evropy Rusko hlasovacího práva do konce roku 2014. V lednu 2015 parlamentní shromáždění odebrání hlasovacích práv prodloužilo až do dubna a nově zakázalo účast ruských zástupců v ústředních orgánech. Schválilo také rezoluci, která Rusko vyzývá k propuštění vězněné ukrajinské pilotky Nadiji Savčenkové.\n\nAmerický Národní úřad pro letectví a vesmír (NASA) pozastavil některé druhy spolupráce s Ruskem, ovšem kromě prací týkajících se Mezinárodní vesmírné stanice (ISS). NASA a ruská kosmická agentura Roskosmos budou „pokračovat ve společné práci na bezpečnosti a návaznosti operací“ na orbitálním komplexu, jak uvedla NASA ve svém prohlášení. Spojené státy americké jsou přitom na ruském kosmickém programu závislé, neboť v současné době nemají po vyřazení raketoplánů vlastní kosmickou loď, kterou by mohly dopravit astronauty do vesmíru. Američané proto využívají ruská plavidla Sojuz, za jedno místo v této kosmické lodi platí takřka 71 milionů dolarů (přes 1,4 miliardy korun). V jiných případech než je ISS však zaměstnanci NASA nyní nesmí cestovat do Ruska, přijímat návštěvy ruských odborníků ani udržovat elektronický kontakt se svými ruskými protějšky.\n\nJako integrální součást Ruské federace uznala Krym v říjnu 2016 Sýrie. Výbor Valného shromáždění OSN odsoudil v roce 2016 porušování lidských práv na Krymu. Z celkových 193 členských států bylo pro text ukrajinské rezoluce 40 zemí, proti bylo 23 zemí a další se zdržely.\n\nKrymští Tataři požadují po Rusku autonomii oblastí, ve kterých žijí, o které připravují referendum, Krymská vláda chce naopak od Krymských Tatarů vrátit část pozemků.\n\nNějakou dobu po anexi Krymu bylo kyjevským soudem nařízeno pozastavení vysílání ruských televizních stanic na Ukrajině. Moskva se proti tomuto kroku ohradila s tím, že zjevným cílem je odstřihnout miliony rusky mluvících lidí od pravdivých informací o dění na Ukrajině. Ukrajinská Rada národní bezpečnosti naopak udala jako důvod šíření informací, které ohrožují národní bezpečnost a svrchovanost a celistvost Ukrajiny. V souvislosti s tímto zákazem někteří Rusové upozorňují na blokádu nezávislé televize Dožď v Rusku, která často kritizovala Putina.\n\nUkrajina také zpřísnila vstup ruských občanů na území Ukrajiny, znemožnila tak vstup některým pasažérům a pilotům Aeroflotu, takže piloti museli strávit noc v letadle za přítomnosti ukrajinské pohraniční stráže.\n\nPo odvysílání ruského dokumentu s názvem \"'Krym. Cesta do vlasti (rusky: Крым. Путь на Родину. Документальный фильм Андрея Кондрашова.)\"' na ruské televizní stanici Rossija 1, ve kterém se Vladimir Putin zmínil o předem naplánované anexi Krymu, stejně jako o přítomnosti ruských vojáků na Krymu, byla tato záležitost analyzována Ukrajinou a ukrajinský premiér Arsenij Jaceňuk instruoval ministerstvo zahraničí a generální prokuraturu k vypracování žaloby na Rusko u Mezinárodního soudního dvora v Haagu.\n\nGfK, německá společnost provádějící průzkumy veřejného mínění a čtvrtá největší organizace pro výzkum trhu na světě, provedla v roce 2015 průzkum v krymském regionu. Podle tohoto průzkumu 82 % lidí na Krymu „plně podporuje“ odtržení Krymu od Ukrajiny a připojení do Ruské federace, 11 % „převážně souhlasí“, zatímco jen 7 % s odtrhnutím „nesouhlasí“. Podle průzkumu amerických univerzit z Colorada a Virginie si 84 % lidí na Krymu myslí, že připojení do Ruska je „naprosto správné rozhodnutí“. \n\nPo anexi Krymu Rusko slíbilo stáhnout své vojáky od hranic s Ukrajinou, podle NATO se tak tehdy ale nestalo. Podle Philipa Breedlova by v případě invaze ruských vojáků na Ukrajinu tito dosáhli svých cílů za tři až pět dnů.\n\nPrezident Putin na téma údajného ohrožení jiných zemí ze strany Ruska prohlásil, že nemá zájem na dalším dělení Ukrajiny a že se nemá věřit těm, kteří vykřikují, že po Krymu budou anektovány další oblasti. O tom, že ruská vojska nechystají vpád na východní Ukrajinu, ujišťoval tehdy amerického ministra obrany Chucka Hagela ruský ministr obrany Sergej Šojgu. Avšak britský \"Královský institut pro obranná a bezpečnostní studia\" vypracoval studii čtyř možných scénářů (autoři poznamenali, že se jedná pouze o možnosti, nikoliv o předpověď vývoje), kterými by mohla pokračovat ruské cvičení u hranic s Ukrajinou, od prosté demonstrace síly ruské armády bez vstupu na Ukrajinu po nutnost vstupu na Ukrajinu kvůli vytvoření koridoru, kterým by byl zásobován Krym, protože jeho obslužnost trajektem přes Kerčský průliv je nedostatečná. Potenciálním důvodem možné intervence Ruska na celém východě Ukrajiny by podle britské studie mohla být ruská závislost na dodávkách vojenské techniky, které činí sice pouze 4,4 % ruských potřeb, z nich je ale část klíčová a údajně nenahraditelná vlastní ruskou produkcí. V případě, že by Rusko vstoupilo na další území Ukrajiny, navrhl tehdy Miloš Zeman zásah NATO. Podle Bohuslava Sobotky by NATO ale ani v případě pokračující ruské agrese zasahovat nemělo, pokud nepůjde o napadení některého ze členských států NATO nebo o nasazení nerozhodne OSN.\n\nPutin informoval některé evropské představitele, včetně českého prezidenta Miloše Zemana, o možném zastavení dodávek plynu na Ukrajinu, dokud nebude splacen její dluh za již dodaný plyn ve výši 2,2 miliardy USD. To se ale může obrátit proti Rusku samotnému, protože Rusko je dle některých názorů závislé na platbách za dodávky energetických surovin do Evropy. Eurokomisař pro energetiku Günther Oettinger oznámil, že připravuje řešení, takže žádný důvod panikařit. V případě zastavení dodávek plynu z Ruska existuje kromě nabídky dodávky zkapalněného plynu z USA také nabídka dodávky plynu z Íránu, ovšem díky neexistujícímu plynovodu také ve zkapalněné formě.\n\nRuská polostátní televize NTV oznámila, že ruské zvláštní služby zadržely 25 Ukrajinců, kteří byli podezřelí z přípravy teroristických útoků v období od 14. do 16. března v Rostovské, Volgogradské, Tverské, Orlovské a Belgorodské oblasti, Kalmycké republice a Tatarstánu podle instrukcí ukrajinské tajné služby SBU.\nMezinárodní trestní soud v Haagu (ICC) rozhodl, že situace na Krymu a v okolí přístavního města Sevastopol se rovná mezinárodnímu ozbrojenému konfliktu mezi Ukrajinou a Ruskem. Ozbrojený konflikt vypukl nejpozději 26. února 2014, tedy v době, kdy Rusko bez souhlasu ukrajinské vlády vyslalo na Ukrajinu příslušníky svých ozbrojených sil. Podle ICC se o ozbrojený konflikt jedná ve chvíli, kdy jeden či více států okupují jiný stát. Zdali se okupace setkala s ozbrojeným odporem, je podle soudu irelevantní.\n\nPodle prohlášení premiérů zemí Visegrádské skupiny a některých politologů bylo ruskou anexí Krymu v roce 2014 a následnou intervencí na východní Ukrajině porušeno Budapešťské memorandum. Jako jasné porušení platných dohod toto jednání označili např. lídři států G7.\nValné shromáždění OSN přijalo rezoluci, kterou připomnělo povinnost dodržování Charty OSN co se týká jednoty a územní celistvosti členských států OSN a upozornilo na bezpečnostní záruky vyplývající z Budapešťského memoranda z roku 1994. \n\nI přestože někteří kritici hovoří o tom, že samotné memorandum nemá váhu smluvního uspořádání, memorandum svými ustanoveními odkazuje na právně závazný Závěrečný akt Konference o bezpečnosti a spolupráci v Evropě. Ten podepsali všichni signatáři memoranda.\n\nZ Krymu odešly mezinárodní společnosti a nejsou možné platby kartou. Lze pozorovat určitý chaos v administrativě. Podstatně změněny byly školní osnovy. Stouply ceny potravin, zmenšila se nabídka zboží a nová vláda znárodnila majetek za více než miliardu dolarů. Uzavření přívodu vody z Ukrajiny vedlo k tomu, že zemědělci k pěstování rýže používali vodu ze studní, tato voda ale kvůli své slanosti pole poničila. Na Krym přestali resp. nemohou jezdit zahraniční turisté (Evropská unie zakázala cesty výletních lodí na Krym) a i počet turistů z Ruska se v roce 2014 snížil. Letecké spojení je zajišťováno pouze mezi Krymem a Ruskem. \n\nV souladu s režimem sankcí tak například zboží pocházející z Krymu prakticky nemá šanci se dostat na západní trhy. Západní subjekty mají zapovězeno na poloostrově podnikat. Vůči okupovaným územím platí plošný zákaz půjčovat tam peníze, investovat, pořizovat nemovitosti, zakládat společné podniky, poskytovat poradenské služby. Pod embargem jsou i dodávky zařízení či technologií do klíčových odvětví ekonomiky Krymu jako energetika, telekomunikace nebo doprava. Osobní doklady vydané ruskou okupační správou včetně pasů pro cesty do zahraničí nejsou uznávány jako platné. Vysoké školy z Krymu se nemohou zapojit do programů studentské a vědecké výměny. V obavách ze zařazení na sankční seznam se Krymu vyhýbají i největší ruské korporace včetně státních a polostátních firem jako Sberbank nebo hlavní mobilní operátoři.\n\nNěkteří obyvatelé Krymu změnili na připojení k Rusku názor, ale většina chce i přes zhoršení situace nadále patřit k Rusku. „Jsem moc šťastná, že jsme se připojili k Rusku, dlouho jsme o tom snili. Lidé jsou trochu nespokojení s tím, že se zpožďují mzdy, ale hlavně, že tu není válka,“ řekla agentuře AFP zdravotní sestra Galina Tolmačjovová. Z průzkumu ukrajinské pobočky německé společnosti GfK, která se 16. až 22. ledna 2015 telefonicky dotazovala náhodně vybraných obyvatel Krymu, vyplynulo, že 82 % dotazovaných podporuje ruskou anexi Krymu, 11 % anexi částečně podporuje a jen 4 % dotazovaných s anexí nesouhlasí.\n\nNaproti tomu Krymští Tataři jsou s novou situací nespokojení a žádají OSN, aby zabránila jejich „vyhlazení“, protože někteří z nich jsou postihováni násilím. Požadují, aby měli možnost podávat žaloby proti diskriminaci k mezinárodním soudům. Rusko jejich stížnosti odmítá jako neopodstatněné a ujišťuje Tatary, že jejich práva zůstanou zachována. V polovině dubna pozastavila krymská prokurátorka Natalja Poklonská činnost neoficiálního krymskotatarského parlamentu medžlisu, což důrazně kritizoval generální tajemník Rady Evropy Thorbjørn Jagland. Už předtím prokurátorka požadovala jeho zapsání na seznam extremistických organizací. 26. dubna 2016 zákaz i označení za extremistickou organizaci potvrdil Nejvyšší krymský soud. Jeden z vůdců medžlisu Nariman Dželjal na to reagoval prohlášením, že jeho organizace podá odvolání a požádá o spravedlnost i evropské instituce.\nAčkoliv si obyvatelé nestěžovali na nedostatek zboží v obchodech nebo na úroveň služeb, po anexi očekávali zlepšení ekonomické situace, které slibovalo Rusko. Dva roky po anexi ale zůstávaly platy a mzdy stejné, zatímco ceny dramaticky stoupaly a dostupnost zboží se tak radikálně snížila. Hluboce upadl také turistický ruch, který přišel o mnoho návštěvníků. Místní lidé vinili ze zhoršení situace Moskvu, která se podle nich nezajímala o dění na poloostrově. Snížit ceny měl Krymský most, jehož silniční část byla zprovozněna 15. května 2018. Ostatní části byly dle plánu postupně zprovozněny během roku 2019, k očekávanému zlevnění potravin však nedošlo.\n\nV rozhovoru s krymsko-tatarskou aktivistkou Elzarou Beshuili vyplynulo, že období po anexi provázela snaha omezit proukrajinský aktivismus a lidé se museli nuceně přizpůsobit novým reáliím. Obyvatelé byli nuceni k přijetí ruského občanství, ostatní občané měli těžší život. Proukrajinští aktivisté byli prověřováni ruskou tajnou policií FSB pod záminkou, že u nich hledá zbraně nebo extremistickou literaturu. Bolestně anexi vnímali Krymští Tataři, kteří se v minulosti stali obětí deportací Sovětským svazem a stálo je velké úsilí se na Krym později vrátit. Po anexi Krymu Ruskou federací neměli kam odejít, přesto byli k dobrovolnému odchodu tlačeni jak tvrdila Beshuili. Ukřivdění jsou také místní Ukrajinci, kteří mají pocit, že se o ně Ukrajina málo zajímá.\n\nKe konci roku 2017 vydala Human Rights Watch zprávu ke stavu svobod na Krymu, v které uvedla, že Moskva přitvrdila, a začala na Krymu umlčovat každého, kdo k ní není loajální. Svobodná média byla zakázána a kritici anexe jsou trestáni. Ukrajinci a Krymští Tataři jsou obviňování z extremismu, separatismu a terorismu, aniž by se něčeho podobného dopouštěli. Podle jednoho z mála advokátů, kteří se věnují politickým případům na Krymu, krymského Tatara Edema Semedljajeva, jsou rozsudky předem napsané FSB a dopředu je vždy jasné, jak soud dopadne.\n\nÚřad Vysokého komisaře OSN pro lidská práva v podrobné zprávě z podzimu 2018 konstatoval „přetrvávající selhání úřadů Ruské federace, coby okupační mocnosti, náležitě garantovat a chránit široký okruh lidských práv“ na dočasně okupovaných územích. Valné shromáždění OSN ve speciální rezoluci o stavu lidských práv v Autonomní republice Krym a městě Sevastopolu (které má administrativně zvláštní postavení) na sklonku roku 2018 odsoudilo „zdokumentovaná vážná porušení a potlačování práv obyvatel“ dočasně okupovaných území. Specificky v této souvislosti jmenovalo: „mimosoudní zabití, únosy, násilná zmizení, politicky motivované pronásledování, diskriminaci, utiskování, zastrašování, násilí včetně sexuálního násilí, svévolná zadržení a zatčení, mučení a nelidské zacházení, zejména s cílem vynutit doznání, a umisťování do psychiatrických zařízení a jejich převedení nebo deportaci z Krymu do Ruské federace jakož i potlačování ostatních základních svobod včetně svobody projevu, svobody náboženství a vyznání a svobody sdružování a práva na pokojné shromažďování“.\nUž po obsazení Krymu se objevily obavy, že se Rusko nespokojí pouze s Krymem, ale že bude chtít obsadit i další území, především v Pobaltí. Tyto obavy se snažil v březnu 2015 rozptýlit ruský velvyslanec v Polsku Sergej Andrejev svým prohlášením, že se polští politici mýlí, když se domnívají, že Rusko představuje hrozbu pro Polsko, Estonsko, Lotyšsko a Litvu, a že není plánován další zábor území, protože obsazení Krymu bylo výjimečné kvůli jeho postavení a historickému vývoji.\n\nV listopadu 2016 vydal svou zprávu Mezinárodní trestní soud, který rozhodl, že situace na Krymu je ozbrojeným konfliktem mezi Ruskem a Ukrajinou, který vypukl nejpozději 26. února 2014 vysláním ruských ozbrojených sil na Ukrajinu bez souhlasu ukrajinské vlády. Podle soudu je určujícím faktorem okupace cizího území.\n\n\n"}
{"id": "982236", "url": "https://cs.wikipedia.org/wiki?curid=982236", "title": "Lehátkový vůz", "text": "Lehátkový vůz\n\nLehátkový vůz je železniční osobní vůz využívaný k přepravě osob, které mohou během cesty ležet. Vozy jsou podobné vozům lůžkovým s tím rozdílem, že poskytují vyšší obsaditelnost za cenu nižšího komfortu. Jsou nasazovány zpravidla na noční dálkové vlaky kategorie rychlík, EuroNight a CityNightLine. V části trasy mohou být zařazeny i v jiných denních dálkových vlacích (InterCity, EuroCity).\n\nUž počátkem 20. století existovala široká nabídka nočních vlaků s lůžkovými vozy. Tyto vozy v té době poskytovaly nejvyšší možný komfort v dálkové dopravě, což se projevilo i na vysoké ceně jízdného. Proto byly hledány možnosti, jak zvýšit obsaditelnost lůžkových vozů, což by umožnilo přepravit více osob a tím zároveň částečně snížit jízdné. V období mezi světovými válkami zároveň vzrostla poptávka po hromadných zájezdech do turistických destinací. Tento požadavek řešily některé evropské železnice přestavbou starších vozů na jednodušeji zařízené lůžkové vozy s vyšším počtem míst pro cestující. Tyto vozy ale obvykle ještě nebyly řazeny do běžných nočních vlaků, byly nasazovány pouze na zvláštní spoje.\n\nTak např. v letech 1932-1937 přestavěly Spolkové dráhy Rakouska (BBÖ) 15 starších dvounápravových vozů původních typů Ia a Ib kkStB na tzv. \"Sportliegewagen\". Tyto vozy měly čtyři kupé, každé se šesti lehátky. Byly používány zejména v turistických vlacích do zimních sportovních středisek. Ačkoliv byly po roce 1945 přestavěny zpět na běžné vozy k sezení, svým vnitřním uspořádáním, tj. tři lehátka nad sebou po obou stranách kupé, se staly vzorem pro poválečná provedení lehátkových vozů.\n\nModerní lehátkové vozy se v Evropě objevují v poválečných letech, kdy několik evropských železnic začalo i do běžných nočních vlaků nasazovat mimo lůžkové vozy také o něco méně komfortní lehátkové vozy. Záměrem bylo, aby pohodlné noční cestování mohly využívat širší vrstvy obyvatelstva díky nižší ceně jízdného oproti lůžkovým vozům. Mimo to se lehátkové vozy i nadále používaly ve zvláštních vlacích pro cestovní kanceláře.\n\nUž v roce 1946 obdržely francouzské železnice SNCF první lehátkové vozy řady Bc typu DEV AO. Byly to vozy délky 23,344 m s devíti šestimístnými oddíly.\n\nPro německou cestovní kancelář Touropa bylo v letech 1953-1955 vyrobeno celkem 100 nových lehátkových vozů řady CL4ümg-53, později přeznačeno na Bcm. Jednalo se o vozy délky 26,4 m s 12 lehátkovými oddíly po šesti místech. Prakticky stejné vozy nakoupily i Německé spolkové dráhy (DB) poprvé v roce 1954, jednalo se o řadu CL4ümg-54, později přeznačeno na Bcm. Obdobné vozy byly nakupovány i v dalších letech. U pozdějších sérií se při stejné délce 26,4 m vnitřní uspořádání ustálilo na 11 oddílech, z toho jeden oddíl byl vyhrazen pro průvodce vozu. Pro cestující bylo tedy určeno 60 míst.\n\nNejvětšího rozmachu dosáhly lehátkové vozy v 80. letech 20. století. Od 90. let dochází v Evropě k postupnému útlumu noční železniční dopravy (způsobené jednak rozšířením nízkonákladových leteckých společností a v západní Evropě také rozvojem vysokorychlostní železniční dopravy), což se odráží i na trvale klesajícím nasazení lehátkových vozů.\n\nZa první lehátkové vozy u Československých státních drah (ČSD) lze považovat 10 vozů řady WLB č. 100 až 109, které byly dodány v roce 1956 z Waggonbau Görlitz. Jednalo se o stejnou konstrukci jako sovětské vozy kategorie \"kupé\", čili svým uspořádáním (8 čtyřlůžkových oddílů) by odpovídaly dnešním lehátkovým vozům 1. třídy (ačkoliv v tehdejší době byly nazývány jako lužkové). Tyto vozy byly určeny pro přímé spojení Československa se Sovětským svazem.\n\nLehátkové vozy \"evropského\" typu byly k ČSD poprvé dodány v roce 1959, jednalo se o 90 vozů řady Bac 4900 až 4989 z vagónky Tatra Smíchov. Tyto vozy již měly standardní uspořádání interiéru, 9 oddílů po šesti lůžkách a jeden oddíl pro průvodce vozu.\n\nV letech 1967 až 1972 bylo dodáno 96 vozů řady Bac 51 54 59-80 001 až 096 z Waggonbau Bautzen, později u Českých drah (ČD) označeno řadou Bc. Tyto vozy měly také 9 šestilehátkových oddílů plus jeden oddíl pro průvodce, byly však již v moderní skříni odpovídající typu UIC-Y. V letech 1975 až 1984 následovalo dalších 210 vozů řady Bac, resp. Bcm 51 54 59-41 001 až 210. Některé z těchto vozů jsou u ČD dosud v provozu jako řady Bc a Bc.\n\nV roce 1984 byla k ČSD také dodána série 20 vozů řady BRcm 51 54 85-40 000 až 019, taktéž z Waggonbau Bautzen. Jednalo se o kombinované vozy délky 26,4 m s bufetový oddílem a pěti lehátkovými oddíly. Všechny zbylé vozy u ČD byly rekonstruovány na kombinované vozy 1. třídy s barovým oddílem řady ARmpee.\n\nNejmodernějšími lehátkovými vozy v parku ČD je 9 vozů Bcmz 61 81 59-70, které byly odkoupeny od Rakouských spolkových drah (ÖBB) v roce 2014.\n\nVe snaze ještě více zefektivnit přepravu cestujících na nočních linkách (tzn. vměstnat do jednoho vozu ještě více pasažérů) přišly francouzské železnice v roce 1986 s konceptem \"cabine 8\", zaměřeným zejména na mladší klientelu. Jednalo se o 20 vozů řady Bu o délce 26,4 m s 12 osmimístnými lehátkovými oddíly. Aby se nad sebou vešly čtyři lehátka, musela být lehátka zalomena. Cestující tak stráví cestu ve skrčené poloze v pololehu. Vozy byly nasazeny na různé vnitrofrancouzské relace, zejména na spoje z Paříže do prázdninových letovisk. Protože nebyly příliš úspěšně přijaty, jejich relace se často měnily. V několika případech byly využity i v mezinárodních spojích, a to v roce 1986/87 na Simplon Expressu, v letech 1990-1994 na spoji Paris - Hamburg a v letech 1992-1998 na spoji Paris - Basel. Z provozu byly vyřazeny v roce 2001.\n\nJinou cestou ke zvýšení obsaditelnosti a tím snížení ceny jízdného v nočních vlacích bylo zařazení vozů se sklopnými sedadly, tzv. Sleeperette. Jedná se o velkoprostorové vozy se sedadly, jejichž opěradlo je více sklopitelné do horizontální polohy. V České republice lze potkat vůz tohoto typu řady Bpm společnosti CityNightLine na nočním spoji Praha - Zürich.\n\nNěkteré železniční společnosti provozují také lehátkové vozy 1. třídy. Jejich řadové označení začíná na Ac. Oproti vozům 2. třídy mají v oddíle jen čtyři lehátka místo šesti. Cestování ve čtyřmístných lehátkových oddílech ale nabízejí i další společnosti, kdy v běžných šestimístných oddílech prodávají jen čtyři místa za vyšší cenu (dvě místa v kupé zůstávají neobsazena). Takový tarif se nazývá T4, standardní šestimístné oddíly jsou pak v tarifu T6.\n\nNa území bývalého Sovětského svazu je dodnes poněkud odlišný koncept noční dopravy, se kterým souvisí i odlišné typy železničních vozů. Jako lehátkové vozy lze považovat dvě kategorie, a sice třídu \"Plackartnyj\", což jsou velkoprostorové lehátkové vozy, nejčastěji 54 míst v jednom voze. Tyto vozy nemají evropský ekvivalent. Dále kategorie \"Kupé\", což jsou vozy se čtyřlůžkovými oddíly, nejčastěji 36 míst. Svým vybavením a uspořádáním se blíží \"evropským\" lehátkovým vozům 1. třídy řady Ac. Další vyšší kategorie jako \"SV\", \"Ljuks\" a \"VIP\" odpovídají lůžkovým vozům. Podobné kategorie vozů jsou i v Číně a některých dalších asijských zemích.\n\nPro cestu v lehátkovém voze je třeba mít jízdenku v tarifu tzv. globálního jízdného včetně rezervace nebo běžnou jízdenku plus příplatek (místenku) pro lehátkové vozy. Pro šestimístná kupé postačuje jízdenka 2. třídy, pro čtyřmístná kupé je potřeba jízdenka 1. třídy. U některých vlaků lze zakoupit místenku také přímo u průvodce vlaku při nástupu. U některých společností (např. JLV) je průvodce přítomen u každého vozu a kontroluje cestovní doklady před nástupem, u jiných společností (např. CNL) je jeden průvodce na několik vozů a cestovní doklady jsou kontrolovány až během jízdy. Průvodce si cestovní doklady obvykle ponechá u sebe po celou dobu jízdy. U průvodce je možno zakoupit jednoduché občerstvení. V ceně jízdného je obvykle povlečení, polštář a deka. Výjimkou jsou některé nízkonákladové služby, jako např. v Polsku \"Tania Kuszetka\", kde je poskytováno pouze prostěradlo. Na rozdíl od lůžkových vozů nejsou v lehátkových vozech rozlišovány kupé podle pohlaví, nicméně u některých společností lze zakoupit rezervaci do čistě dámského oddílu.\n\n"}
{"id": "982238", "url": "https://cs.wikipedia.org/wiki?curid=982238", "title": "Wakaso Mubarak", "text": "Wakaso Mubarak\n\nWakaso Mubarak uváděný i jako Wakasu Mubarak (* 25. července 1990, Tamale, Ghana) je ghanský fotbalový záložník a reprezentant.\n\nV roce 2012 debutoval za ghanský národní tým.\n\nReprezentoval na Mistrovství světa ve fotbale hráčů do 17 let 2005 a na Africkém poháru národů 2013, kde vstřelil čtyři branky a skončil na druhém místě v tabulce střelců (Emmanuel Emenike z Nigérie skóroval také čtyřikrát, ale vždy ze hry, kdežto Wakaso Mubarak dal tři góly z penalty).\n\nZúčastnil se MS 2014 v Brazílii, kde Ghana skončila se ziskem jediného bodu na posledním čtvrtém místě v základní skupině G.\n\nZúčastnil se mj. Afrického poháru národů 2015 v Rovníkové Guineji, kde Ghana získala stříbrné medaile po finálové porážce v penaltovém rozstřelu s Pobřežím slonoviny.\n\n"}
{"id": "982240", "url": "https://cs.wikipedia.org/wiki?curid=982240", "title": "Budapešťské memorandum", "text": "Budapešťské memorandum\n\nBudapešťské memorandum je označení mezinárodní dohody podepsané 5. prosince 1994 v maďarském hlavním městě Budapešti ukrajinským prezidentem Leonidem Kučmou, ruským prezidentem Borisem Jelcinem, americkým prezidentem Billem Clintonem a britským premiérem Johnem Majorem. Čína a Francie poskytly poté poněkud slabší individuální ujištění v samostatných dokumentech. V rámci tohoto memoranda Ukrajina slíbila vzdát se svého jaderného arzenálu, kdežto zbylé tři státy poskytly Ukrajině některá bezpečnostní ujištění. \n\nPřestože někteří kritici hovoří o tom, že samotné memorandum není mezinárodní smlouvou, odkazuje pouze na ujištění tehdejších stran a nestanovuje žádné právní povinnosti ani sankce z neplnění memoranda, memorandum svými ustanoveními odkazuje na právně závazný Závěrečný akt Konference o bezpečnosti a spolupráci v Evropě. Ten podepsali všichni signatáři memoranda.\n\nV memorandu se signatáři zavázali mimo jiné respektovat ukrajinskou nezávislost a suverenitu v rozmezí tehdy platných státních hranic, zdržet se hrozby silou nebo použití síly proti Ukrajině, zdržet se použití ekonomického nátlaku na Ukrajinu ve snaze ovlivnit její politické směřování, zdržet se použití jaderných zbraní proti Ukrajině, řešit případné použití jaderných zbraní vůči Ukrajině na půdě Rady Bezpečnosti OSN, či vzájemně konzultovat vzniklé nejasnosti ohledně zmíněných záruk.\n\nPodle prohlášení premiérů zemí Visegrádské skupiny a některých politologů bylo memorandum porušeno přijetím Krymu do Ruské federace na základě výsledků referenda v roce 2014 a ruským postupem během ukrajinské krize. Za porušení platného znění tohoto memoranda označili postup Ruska vůči Ukrajině také lídři států G7.\nValné shromáždění OSN při této příležitosti přijalo rezoluci, ve které se připomíná povinnost dodržování Charty OSN, co se týká jednoty a územní celistvosti členských států OSN a upozorňuje se na bezpečnostní záruky vyplývající z budapešťského memoranda z roku 1994. \n\nV souvislosti s anexí Krymu Ruskou federací a výzvami, aby Ruská federace dodržovala budapešťské memorandum, prohlásil ministr zahraničí RSFSR Sergej Lavrov: „\"Ruská federace se podpisem budapešťského memoranda o poskytnutí bezpečnostních záruk Ukrajině nezavázala, že bude uznávat výsledek ozbrojeného státního převratu.\"“ Samotnou platnost tohoto memoranda však Rusko vyjádřením svého ministra zahraničí nepopírá. Ostatní tři signatáři znění memoranda nepopírají.\n\nArgumentace ohledně nezávaznosti budapešťského memoranda se opírá o fakt, že je podepsali pouze prezidenti signatářských zemí, tedy že nebylo nikdy ratifikováno jejich parlamenty. Dále dle prohlášení ministra zahraničních věcí Ruské federace Sergeje Lavrova, Rusko anexí části území Ukrajiny neporušuje toto memorandum, protože se v něm nezavázalo uznávat výsledek ozbrojeného státního převratu.\n\nBudapešťské memorandum nemá parametry mezinárodní smlouvy, ovšem odkazuje na ustanovení Závěrečného aktu Konference o bezpečnosti a spolupráci v Evropě.\n\nMemorandum bylo sjednáno na politické úrovni, není tedy zcela jasné, zda má nástroj právní ustanovení. Odkazuje na ujištění, ale nestanovuje žádné právní povinnosti ani sankce z neplnění memoranda. V USA administrativa Georgea W. Bushe, ani Clintonova administrativa nebyla připravena poskytnout závazek Ukrajině, ani nevěřili, že by senát USA ratifikoval mezinárodní smlouvu, proto bylo přijato jen toto omezenější memorandum.\n\nRuský prezident Vladimír Putin odpověděl na otázku o porušení Budapešťského memoranda tak, že popsal aktuální situaci po Euromajdanu jako revoluci, tudíž vznikl „nový stát“ a s ním žádné dokumenty podepsané nejsou. Rusko také prohlásilo, že se „nezavázalo donutit jakoukoli část ukrajinského civilního obyvatelstva zůstat na Ukrajině proti své vůli“ a naznačilo, že USA porušily Budapešťské memorandum „podněcovaným převratem“. \n\n"}
{"id": "982241", "url": "https://cs.wikipedia.org/wiki?curid=982241", "title": "Gattaca", "text": "Gattaca\n\nGattaca je americký film Andrewa Niccola z roku 1997. Film získal jednu nominaci na Oscara.\n\nDěj se odehrává v daleké a mrazivé budoucnosti. Vincent (Ethan Hawke) patří mezi jedny z posledních lidí, kteří se narodili přirozeným způsobem, bez účasti genetických inženýrů. Přestože touží se stát kosmickým navigátorem, vzhledem k jeho \"nedokonalosti\" pracuje jako uklízeč v centru pro pěstování dokonalých lidí Gattaca. Jeho touha uspět je však silná, pro splnění svého snu volí cestu podvodu.\n\n"}
{"id": "982252", "url": "https://cs.wikipedia.org/wiki?curid=982252", "title": "Bernard Reder", "text": "Bernard Reder\n\nBernard Reder (29. června 1897, Černovice (Bukovina) – 7. září 1963, New York) byl sochař, grafik a architekt.\n\nNarodil se v centru židovské a chasidské kultury v tehdejší Rakouské monarchii. Navštěvoval hebrejskou školu a do roku 1914 německojazyčné lyceum. V 17 letech byl povolán do vojenské služby v rakouské armádě a první světovou válku strávil v zákopech.\n\nV letech 1919-22 studoval na pražské Akademii u profesorů A. Brömse, O. Španiela a J. Štursy a pak se vrátil do Černovice. Živil se jako kameník tesáním pomníků, kreslil, maloval akvarely a tiskl dřevoryty a ve volném čase sekal kamenné sochy v provizorním ateliéru, který mu zařídil otec. Roku 1924 se oženil s Gusti Korn.\n\nRoku 1927 získal cenu v mezinárodní architektonické soutěži v Santo Domingo, v následujícím roce žil několik měsíců v Praze a měl první autorskou výstavu akvarelů a kreseb v galerii Krasoumné jednoty v Rudolfinu. Roku 1930 se v Černovici, která po válce připadla Rumunsku, vyostřily protižidovské nálady a znemožnily mu tam pokračovat v práci. \n\nReder se s manželkou přestěhoval do Čech a pronajal si opuštěný sklad a bývalý výstavní pavilon v továrním areálu na okraji Prahy. Za poslední uspořené peníze si koupil kamenné bloky a pracoval jako sochař a grafik. Spřátelil se s malíři Endre Nemesem a Jakubem Bauernfreundem, kteří ho seznámili s Dr. Jaromírem Pečírkou, šéfredaktorem Prager Presse Arne Laurinem, Willy Nowakem a Emilem Fillou.\n\nEmil Filla zařídil Rederovi první samostatnou sochařskou výstavu roku 1935 v SVU Mánes. Výstava, podrobně recenzovaná J. Pečírkou, se stala dobovou senzací a psaly o ní i deníky v Basileji, Vídni a Paříži. Reder prodal většinu svých plastik soukromým sběratelům a byl nejméně na pět let finančně zajištěn. Jedním z kupců byl i bankéř Otto Petschek.\n\nV letech 1935-36 podnikl cesty do Itálie a Španělska a strávil několik dní v ateliéru Aristide Maillola. O dva roky později ho Aristide Maillol pozval, aby se přestěhoval do Paříže. Tam si Reder pronajal malou vilu v Le Vesinet blízko Mailolla a předpokládal, že se v Paříži usadí trvale. Návštěvu v zahradě naplněné objemnými sochami žen později popsal kritik John Rewald slovy \"\" pohyb soch byl uzavřen v hranatých blocích kamene, které téměř vyplnila nahá ženská těla svým obrovským zaobleným objemem. Uvědomoval jsem si jejich podivnou těžkou a kolosální krásu.\"\" V roce 1940 představil 16 kamenných soch na autorské výstavě, která byla součástí výstavy československého umění v pařížské galerii Wildenstein. \n\nPo obsazení Francie Reder čekal se svou ženou v úkrytu v Le Puy na americká víza, která mu byla přislíbena, ale ta nakonec nepřišla. V přístavu Marseille se mu podařilo spojit telegraficky s přítelem v Havaně a získal víza na Kubu. Na španělské hranici byl zatčen, uvězněn pro ilegální přechod a on i jeho žena strávili odděleni tři týdny v různých věznicích. Po propuštění a vypovězení ze Španělska se z Lisabonu přeplavil na podzim 1941 na Kubu. Čekal zde na americká víza a pracoval v pronajatém sklepě v Havaně. Postupně se kolem něj vytvořil okruh mladých umělců a na závěr pobytu zde měl dvě autorské výstavy. Místní výtvarní kritici o něm psali jako o \"\"jednom z největších evropských umělců\"\". \n\nRoku 1943 odcestoval do New Yorku, kde získal finanční stipendium, které mu umožnilo koupit si malý dům ve Forest Hills, kde si v garáži zřídil ateliér. Vytvořil zde z velkého pískovcového bloku své nejvýznamnější sousoší \"Zraněná žena\", ale při sochařské práci se vážně zranil a na sedm měsíců mu částečně ochrnuly obě ruce. Celé sousoší dokončil až za tři a půl roku. V následujících letech se věnoval převážně kresbě a dřevořezu. Roku 1948 získal americké občanství.\n\nAmerické občanství získal roku 1948.\n\nJeho díla byla pravidelně vystavována ve Whitney Museum a roku 1949 v Philadelphia Museum of Art. Roku 1954 odjel do Itálie a pracoval jako sochař v Římě a později ve Florencii, kde měl roku 1956 samostatnou výstavu v Galleria d'Arte Moderno L'Indiano. Ta vyvolala značnou pozornost a nadšenou recenzi od prominentního amerického historika umění Johna Rewalda. Reder měl potom autorskou výstavu ve Whitney Museum v New Yorku a galerie poprvé ve své historii vyhradila jedinému umělci tři poschodí výstavních sálů.\n\nRoku 1960 obdržel grant Fordovy nadace a roku 1962 byl jmenován členem americké Academy of Arts and Letters.\n\nBernard Reder zemřel v New Yorku roku 1963 ve věku 66 let.\n\nRoku 1969 daroval stát Izrael Rederovo sousoší \"Zraněná žena\" lidu Dánska jako poděkování za pomoc při záchraně Židů před nacisty.\n\nReder čerpal inspiraci v židovském folkloru, řecké mytologii, Bibli a také v knize Francoise Rabelaise Gargantua a Pantagruel. Je citován jeho výrok, vztahující se k mládí v Bukovině: \"\"Opilí fantazií jsme se již narodili\"\".\n\nSochy, které vytvořil během pobytu v Praze v pískovci, jsou známy z dobových fotografií.\nReder považoval za ideální uzavřený tvar blízký kouli a tesal robustní sochy tak, aby maximálně zdůraznil hmotnost. Jeho ženské figury se vyznačují mimořádně kyprými proporcemi. V recenzi jeho pražské výstavy napsal Johannes Urzidil: \"..tato torza jsou naplněna veskrze elementární silou a smyslnou démonií…Na mysl přijdou mexické nebo transoceánské figury mrtvých, nejvíce ale paleolitická Venuše z Willendorfu, kterou je možno chápat jako ztělesnění instinktivního pramateřství\"\n\nJeho Pařížskou výstavu vřelým dopisem ocenil Maillol \"\"Jsem šťastný, že lidé v Paříži hovoří o Vašem velkém umění a jsem velmi potěšen. Víte, že jsem ve shodě s Vašimi idejemi a s Vaším úchvatným sochařstvím. Jsem přesvědčen, že v Americe, kde oceňují velikost, budete přijat s otevřenou náručí.\"\"Rederovy sochy z pařížské výstavy se podařilo ukrýt, ale všechny sochy zanechané v jeho ateliéru zničili nacisté.\n\nV USA si při tesání sousoší \"Zraněná žena\" poranil ramenní sval a v dalších letech se věnoval převážně grafice a malbě. Vytvořil také sérii rozměrných dřevorytů jako ilustrace Rabelaisova Gargantuy a Pantagruela.\n\nV 50. letech se jeho malba stává více ornamentální a sochy tvoří přímou modelací ze sádry na železnou kostru a odlévá do bronzu. Komorní sochy modelované ve vosku a odlité v bronzu se vyznačují množstvím drobných detailů a větší popisností. Nejčastěji zobrazoval figury hudebníků, biblické motivy a náměty související s judaismem.\n\nKoncem 50. let vytvořil také sérii futuristických architektonických modelů s budovami zavěšenými v prostoru.\n\n\n\n"}
{"id": "982253", "url": "https://cs.wikipedia.org/wiki?curid=982253", "title": "Emoční energie", "text": "Emoční energie\n\nEmoční energie je pojem, který zavádí Randall Collins v rámci jeho teorie interakčních rituálů. \"Je to kontinuum, jež na vysoké straně jde od sebedůvěry, dobrých pocitů sám a o sobě a enthusiasmu, dolů skrze neurčitou normálnost uprostřed až po depresi, nedostatek iniciativy a negativní pocity sám o sobě na jeho nízké straně.\"\n"}
{"id": "982266", "url": "https://cs.wikipedia.org/wiki?curid=982266", "title": "Todiovití", "text": "Todiovití\n\nTodiovití (česky také plochozobcovití, Todidae) je čeleď malých ptáků z řádu srostloprstých. Zahrnuje pouze pět druhů jednoho rodu. Žijí na Velkých Antilách. Živí se hmyzem (cvrčci, mouchy, brouci, motýli). Jsou monogamní. Hnízdí v norách v zemi, které si každoročně hloubí znovu, i když obývají stejné teritorium. Nálezy fosilního rodu \"Palaeotodus\", který je také řazený do todiovitých, z oligocénu Francie a Německa poukazují na dřívější větší rozšíření čeledi.\n\n"}
{"id": "982271", "url": "https://cs.wikipedia.org/wiki?curid=982271", "title": "Partners in Crime", "text": "Partners in Crime\n\n\"Partners in Crime\" (do češtiny přeloženo jako \"Partneři ve zločinu\") je anglicky nazpívaná píseň, se kterou Gerli Padar reprezentovala Estonsko na Eurovision Song Contest 2007. Píseň složil Henrik Sal-Saller, slova napsal Berit Veiber.\n\nVíce než píseň si pozornost médií k estonské delegaci získal fakt, že Gerli Padar je sestrou Tanela Padara, který vyhrál Eurovision Song Contest před několika lety. V řadě rozhovorů a tiskových konferencí byla Gerli požádána, aby se k této skutečnosti vyjádřila.\n\nV semifinále Eurovision Song Contest 2007 píseň vystoupila jako 23. v pořadí (po Maďarsku, které zastupovala zpěvačka Magdi Ruzsa s písní \"\"Unsubstantial Blues\"\" a před Belgií, které zastupovala skupina The KMG's s písní \"\"Love Power\"\". Na závěr hlasování obdržela 33 bodů, což mezi 28 soutěžícími stačilo na 22. místo a nevystoupila ve finále.\n\nEstonsko získalo 2 body od Gruzie, 3 body od Irska, 4 body od Moldavska, 6 bodů od Litvy, 6 bodů od Finska a 12 bodů od sousedního Lotyšska.\n\nNa pódiu soutěže se vedle Gerli Padar objevili 2 doprovodné zpěvačky (Johanna Munter a Mirjam Mesak) a 3 tanečníci.\n\nPíseň byl následována na Eurovision Song Contest 2008 trojicí Kreisiraadio s písní \"\"Leto Svet\"\".\n\n"}
{"id": "982272", "url": "https://cs.wikipedia.org/wiki?curid=982272", "title": "Peter Jones", "text": "Peter Jones\n\nJméno a příjmení Peter Jones nosí více různých osob:\n\n"}
{"id": "982273", "url": "https://cs.wikipedia.org/wiki?curid=982273", "title": "Piaristická kolej", "text": "Piaristická kolej\n\nPiaristická kolej, vzdělávací instituce Řádu zbožných škol, byla zřízena na více místech:\n\n"}
{"id": "982274", "url": "https://cs.wikipedia.org/wiki?curid=982274", "title": "Jordi Arrese", "text": "Jordi Arrese\n\nJordi Arrese (* 29. srpen 1964, Barcelona, Španělsko) je bývalý profesionální španělský tenista. Během své kariéry vyhrál 6 turnajů ve dvouhře a čtyři ve čtyřhře, všechna finále se hrála na antukovém povrchu, na který byl Arrese specialista. Na olympijských hrách 1992 v Barceloně získal stříbrnou olympijskou medaili ve dvouhře, když ve finále prohrál se Švýcarem Rossetem.\n\n"}
{"id": "982275", "url": "https://cs.wikipedia.org/wiki?curid=982275", "title": "Plaváček", "text": "Plaváček\n\nPlaváček může být:\n"}
{"id": "982276", "url": "https://cs.wikipedia.org/wiki?curid=982276", "title": "Pleasant View", "text": "Pleasant View\n\nPleasant View může být:\n\n"}
{"id": "982278", "url": "https://cs.wikipedia.org/wiki?curid=982278", "title": "Pleasant Grove", "text": "Pleasant Grove\n\nPleasant Grove může být:\n\n"}
{"id": "982279", "url": "https://cs.wikipedia.org/wiki?curid=982279", "title": "Moje borůvkové noci", "text": "Moje borůvkové noci\n\nMoje borůvkové noci je koprodukční film Kar Wai Wonga z roku 2007. Film získal nominaci na Zlatou palmu na festivalu v Cannes.\n\nElizabeth (Norah Jones) je po rozchodu s přítelem. Vydává se na cesty po Americe, na kterých potkává lidi a zažívá s nimi nezvyklé situace, ať už jde o majitele nonstop kavárny Jeremyho (Jude Law), zoufalou hazardní hráčku Leslie (Natalie Portman) nebo manželský pár s nefunkčním vztahem. Tyto zážitky mají vliv na její přístup k životu, vztahům i k ní samotné. Objevuje novou cestu - tu, na jejímž konci čeká opravdová láska.\n\n"}
{"id": "982280", "url": "https://cs.wikipedia.org/wiki?curid=982280", "title": "Wellsville", "text": "Wellsville\n\nWellsville může být:\n\n"}
{"id": "982281", "url": "https://cs.wikipedia.org/wiki?curid=982281", "title": "Taylorsville", "text": "Taylorsville\n\nTaylorsville může být:\n\n"}
{"id": "982282", "url": "https://cs.wikipedia.org/wiki?curid=982282", "title": "Joaquín Guzmán", "text": "Joaquín Guzmán\n\nJoaquín Guzmán (celým jménem Joaquín Archivaldo Guzmán Loera, přezdívaný El Chapo Guzmán – prcek Guzmán, narozen podle různých zdrojů buď 25. prosince 1954 nebo 4. dubna 1957) je bývalý šéf mexického drogového kartelu Sinaloa, zločinecké organizace nazvané podle mexického pobřeží u Tichého oceánu. Byl několikrát zatčen a uvězněn, od svého útěku z vězení v roce 2001 byl podle společnosti Forbes po Usámovi bin Ládinovi nejhledanějším uprchlíkem a současně 41. až 60. nejbohatším člověkem na světě a až do jeho zatčení byl vládou Spojených států považován za nejmocnějšího drogového lorda na světě. V únoru 2014 byl opět zatčen, v červenci 2015 opět uprchl, a v lednu 2016 byl znovu zadržen.\n\nNarodil se v malé mexické komunitě La Tuna, Badiraguato, v Sinaloe do chudé rodiny a měl krušné dětství. Ve třetí třídě odešel prodávat pomeranče spolu se svým otcem, který ho údajně často bil. Postupně přešel k prodeji máku a v 15 letech začal prodávat marihuanu. O pár let později přešel přes svého strýce, Pedra Avilése Péreze, k pašování drog a organizovanému zločinu. Kvůli jeho nevýrazné výšce (168 cm) dostal přezdívku \"El Chapo\" (prcek).\n\nV 70. letech Guzmán pašoval drogy ke hranici s USA pro drogového bosse, Héctora Palmu, zvaného Blonďák, a už tehdy byl velmi ambiciózní. V 80. letech se jeho přístup zalíbil kartelu Guadalajara, který vedl Miguel Ángel Félix Gallardo, v té době nejmocnější drogový car Mexika, pašující kokain z Kolumbie. Jemu nejdřív sloužil jako řidič, pak se vypracoval.\n\nV roce 1999 se rozpadl kartel Colima bratrů Amezcua, kteří pašovali metamfetamin. Guzmán v tom viděl šanci, kterou chytil za pačesy. Vedle Guzmána měl v kartel Sinaloa velké slovo i Ismael Zambada García, ovšem poté, co Guzmán zařídil pašování metamfetaminu včetně nových kontaktů v Číně a Thajsku, i jeho produkci na území Mexika, jeho moc se ještě zvětšila.\n\nDne 19. ledna 2001 uprchl z vězení a pokračoval v budování drogového impéria. Jeho osobní majetek dosahoval několika miliard, byl považován za jednoho z 50 nejbohatších lidí planety. Na jeho hlavu byla vypsána odměna 30 milionů pesos mexickou vládou a 5 milionů dolarů Spojenými státy.\n\nOd roku 2003, kdy byl zavřen jeho rival Osiel Cárdenas z kartel CDG (Cártel del Golfo), se stal jedním z největších drogových bossů v Mexiku.\n\nDne 22. února 2014 byl Guzmán dopaden mexickými protinarkotickými jednotkami ve 4. patře družstevního domu v Mazatlánu v Sinaloe, když se snažil utéct tajným vchodem ukrytým pod vanou.\n\nDne 12. července 2015 Guzmán utekl z věznice 1,6 km dlouhým tunelem, vedoucím přímo do jeho cely, který pro něj vykopali jeho komplici.\n\nDne 8. ledna 2016 byl v Mexiku, v jednom z jeho domů ve městě Los Mochis, za pomoci přepadové akce za pomoci mexické námořní pěchoty znovu zadržen. Během dopadení bylo zastřeleno 5 lidí. Zástupci USA a Mexika následně vyjednali Guzmánovo vydání do vězení ve Spojených státech. K vydání došlo v lednu 2017.\n\nDne 17. července 2019 byl Joaquína Guzmána odsouzen americkým soudem k doživotnímu trestu.\n\n"}
{"id": "982283", "url": "https://cs.wikipedia.org/wiki?curid=982283", "title": "Syracuse", "text": "Syracuse\n\nSyracuse může být:\n\n\n"}
{"id": "982284", "url": "https://cs.wikipedia.org/wiki?curid=982284", "title": "Sunset", "text": "Sunset\n\nSunset má více významů:\n\n\n"}
{"id": "982287", "url": "https://cs.wikipedia.org/wiki?curid=982287", "title": "Krikor Bédros XV. Agagianian", "text": "Krikor Bédros XV. Agagianian\n\nKrikor Bédros XV. Agagianian, gruzínština კრიკორ ბედროს აგაჯანიანი (18. září 1895, Achalciche - 16. května 1971, Řím) byl gruzínský katolický kněz arménského ritu, patriarcha Arménského kilikijského patriarchátu a kardinál..\nNarodil se 18. září 1895 v Achalciche. Jeho jméno, které dostal při křtu, je \"Gazaros\". Studoval v Semináři v Tbilisi a poté na Papežské univerzitě Urbaniana. Na kněze byl vysvěcen 23. prosince 1917. Byl členem a vice-rektorem Papežské arménské školy v Římě, členem Papežské univerzity Urbaniana, rektorem Papežské arménské školy. Stal se kaplanem Jeho svatosti a byl apoštolským visitorem Patriarchálního institutu Bzommar v Libanonu (1935).\nDne 11. července 1935 byl zvolen titulárním biskupem Comana Armeniæ. Na biskupa byl vysvěcen 21. července 1935 z rukou Sergea Der Abrahamiana, spolusvětiteli byli Bartolomeo Cattaneo a Pietro Pisani. O dva roky později 30. listopadu 1937 byl ustanoven patriarchou Arménského kilikijského patriarchátu. Papež Pius XII. ho jmenoval kardinálem-knězem z S. Bartolomeo all’Isola (titulární kostel) dne 18. února 1946 a poté mu byl změněn titul na kardinála-biskupa z Albana (22. října 1970). Zemřel 16. května 1971 v Římě. Jeho tělo spočívá v arménském kostele S. Nicola da Tolentino v Římě.\n\n\n"}
{"id": "982288", "url": "https://cs.wikipedia.org/wiki?curid=982288", "title": "Springville", "text": "Springville\n\nSpringville může být:\n\n"}
{"id": "982289", "url": "https://cs.wikipedia.org/wiki?curid=982289", "title": "Smithfield", "text": "Smithfield\n\nSmithfield může být:\n\n"}
{"id": "982290", "url": "https://cs.wikipedia.org/wiki?curid=982290", "title": "Záporožec za Dunajem", "text": "Záporožec za Dunajem\n\nZáporožec za Dunajem (ukrajinsky [Zaporožec’ za Dunajem], rusky ) je – podle označení autora – originální maloruská opera ve třech dějstvích se sborem a tancem ukrajinského operního pěvce a skladatele Semena Hulaka-Artemovského na vlastní libreto. Měla premiéru 14. dubna (podle juliánského kalendáře, tj. 26. dubna podle gregoriánského kalendáře) 1863 v Mariinském divadle v Petrohradě. Je považována za první ukrajinskou operu.\n\nSemen Hulak-Artemovskyj byl jako zpěvák objeven na Ukrajině M. I. Glinkou a po studiu v Itálii přiveden k petrohradské dvorské opeře, kde působil v letech 1842–1864. Měl úspěch se svými vaudevilly a scénami na ukrajinská témata (\"Ukrainske vesillja\", \"Nič pid Ivana Kupala\"...), což jej povzbudilo k napsání celé opery na ukrajinské téma a na podkladě ukrajinské lidové hudby. Napsal k ní v letech 1861–1862 vlastní libreto (v ruštině) i hudbu, avšak instrumentace z valné části pochází od jeho přítele a tehdejšího dirigenta carské opery Konstantina Nikolajeviče Ljadova. Kromě toho si vyhradil hlavní, titulní roli komického, ale současně moudrého záporožského kozáka Ivana Karase. Premiéra se konala 14. dubna 1863 a měla značný úspěch, za nějž nemálo děkovala výkonu oblíbeného hlavního představitele. Zůstala na repertoáru jen do následujícího roku, kdy Hulak-Artemovsky po dvaadvaceti letech Mariinské divadlo opustil.\n\nNámět k opeře z nepříliš vzdálené ukrajinské minulosti mu poskytl historik Mykola Ivanovyč Kostomarov (1817–1885). Po zničení hlavního sídla ukrajinských kozáků, Záporožské Siče, roku 1775 se část kozáků uchýlila na území Osmanské říše, který využívala jejich vojenských schopností. Na tureckém území na jižním břehu dolního Dunaje tak vznikla tzv. Zadunajská Sič. Vztahy s osmanskou vládou však nebyly jisté a část kozáků se roku 1828, za války Osmanské říše s Ruskem, pod vedením posledního košového atamana Zadunajské Siče Josipa Hladkého (1789–1866) vrátila na území Ruské říše. Zadunajská Sič je tak dějištěm opery, zatímco konkrétní historické okolnosti i časové zakotvení návratu kozáků do vlasti je v jejím libretu pojednáno nekonkrétněji. Zásadním tématem opery je vlastenectví, které motivuje vztahy jejích hrdinů: osobní city spadají v jedno s citem oddanosti vlast.\n\nPo dramaturgické stránce se jedná o lyricko-komickou operu s uzavřenými hudebními čísly (zpěvními a tanečními) a mluvenými dialogy. Hulak-Artemovsky ve svém libretu kombinuje rysy ukrajinského lidového hudebního divadla (tzv. „vertep“) a formy ukrajinského měšťanského vaudevillu, založeného počátkem 19. století zejména aktivitou Ivana Kotljarevského, se soudobými operními formami, které autor znal ze své dlouhé zkušenosti v carské opeře: německého singspielu, francouzské opéry-comique, ruské opery raně romantické opery (Alexej Nikolajevič Verstovskij) a – zejména ve formování hudebních čísel – italské opery buffy. Již hlavní postava „Záporožce“ je typickou postavou vertepského divadla, některé situace jsou rovněž typické pro lidové ukrajinské drama, zatímco jiné jsou více generické pro komickou operu. Od soudobého ukrajinského hudebního divadla \"Záporožce\" odlišuje – a k opernímu žánru přiřazuje – funkce hudebních čísel. Nejsou postradatelnými ilustracemi děje, který je jinak nesen dialogy, ale jsou hlavním dramaturgickým prvkem, slouží k charakterizaci hrdinů a zachycují uzlové momenty děje. Mluvené dialogy mají úlohu jen pomocnou.\n\nDěj je rozdělen do tří dějství. Zápletku tvoří dvě dějové linie, komická s titulním hrdinou Ivanem Karasem a jeho ženou Odarkou a lyrická s Oksanou a Andrijem; vedlejší linie se týká sultána a jeho dvora a obecné pozadí tvoří situace prostých Ukrajinců a jejich touha po vlasti. V prvním dějství je nejprve exponována lyrická linie (Oksanina píseň) a po sborovém intermezzu je zakončuje komická linie (vstupní árie Karase a duet Karase a Odarky). Druhé dějství má půdorys inverzní: začíná – po vážném úvodu sultána – komickou linií (Karasovo povolání k sultánovu dvoru) a po rozsáhlé sborové a taneční scéně končí lyrickou linií (árie Oksany a její duet s Andrijem). Třetí dějství začíná závěrem komické zápletky, pak se vyřeší i lyrická a nakonec i celé hlavní téma opery (kozákům je dovoleno vrátit se do vlasti) a následuje sborově-taneční finále. Na italskou buffu poukazují zejména ansámblová finále obou prvních dějství, taneční finále je naopak typickým rysem vertepského dramatu. Rozsáhlé taneční scény ovšem souvisejí i s významným postavením baletu v carské opeře.\n\nZ hudebního hlediska Hulak-Artemovsky především využívá melodické a rytmické bohatství ukrajinského folklóru (venkovského i městského); většina sólových zpěvů, sborů a tanců má půdorys ukrajinské lidové hudby, lidovou melodickou typizací jsou charakterizovány i jednotlivé postavy (zejména Karas). Zejména písňová stavba a kupletová forma přibližuje hudební čísla opery soudobé lidové nebo městské hudbě. Objevují se však i jiné typy hudby: turecké prostředí je reprezentováno tureckými pochody (ty se jako charakterizační prostředek často vyskytují i v italské, německé nebo ruské opeře), sultánova kavatina na počátku 2. dějství je velmi italianizující, stejně jako kvintet ve 3. dějství, soudobý mezinárodní hudební jazyk je použit pro nečetné recitativy (které lidové divadlo neznalo).\n\nSkladatelovu schopnost kombinovat tradice ukazuje například „hádavý“ duet kozáka a jeho ženy z 1. dějství, který je dramaturgicky a tempově vystaven podle vzoru italského buffózního finále (Bulat a Olijnyk ji označují za vůbec „nejopernější“ místo díla), za melodický základ však slouží kontrastující lidově znějící melodie žertovného a žalovného typu. (Tento duet mimochodem inspiroval Musorgského k úvodním scénám jeho nedokončené opery \"Soročinský jarmark\".) Hulak-Artemovskyj přitom v opeře sám nevyužívá autentických citací folklóru (ačkoli ty se vkládaly v různých pozdějších úpravách), používá pouze jeho typické hudební rysy. Autorská instrumentace se zcela drží klasických operních vzorů.\n\nAč známý americký muzikolog Richard Taruskin označuje \"Záporožce\" za „nepatrnou věc, stěží více než pomůcku k tomu, aby mohl její skladatel-pěvecká hvězda zazářit“, přesto jej považuje za „významné dílo, neboť první tohoto druhu na ukrajinský národní námět“. Ukrajinská muzikologie vyzvedává „realističnost“, „demokratičnost“ a „pravdivou lidově-národní hudební řeč“ díla. Tradiční postavení \"Záporožce za Dunajem\" v ukrajinské kultuře shrnuje např. H. V. Karasová: „Opera \"Záporožec za Dunajem\" přitahuje demokratickou povahou námětu, melodičností hudby, jež nabrala barvy ukrajinského písňového umění, barvitostí obrazů, rázovitým lidovým humorem. Toto dílo velkého mistra se stalo trvalým základem národního operního umění a za půldruhé století své existence bylo s úspěchem hráno na divadelních prknech všech světadílů, zachyceno všemi formami zvukového a obrazového záznamu a nejednou zfilmováno.“ Také titulní postava Ivana Karase se stala ukrajinským národním typem a tato role parádní rolí ukrajinských zpívajících herců. Podle Taruskina však opera – oproti převládajícímu výkladu – není výtvorem ukrajinského nacionalismu, ale „oslavuje ruské vlastenectví a blahovolnou autoritu [panovníka]“. (Právě pozitivní obraz tureckého sultána – „utlačovatele“ kozáků – ostatně považovala muzikologie sovětské doby za největší nedostatek díla.) Rovněž například Oľha Brjuchovec'ka kritizuje v ději \"Záporožce za Dunajem\" přetrvávání ruského „koloniálního mýtu“, kdy jsou kozáci utlačováni v Osmanské říši a touží po návratu do Ruska, zatímco ve skutečnosti z ní prchli před carským absolutismem a v Zadunajské Siči pod osmanskou nadvládou získali autonomii, kterou za Kateřiny II. ztratili.\n\nPrvní inscenace v Mariinském divadle dosáhla 13 repríz. Část kritiky však dílu vyčítala příbuznost námětu s Mozartovým \"Únosem ze serailu\" a označovala dílo (po literární stránce) za plagiát. Tato aféra byla jedním z důvodů, proč Hulak-Artemovskyj ukončil na konci sezóny své petrohradské angažmá a přešel do Velkého divadla v Moskvě. I zde přivedl svou operu na scénu a hrál v ní hlavní úlohu, v moskevském působišti však pobyl jen jeden rok, načež kvůli hlasovým potížím ukončil svou pěveckou kariéru. S ním zmizel z jeviště i jeho \"Záporožec za Dunajem\" a za autorova života se již na scéně neobjevil. Některé písně z opery (\"Misjacju jasnyj, Oj kazale meni maty, Čorna chmara z-za dibrovy, Tam za tychym, za Dunajem…\") se však staly brzy populárními a již v 70. letech 19. století na Ukrajině zlidověly.\n\nPo vydání oběžníku Valujevského (1863) a zejména po tzv. emžském nařízení (1876) cenzurní opatření silně omezovala ukrajinskou literaturu a divadlo; přestože na \"Záporožce za Dunajem\" se v jeho ruském znění přímo nevztahovala, nebyla doba hraní silně patriotické ukrajinské opery příznivá. První inscenace v ukrajinském překladu se proto konala mimo Rusko; 16. října 1881 ji poprvé uvedlo Lidové divadlo Ruské besedy („Ruska biseda“) ve Lvově (tehdy patřícím k Rakousku-Uhersku). Profesionální inscenaci po polevení cenzury uvedla až kočovná ukrajinská divadelní společnost Michajla Staryckého 11. července 1884 v Rostově na Donu, s Markem Kropyvnyckým v titulní úloze. Na repertoáru různých kočovných divadelních skupin (žádné stálé operní divadlo hrající v ukrajinském jazyce do roku 1907 nepůsobilo) si \"Záporožec\" získal značnou popularitu, písně z opery se na Ukrajině rozšířily a vznikaly různé adaptace. Na oficiální úrovni operu rehabilitovala obnovená inscenace v Moskevském divadle po 50 letech, v roce 1915.\n\nOd 20. let 20. století pak byla hrána po celém Sovětském svazu: 1922 Tbilisi, 1926 a 1938 Charkov, 1934 Kyjev, 1939 a 1953 Kujbyšev, 1939 Gorkij, 1940 Dněpropetrovsk, 1941 Alma-Ata, 1942 Sverdlovsk, 1944 Frunze a Baku, 1945 Kišiněv, 1946 a 1954 Novosibirsk, 1947 Omsk, 1948 Leningrad (konzervatoř), 1951 Minsk a Moskva (Hudební divadlo Stanislava Němiroviče-Dančenka), 1952 Dušanbe, 1954 Ulan-Ude a Tallinn, 1955 Vilnius…\n\nOpera mezitím prodělala řadu úprav: v době jejího největšího rozšíření od 30. do 50. let 20. století se hrály zejména úpravy Stanislava Pylypovyče Ljudkevyče (1879–1979) a Volodymyra Jakovyče Joryše (1899–1945). V nich byla zejména posílena instrumentace, provedeny různé doplňky a rozšířen děj (např. byl přidán celý nový turecký akt a děj byl obohacen o rozšířený motiv „krále na jeden den“, což mělo zásadní dopad na vyznění díla). V ruské verzi prodělal \"Záporožec\" jiné ideologicky podmíněné úpravy: jeho původní libreto bylo roku 1948 zakázáno a roku 1951 vytvořeno nové (pro Divadlo Stanislavského a Nemiroviče-Dančenka v Moskvě): zde byla mimo jiné rozpracována záporná postava kozáka Prokopa, Turkové byli vykresleni v mnohem negativnějším světle a osvobození kozáků nepřinesl turecký sultán, ale ruský vyslanec.\n\nOd 50. let se však prosadila verze citlivější k autorovu záměru (byť v textových detailech – například vypuštění zmínky o kozáckém vítězství nad „bratrskými“ Albánci – ideologicky upravená), pouze s již zpopulárnělými přídavky, které doplnil Oleksandr Leontijovyč Horilyj (1863–1937) v roce 1902 pro inscenaci divadelního souboru Mykoly Sadovského, totiž novou předehrou typu pot-pourri na motivy z opery (původní verze má pouze krátkou introdukci) a rozšíření první písně Oksany o árii \"Prylyň, prylyň\" (tento dodatek s vysokými tóny změnil požadavky na Oksaninu roli z mezzosopránu na soprán). Dnes většinou hraná úprava textu pochází od básníka Maksyma Tadejovyče Ryľského (1895–1964); v ní mimo jiné vypadla postava Prokopa Terena, původního Andrijova soka v lásce. Po nové instrumentaci Reinholda Glièra se dnes používá zejména instrumentační úprava skladatele H. I. Majborody z roku 1983. Nejnověji napsal novou předehru na základě témat z opery skladatel Myroslav Skoryk.\n\n\"Záporožec nad Dunajem\" tvoří stále živou součást repertoáru ukrajinských divadel. Lvovské divadlo má stále (k roku 2014) na repertoáru inscenaci z roku 1987. Roku 2014 byla i na repertoáru opery v Charkově a v Oděse.\n\nBrzy po vytvoření divadla na Podkarpatské Rusi po vzniku Československa byl \"Záporožec za Dunajem\" zařazen i do jeho repertoáru. Jako zahajovací představení Ruského divadla v sezóně 1921/22 jej uvedl jeho nový ředitel, Mykola Sadovskyj, bývalý ředitel městského divadla v Kyjevě. \"Záporožec\" zůstal na repertoáru Ruského divadla do jeho likvidace roku 1930, od roku 1933 jej však znovu uváděli ukrajinsky mluvící ochotníci, kteří následujícího roku vytvořili profesionální divadlo zvané Nová scéna. Nová scéna v červnu roku 1938 hostovala v Praze a tam – v hlavním sále gymnázia v Modřanech – poprvé v českých zemích předvedla i \"Záporožce za Dunajem\". \"Záporožec za Dunajem\" patřil také mezi první (1947) inscenace Ukrajinského národního divadla, zřízeného v Prešově roku 1946. První vlastní českou inscenaci (a první v českém jazyce) \"Záporožce za Dunajem\" uvedl soubor ostravské operety v sezóně 1948/49 (premiéra 6. října 1948). Hrála se v úpravě Stanislava Ljudkevyče a připsanou úlohu Solimana-Abdula-Achmeta hrál komik Josef Kobr. Další inscenace nastudovaly zpěvohra v Teplicích (1953) a v Kladně (1954).\n\nDěj se odehrává v Osmanské říši na tzv. Zadunajské Siči, v kozácké vesnici na jižním břehu Dunaje, na konci 18. nebo začátku 19. století. Scéna představuje vesměs prostranství před domkem kozáka Ivana Karase. Opeře předchází (později doplněná) předehra stylu pot-pourri, složená z motivů později vystupujících v opeře, a krátká autorská orchestrální introdukce (č. 1).\nNení lehký život prostých Ukrajinců v cizině pod vládou tureckého sultána. Ženci a žnečky ze vsi se ubírají na pole (č. 2 sbor \"Ой збирайтесь працювати / Oj zbyrajtes' pracjuvaty\"). U domku záporožského kozáka Ivana Karase teskní jeho schovanka Oksana za svým milým, kozákem Andrijem (č. 3 romance \"Місяцю ясний, зорі прекрасні / Misjacju jasnyj, zori prekrasni\" a vložená árie \"Прилинь, прилинь, козаче мій / Prylyn', prylyn', kozače mij\"). Má o něj strach, protože Andrij usiluje o tajné zorganizování návratu kozáků do vlasti, a sama touží po rodných březích Dněpru a sní o tom, jak si v otčině zařídí domek se zahrádkou pro sebe a svého miláčka. Muži a ženy jdoucí pracovat na pole berou Oksanu s sebou; vědí, čím se trápí, a chtějí ji utěšit a rozveselit, i když nikoho neopouští vzpomínka na vzdálenou vlast (č. 4 sbor \"Хто працюе, той і мае / Chto pracjuje, toj i maje… Рідний край ми споминаєм / Ridnyj kraj my spominajem\").\n\nNa opuštěné prostranství přichází dobrácký, ještě trochu přiopilý kozák Ivan Karas. Vzpomíná s potěšením na noc strávenou v dobré společnosti v krčmě, ale ne bez příčiny se obává setkání se svou svárlivou družkou Odarkou (č. 5 kavatina \"Ой, щось дуже загулявся / Oj, ščos' duže zaguljavsja\"). Ale uniknout nepříjemnému rozhovoru se mu nepodaří; snaží se před ní sice ukrýt, ale Odarka nalezne nejprve jeho čepici a plášť a pak vytáhne ze skrýše i jeho samotného. Odarka mu laje za to, že nebyl celou noc doma (č. 6 duet \"Відкіля це ти узявся / Vidkilja ce ty uzjavsja\"). Karas se vymlouvá, že cestou zabloudil, zakusil různou svízel a jen napůl mrtvého jej dovezli domů. Avšak podlehne naléhání své ženy, která střídá hořekování s nadávkami, a prořekne se, že dvě noci propil v hospodě. To ovšem Odarku nijak neuklidní a ta manželovi hrozí rozvodem. Marně se ji Karas snaží utišit, přinejmenším tak, aby ji neslyšeli sousedi, jejich hádka pokračuje neztenčenou měrou až do konce dějství.\n\nV blízkém městě se připravuje muslimský svátek bajram, na který přijel sám sultán. Nejdříve se však vydal inkognito v prostém oděvu – jak připomíná sultánův dvořan Selich-Aga, po vzoru svého předka moudrého Hárúna ar-Rašída – aby seznal smýšlení obyvatel, zejména oněch nevyzpytatelných kozáků. Sultán obdivuje krásu přírody zdejšího kraje i prostotu života jeho obyvatel a srovnává je příznivě s atmosférou svého dvora (č. 7 kavatina \"Як любо серцю тут без краю (Відрадно серцю тут без краю) / Jak ljubo serdcju tut bez kraju\"). Zatímco se Selich-Aga ukryje, setkává se sultán s Karasem, a chtěl-li zjistit, co si kozáci myslí a přejí, nemohl narazit na nikoho lepšího. Karas neznámého Turka přijímá dobrácky, vypráví mu o kozáckém životě a objasňuje, že to hlavní, po čem kozáci touží, je návrat do vlasti. Zmiňuje také statečnou účast kozáků v bitvě na sultánově straně, v níž padl i Oksanin otec. Na otázku, zda by chtěl mluvit se sultánem, Karas odpovídá: nijak zvlášť, ale kdyby mohl, věděl by, co mu říci. Sultán slibuje, že to může zařídit, a když pohostinný Karas odchází do chaty najít láhev pálenky, přivolává vládce Selicha-Agu, aby se Karase ujal a přivedl k sultánovu dvoru. Pak sultán odejde a Karas je překvapen, že místo skromně oděného Turka nalézá na stejném místě jiného, honosně oděného – ale jeho pohostinnost tím není dotčena. Selich-Aga a arabský služebný chlapec Hasan Karasovi v komickém rozhovoru vysvětlují, že k tomu, aby mohl být přijat u sultánova dvora, si musí obléci turecký oděv a přijmout nové jméno – Urchan. Pobavený Karas přijímá a vžívá se do své role „Turka“ (č. 8 kavatina \"Тепер я турок, не козак / Teper ja turok, ne kozak\"); v Hasanově doprovodu odchází do sultánova paláce.\n\nMuži a ženy se vracejí ze skončené práce na poli a konec těžkého dne oslaví písněmi a tancem (č. 9 sbor \"Рідний край ми споминаєм / Ridnyj kraj my spominajem\", č. 10 tance, č. 11 ukrajinský tanec, č. 12 černomořský kozák, č. 13 záporožský kozák, č. 14 kozačok). Konec jejich zábavě učiní turecké stráže. Nastává večer a Oksana očekává na břehu Dunaje na Andrije, který má podle domluvy pro ni připlout po řece a odvézt ji přes Dunaj, aby se mohli vrátit do vlasti; dnes je nejlepší den, protože Turci slaví bajram a nebudou strážit. Oksana zpívá píseň měsíci o svém milém a Andrij se jí ozve ozvěnou; milenci si přísahají lásku až za hrob a chystají se k útěku (č. 15 píseň Oksany \"Ангел ночі над землею (Янгол ночі над землею ) / Angel noči nad zemleju\" a č. 16 její duet a Andrijem \"Чорна хмара з-за діброви (Хмарой чорною діброва) / Čorna chmara z-za dibrovy\"). Míří k loďce a chystají se odjet, ale turecké stráže jsou bdělejší, než předpokládali, a pronásledují uprchlíky.\n\nPřed Karasovou chatou čeká Odarka na svého muže a v písni vzpomíná na své mládí. Matka ji marně varovala před chlapci, a před kozáky obzvláště – stejně ji nakonec jeden z nich od matičky odloudil (č. 17 píseň \"Ой казала мені мати / Oj kazala meni maty\"). Karas se v doprovodu Hasana a dosud v tureckém oděvu vrací od sultánova dvora; bylo tam mnoho zvláštního, ale on se nedal zmást a sultánovi osvětlil, že se kozákům znelíbila turecká vláda a že se chtějí vrátit do své otčiny – po dobrém nebo po zlém. Sotva znaven ulehne, už je u něj Odarka, aby jej vzbudila a vyčinila mu. Ivan tedy vstává, ale prohlašuje, že se musí jít pomodlit. To jeho ženu překvapí i potěší, a ještě více, když jí Karas vypráví, že se nadobro vzdal kořalky. Její radost se mění v nevěřícné zděšení, když jí to choť odůvodňuje tím, že přestoupil na mohamedánskou víru. Nejmenuje se Ivan, ale Urchan, a právě se chystá ke svatbě se třemi Turkyněmi. Líčí Odarce, jak se bude mít v harému; jeho žena jej střídavě upamatovává, aby se bál božího hněvu, a lamentuje nad tím, že nadobro ztratil rozum (č. 18 duet \"На туркенях оженюся / Na turkenjach oženjusja\"). Nakonec ale Karas přizná, že jen žertoval.\n\nTo už se ale blíží turecký oddíl pod vedením imáma Ibrahima-Aliho a vede spoutané Andrije a Oksanu, kteří byli přichyceni, jak chtěli přeplout Dunaj. Imám se ptá po Ivanu Karasovi, který se pod jménem Urchan vetřel do sultánovy blízkosti (Ivan zatím hledá, kam by se schoval). Zároveň s sebou nese sultánský výnos – firman – a svolává všechny, aby si poslechli, co jim sultán nařizuje. Karas, Odarka, Andrij a Oksana se obávají nejhoršího (č. 19 turecký pochod a začátek kvintetu \"Слухайте усі… Лишенько мені на світі / Sluchajte usi… Lišeňko meni na sviti\", č. 20 kvintet \"В нещасливій нашій долі / V neščaslyvij našij doli\"). Překvapení a obavy vládnou i u ostatních obyvatel kozácké vesnice, kteří se sbíhají (č. 21 recitativ a sbor \"Нас сьогодні сповістили / Nas sjohodni spovistyly\"). Imám čte sultánův rozkaz, podle kterého jsou všichni, kteří se chtějí vrátit na Ukrajinu, svobodni tak učinit a propouštějí se z osmanského poddanství (č. 22 recitativ imáma a sbor \"Смирно слухать, не збивать… / Smyrno sluchať, ne zbyvať\"). Záporožci se bouřlivě radují, i Andrij a Oksana jsou propuštěni a turecký oddíl opět odchází (č. 23 pochod). Oksana se Karasovi omlouvá, že chtěla utéci bez jeho vědomí, a Andrij velebí blažený den, kdy se mohou všichni vrátit do vlasti (č. 24 árie Andrije \"Блаженний ден блаженний час / Blažennyj den, blažennyj čas\"). Andrij a Oksana se před vesnicí oficiálně zasnubují a těší se na společný život u břehů Dněpru, k přání se přidávají i Karas, Odarka a ostatní, tančí se hopak a zní závěrečný sbor (č. 25 finále \"Там за тихим, за Дунаєм / Tam za tychym, za Dunajem\").\n\n\n\n"}
{"id": "982291", "url": "https://cs.wikipedia.org/wiki?curid=982291", "title": "Santa Clara", "text": "Santa Clara\n\nSanta Clara může být:\n\n\n"}
{"id": "982294", "url": "https://cs.wikipedia.org/wiki?curid=982294", "title": "Sergej Aksjonov", "text": "Sergej Aksjonov\n\nSergej Valerjevič Aksjonov (; * 26. listopadu 1972, Bălți, Sovětský svaz) je současný premiér (předseda Rady ministrů) Autonomní republiky Krym. Své funkce se ujal dne 27. února 2014, poté co jej parlament v hlavním městě Krymu Simferopolu zvolil na místo dosavadního předsedy vlády Anatolyje Mohyljeva.\n\nAksjonov se narodil ve městě Bălți v Moldavské SSR. Studoval v vojenskou školu v Simferopolu, ale po rozpadu Sovětského svazu nepokračoval ve vojenské kariéře a věnoval se podnikání. Pracoval jako zástupce ředitele družstva Ellada, v letech 1998–2001 byl zástupcem ředitele společnosti Asteriks a od roku 2001 zástupcem ředitele společnosti Eskada. V roce 2008 se stal členem společenské organizace Ruská obščina Krymu, je člen společnosti Občanský aktiv Krymu, do jehož čela se dostal v roce 2009.\n\nOd roku 2010 je poslancem krymského parlamentu (Nejvyšší sovět autonomní republiky Krym) za stranu Ruská jednota, jejímž je předsedou. Ta se vymezovala vůči všem ukrajinským stranám, jelikož podle něj ukrajinská moc neudělala nic pro rozvoj Krymu. Ve volbách v roce 2010 získala Ruská jednota 4 % hlasů a tři poslanecké mandáty v krymském parlamentu.\n\nSergej Aksjonov se stal premiérem Autonomní republiky Krym během tzv. Krymské krize. Úřadu se ujal 28. února, kdy krymský Nejvyšší sovět schválil jeho vládu poté, co došlo k obsazení krymského parlamentu a místní vlády neoznačenými ozbrojenci, kteří následně také s podporou Aksjonova převzali kontrolu nad celým Krymským poloostrovem. Aksjonov prohlásil, že za legitimního prezidenta Ukrajiny uznává Viktora Janukoviče a že se mu podařilo dohodnout s Ruskem finanční pomoc, která umožní Krymu vyhnout se finanční krizi počínající na Ukrajině. Krátce poté oddíly místní domobrany pod dohledem armády Ruské federace obsadily strategické komunikační uzly a převzaly kontrolu nad policií i většinou vojenských jednotek. Dne 1. března požádal se souhlasem prezidenta Janukoviče prezidenta Ruské federace Vladimira Putina o pomoc se zajištěním míru a pořádku.\n\nTéhož dne, 1. března, úřadující prozápadní ukrajinský prezident Oleksandr Turčynov oznámil, že jmenování Akjsonova do funkce předsedy Rady ministrů Krymu neuznává. Aksjonov se podle něj dostal do čela bez udělení mandátu prezidentem Ukrajiny, který je v tomto případě nezbytný. Mluvčí krymského parlamentu Olga Sulnikovová nicméně uvedla, že Aksjonovovo jmenování bylo prezidentem stvrzeno, čímž byl pravděpodobně myšlen Viktor Janukovyč.\n\nV prosinci 2009 byl Sergej Aksjonov obviněn novinářem a tehdejším zástupcem předsedy krymského parlamentu Michailem Bacharevem, že v 90. letech vedl zločinecký gang \"Salem\", přičemž byl v policejních kruzích známý pod přezdívkou \"Goblin\". Svá obvinění dokládal úniky z policejních protokolů, které se objevily na internetu. Po Aksjonovově žalobě na Bachareva následoval soudní spor, ve kterém byla nejdříve Bacharevovi uložena omluva a povinnost zaplatit Aksjonovovi jednu hřivnu, po jeho odvolání byl rozsudek zrušen a proces ukončen pro nedostatek důkazů.\n\nJe ženatý, má dvě děti, syna a dceru.\n"}
{"id": "982298", "url": "https://cs.wikipedia.org/wiki?curid=982298", "title": "Willard", "text": "Willard\n\nWillard může být:\n\n"}
{"id": "982299", "url": "https://cs.wikipedia.org/wiki?curid=982299", "title": "West Point", "text": "West Point\n\nWest Point (United States Military Academy) je jedna z nejznámějších vojenských škol na světě se sídlem ve státě New York\n\nWest Point je zároveň název mnoha sídel (měst, obcí) v USA:\n\n"}
{"id": "982301", "url": "https://cs.wikipedia.org/wiki?curid=982301", "title": "Welcome Home", "text": "Welcome Home\n\nWelcome Home může být:\n\n"}
{"id": "982302", "url": "https://cs.wikipedia.org/wiki?curid=982302", "title": "Animalize", "text": "Animalize\n\nAnimalize je dvanácté studiové album americké rockové skupiny Kiss.Album produkoval Paul Stanley sám,neboť Gene Simmons tou dobou dokončoval natáčení filmu Runaway.Na albu se představuje coby kytarista Mark St. John který nahradil Vinniho Vincenta.Bohužel mu byl v roce 1984 diagnostikován Reiterův syndrom a proto v listopadu téhož roku skupinu opouští.Během dvou let se jedná o třetího kytaristu.Skupina se nachází uprostřed turné a tak na rychle povolává na pozici kytaristy Bruce Kulicka\n\n\nAlbum\n"}
{"id": "982309", "url": "https://cs.wikipedia.org/wiki?curid=982309", "title": "Seznam tautonym", "text": "Seznam tautonym\n\nSeznam organismů se shodným rodovým a druhovým odborným jménem\n\nNásleduje seznam tautonym; vědeckých jmen, u kterých je rodové jméno a druhové jméno shodné. Taková pojmenování jsou přípustná v zoologii, ale nikoli v botanice, kde se rodové a druhové jméno musí lišit (rozdílné musí být alespoň jedno písmeno jako např. u cicimka čínského (\"Ziziphus zizyphus\")).\n\nŘada tautonym vznikla přeřazením do jiného rodu, při změně zůstává druhové jméno pokud možno zachováno. Proto z pohledu biologie nemá vytváření seznamu tautonym valný význam, taxonomická zvláštnost může být zajímavá spíše z hlediska jazykového.\n\n\n\n\n\n\n\n\n\n\n\n\n\n\n"}
{"id": "982314", "url": "https://cs.wikipedia.org/wiki?curid=982314", "title": "Život Adèle", "text": "Život Adèle\n\nŽivot Adèle je francouzsko-španělský koprodukční film tunisko-francouzského režiséra Abdellatifa Kechicheho z roku 2013. \n\nFilm a jeho režisér získali hlavní cenu Zlatou palmu na festivalu v Cannes roku 2013. Rozhodnutím jury, které předsedal Steven Spielberg, obdržely Zlatou palmu mimořádně také obě představitelky hlavních rolí, francouzské herečky Léa Seydoux (Emma) a Adèle Exarchopoulos (Adèle).\n\nFilm \"Život Adèle\" je adaptací grafického románu \"Le bleu est une couleur chaude\" autorky Julie Maroh. V roce 2016 uspořádala britská rozhlasová a televizní stanice BBC anketu, při které se tento film dostal mezi 100 celosvětově nejvýznamnějšími filmy 21. století na 45. místo.\n\nFilm pojednává o milostném vztahu mezi dvěma mladými ženami. Začíná v době, kdy je mladší z nich 15 let.\n\n"}
{"id": "982322", "url": "https://cs.wikipedia.org/wiki?curid=982322", "title": "Hlubocký hřbet", "text": "Hlubocký hřbet\n\nHlubocký hřbet je geomorfologický okrsek ve střední části Ještědského hřbetu. Leží v okrese Liberec v Libereckém kraji.\n\nÚzemí se rozkládá zhruba mezi sídly Křižany (na severozápadě) a Šimonovice (na jihu). Severovýchodní hranice prochází skrz místní části města Liberec, na jihozápadní hranici leží město Světlá pod Ještědem. Některá větší sídla zasahují dovnitř území, zcela uvnitř se nacházejí pouze osady.\n\nOkrsek Hlubocký hřbet (dle značení Jaromíra Demka IVA–3A–2) geomorfologicky náleží do celku Ještědsko-kozákovský hřbet a podcelku Ještědský hřbet.\n\nDále se člení na podokrsky Pasecký hřbet na severozápadě a Rašovský hřbet na jihovýchodě.\n\nHřbet sousedí s dalšími okrsky Ještědského hřbetu (Kryštofovy hřbety na severozápadě a Kopaninský hřbet na jihovýchodě). Dále sousedí s celky Žitavská pánev na severovýchodě, Ralská pahorkatina na jihozápadě a Jičínská pahorkatina na jihu.\n\nNejvyšším vrcholem Hlubockého hřbetu, potažmo celého Ještědsko-kozákovského hřbetu, je \"Ještěd\" (1012 m n. m.).\n\n"}
{"id": "982323", "url": "https://cs.wikipedia.org/wiki?curid=982323", "title": "Erasmus+", "text": "Erasmus+\n\nProgram Erasmus+ je vzdělávací program Evropské unie na období let 2014 až 2020, který podporuje spolupráci a mobilitu napříč odvětvími vzdělávání, odborné přípravy, mládeže a sportu. Program nahradil a sloučil předchozí Program celoživotního učení (Comenius, Erasmus, Grundtvig, Leonardo da Vinci), Mládež v akci, programy mezinárodního vysokoškolského vzdělávání Erasmus Mundus, Tempus, Alfa, Edulink a program Jean Monnet. Nově se program zaměřuje i na oblast sportu a nebo například poskytuje garance půjček pro vysokoškolské studium v zahraničí. Program na sedmileté období bude disponovat 14,7 miliardami eur.\n\n"}
{"id": "982326", "url": "https://cs.wikipedia.org/wiki?curid=982326", "title": "Řepovník svraskalý", "text": "Řepovník svraskalý\n\nŘepovník svraskalý (\"Rapistrum rugosum\") je planě rostoucí žlutě kvetoucí bylina která je invazním druhem rodu řepovník.\n\nDruh pochází ze Střední a jihozápadní Asie a z navazující jihovýchodní Evropy a okolí Středozemního moře, tam vyrůstal na výslunných místech stepního charakteru. Odkud se spontánně šířil do většiny zemí Evropy a lokálně i do severní Afriky. Zavlečen byl do Severní i Jižní Ameriky, do Austrálie a na Nový Zéland.\n\nTento teplomilný terofyt se vyskytuje na obdělávaných polích, ve vinohradech i na vyprahlých pastvinách a bývá součásti ruderálního společenstva na rumovištích, okolo cest, v železničních stanicích, na různých překladištích a místech s narušenou půdou.\nJednoletá nebo dvouletá rostlina s jednoduchou nebo častěji od báze rozvětvenou lodyhou rostoucí z tenkého jednohlavého kořene. Slabě modravě ojíněná lodyha 20 až 80 cm vysoká bývá ve spodní části jemně chlupatá a v horní téměř holá. Je porostlá tenkými, tmavě zelenými listy s řapíky vyrůstajícími střídavě. Přízemní listy v růžici a spodní lodyžní 5 až 15 cm dlouhé jsou v obrysu obvejčité, většinou lyrovitě zpeřené dělené v 3 až 4 páry nestejně zubatých úkrojků, terminální je největší. Střední a horní listy jsou kopinaté, na bázi do řapíku zúžené a po obvodě jen plytce laločnaté a zubaté, směrem vzhůru se zmenšují.\n\nOboupohlavné čtyřčetné květy bez listenů se stopkami kratšími nebo stejně dlouhými jako kalich vytvářejí na koncích větví květenství hrozen který je v době kvetení téměř půlkulovitý. Vzpřímené, úzce elipsovité či kopinaté kališní lístky jsou zhruba 3 × 1 mm velké. Obvejčité korunní lístky, nejméně dvojnásobně delší i širší než kališní, jsou světle žluté s tmavým žilkováním a při sušení zbělají.\n\nPlody rostoucí na vztyčených stopkách jsou úzce elipsovité, holé nebo krátce chlupaté, dvoučlánkové, podélně žebrovaté šešule 6 až 10 mm dlouhé; jejichž části se po dozrání od sebe stěží oddělují. Horní nepukavý kulovitý či vejčitý díl, obvykle s jedním semenem na tenké vztyčené stopečce, je 2,5 až 4 mm dlouhý a zakončený zobákovitou vytrvalou čnělkou. Spodní podélně pukající díl podobný ztlustlé stopce obsahuje nejčastěji jedno (někdy 0 až 3) shora zavěšené úzce elipsoidní semeno. Podlouhlá, žlutohnědá lesklá semena bývají velká 1,5 × 1 mm. Ploidie tohoto druhu kvetoucího od května do srpna je 2n = 16.\n\nŘepovník svraskalý je vzhledově proměnlivý druh a rozlišují se u něj dva až tři nesnadně rozpoznatelné taxony které jsou obvykle chápany jako poddruhy. V České republice se vyskytují dva které se od sebe liší hlavně tvary a ochlupením plodů. Rostliny bez vyvinutých plodů nelze jednoznačně od sebe rozpoznat.\n\nNominátní poddruh řepovník svraskalý pravý (\"Rapistrum rugosum\" (L.) All. subsp. \"rugosum\") má plodní stopky 0,5 až 1 mm hrubé a stejně dlouhé nebo až 1,5krát delší než spodní díl šešule. Spodní díl je široce válcovitý nebo podlouhle elipsoidní, horní je vejčitý až kulovitý a na konci zúžený do tenké čnělky 3 až 5 mm dlouhé. Je v ČR považován za příležitostně zavlékaný archeofyt.\n\nDruhý poddruh řepovník svraskalý východní (\"Rapistrum rugosum\" (L.) All. subsp. \"orientale\") (L.) Arcang. má plodní stopky nejméně 1 až 1,5 mm hrubé a 1,5 až 3krát delší než spodní díl šešule. Spodní díl (podobný prodloužené stopce) je úzce válcovitý nebo kyjovitý, horní je kulovitý a na vrcholu mírně zploštělý (někdy širší než vyšší), čnělka na konci je dlouhá 1 až 3 mm. V ČR byl tento příležitostný neofyt prvně popsán v roce 1940.\n\nŘepovník svraskalý se rozmnožuje semeny která klíčí hlavně na podzim a brzy vytváří širokou listovou růžici. Ta na úrovni terénu dokonale pokrývá přilehlé okolí a zabraňuje tak přístupu světla k semenům a jiným rašícím rostlinám. Na příhodných místech, hlavně v okolí vodních toků a ve světlých lesích kde se může nerušeně vysemeňovat, se stává invazní rostlinou. Vytváří tam svou monokulturu a úspěšně vytlačuje původní druhy rostlin a nepříznivě mění prostředí i pro drobné půdní živočichy.\n\n \n"}
{"id": "982329", "url": "https://cs.wikipedia.org/wiki?curid=982329", "title": "Leberfinger", "text": "Leberfinger\n\nLeberfinger je historická budova v Bratislavě v okrese Bratislava V na Petržalce na pravém břehu Dunaje, na Viedeňské cestě.\n\nSídlí zde restaurace s dvě stě padesátiletou historií. Původně sloužila jako zájezdní hostinec, který navštívil i císař Napoleon. Od roku 1894 restauraci vedl Ludwig Leberfinger. V dobách komunistického režimu se zde nacházelo kominické učiliště a v roce 1992 budova vyhořela. V letech 1996-1998 byla zrestaurována Ľubomírem Romanem. Jejím prvním obyvatelem se stal Pavol Mikulík. K dnešní restauraci patří i dětská zahrada a zmrzlinový bar.\n\n"}
{"id": "982330", "url": "https://cs.wikipedia.org/wiki?curid=982330", "title": "Severomaďarské středohoří", "text": "Severomaďarské středohoří\n\nSeveromaďarské středohoří (v Maďarsku zvané spíše Severní středohoří, maď. \"Északi-középhegység\") je geomorfologická oblast v severním Maďarsku a přilehlé části Slovenska, kde se označuje jako Matransko-slanská oblast. Tvoří jižní část Vnitřních Západních Karpat, nejvyšší bod je Šimonka (1092 m) ve slovenské části Slanských vrchů. Oblast zahrnuje i nejvyšší maďarský vrch Kékes (1014 m) v pohoří Mátra. Na jihu sousedí s rozsáhlou Velkou dunajskou kotlinou, na severu leží Lučensko-košická sníženina.\nVýznamné jednotky od západu k východu jsou:\n"}
{"id": "982332", "url": "https://cs.wikipedia.org/wiki?curid=982332", "title": "Arcibiskupský palác (Trnava)", "text": "Arcibiskupský palác (Trnava)\n\nArcibiskupský palác je renesanční patrová budova v Trnavě, původem z roku 1562. Byla vybudována na starších gotických základech. Koncem 16. století byla přistavěna dvorní křídla. V roce 1615 byl doplněn archiv a knihovna. Do roku 1820 v arcibiskupském paláci sídlili arcibiskupové.\n\nArcibiskupský palác se nachází jižně od Dómu sv. Mikuláše. Palác s uzavřeným nádvořím dal v roce 1562 vybudovat arcibiskup Mikuláš Oláh jako svoji rezidenci. Arcibiskupský palác byl do roku 1820 sídlem ostřihomských arcibiskupů. Renesanční arcibiskupský palác byl zbudován na místě starších středověkých domů, z gotických prvků se zachovaly okna kaple ve dvoře. Rozsáhlá barokní přestavba města a mladší slohové období se v porovnání s ostatní architekturou paláce dotkly v podstatně menším rozsahu. Vzhledem k renesančním prvkům v podobě kleneb a portálů zachovaných v interiéru se arcibiskupský palác považuje za reprezentativní ukázku trnavské renesance. Pod severním křídlem rovnoběžným s farním kostelem se nachází rozlehlá, původně vícepodlažní hospoda připomínající sklepy pod hradem Červený Kameň. Průčelí paláce zdobí kamenné erby M. Olah, J. Szelepcsényiho a erb arcibiskupa F. Forgáche, kteří pro potřeby knihovny, tiskárny a archivu nechali v roce 1615 na severní straně přistavit ještě jedno křídlo budovy, směřující do náměstí.\n\n"}
{"id": "982333", "url": "https://cs.wikipedia.org/wiki?curid=982333", "title": "Koncový spínač", "text": "Koncový spínač\n\nKoncový spínač, hovorově označovaný jako koncák, je zařízení používané v elektrotechnice, které slouží ke spínání a rozepínání elektrických obvodů v koncových polohách různých zařízení a pracuje tak jako snímací senzor. Koncové spínače jsou podle provedení vybaveny pákami s kladkou, třmenovými pákami, plunžry, bezpečnostními spínači nebo dalšími mechanickými komponentami, které po změně polohy rozepínají obvody. Kromě mechanických koncových spínačů existují také magnetické koncové spínače, které pracují na principu změny magnetického pole a vzniku magnetické indukce.\n\nMechanické koncové spínače pracují na principu změny polohy zařízení v koncové poloze. Tyto spínače sestávají z mechanické části a elektrické části, která je tvořena spínacími kontakty. Mechanická část koncového spínače (například páka s kladkou) při změně vlastní polohy rozepne kontakty elektrického obvodu. Podle způsobu využití pak takový koncový spínač při rozepnutí může například zablokovat pohyb dveří nebo rozsvítit světlo uvnitř rozvaděčové skříně. Koncové spínače také mohou indikovat například pohyb, umístění přítomnost nebo nepřítomnost zařízení v určité poloze.\n\nKoncové spínače mají využití ve spoustě aplikací, především pak v automatizační a regulační technice. Vyznačují se odolností, snadnou instalací a spolehlivostí při provozu. Ačkoliv lze koncové obvody využít přímo jako regulační člen, v praxi bývají častěji připojeny prostřednictvím ovládacích relé, stykačů silových obvodů nebo jako vstup programovatelného logického automatu.\n"}
{"id": "982336", "url": "https://cs.wikipedia.org/wiki?curid=982336", "title": "Král Madagaskaru", "text": "Král Madagaskaru\n\nKrál Madagaskaru (1967) je dobrodružný historický román pro mládež o životě zchudlého slovenského šlechtice, dobrodruha a cestovatele Mórice Beňovského, který žil v letech 1746–1786. Knihu na základě Beňovského deníků napsal Desider Galský, československý spisovatel a publicista židovského původu pocházející ze Slovenska. Moric Beňovský má v knize počeštěné jméno Mořic.\n\nRomán je napsán téměř dokumentární formou a sleduje život Mořice Beňovského od okamžiku, kdy se stal roku 1768 jedním z vůdců protiruského povstání polských šlechticů. Z jeho dřívějšího života se dozvíme, že sloužil v rakouské armádě a že byl chamtivými příbuznými připraven o svůj majetek.\n\nPolské povstání nebylo úspěšné, Beňovský byl zajat a nejprve internován v Kazani. Roku 1770 byl pak poslán do vyhnanství na Kamčatku do osady Bolšereck, odkud se mu podařilo s dalšími vězni uprchnout na starém škuneru \"Svatý Petr a Pavel\". Nejprve se uprchlíci plavili do severní části Tichého oceánu kolem Beringova ostrova, protože se domnívali, že se tak rychleji dostanou do Evropy, pak však museli škuner obrátit na jih. Dostali se do Japonska, pak na ostrov Formosa (Tchaj-wan) a nakonec do Macaa. Odtud se část z nich rozhodla na francouzských korvetách \"Dauphin\" a \"Laverdi\" přepravit se do Francie. Při plavbě Indickým oceánem po návštěvě ostrova Île de France (Mauricius) a při cestě kolem Madagaskaru došel Beňovský k názoru, že Francouzi jsou špatní kolonizátoři a rozhodl se nabídnout své služby králi Ludvíkovi XV.. \n\nDo Francie dorazil Beňovský roku 1772 a zapůsobil na krále tak, že ho pověřil vedením expedice na Madagaskar. Ta byla velmi úspěšná. Roku 1774 založil Beňovský na ostrově osadu Louisbourg, zasypával zde močály a stavěl cesty. V roce 1776 pak místní kmenoví náčelníci zvolili Beňovského za ampansakabého (tj. krále) Madagaskaru. Beňovského činnost však vyvolala závist a nepřátelství jiných koloniálních úředníků, kteří kolonie využívali pro své obohacení. Beňovský se proto rozhodl vystoupit ze služeb krále a s francouzskými úřady jednat jako rovný s rovným na základě pověření madagaskarského lidu. Rozhodl se odjet zpět do Evropy, aby tam přesvědčil některou vládu o možnostech oboustranně výhodného obchodu a aby získal vzdělané lidi, kteří by pomohli při civilizačním díle na Madagaskaru.\n\nV Evropě Beňovský příliš úspěšný nebyl. Roku 1777 ho sice král Ludvík XVI. povýšil na generála, udělil mu řád Svatého Ludvíka a malou doživotní penzi pro vysloužilce, ale o nové expedici na Madagaskar nechtěl ani slyšet. Marie Terezie mu udělila dědičný titul hraběte a vrátila mu větší část panství ve Vrbovém v Nitranské župě a ve Viesce v Trenčínské župě, ale o s expedicí na Madagaskar císařský dvůr rovněž odmítl uvažovat. Po mnohých dobrodružstvích (bojoval v Prusku ve Válce o bavorské dědictví a také v Americké válce za nezávislost) když se svými záměry neuspěl ve Francii, v Rakousku a ani v USA, obrátil se roku 1783 na Velkou Británii. V Anglii se seznámil s Magellanovým potomkem Johnem Hyacinthem de Magellanem, kterému odevzdal své francouzsky napsané paměti (vyšly poprvé v anglickém překladu roku 1790). \n\nV roce 1785 dorazil na Beňovský podruhé na Madagaskar, tentokrát jako zástupce Britské koruny. Vyhnal z ostrova francouzské otrokáře, což vyvolalo na Île de France velkou nelibost a na Madagaskar byla roku 1786 vyslána fregata \"La Louise\" s trestnou výpravou. Beňovský mezitím na ostrově začal budovat hlavní město své plánované „říše“ – Mauritanii a plánoval proměnit ostrov ve kvetoucí zahradu. Vojáci z \"La Louise\" však podnikli na Mauritanii překvapivý útok a Beňovský zemřel v boji. \n\n"}
{"id": "982338", "url": "https://cs.wikipedia.org/wiki?curid=982338", "title": "Maďarské středohoří", "text": "Maďarské středohoří\n\nMaďarské středohoří (maď. \"Magyar-középhegység\") je souhrnné označení pro Zadunajské středohoří a Severomaďarské středohoří, táhnoucí se jako pás vrchovin ze západu na sever Maďarska (s přesahem na Slovensko). Nejedná se nicméně o geomorfologickou jednotku, neboť Zadunajské středohoří náleží do Panonské pánve a Severomaďarské do Vnitřních Západních Karpat. Oba celky od sebe přibližně odděluje průlomové údolí Dunaje (tzv. Dunajské ohbí).\n\nMaďarské středohoří zahrnuje nejvyšší polohy současného Maďarska (pohoří Mátra) a tvoří v jeho rámci atraktivní, malebnou krajinu zalesněných kopců a vinohradů. Na jeho úpatí leží i hlavní město Budapešť a jezero Balaton. Má význam i jako naleziště nerostných surovin (uhlí, železo, bauxit).\n"}
{"id": "982339", "url": "https://cs.wikipedia.org/wiki?curid=982339", "title": "Roupice bělavá", "text": "Roupice bělavá\n\nRoupice bělavá (\"Enchytraeus albidus\" Henle, 1837) je červ z čeledi roupicovitých.\n\nRoupice bělavá je průsvitně bělavý červ. Tělo je článkované, opatřené opaskem, dosahuje délky až 15 mm a 1 mm šířky.\n\n\"Enchytraeus albidus\" žije ve svrchních vrstvách půdy.\n\nRoupice bělavá je obojetník.\n\nRoupice bělavá se podílí na tvorbě humusu. Slouží jako modelový organismus v ekotoxikologii, fyziologii, biochemii a genetice. V akvaristice je využívána jako živé krmivo – podobně jako příbuzný druh \"Enchytraeus buchholzi\".\n\n"}
{"id": "982341", "url": "https://cs.wikipedia.org/wiki?curid=982341", "title": "Seznam žijících katolických biskupů Slovenska", "text": "Seznam žijících katolických biskupů Slovenska\n\nToto je seznam žijících katolických biskupů a arcibiskupů Slovenské republiky nebo ze Slovenska pocházejících. Jsou rozděleny podle diecézí.\n\n"}
{"id": "982349", "url": "https://cs.wikipedia.org/wiki?curid=982349", "title": "Euroliga v basketbalu", "text": "Euroliga v basketbalu\n\nEuroliga v basketbale (anglicky Euroleague Basketball) je nejprestižnější evropská basketbalová klubová soutěž mužů. Organizuje ji Unie evropských basketbalových líg - (ULEB), do roku 2000 to byla FIBA Europe.\n\nNávrh na Pohár evropských mistrů v basketbale připravila komise, kterou ustavil v roce 1957 William Jones, generální sekretář FIBA a jejími členy byli Borislav Stanković (Jugoslávie), Raimundo Saporta (Španělsko), Robert Busnel (Francie), Miloslav Kříž (Československo) a Nikolaj Semaško (Sovětský svaz). První ročník poháru mistrů se hrál v sezóně 1957/1958.\n\nSoučasná podoba soutěže vznikla v roce 2000. Nejúspěšnějším klubem v soutěži je španělský velkoklub Real Madrid, který v ní zvítězil desetkrát.\n\nPohár evropských mistrů (PEM) v basketbale se poprvé hrál v sezóně 1957/1958. Hrálo se vyřazovacím způsobem, když v každém kole proti sobě dva týmy odehrály 2 zápasy (každý tým hrál doma a venku) a podle výsledku a skóre z obou zápasů lepší tým postoupil do dalšího kola. Zúčastnit se mohly pouze týmy - vítězové národní ligy.\n\nOd sezóny 1965/66 se hrálo nejdříve kvalifikační a eliminační kolo, ze kterého postupovala družstva do čtvrtfinálové fáze hrané ligovým systémem. Čtyři nejlepší družstva postoupila do tzv. Final four, ktoré se odehrálo v jednom dějišti.\n\nV sezóně 1976/77 se znova měnil formát soutěže. Družstva byla od 1. kola nasazená do skupín a hrálo sa ligovým způsobem. Vítězové těchto skupín postupovali do hlavní nadstavbové skupiny. Po ní následovalo Final four.\n\nOd sezóny 1982/83 se znova přešlo na model soutěže, který se hrál v letech 1965 až 1976.\n\nV sezóně 1991/92 změnila soutěž název na Euroliga FIBA. Po kvalifikačním a eliminačním kole následovala skupinová fáze, ve které ale již družstva hrála ve 2 skupinách. Následovala čtvrtfinálová fáze vyřazovacím způsobem a po ní Final four.\n\nOd sezóny 1996/97 již přestala existovat kvalifikační kola a družstva byla přímo zařazena do skupin 1. kola a později 2. kola. Následovalo osmifinále a čtvrtfinále vyřazovacím způsobem a poté Final four.\n\nDo roku 2000 organizovala Euroligu FIBA Europe), která v poslední sezóně nazvala soutěž \"Suproliga\". Od této sezóny však začal řídit soutěž ULEB. Formát soutěže se znova měnil, když po skupinové fázi následovala vyřazovací část, která se hrála systémem play off na 2 vítězné zápasy, po nichž následovalo Final four.\n\nDalší změna nastala v sezóně 2009/10, od které se hrají již kvalifikační kola a Euroliga již není uzavřenou soutěží.\n\nSemifinále Poháru evropských mistrů hrály české kluby celkem devětkrát: Zbrojovka Brno 4× (1963, 1964, 1968, 1969), Slavia VŠ Praha 4× (1966, 1967, 1970, 1971), Slovan Orbis Praha 1× (1960) a slovenské kluby jedenkrát: BK Iskra Svit v roce 1962. Ve finále Poháru evropských mistrů hrály české kluby celkem třikrát, Zbrojovka Brno dvakrát (1964, 1968) a Slavia VŠ Praha v roce 1966.,\n\n\n\n\n\nSpartak Sokolovo Praha / Sparta Praha - 1 ročník, čtvrtfinále (1961)\n\n\nBK ECM Nymburk / ČEZ Basketball Nymburk - 5× v kvalifikaci o Euroligu (od roku 2010)\n\n\nBK Baník Cigeľ Prievidza - 3 ročníky, osmifinále (1990)\n\nBK Iskra Svit - 1 ročník, semifinále (1962)\n\n\n\n"}
{"id": "982350", "url": "https://cs.wikipedia.org/wiki?curid=982350", "title": "Národní park Piatra Craiului", "text": "Národní park Piatra Craiului\n\nNárodní park Piatra Craiului (rumunsky \" Parcul Național Piatra Craiului\") je národní park v Rumunsku, který se rozkládá ve stejnojmenném pohoří. Hlavní dominantou parku je vápencový hřeben, který se tyčí do výšky přes 2000 m (nejvyšší vrchol La Om má 2239 m). Díky specifické geologii a vysokému převýšení vůči okolí je zde bohatá biodiverzita, která je spolu s ochranou krajiny hlavním důvodem k vytvoření tohoto parku.\n\nNárodní park leží v rumunském Valašsku a je rozdělen mezi župy Argeș (6967 ha) a Brašov (7806 ha) v rámci jižních rumunských Karpat. Severozápadně resp. západně od pohoří Piatra Craiului, a tedy i národního parku, jsou pohoří Fagaraš a Iezer Păpușa. Na východ od Piatra Craiului jsou pohoří Bucegi a Leaotă.\nHlavním přístupovým bodem do parku je městečko Zărnești kde sídlí i administrativní centrum parku. Do Zărnești se lze dostat např. vlakem z ca 20 km vzdáleného Brašova.\n\nPrvní přírodní rezervace zde byla vyhlášena již v roce 1938, přičemž rozloha byla pouhých 440 ha. Během následujících desetiletí byla chráněná oblast postupně rozšiřována a v roce 1990 byla rumunským ministerstvem zemědělství Piatra Craiului prohlášena národním parkem, což bylo v roce 2000 ještě potvrzeno schválením příslušného zákona. V roce 2003 byla ještě rozhodnutím vlády (týkající se vymezení biosférických rezervací, národních parků a přírodních parků a stanovení jejich správy) potvrzena hranice a plocha parku.\n\nDíky místním klimatickým a geologickým podmínkám se v národním parku se vyskytuje rozmanité množství květin a živočichů z nichž mnohé jsou endemické. Např. přes 40% savců ze 100 známých, které se vyskytují v Rumunsku se vyskytuje na území tohoto parku.\n\nZ velkých savců se zde vyskytují např. medvěd hnědý (\"Ursus arctos\"), vlk obecný (\"Canis lupus\"), rys ostrovid (\"Lynx lynx\") nebo kamzík horský (\"Rupicapra rupicapra\"). Ze savců zde mimo jiné bylo identifikováno 21 druhů netopýrů.\n\nZ ptačí říše zde bylo pozorováno 111 druhů, což lokalitu činí atraktivní pro jejich pozorování.\n\nZvlášť bohaté je zastoupení bezobratlých, kteří čítají na 35 endemitů a 91 zcela nových druhů. Vyskytuje se zde také obrovské množství motýlů čítající ca 216 druhů z nichž opět mnohé jsou vzácné nebo endemické.\n\nSeznam ryb, obojživelníků a plazů je oproti jiný druhům trochu chudší – v současnosti čítá 19 druhů.\n\nV parku bylo identifikováno 1170 rostlin což zahrnuje cca 30% druhů, které se vyskytují v Rumunsku. Vyskytuje se zde 48 druhů horských orchidejí z 53, které jsou v Rumunsku známy. Mezi endemickými druhy je často zmiňovaný Hvozdík \"Dianthus callizonus\"\n\n\n"}
{"id": "982355", "url": "https://cs.wikipedia.org/wiki?curid=982355", "title": "Kevin Richard Kregel", "text": "Kevin Richard Kregel\n\nKevin Richard Kregel (*16. září 1956 v Amityville, stát New York, USA), americký důstojník, pilot a kosmonaut. Ve vesmíru byl čtyřikrát.\n\nAbsolvoval střední školu Amityville Memorial High School v rodném městě a pak pokračoval ve studiu na vojenské letecké akademii USAF Acedemy. Ukončil jej v roce 1978. Později zvládl i školu zkušebních pilotů na základně Patuxent River. Jako vojenský pilot pracoval na řadě míst až do roku 1992.\n\nOženil se s Jeanne, rozenou Kammerovou.\n\nOd roku 1992 byl po zaškolení členem jednotky kosmonautů v Houstonu u NASA.\n\nNa oběžnou dráhu se v raketoplánech dostal čtyřikrát a strávil ve vesmíru 52 dní, 18 hodin a 21 minut. Byl 327 člověkem ve vesmíru.\n\n\n"}
{"id": "982358", "url": "https://cs.wikipedia.org/wiki?curid=982358", "title": "Pravý sektor", "text": "Pravý sektor\n\nPravý sektor ( [právyj séktor], česky Správná skupina) je označení ukrajinské nacionalistické strany, založené 22. března 2014 a registrované 22. května 2014.\n\nK Pravému sektoru patří například politická strana UNA-UNSO, podle nesignovaného zdroje hnutí Patriot Ukrajiny, nebo organizace Tryzub, jejíž velitel Dmytro Jaroš byl do listopadu 2015 zároveň lídrem Pravého sektoru.\n\nUskupení se zformovalo na konci roku 2013 z již existujících organizací, jež se účastnily protestů Euromajdan v Kyjevě a následně i v dalších městech, zejména na západě Ukrajiny.\nAzovský prapor, vytvořený hnutím Patriot Ukrajiny, spolu s dalšími dobrovolnickými prapory spadajícími pod ukrajinské ministerstvo vnitra nesl hlavní tíhu bojů s proruskými separatisty ve válce na východní Ukrajině. Vůdce Pravého sektoru Dmytro Jaroš odmítl v únoru 2015 druhou minskou dohodu o příměří, označil proruské separatisty za „teroristy“ a napsal: „Jestliže Ozbrojené síly Ukrajiny dostanou rozkaz stáhnout těžkou techniku a dělostřelectvo, Pravý sektor si vyhrazuje právo pokračovat v aktivních bojových akcích podle svých operačních plánů, aby dosáhl úplného osvobození ukrajinské země od ruské okupace.“ V dubnu 2015 se Jaroš stal poradcem ukrajinského ministra obrany. V listopadu 2015 odstoupil z funkce předsedy strany. Později ze strany úplně odešel, přičemž ho následovala asi 1/5 tehdejších členů.\n\nHnutí spojuje radikální ukrajinský nacionalismus v tradicích Stepana Bandery a Ukrajinské povstalecké armády. Podle Jana Stehlíka užívají západní zdroje popis Pravého sektoru jako nacionalistického hnutí, ruská média (jako RT) je označují za hnutí fašistické nebo neonacistické. Tato obvinění jsou odůvodněna tím, že obě organizace jsou údajně zaměřeny antisemiticky a rasisticky, používají stejnou symboliku jako nacistické Německo a hlásí se k odkazu Stepana Bandery. Všechna tři tvrzení jsou ale podle Stehlíka „vyvratitelná“. Obdobně jako Stehlíkem byl Pravý sektor hodnocen na stránkách britské televizní a rozhlasové stanice BBC.\n\nNovinářka Anna Jánská, která strávila na forntě u Doněcka několik dní s jednotkami kontroverzního ukrajinského Pravého sektoru, prohlásila: „S rasistickým nebo extremistickým chováním jsem se za celou dobu nesetkala.“\n\nMnozí členové Pravého sektoru se netají svou nevraživostí vůči Rusům a Rusku a někteří také odporem k Židům a homosexuálům. Za Pravý sektor ale obvinění z antisemitismu odmítl jeho tehdejší vůdce Jaroš; židovské organizace se spíše obávají Putina než antisemitů na Ukrajině.\n\nPodle Ukrajinské pravdy napadli 6. června 2015 radikálové v Kyjevě pochod homosexuálů KyjevPride. Při jejich útoku bylo zraněno několik lidí. Podle médií se proti pochodu tvrdě postavil ultrapravicový Pravý sektor.\n\nHnutí dle svých vlastních prohlášení bojuje proti všem protivníkům samostatnosti a celistvosti Ukrajiny. „Generální štáb“ Pravého sektoru však popírá, že by hnutí bylo rusofobní a vyzývá Rusy i další národy Ruské federace k odporu proti Putinově vládě.\n\nNa bojišti v Donbasu Pravý sektor spolupracuje s čečenskými islamistickými dobrovolníky ze skupiny pojmenované po Šejku Mansúrovi. Někteří z těchto Čečenců údajně přijeli na Ukrajinu ze Sýrie a byli v minulosti součástí skupiny, která provedla teroristický útok na beslanskou školu. S Pravým sektorem je spojuje dle slov jednoho čečenského bojovníka to, že „milují svou vlast a nenávidí Rusy“.\n\nPodle webových stránek Pravého sektoru je hnutí nacionalistickou vojensko-politickou silou usilující o samostatnost Ukrajiny a „osvobození Ukrajiny od vlivu Kremlu a oligarchů. Přitom odkazuje vlajka Pravého sektoru na vlajku samostatné Ukrajiny vyhlášenou Stepanem Banderou v roce 1941. Znak hnutí obsahuje trojzubec s mečem. Tyto motivy jsou také na historickém znaku ukrajinských nacionalistů a jsou součástí státního znaku Ukrajiny.\n\nPodle údajů ukrajinských bezpečnostních složek se začátkem července 2015 v Mukačevě v Zakarpatské oblasti sešli příslušníci Pravého sektoru se zločinci, se kterými chtěli vyjednávat o „rozdělení sfér vlivu“ a vymáhání „ochranných poplatků“ ve spojení s pašováním cigaret do zemí Evropské unie. Za onou zločinnou organizací údajně stojí poslanec ukrajinského parlamentu Mychajlo Lanjo.\n\nPodle jiné verze víkendových událostí jsou Pravý sektor respektive ti, kteří se za něj vydávají, přímo zapojeni do pašeráctví na ukrajinsko-slovenské hranici. Tento výklad zní, že místní Pravý sektor je soukromou armádou jednoho z nejvlivnějších lidí Zakarpatí Viktora Balohy a že v událostech z 11. července byl Pravý sektor využit jako nástroj Balohových zájmů při jednáních o přerozdělování zdrojů, které v případě Zakarpatí představuje právě kontraband.\n\nPoté, co ministr vnitra Arsen Avakov poslal do Mukačeva zvláštní policejní jednotky, vznikla ve městě 11. července přestřelka mezi policií a příslušníky Pravého sektoru. Při ní byly použity také protitankové zbraně (pancéřové pěsti) a granáty a zabiti nejméně tři lidé. Část civilního obyvatelstva byla z města evakuována. Asi 14 příslušníků Pravého sektoru se uchýlilo do okolních lesů a chtěli složit své zbraně až poté, když by je k tomu výslovně vyzval vůdce Pravého sektoru Dmytro Jaroš. Ten odjel s doprovodem do Mukačeva, aby mohl vyjednávat s místním velitelem organizace Alexandrem Skičem. Podle zprávy rádia BBC měl sám Jaroš zahynout 12. července 2015, když při vjezdu do města kolona jeho pěti vozů najela na dálkově odpálenou výbušnou nástrahu. Pro rozhlas to sdělil místní občan.\n\n"}
{"id": "982361", "url": "https://cs.wikipedia.org/wiki?curid=982361", "title": "Mary Ellen Weberová", "text": "Mary Ellen Weberová\n\nMary Ellen Weberová (*24. srpna 1962 v Clevelandu, stát Ohio, USA), americká vědecká a řídící činitelka a kosmonautka. Ve vesmíru byla dvakrát.\n\nAbsolvovala střední školu Bedford High School v městě Bedford a pak pokračovala ve studiu na Purdueově univerzitě. Ukončila jej v roce 1980. Pak studovala na Kalifornské univerzitě v Berkeley, kde v roce 1988 získala doktorát.\n\nOd roku 1992 byla po nezbytném zácviku členkou jednotky kosmonautů v Houstonu u agentury NASA. Zůstala zde 10 let.\n\nNa oběžnou dráhu se v raketoplánech dostala dvakrát s funkcí letové specialistky a strávila ve vesmíru 18 dní, 18 hodin a 29 minut. Pracovala i na orbitální stanici ISS.\nByla 328. člověkem ve vesmíru, 29. ženou.\n\n\n"}
{"id": "982364", "url": "https://cs.wikipedia.org/wiki?curid=982364", "title": "Juan Aguilera", "text": "Juan Aguilera\n\nJuan Aguilera (* 22. březen 1962, Barcelona, Španělsko) je bývalý profesionální španělský tenista. Během své kariéry vyhrál 5 turnajů ve dvouhře, včetně turnaje nejvyšší kategorie v Hamburku 1984. Všechna finále se hrála na antukovém povrchu, na který byl Aguilera specialista. Na žebříčku ATP ve dvouhře byl nejvýše na 7. místě v roce 1984.\n\n"}
{"id": "982367", "url": "https://cs.wikipedia.org/wiki?curid=982367", "title": "Cchaj Lun", "text": "Cchaj Lun\n\nCchaj Lun (, asi 50, Kuej-jang, Chu-nan – 121) byl vysoký čínský úředník a ministr, který je v čínské tradici považován za vynálezce papíru.\n\nCchaj Lun byl eunuch, který vstoupil do služeb císařského paláce v roce 75. Roku 89 se stal hlavním eunuchem a ministrem orby pod císařem Che z dynastie Chan (vládl 88–105/106). Kolem roku 105 Cchaj pojal myšlenku vytvoření listů papíru z macerované kůry stromů, konopného odpadu, starých hadrů a rybářských sítí. Ukázalo se, že takto získaný papír se mnohem více hodil na psaní než tkanina z čistého hedvábí, která se k tomuto účelu do té doby v Číně užívala. Navíc výroba byla méně nákladná. Císař byl z objevu nadšen a Cchaj Lun za odměnu získal šlechtický titul. Nakonec se však stal obětí palácových intrik a spáchal sebevraždu vypitím číše jedu.\n\nExistují nicméně autoři, kteří upozorňují, že papír patrně vynalezl ve skutečnosti někdo z poddaných a vynález byl Cchaj Lunovi jako vysokému úředníkovi jen připsán, jak bylo v té době obvyklé.\n\nZpůsob výroby papíru prý zdokonalil Cchajův žák Cuo Po a papír se v jeho době rychle rozšířil po celé Číně. Ve 3. století se užíval již běžně. Kolem 7. století pronikl do Koreje a Japonska. Až ve 12. století se dostal do Evropy, Cchajovo jméno zde však zůstávalo dlouho neznámé.\n\n"}
{"id": "982369", "url": "https://cs.wikipedia.org/wiki?curid=982369", "title": "Skyscraper", "text": "Skyscraper\n\nSkyscraper (anglické označení pro mrakodrap) může být:\n\n"}
{"id": "982371", "url": "https://cs.wikipedia.org/wiki?curid=982371", "title": "Monticello", "text": "Monticello\n\nMonticello může být:\n\n"}
{"id": "982372", "url": "https://cs.wikipedia.org/wiki?curid=982372", "title": "Warrensburg", "text": "Warrensburg\n\nWarrensburg může být:\n\n"}
{"id": "982373", "url": "https://cs.wikipedia.org/wiki?curid=982373", "title": "Skid Row", "text": "Skid Row\n\nSkid Row může být:\n\n"}
{"id": "982374", "url": "https://cs.wikipedia.org/wiki?curid=982374", "title": "Some Kind of Monster", "text": "Some Kind of Monster\n\nSome Kind of Monster může být:\n\n"}
{"id": "982379", "url": "https://cs.wikipedia.org/wiki?curid=982379", "title": "Kachna domácí", "text": "Kachna domácí\n\nKachna domácí (\"Anas platyrhynchos\" f. \"domestica\") je domestikovaný pták z řádu vrubozobých, chovaný pro maso, vejce a peří po celém světě. Některá plemena jsou chována také jako okrasní ptáci. Plemena kachen jsou méně rozmanitá než u jiných druhů drůbeže, liší se především zbarvením a velikostí, některá také tělesným rámcem (postavou) nebo strukturou peří. Název kachna domácí by se měl používat pouze pro plemena odvozená od kachny divoké (\"Anas platyrhynchos\"), nikoli pro pižmovky domácí (tzv. pižmové kachny nebo nesprávně čínské kachny), odvozené od pižmovky velké (\"Cairina moschata\").\n\nČeské slovo kachna je doloženo již ve středověku. Je onomatopoického původu, vytvořené ze slovesa \"káchat\" pomocí sufixu -\"na\", srov. např. analogicky vytvořené výrazy štěkna, drbna aj. V českých dialektech, mimo jižní Čechy, je běžný tvar \"kachna\", na Moravě a ve Slezsku \"kačena\", ve Slezsku též \"kačka\" (srov. pol. \"kaczka\"). V jižních Čechách, např. na Prácheňsku a Táborsku, se používá tvar \"lička\". Pro samce se na většině území České republiky používá název \"kačer\" (na Slovácku \"káčer\") na Horácku je doložen tvar \"kachák\", v jižních Čechách \"ličák\" a na Znojemsku \"šmák\".\nTvary \"lička\" a \"ličák\" se používají v myslivecké mluvě pro kachnu divokou.\n\nDomestikaci kachny divoké (\"Anas platyrhynchos\") zahaluje řada nejasností. Předpokládá se, že k ní došlo ve 3. nebo 2. tis. př. n. l. v několika oblastech, nezávisle na sobě. První oblastí byl zřejmě Egypt a Mezopotámie, druhou Čína a jihovýchodní Asie. Jako třetí centrum domestikace připadá v úvahu oblast Řecka a Itálie, kam se však zřejmě dostaly kachny již domestikované z Egypta či Blízkého východu. vyobrazení, kosterní pozůstatky i písemné zprávy dokládají, že kachny chovali starověcí Egypťané, Babylóňané, Izraelité, Indové, Číňané, Řekové i Římané. Zpočátku, např v Egyptě a v Mezopotámii se jednalo spíše o odchyt divokých kachen a jejích dokrmování v klecích než o skutečný chov. Časté bylo také vybírání vajec z hnízd divokých kachen a hus, vejce pak byla inkubována pod domácí kachnou či slepicí. Ochočení malých kachňat je velmi snadné, protože u nich funguje mechanismus vtiskování (imprinting). To znamená, že si v prvních hodinách po vylíhnutí \"vtisknou\" obraz prvního živého tvora (nebo i neživého pohyblivého předmětu), kterého pokládají za svou matku a následují.\nV Evropě psal poprvé o chovu kachen řecký dramatik Aristofanés ve 4. stol. př. n. l. a později římský autor Columella. Řekové chovali kachny v tzv. \"nesotrofiíích\", což byly rybníky zakryté síťovou voliérou. Egypťané, Řekové a Římané někdy také chytali živé kachny, které později vykrmili v klecích.\nVe starověku a středověku měly kachny v Evropě na rozdíl od hus poměrně malý hospodářský význam a byly chovány spíše jako delikatesa pro bohaté labužníky. Protože kachna je vodní živočich, ve středověku bylo kachní maso pokládáno za postní jídlo.\nV Evropě a na Předním východě se dávala přednost chovu těžších kachen, určených na maso a sádlo, naproti tomu ve východní Asii převládal chov lehčích, pohyblivých kachen s typicky vzpřímenou postavou, poskytujících maso i vejce (kachny typu indický běžec). Domácí kachny si dlouho udržely divoké zbarvení s výraznou pohlavní dvoutvárností, jaké se ještě dnes udrželo např. u kachny ruánské. Teprve v 16.-17. století je doložen chov bílých, strakatých či jinak zbarvených kachen, ale také kachen zakrslých a chocholatých. Mezi nejstarší plemena patří např. šedobílá pomořanská kachna. V 19. století byla ve Velké Británii z kachen typu indických běžců vyšlechtěna bílá kachna pekingská, která se stala nejrozšířenějším plemenem, vhodným pro velkochovy.\n\nKachní plemena se dělí podle velikosti (tělesného rámce) na těžká, středně těžká a lehká, podle užitkového směru na masná, nosná, s kombinovanou užitkovostí a okrasná. Dále je můžeme dělit podle místa původu na plemena asijská, severoevropská, středomořská, americká aj., podle země původu a dalších kritérií.\n\nKachny domácí je možné chovat buďto přirozeným způsobem na vodní ploše nebo intenzívně v halách na roštech, podobně jako brojlerová kuřata, případně i v klecích. Vodní nádrž není při chovu kachen podmínkou,z hlediska pohody chovaných zvířat je však její přítomnost žádoucí. V České republice se od 60. let 20. století kachny hojně chovaly na rybnících osazených kapry (tzv. kaprokachní systém), který byl oboustranně výhodný, neboť kachny svým trusem a zbytky krmiva obohacovaly vodu o živiny, které využívali kapři. Co se týče krmení, jsou kachny nenáročné. Jejich přirozenou potravu tvoří mikroorganismy, které vyčvachtávají zobákem z bahna, vodní rostliny i drobní živočichové, přijímají však i brambory, šrot, zrní a kuchyňské zbytky. Potravy zkonzumují značné množství a její kvalita může být horší (známé rčení o kachním žaludku), ovšem plesnivé, zapařené či kvasící krmivo kachnám zásadně nepředkládáme, neboť škodí jejich zdraví. Na rozdíl od hus a pižmovek se kachny domácí nedokáží pást na trávě.\n\nMnoho plemen domácích kachen ztratilo hnízdní pud a nejsou schopny samy vysedět a vyvést mláďata. Proto se odchovávají pomocí umělé líhně nebo pěstounky (např. pižmovka, slepice). Inkubace vajec trvá 28-29 dní a jejich počet za rok dosahuje 140 (u masných plemen) až 300 (u nosných plemen - campbelka, indický běžec) kusů. Kachňata rostou velmi rychle, např. u pekingské kachny dosáhnou jatečné hmotnosti už ve věku osmi týdnů. Pižmovka má delší dobu inkubace (35 dní), pomalejší růst a méně kvalitní peří, ale zato spolehlivě sedí na vejcích, vyvádí kachňata a uživí se pouze pastvou.\n\nV chovu kachen se často vyskytují různé nemoci. Ty lze podle původu dělit na virové, bakteriální, parazitální, plísňové a otravy. Mezi virovými chorobami je obávaný virový zánět jater (hepatitida), tato choroba může napáchat velké škody mezi kachňaty v chovech se zanedbanou zoohygienou. Z bakteriálních onemocnění je závažná zejména salmonelóza, především proto, že je přenosná na člověka. Ztráty na kachňatech mohou způsobit také parazitární onemocnění způsobená vnitřními sizopasníky, zvláště krevničkami, kokcidiemi, hlísticemi či vrtejši, naopak zevní parazité jsou u kachen celkem vzácní. Velkým nebezpečím zejména pro kachňata mohou být otravy otravy botulinem nebo aflatoxikózy, způsobené zkrmováním krmiva napadeného plísněmi rodu Aspergillus.\n\nKachny se chovají převážně pro maso, které je tučné a má hnědočervenou barvu. Je oblíbeno zejména ve francouzské a čínské kuchyni. Mezi lahůdky patří kachní sádlo a játra, zvláště játra z vykrmených kachen zvaná foie gras. Kachní vejce lze použít jako slepičí, často se přidávají do těsta. V Číně se z nich konzervací ve směsi vápna a rýžových otrub připravují tzv. stoletá vejce. V Jihovýchodní Asii, hlavně na Filipínách, se pojídají nasazená kachní vejce s částečně vyvinutým zárodkem, tzv. \"balut\". Kachní maso a vejce je vždy nutné důkladně tepelně upravit, neboť hrozí nebezpečí onemocnění salmonelózou. Z kachních vajec se proto nesmí vyrábět např. majonézy. Používá se i kachní peří, a také trus, který lze použít jako hnojivo. Mnoho plemen kachen vyniká zajímavým zbarvením (např. kachna smaragdová) a chovají je především jako okrasní ptáci. Totéž platí o kachnách chocholatých (chocholka svým tvarem připomíná kopeček zmrzliny) a zakrslých. Zakrslé kachny byly v 16.-19. století používány zejména v Nizozemí, Francii a severním Německu jako volaví ptáci při odchytu divokých kachen do pasti zvané kačeník.\nNa jihovýchodní Moravě mají kachny své místo v lidovém folklóru. V některých slováckých obcích, například ve Skoronicích, se pŕi hodech dodržuje zvyk \"kradení káčera\", při němž je živý kačer ozdoben a usazen v košíku. Kačera pak hlídá chasa, které musí být \"ukraden\", přičemž se někdy strhne bitka. Dříve bylo zvykem, že stárci kačera utloukli cepy, někdy i se zavázanýma očima, takže se museli trefit jen podle sluchu. To se však už od druhé poloviny 20. století neprovádí a \"ukradený\" kačer celý zvyk přežije bez úhony.\n\n\n"}
{"id": "982381", "url": "https://cs.wikipedia.org/wiki?curid=982381", "title": "Ferdinand Císař", "text": "Ferdinand Císař\n\nFerdinand Císař (27. února 1850 Ledčice – 14. června 1932 Praha nebo Loučeň) byl český evangelický duchovní. Profesní dráhu započal v Krabčicích, poté byl necelý rok (1874–1875) vikářem ve Vanovicích. V letech 1875–1877 působil jako farář v Novém Městě na Moravě, poté v letech 1877–1922 v Kloboukách. Od roku 1899 do roku 1921 působil zároveň jako superintendent evangelické reformované církve na Moravě, po sloučení církve byl v letech 1918–1922 členem prvního synodního výboru. V roce 1922 odešel do výslužby.\n\nByl redaktorem časopisu \"Hus\", překládal z angličtiny, byl činný v mezinárodní spolupráci protestantských církví (zejména ve styku se skotskou církví a valdenskými).\n\nByl přítelem Tomáše Garrigue Masaryka, kterého v roce 1880 přijal za člena církve.\n\n"}
{"id": "982392", "url": "https://cs.wikipedia.org/wiki?curid=982392", "title": "Enchytraeus buchholzi", "text": "Enchytraeus buchholzi\n\nRoupice Enchytraeus buchholzi je červ z čeledi roupicovitých. Rodové jméno \"Enchytraeus\" pochází z řeckého εν χύτρα „z hrnku“, druhové jméno dostal po německém zoologovi Buchholzovi.\n\nRoupice \"Enchytraeus buchholzi\" je průsvitně bělavý červ. Tělo je článkované, opatřené opaskem.\n\nRoupice \"Enchytraeus buchholzi\" je obojetník.\n\nRoupice \"Enchytraeus buchholzi\" slouží jako modelový organismus. V akvaristice je využívána jako živé krmivo – známé pod názvem grindal. Název \"grindal\" dostala roupice po Švédce Morten Grindal, která se zabývala jejich kultivací.\n"}
{"id": "982394", "url": "https://cs.wikipedia.org/wiki?curid=982394", "title": "Kevon Carter", "text": "Kevon Carter\n\nKevon Carter (14. listopadu 1983 – 28. února 2014) byl fotbalový obránce z Trinidadu a Tobaga, který celou svou fotbalovou kariéru strávil v klubu Defence Force FC, se kterým v sezoně 2012/13 získal ligový titul.\n\nKoncem února 2014 si po tréninku stěžoval na bolest v hrudníku. Utrpěl infarkt myokardu, kterému podlehl v pátek 28. února 2014. Po Akeemu Adamsovi to byl v krátké době další fotbalista Trinidadu a Tobaga, který zemřel na infarkt (Adams v prosinci 2013).\n\nKevon Carter reprezentoval Trinidad a Tobago. V A-týmu debutoval 2. března 2008 v přátelském utkání proti Guyaně (výhra 1:0). Přesný počet odehraných reprezentačních zápasů se liší, různé zdroje uvádí 25, 28, 29, 31.\n\nZúčastnil se Karibského poháru 2012 konaného v Antigui a Barbudě, kde Trinidad a Tobago podlehl ve finále Kubě 0:1 po prodloužení, a Zlatého poháru CONCACAF 2013 v USA (porážka 0:1 ve čtvrtfinále s Mexikem).\n\n"}
{"id": "982395", "url": "https://cs.wikipedia.org/wiki?curid=982395", "title": "Seznam českých fotbalistů na mistrovstvích Evropy", "text": "Seznam českých fotbalistů na mistrovstvích Evropy\n\nToto je seznam a statistiky hráčů, kteří reprezentovali Česko na Mistrovství Evropy ve fotbale. \n\nTučně = zlatoME xxxx = stříbroME xxxx = bronz\n"}
{"id": "982396", "url": "https://cs.wikipedia.org/wiki?curid=982396", "title": "Politická krize", "text": "Politická krize\n\nPolitická krize je přechodný stav, kdy politici reprezentující různé zájmy nejsou schopni najít společné řešení. Společnost se stává nestabilní, protože není jasné, jak se celá situace vyřeší. Vyústění politické krize závisí na konkrétních okolnostech, může dojít ke kompromisu a dohodě politických sil, tedy k uklidnění situace, stejně jako k jednostrannému silovému řešení, které může ve svém důsledku vést i ke svržení stávajícího režimu prostřednictvím revoluce nebo puče.\n\nVzniknout může jak ve vnitrostátním prostředí, když se nemohou shodnout politické elity určité země, tak na mezinárodním politickém poli. Známým příkladem takové mezinárodní politické krize je karibská krize z roku 1962.\n"}
{"id": "982399", "url": "https://cs.wikipedia.org/wiki?curid=982399", "title": "Tatjana Mihhailovová", "text": "Tatjana Mihhailovová\n\nTatjana Mihhailovová (, ), též známá jen jako Tanja, je estonská popová zpěvačka a herečka ruského původu. Narodila se 19. června 1983 v ruském Kaliningradě, ale již ve velmi mladém věku se stěhuje do Estonska. Ve své profesionální kariéře působila v různých skupinách a realizovala se v řadě muzikálů, různých představení a koncertů. Reprezentovala Estonska na Eurovision Song Contest 2014 s písní \"\"Amazing\"\".\n\nTanja začala se zpěvem ve velmi mladém věku, a proto se účastnila mnoha soutěží a hudebních festivalů v Estonsku, Rusku a na Ukrajině. V roce 1998 zvítězila v soutěži \"Utrennaja Zvezda\" v lotyšské Jūrmale a v roce 2002 se zúčastnila baltské pěvecké soutěže \"Fizz Super Star 2002\".\n\nJako herečka v muzikálech hrála hlavní roli v představeních \"Fame\", kde si zahrála Karmen; další byla role \"Pavoučí ženy\" v představení \"Polibek pavoučí ženy\"; neposledním muzikálem byl \"Kabaret\", kde si zahrála roli Sally Bowles.\n\nPod taktovkou autora eurovizních singlů Svena Lõhmuse a spolu s estonskou zpěvačkou Ly Lumiste, Tanja v roce 2001 založila techno skupinu \"Nightlight Duo\". Skupina vydala 2 alba, kterými jsou \"Jäljed liival\" (2001), česky \"Stopy v písku\" a druhým bylo album \"La Fiesta del sol\" (2002), česky \"Party na slunci\". Později album \"La Fiesta del sol\" vyhrálo cenu za nejlepší album roku \"\"Aasta Uustulnuk 2002\"\".\n\nNightlight Duo se zúčastnilo dvakrát národního estonského kola Eurolaul, což byl dříve národní estonský výběr pro Eurovision Song Contest.\n\nV roce 2002 se jejich píseň \"\"Another Country Song\"\" umístila na druhém místě a o rok později se jejich píseň \"\"I can be the 1\"\" umístila na čtvrté pozici. Obě písně produkoval a napsal estonský skladatel Sven Lõhmus.\n\nSkupina se v roce 2004 rozpadla kvůli těhotenství Ly Lumiste. Tanja pokračovala ve své hudební kariéře.\n\nV roce 2005 se svým producentem a skladatelem Timo Vendtem založila skupinu \"\"Jz Belle\"\".\n\nPoté, co ukončila účinkování ve \"Jz Belle\", začala pracovat ve skupině \"Sunday Mood\" s Timo Vendtem a kanadským kytaristou Alexem Pierem Federicim, se kterým vydala v roce 2009 album v angličtině nazvané \"Something more\". Album mělo obrovský úspěch, hlavně v baltských zemích.\n\nV této době vystupovala v předatavení \"Queen - The doors of Time\" v tartském divadle \"Vanemuine\", spolu s umělcem z Broadwaye Tonym Vincentem a estonským zpěvákem Rolfem Roosalu. Také se účastnila pár soutěží estonské televize TV3, jako \"Laulud tähtedega\" v roce 2011, kde získala druhé místo. V listopadu 2011 se zúčastnila show \"Laulupealinn\", kde se také umístila na druhém místě.\n\nTanja se zúčastnila estonského národního kola Eesti Laul, které složí jako předkolo pro Eurovision Song Contest 2014 v dánské Kodani. Superfinále národního kola těsně vyhrála s písní \"\"Amazing\"\", která získala 53% hlasů. Dne 15. března byla píseň oficiálně vydána. Do finále Eurovision Song Contest 2014 se nedostala a v semifinále se umístila na 12. místě s 36 body.\n\nDne 28. června se objevila na pódiu spolu s Andreou Bocellim, když koncertoval hlavním městě Estonska, v Tallinnu. V červenci 2014 vystoupila na se svým největším koncertem své kariéry s názvem \"Amazing Lie\" v rámci festivalu Õllesummer v Tallinnu. V červnu jea na Krétu k natáčení nového videoklipu pro letní singl \"\"Forevermore\"\".\n\n\n"}
{"id": "982400", "url": "https://cs.wikipedia.org/wiki?curid=982400", "title": "Ešet chajil", "text": "Ešet chajil\n\nEšet chajil (: ) je židovský chvalozpěv, jehož text pochází z Knihy přísloví, která je připisována králi Šalomounovi, konkrétně z kapitoly 31 a veršů 10–31. Ve dvaceti dvou verších, řazených v hebrejském originálu v abecedním akrostichu, vyjmenovává kvality ideální ctnostné ženy. Ta je chválena za to, že je „důstojná, vážená, praktická, pracovitá, dobročinná, že mluví s moudrostí a laskavostí, a čelí životu s optimismem a důvěrou“.\n\nZvyk pronášet Ešet chajil pochází z 16. století z kabalistických kruhů, podle nichž text odkazoval k šechině (Boží přítomnosti). V následujících stoletích byl více vztahován k ženě (manželce či matce). Interpretace textu se však různí, a podle některých výkladů odkazuje k šabatu či Tóře. V některých židovských domácnostech je Ešet chajil pronášen či zpíván v páteční šabatový večer, a to před kidušem (požehnání nad vínem).\n\nNěkdy je zvykem Ešet chajil zpívat na židovských svatbách, a některé z veršů bývají pronášeny při pohřbech zbožných žen, a následně jsou vytesávány na jejich náhrobní kameny.\n\n"}
{"id": "982401", "url": "https://cs.wikipedia.org/wiki?curid=982401", "title": "Mistrovství světa v biatlonu 2010", "text": "Mistrovství světa v biatlonu 2010\n\nSmíšená štafeta na Mistrovství světa v biatlonu jako součást světového poháru 2009/10 se konala v neděli 28. března 2010 v ruském západosibiřském Chanty-Mansijsku. Závod smíšených štafet byl jedinou soutěží na mistrovství světa, neboť nebyl zahrnut do programu olympijských her ve Vancouveru. Zahájení závodu proběhlo v 13.15 hodin SEČ. Závodu se zúčastnilo 72 závodníků z 18 zemí.\n\nVítězem této disciplíny se stalo mužstvo Německa, které zvítězilo o více než minutu před druhým Norskem. Bronz brali Švédové.\n\n"}
{"id": "982409", "url": "https://cs.wikipedia.org/wiki?curid=982409", "title": "Cikán (rybník)", "text": "Cikán (rybník)\n\nCikán je rybník o rozloze 4,1 ha nacházející se na jižním okraji Hradce Králové. Leží na toku potoku Biřička a je součástí rybniční soustavy, kterou tvoří retenční nádrž Cesta myslivců a kaskáda rybníků Biřička, Cikán, Datlík a Roudnička.\n\nRybník byl založen roku 1469. V roce 1835 byl vysušen a zalesněn borovicemi a břízami. Část tohoto lesa byla proměněna v louku, která v letech 1865-1882 sloužila jako střelnice královéhradecké vojenské posádky. Později byl les vykácen kompletně. V roce 1898 pak byl rybník obnoven. Roku 1924 byla jeho hráz osázena topoly. V 1. pol. 20. století byl rybník oblíbeným místem ke koupání.\n\nV roce 2012 byl rybník poprvé po 10 letech vyloven. Na rok 2014 je naplánováno jeho odbahnění.\n\nRybník leží v místech, kterým se říkalo \"Na Cikánce\". Podle pověsti tu cikánský ženich zabil svou nevěstu, která zde byla následně pohřbena. Od toho pochází název onoho místa i název rybníka.\n"}
{"id": "982411", "url": "https://cs.wikipedia.org/wiki?curid=982411", "title": "Pašman", "text": "Pašman\n\nPašman je ostrov u pobřeží Dalmácie v Jaderském moři, jižně od Zadaru. Na ostrově žije asi 3500 obyvatel, kteří se živí zemědělstvím, rybolovem a turistickým ruchem.\n\nOstrov je asi 21 km dlouhý a až 4,1 km široký a leží souběžně s pobřežím, od něhož je oddělen asi 4 km širokým Pašmanským kanálem. \nObydlena je severovýchodní plochá část ostrova, přivrácená k pobřeží, kdežto opačná strana je skalnatá a pustá. Na ostrově jsou dvě opčiny. V opčině Pašman na severozápadním pobřeží žije asi 2700 obyvatel. Opčina Tkon na jihovýchodě ostrova je spojena přívozem s protilehlým přístavem Biograd na Moru. Všechny obce spojuje silnice, která na severozápadě pokračuje přes most na sousední ostrov Ugljan.\n\nOstrov byl osídlen už ve starověku, od roku 1050 patřil k biskupství v Biogradu, od roku 1126 k zadarskému arcibiskupství. Za benátských a tureckých vpádů sloužil jako útočiště obyvatel z pevniny a nebyl nikdy dobyt. \n\nNa kopci Čokovac u obce Tkon je benediktinský klášter svatých Kosmy a Damiána, založený roku 1059, odkud ve 14. století přišli chorvatští mniši do kláštera Na Slovanech v Praze.\n\n"}
{"id": "982415", "url": "https://cs.wikipedia.org/wiki?curid=982415", "title": "Rezervace Dja", "text": "Rezervace Dja\n\nRezervace Dja je biosférická rezervace v jižním Kamerunu, která je od roku 1987 zároveň i světovým přírodním dědictvím UNESCO. Z 90 % je pokrytá tropickým deštným lesem, území je odvodňováno stejnojmennou řekou Dja, která je přítokem Konga. Panuje zde tropické klima se střídáním období sucha a období dešťů. Průměrný roční srážkový úhrn dosahuje hodnoty 1570 mm, přičemž pouze 100 mm spadne mimo období deště. Nadmořská výška rezervace se pohybuje od 400 do 800 m n. m. Průměrná roční teplota je 23 °C.\n\nDle průzkumu oblasti z roku 1995 zde žilo přes sto druhů savců - např. gorila nížinná, slon pralesní, kočkodan bělonosý, kočkodan talapoin, luskoun velký, prase bradavičnaté, prase pralesní, buvol pralesní, bongo lesní.\n"}
{"id": "982423", "url": "https://cs.wikipedia.org/wiki?curid=982423", "title": "Alain Resnais", "text": "Alain Resnais\n\nAlain Resnais (3. června 1922 − 1. března 2014) byl francouzský filmový režisér. Této činnosti se začal věnovat ve druhé polovině čtyřicátých let. Mezi jeho nejvýznamnější díla patří například film \"Hirošima, má láska\" z roku 1959. Za svůj film \"Stará známá písnička\" z roku 1997 získal Césara pro nejlepší film; za film \"Smoking/No Smoking\" z roku 1994 pak Césara pro nejlepšího režiséra. Natočil mnoho dalších filmů, jako například \"Loni v Marienbadu\" (1961), \"Muriel neboli v čase návratu\" (1963), \"Můj strýček z Ameriky\" (1980) nebo \"Ještě jste nic neviděli\" (2012). Zemřel v roce 2014 ve svých jedenadevadesáti letech.\n\n"}
{"id": "982426", "url": "https://cs.wikipedia.org/wiki?curid=982426", "title": "Komuč", "text": "Komuč\n\nKomuč (zkratka ruského Комитет членов Учредительного собрания – Výbor členů Ústavodárného shromáždění) byla vláda, kterou za ruské občanské války založili eserští členové rozehnaného Všeruského ústavodárného shromáždění. Výbor byl založen 8. června 1918 v Samaře za podpory Československých legií, předsedou byl Vladimir Volskij. Komuč se svojí Lidovou armádou kontroloval oblast Uralu a Povolží, za jeho vlády byl zaveden osmihodinový pracovní den, povoleno drobné podnikání a plánovala se pozemková reforma. V listopadu byla v Ufě vytvořena Všeruská prozatímní vláda, které předal Komuč veškeré pravomoci. Výbor byl definitivně rozpuštěn krátce poté, když se Alexandr Vasiljevič Kolčak prohlásil diktátorem.\n\n"}
{"id": "982427", "url": "https://cs.wikipedia.org/wiki?curid=982427", "title": "Naučná stezka Bučín", "text": "Naučná stezka Bučín\n\nNaučná stezka Bučín je naučná stezka v jihomoravských Tetčicích, která vede revírem \"Bučín\". Její celková délka cca 3,5 km a na své trase má 9 zastavení. Stezka byla dobudována v roce 2010.\n\nNaučná stezka začíná kousek od rozcestníku \"Bobrava-rozcestí\" u Omic, v blízkosti Svatoplukovy studánky, když se odděluje od žluté turistické značky. Odtud vede lesní cestou po proudu říčky Bobravy až k Brahovickému potoku, po jehož přechodu se stáčí doprava a po svahu Skalky pokračuje proti proudu potoka necelé 3 km k vyústění na modrou turistickou značku. Odtud vede doprava krátká odbočka k jednomu ze zastavení (č. 6), NS pak od vyústění pokračuje doleva až k rozcestníku \"Kopaniny-rozcestí\" v lokalitě Červená louka, přičemž obchází Teplý kopec. NS je možné projít i v obráceném směru.\n\n\n"}
{"id": "982436", "url": "https://cs.wikipedia.org/wiki?curid=982436", "title": "Leo Heilbrunn", "text": "Leo Heilbrunn\n\nLeo Heilbrunn (16. července 1891 – 28. října 1944 Osvětim) byl akademický malíř a grafik židovského původu.\n\nPracoval jako grafik, mezi jehož nejznámější počiny patří vizuální zpracování loga francovky ALPA. Taktéž se podílel na reklamních vizuálech Baťových závodů.\n\nŘada jeho prací, které vytvořil v průběhu svého věznění v Terezíně se zachovala ukryta v hradbách terezínského ghetta a ve vodárenské věži tamtéž. Námětem akvarelů, které se zachránily, byly zejména objekty ghetta. Věnoval se zhotovování nákresů budov metodou axonometrie.\n\nPřed druhou světovou válkou žil v Praze, odkud byl dne 10. srpna 1942 odvlečen do koncentračního tábora Terezín. Zde byl dva roky vězněn a 28. října 1944 transportován do koncentračního tábora Osvětim, kde byl téhož dne zavražděn.\n"}
{"id": "982438", "url": "https://cs.wikipedia.org/wiki?curid=982438", "title": "Naučná stezka Lednické rybníky", "text": "Naučná stezka Lednické rybníky\n\nNaučná stezka Lednické rybníky je naučná stezka, tvořící okruh okolo Lednických rybníků. Celková délka trasy je 15 km a nachází se na ní 17 zastavení. K jejímu otevření došlo v roce 2002. NS je vhodná pro pěší i pro cyklisty.\n\nZnačení naučné stezky sice začíná už v Lednici v zámeckém parku, ale vlastní stezka až na hrázi Mlýnského rybníka u rozcestí \"Lednice-rybníky-sever\". Tady stezka zahýbá doleva a celý rybník obchází až do autokempu Apollo. U autokempu se stáčí doprava a pokračuje okolo Apollónova chrámu a vyhlídky Lednické rybníky k železniční trati na hrázi s Prostředním rybníkem. Po přechodu přes koleje se na rozcestí \"Lednice-rybníky-jih\" na chvíli stáčí doprava, ale po pár metrech znovu odbočuje doleva a okolo Prostředního rybníka vede k silnici II/422. Poněkud stranou ponechává Nový Dvůr i Tři Grácie (jízdárnu i o něco vzdálenější chrám), které jsou vidět průseky. Po překročení silnice pokračuje podél Hlohoveckého rybníka, okrajem obce Hlohovec k Hraničnímu zámku, kde se trasa dělí. Doleva vede odbočka proti proudu potoka Včelínek k rybárně na břehu rybníka Nesyt a okolo rybníka na okraj obce Sedlec; celou cestu od zámečku přitom sleduje modrou turistickou značku. Cesta od zámečku doprava pak sleduje žlutou turistickou značku a doobchází Hlohovecký rybník k silnici II/422 s Bezručovou alejí a okolo Rybničního zámečku po břehu Prostředního rybníku zpátky na začátek na hrázi Mlýnského rybníka.\n\n"}
{"id": "982444", "url": "https://cs.wikipedia.org/wiki?curid=982444", "title": "Naučná stezka Lužní les", "text": "Naučná stezka Lužní les\n\nNaučná stezka Lužní les je naučná stezka spojující Janův hrad a Břeclav. Vede Přírodním parkem Niva Dyje s velkým množstvím ramen Dyje. Její celková délka je 6,5 km a na své trase má 15 zastavení. Otevřena byla v roce 2000, v roce 2011 prošla kompletní rekonstrukcí.\n\nNaučná stezka začíná na okraji Břeclavi v Kančí oboře a celou cestu sleduje zelenou turistickou značku. Odtud pokračuje po asfaltové cestě proti proudu Dyje přes její ramena k Valtické aleji, kde trasu křižuje historická alej vedoucí od Valtic. Odtud pokračuje ještě asi 2 km k rozcestníku \"U Janova hradu\". Tady sice NS končí, ale je možné si ji prodloužit buď 200 m po zelené na Janův hrad nebo 350 m po žluté značce na Lovecký zámeček.\n\n\n"}
{"id": "982446", "url": "https://cs.wikipedia.org/wiki?curid=982446", "title": "AUMA Riester", "text": "AUMA Riester\n\nAUMA Riester GmbH & Co. KG je německá společnost působící v oblasti elektrotechniky a průmyslové automatizace. Zabývá se výrobou a prodejem elektrických servopohonů a převodovek pro ovládání a řízení ventilů a dalších potrubních armatur. Společnost sídlí v bádenském městě Müllheim a v roce 2013 zaměstnávala po celém světě přibližně 2400 zaměstnanců. Název AUMA je zkratkou německých slov Armaturen- und Maschinen-Antriebe. V Česku má zastoupení prostřednictvím dceřiné společnosti AUMA-Servopohony spol. s r.o. se sídlem v Brandýse nad Labem-Staré Boleslavi.\n\nSpolečnost Auma patří k jednomu z největších světových výrobců servopohonů. Na světových trzích drží v tomto segmentu více než 20% podíl.\n\nSpolečnost Auma založili v roce 1964 Werner Riester a Rudolf Dinse v bádenském městě Nellingen. O sedm let později, v roce 1973 vzniklo sídlo společnosti v Müllheimu. V roce 1974 se působnost společnosti poprvé rozšířila do zahraničí, když byla otevřena dceřiná společnost v Nizozemsku. O dva roky později se působnost společnosti rozšířila také do Spojených států. Zpočátku se společnost specilaizovala na výrobu převodovek, od roku 1986 se věnuje také výrobě servopohonů. V roce 1991 vznikla skupina AUMA-Gruppe. V roce 2004 byla v Müllheimu postavena nová výrobní hala. Roku 2008 byli oba zakladatelé společnosti vyznamenáni řádem Za Záluhy Spolkové republiky Německo. Mezi lety 2001 až 2010 vzrostl obrat skupiny Auma ze 135 na 365 milionů eur.\n\n"}
{"id": "982447", "url": "https://cs.wikipedia.org/wiki?curid=982447", "title": "Čirůvka sírožlutá", "text": "Čirůvka sírožlutá\n\nČirůvka sírožlutá (\"Tricholoma sulphureum\" (Bull.) P. Kumm. 1871), též čirůvka sírová, je jedovatá stopkovýtrusná houba z čeledi čirůvkovitých (Tricholomataceae), vyznačující se sírově žlutým zbarvením a intenzivním svítiplynovým zápachem.\n\nPlodnice je vysoká asi 5–12 cm, nepříliš robustní, rozdělená na klobouk a třeň.\n\nKlobouk je okrouhlý, široký až 8 cm, v mládí polokulovitý, postupně se rozvíjí do mírně vypouklého nebo až do ploše talířovitého tvaru; někdy je zvlněný. Povrch klobouku je ve středu obvykle drobně šupinkatý a jeho zbarvení je citronově žluté až žlutozelené, směrem k okrajům klobouk bledne, v jeho středu se někdy vyskytují hnědočervené tóny.\nNa spodní straně klobouku se nachází hymenofor tvořený dosti řídkými, na třeň nesbíhajícími lupeny jasně sírově žluté barvy.\n\nTřeň je válcovitý, bývá dosti dlouhý (až 10 cm) a nepříliš tlustý (0,5–2 cm), často je zahnutý. Zbarven je, podobně jako lupeny, jasně žlutě až žlutozeleně, jen na bázi bývá bledší.\n\nDužnina je poměrně měkká a má také žlutou barvu. Vyznačuje se silným chemickým zápachem připomínajícím síru či svítiplyn a nahořklou chutí.\n\nVýtrusy jsou vejčitého tvaru a velikosti asi 6–8 × 5–7 μm; výtrusný prach má bílou barvu.\n\nČirůvka sírová roste celkem hojně v létě a na podzim, a to zejména v listnatých, někdy též v jehličnatých lesích.\n\nVyskytuje se v Eurasii jakož i v Severní Americe.\n\nTento druh je jedovatý, po požití se může projevit lehčí gastrointestinální otrava – zvracení a průjem. K požití, od kterého však odrazuje odporný zápach a chuť, může dojít při záměně za jedlou čirůvku zelánku.\n\n\n\n"}
{"id": "982450", "url": "https://cs.wikipedia.org/wiki?curid=982450", "title": "Superhusté kódování", "text": "Superhusté kódování\n\nJako superhusté kódování (doslovný překlad z anglického \"superdense coding\") se označuje komunikační protokol z oblasti kvantové informace, který umožňuje pomocí jediné částice (přesněji qubitu) přenést efektivně dva bity (klasické) informace. Jako v mnoha jiných kvantových protokolech se i v tomto využívá kvantového provázání částic a vlastností dvouqubitové Bellovy báze.\n\nPopišme protokol, kdy chce odesílatel (Alice) poslat dva bity informace příjemci (Bobovi). Pro přenesení více bitů by se níže uvedený postup pouze vícekrát zopakoval. Proces probíhá v následujících třech krocích:\n\n\nSpecifickou vlastností stavů Bellovy báze je to, že lze lokálními operacemi prováděnými na jedné částici páru přecházet z kteréhokoli z jejích stavů na kterýkoli jiný její stav. Bellova báze je tvořena čtyřmi maximálně provázanými páry qubitů. Jinými slovy tedy lze říci, že když máme jeden z těchto čtyř párů, tak vhodně zvolenou unitární operací aplikovanou pouze na jednu částici v páru můžeme tento pár alias bazický vektor změnit na jeden ze zbývajících tří bazických vektorů (více viz Bellova báze).\n\nTéto vlastnosti a odpovídajících unitárních operací využívá právě Alice ve druhém kroku protokolu, aby úpravou své částice v daném počátečním stavu vytvořila jeden ze čtyř možných Bellových stavů. To, o který z těchto stavů se jedná, zjistí Bob ve chvíli, kdy svou a Aliciinu \"pozměněnou\" částici změří ve společné Bellově bázi.\n\nNechť Alice s Bobem dostanou maximálně provázaný pár částic ve stavu (viz Bellova báze)\n\nkde \"A\" značí částici v Aliciině držení a \"B\" částici, kterou má u sebe Bob. Dále mějme převodní tabulku mezi dvoubitovými řetězci a stavy Bellovy báze formula_2, formula_3, formula_4 a formula_5. Nechť vypadá například následujícím způsobem\n\nNa této tabulce se Alice a Bob předem dohodli, že budou při své komunikaci používat. Když tedy bude chtít Alice poslat bity '01', tak na svou částici aplikuje vhodnou operaci (viz Bellova báze) tak, aby změnila stav páru qubitů na stav formula_3. Když Bob Aliciinu částici obdrží a změří spolu se svou částicí v Bellově bázi, dostane jeden ze čtyř výsledků podle toho, do jakého stavu Alice pár qubitů transformovala. Zde Bob zjistí, že mu Alice poslala stav formula_3. Poté se Bob podívá do tabulky výše a ví, že mu Alice poslala řetězec '01'.\n\nPři naší volbě počátečního stavu na svou částici tedy Alice aplikuje operaci formula_8, která změní stav formula_5 na formula_3 (nyní jsme aplikovali lokální unitární operaci na \"první\" qubit, to má nakonec za následek mínus před formula_11, v tabulce v článku Bellova báze jsou zobrazeny operace aplikované na druhý qubit).\n\nZnovu zdůrazněme, že úpravou jedné (Aliciiny) částice jsme díky kvantovému provázání schopni změnit i stav částice druhé (Bobovy). Kdyby však Bob změřil svojí částici samotnou, bez přítomnosti Aliciiny částice, nezískal by žádnou informaci. Je totiž charakteristickou vlastností maximálně provázaných stavů (vyplývající z definice), že ačkoli je jejich stav plně popsán vektorem v Hilbertově prostoru s danými amplitudami pravděpodobnosti, tak stav jejich podsystémů, tj. stav jednotlivých částic v páru, je maximálně smíšený, tzn. je úměrný identitě. Jinými slovy to znamená, že když budeme opakovaně měřit jen jednu částici z maximálně provázaného páru, tak budeme dostávat naprosto náhodné výsledky. Naproti tomu stav obou částic dohromady dávat naprosto náhodné výsledky při měřeních nebude.\n"}
{"id": "982456", "url": "https://cs.wikipedia.org/wiki?curid=982456", "title": "Ebit (rozcestník)", "text": "Ebit (rozcestník)\n\nSlovo EBIT nebo ebit má více významů:\n\n\n"}
{"id": "982458", "url": "https://cs.wikipedia.org/wiki?curid=982458", "title": "Árjabhata", "text": "Árjabhata\n\nÁrjabhata, někdy též Árjabhata I. nebo Árjabhata starší (v sanskrtu , 476-550) byl indický matematik a astronom, jeden ze zakladatelů velké indické matematické tradice, vůbec první indický matematik, jehož dílo se jmenovitě dochovalo.\n\nKolem roku 499, tedy zřejmě již ve svých 23 letech, vydal své nejslavnější dílo \"Árjabhatíja\", v němž se zabývá jak matematikou, tak astronomií. Je rozděleno do tří částí: \"Ganitapáda\" (\"matematika\"), \"Kálakrijá\" (\"kalkuly\") a \"Góla\" (\"obloha\"). V matematické části je shromážděna suma překvapujících znalostí: historicky první definice nuly, prvních 10 desetinných míst, číslo π, geometrie pravoúhlých trojúhelníků včetně zákonitostí tzv. Pythagorovy věty, funkce sinus, kvadratické rovnice, lineární rovnice, obecné řešení pro lineární neurčité rovnice, základy euklidovské geometrie, metoda řetězových zlomků apod. Ve druhé části knihy popsal pohyb planet po ekliptických drahách, ovšem i astrologické zákonitosti (\"páni hodin a dnů\"). V první části (Ganitapáda) popsal také nový číselný systém, tzv. číslování Árjabhata.\nDalší významné dílo \"Árja-siddhánta\", věnované astronomii, se bohužel nedochovalo, ale prokazatelně silně ovlivnilo o několik století později rozvoj arabské matematiky a astronomie. Útržky se dochovaly v díle Varahamihira, Bhaskara I., Brahmagupty a dalších. Víme tak, že Árjabhata definoval Zemi jako kulovité těleso rotující kolem své osy a jas Měsíce správně připsal odrazu slunečního světla.\n\nByl po něm pojmenován měsíční kráter, stejně jako první indická vesmírná sonda, vypuštěná roku 1975.\n\n\n"}
{"id": "982459", "url": "https://cs.wikipedia.org/wiki?curid=982459", "title": "Bříza papírovitá", "text": "Bříza papírovitá\n\nBříza papírovitá (\"Betula papyrifera\") je strom až 24 m vysoký, často vícekmenný s nepravidelně vejčitou korunou. Mladá borka bílá až narůžovělá s dlouhými lenticelami, snadno se odlupujícími v úzkých příčných pásech, starší borka naspodu kmene nepravidelně rozpukaná.\n\nNa mladých větévkách je sice kůra černohnědá, ale na kmeni i na silných větvích je křídově bílá až narůžovělá, hladká, zdobená příčnými lenticelami. Je tvořena tenkými vrstvičkami, které se papírovitě odlupují, aniž by došlo k hlubšímu poranění, které by mohlo vést k úmrtí stromu. Její bílá barva je připisována přítomnosti krystalů betulinu (voskovitá, vodu odpuzující látka), ve vrchních korových vrstvách.\n\nListy podstatně větší než u domácích bříz, asi 5–10 cm dlouhé a 3–5 cm široké. Na líci sytě, na rubu světle zelené. Střídavé nebo v přeslenech na zkrácených větévkách, trojboce vejčité, zašpičatělé, na bázi zaoblené nebo lehce srdčité, okraje dvakrát špičatě zubaté. Listy jsou poněkud tuhé, na rubu čepele černé žlázky, v úžlabí postranních žilek řídké chomáčky chloupků (na starších listech někdy chybějí), žilek 6–8 párů. Řapík 1,5–2,5 cm dlouhý, černě žláznatý, roztroušeně chlupatý.\n\nSamčí jehnědy na jaře žluté, 6–10 cm dlouhé, plodní jehnědy široce válcovité, 2,5–5 cm dlouhé, převislé. Podpůrné šupiny trojklané, 5 mm dlouhé, s užším delším středním lalokem a postranními odkloněnými do stran, lem vždy širší, než semenné pouzdro.\n\nOblast rozšíření břízy papírovité se táhne rozsáhlým územím Severní Ameriky od atlantského pobřeží Kanady až k pacifickému pobřeží Aljašky, na východě podél Appalačského pohoří do New Yorku a Pensylvánie.\n\nV parcích nejčastěji pěstovaný cizí druh. Proměnlivost v původním areálu značná, řada odchylek bývá hodnocena i jako samostatné druhy. Do Evropy introdukována v roce 1750, do Čech 1865. U nás ceněnou okrasnou dřevinou, neboť je značně přizpůsobivá, snáší suché i zamokřené či živinami chudé půdy.\n\nSeveroameričtí indiáni užívali voděodolnou kůru břízy jako vnější potah svých kánoí. Tenká sloupnutá vrstva se dá použít i jako papír, od toho je konečně odvozeno i vědecké druhové jméno stromu, stejně jako pojmenování v řadě národních jazyků.\n\n"}
{"id": "982467", "url": "https://cs.wikipedia.org/wiki?curid=982467", "title": "Davos Mořský", "text": "Davos Mořský\n\nDavos Mořský je fiktivní postava z knižní série Píseň ledu a ohně. Je to neurozený člověk z \"Blešího zadku\" v Králově přístavišti, který se dokázal propracovat do pozice pobočníka krále Úzkého moře, Stannise Baratheona. Spolu se svými syny velí třem lodím Královské flotily, \"Černé Beth\", \"Přízraku\" a \"Lady Mary\". Vlastní rodové sídlo na \"Mysu Bouří\" spravované jeho manželkou Marií.\n\nDavos je vzhledem nevýrazný muž s hnědými vlasy a hnědýma očima. Na krku nosí malý kožený váček s useknutými prvními články prstů levé ruky, které mu podle jeho vlastních slov dodávají štěstí. Je nesmírně loajální ke Stannisovi, ve všem naprosto upřímný a poctivý, a je pravověrný ve víře v Sedm, i když nikdy neměl žádné sklony k fanatismu, kterému propadli i jeho synové a přátelé.\n\nDavos se narodil v Bleším zadku v králově přístavišti, kde prvních pár let svého života prožil v naprosté chudobě. Poté se nechal zaměstnat jako námořník na \"Kostkované kočce\", lodi Tyrošana Rora Uhorise. Když však byl Roro popraven za obchodování s divokými, Davos si našel vlastní loď, kterou pojmenoval \"Černá Beth\". Brzy se stal jedním z nejznámějších pašeráků na Úzkém moři. Během Robertovy rebelie se vyznamenal dodáním nákladu jídla do obležené pevnosti \"Bouřlivý konec\", který obsahoval mj. cibule. Obránci pevnosti v čele se Stannisem Baratheonem mu byli silně vděční, a po konci rebelie, kdy jejich strana zvítězila, mu Stannis nabídl prominutí jeho pašeráctví, rytířství a malé pozemky s hradem na Mysu Bouří. Měl jen jednu podmínku, jako trest za roky pašeráctví mu usekne první články všech prstů levé ruky. Davos souhlasil, jen pokud rozsudek vykoná Stannis osobně. Články prstů si pak schoval do koženého váčku, který od té doby nosí neustále na krku. Odcestoval se Stannisem na Dračí Kámen, aby tam Stannisovi neoficiálně radil a pomáhal mu. Jeho synové získali dobrá místa u dvora a ve Stannisově armádě. Vše bylo nádherné až do vraždy Stannisova přítele Jona Arryna.\n\nDavos samotný v první knize zmíněn není. Je jen zmíněno, že Stannis již odhalil, že následník trůnu Joffrey je králův levoboček, a tudíž falešný následník trůnu, a tak urychleně odjíždí na Dračí kámen připravit své věrné k válce.\n\nPo Stannisově příchodu na Dračí kámen se věci dostávají do pohybu. Stará víra v Sedm je zavržena v prospěch nového boha, rudého R'hllora. Stannisovi staří přátelé a pomocníci jsou zavrženi ve prospěch Melisandry, rudé kněžky. To vše Davos těžce nese. Většina jeho synů však s novým náboženstvím souhlasí a fanaticky ho prosazují. Za této situace se Stannis prohlásí králem Sedmi království (s faktickou mocí pouze na oblast Úzkého moře). Spolu s Davosem a Melisandrou pak pluje do Bouřlivého konce, kde za pomoci Melisandřiny černé magie zavraždí svého bratra Renlyho. Stejným způsobem pak s Davosovou pomocí vraždí i kastelána Bouřlivého konce, Cortnaye Penroseho. S nově připojenou armádou Stannisova bratra pak útočí po moři na Královo přístaviště, kde padnou do lsti připravené Tyrionem Lannisterem. Čtyři Davosovi synové se utopí a Davos sám vyvázne z bitvy na Černovodě jen s boží pomocí. Zde Davos ztrácí svůj váček s prsty.\n\nDavos se probouzí na osamělé skále v Černovodém zálivu. Je zraněný, bez svého amuletu, ale živý. Po několik dní přežívá na krabím mase, až ho nakonec zachrání loď piráta Salladhora Saana, Stannisova přívržence. Ten mu vysvětluje situaci: většina Stannisovy armády buď padla na Černovodě, nebo se přidala k Lannisterům, a poslední zbytky Stannisova loďstva se stáhly na Dračí kámen. Tam se rozpoutalo fanatické šílenství, při kterém Melisandra nemilosrdně popravuje královy nepravověrné přívržence. Davos se tak rozhodne zabít Melisandru. Melisandra, která to pomocí své moci zjistí, ho však nechá zajmout. Ve vězení se Davos setkává s Alesterem Florentem, bývalým pobočníkem krále, který se také pokusil přidat k Lannisterům a má být brzy upálen. Davos je později propuštěn z vězení a jmenován lordem Dešťolesa a pobočníkem krále. Jako takový mu připadá povinnost vyřizovat královu korespondenci. Dostane se tak k dopisu z Noční Hlídky, ve kterém mistr Aemon žádá všechny západozemské krále o pomoc proti armádě Manceho Nájezdníka. Davos tak přesvědčí krále, aby urychleně s celým vojskem odplul do Východní hlídky u moře. Stannisova armáda pak skutečně poráží Divoké.\n\nDavos sám v knize nevystupuje. Cersei Lannister v Králově přístavišti se dovídá, že Davos odjel do Bílého přístavu, aby pro Stannise domluvi spojenectví s lordem Manderlym. Lannisterové ale uzavřeli spojenectví dříve, a Davosova hlava tak údajně zdobí zdi Bílého přístavu.\n\nDavos odjíždí z Východní hlídky spolu s loďstvem Salladhora Saana směrem do Bílého přístavu. Po cestě však Saanovy lodě zastihne bouře a většina flotily se rozbije o Skagoské útesy. Znachucený Saan se zříká Stannise a vyjíždí loupit a přepadat lodě jako dříve. Davose vysazuje do malého člunu, se kterým Davos dopluje až na ostrov Milá sestra. Zde, v pevnosti Vlnolam vládne Godric Borrell, kterého Davos požádá o převoz do Bílého přístavu. Po dlouhém vyjednávání mu Borrell opravdu zajistí místo na lodi do Bílého přístavu. Tam Davose přijme lord Manderly. Davos šokovaně zjišťuje, že jsou přítomni Freyové, spojenci Lannisterů. Těm už se podařilo Manderlyho přimět ke spolupráci. Manderly si tak jen vyslechne Davose a následně ho nechá popravit. Davose však odvedou do žaláře, kde ho drží další týden. Pak ho přijde navštívit sám Wyman Manderly a řekne, že to celé bylo jen divadlo pro Freye, že se rád přidá ke Stannisovi, ale teprve až bude nalezen právoplatný dědic Robba Starka, Rickon. Ten byl však údajně zabit Theonem Greyjoyem na Zimohradě. Wyman však povolává svědka, němého Theonova panoše jménem Wex Štít. Ten vysvětluje, že Rickon přežil a byl odveden Ošou ze Svobodného lidu na souostroví Skagos, známé lidožrouty. Tam se má Davos vypravit pro Rickona.\n"}
{"id": "982478", "url": "https://cs.wikipedia.org/wiki?curid=982478", "title": "Jezersko", "text": "Jezersko\n\nJezersko ( ) je obec na Slovensku v okrese Kežmarok. V roce 2012 zde žilo 106 obyvatel. První písemná zmínka o obci pochází z roku 1611.\n\nNad obcí se nachází Jezerské jezero (919 m n. m.), přírodní rezervace s rozlohou 2,18 ha. V obci je římskokatolický kostel Božského srdce Ježíšova z roku 1895.\n\n"}
{"id": "982487", "url": "https://cs.wikipedia.org/wiki?curid=982487", "title": "Bellova báze", "text": "Bellova báze\n\nJako Bellova báze se v kvantové mechanice označuje jedna konkrétní volba báze čtyřrozměrného Hilbertova stavového prostoru dvou částic. Tato báze je složena ze čtyř maximálně kvantově provázaných stavů, označovaných jako Bellovy stavy.\n\nVelmi často studovaným systémem v oboru kvantové informace je systém dvou qubitů. Takovým systémem můžou být například dva fotony, u nichž studujeme jejich polarizaci. Roli qubitu v takovém případě hraje polarizace jednoho fotonu. Ta může nabývat dvou hraničních hodnot -- \"H\" (horizontální polarizace) a \"V\" (vertikální polarizace). Odpovídající stavový prostor přidružený jednomu fotonu formula_1 je tedy dvourozměrný. Stavový prostor celého systému formula_2 složeného ze dvou fotonů je pak tenzorový součin formula_3. Bázi tohoto celkového prostoru formula_2 lze volit mnoha různými způsoby. Zajímavým případem jsou však báze, které jsou složeny z maximálně provázaných stavů. Jednou takovou bází je právě Bellova báze, jejíž vektory jsou uvedeny níže.\n\nStavový prostor jednoho qubitu je formula_5, kde \"span\" značí lineární obal vektorů. Vektory formula_6 a formula_7 představují dva abstraktní stavy, které můžeme připodobnit k \"H\" a \"V\" polarizaci v příkladu výše. Stavový prostor dvou qubitů formula_2 je pak tenzorový součin dvou jednoqubitových prostorů. To jest\n\nkde index \"A\" označuje první qubit a index \"B\" označuje druhý qubit. Vektory formula_10, formula_11, formula_12 a formula_13 tvoří jednu z možných bází dvouqubitového stavového prostoru formula_2. Bellova báze tohoto prostoru je pak báze tvořená vektory následujícího tvaru\n\nVektorům formula_19, formula_20 a formula_21 se dohromady říká \"triplet\". Vektor formula_22 se pak též označuje jako \"singlet\". Singlet je asymetrický při záměně prvního a druhého qubitu, zatímco vektory v tripletu jsou vůči této záměně symetrické. \n\nVýznamnou vlastností stavů Bellovy báze je to, že pouze pomocí lokálních unitárních operací provedených na jednom ze dvou qubitů lze přejít od jednoho Bellova stavu ke druhému. Pokud například na druhý qubit stavu formula_23 aplikujeme operaci formula_24, která odpovídá Pauliho matici\n\nobdržíme stav formula_26. Označíme-li matici identity symbolem formula_27, lze právě uvedené tvrzení vyjádřit matematicky jako\njak plyne přímo z výpočtu\n\nPodobný výpočet lze provézt i pro zbývající Bellovy stavy a Pauliho matice formula_30. Výsledky jsou shrnuty v následující tabulce, kde formula_31 označuje imaginární jednotku a dále kde řádek odpovídá výchozímu stavu, sloupec stavu výslednému a v jejich průniku je pak vyznačena převádějící operace. Ukazuje se, že pomocí vhodně zvolené Pauliho matice lze přejít z libovolně zvoleného Bellova stavu na libovolný jiný Bellův stav. \n"}
{"id": "982490", "url": "https://cs.wikipedia.org/wiki?curid=982490", "title": "Únor 2014", "text": "Únor 2014\n\n"}
{"id": "982491", "url": "https://cs.wikipedia.org/wiki?curid=982491", "title": "Muzeum izraelského vojenského letectva", "text": "Muzeum izraelského vojenského letectva\n\nMuzeum izraelského vojenského letectva (: ) se nachází na letecké základně Chacerim v Negevské poušti v Izraeli. Založeno bylo v roce 1977 a pro veřejnost je otevřené od roku 1991 (podle jiného zdroje od roku 1997). Mezi jeho exponáty patří rozličná letecká technika používaná izraelským vojenským letectvem, ukořistěné letouny a protiletecké zbraně; celkem jde o více než 140 exemplářů. Během některých svátků a o zvláštních příležitostech se zde konají letecké show s historickými a stávajícími letouny izraelského letectva.\n\nK většině zdejší letecké techniky se váže nějaký příběh. Patří mezi ni třeba stíhací letouny Avia S-199 z Československa, díky nimž Izrael zastavil postup egyptských armád během válce za nezávislost v roce 1948. Modernější stíhací stroje zahrnují třeba letouny McDonnell F-4 Phantom II, Douglas A-4 Skyhawk, Dassault Mirage III nebo McDonnell Douglas F-15 Eagle. K vidění je také letoun včasné výstrahy Grumman E-2 Hawkeye. Stroje izraelské výroby zde zastupují IAI Arava, IAI Kfir, IAI Lavi, IAI Nešer a IAI Westwind. Civilní letadla, působící v řadách izraelského letectva, zastupují například Douglas DC-3, Boeing 377 Stratocruiser a letouny Cessna. Vystaven je zde i Boeing 707, který v roce 1976 sloužil jako velitelské stanoviště během operace Entebbe.\n\nVrtulníky jsou zastoupeny třeba těžkými transportními stroji Aerospatiale Super Frelon, včetně toho, který v roce 1977 přepravoval egyptského prezidenta Anvara Sadata během jeho historické návštěvy Izraele. Mezi další patří například Aérospatiale Alouette II, Sikorsky S-55, Sikorsky CH-53, Bell AH-1 Cobra či Bell UH-1 Iroquois. Z nepřátelských strojů jde třeba o irácký MiG-21F, v té době nejmodernější vojenský letoun sovětské provenience, který se podařilo ukořistit v rámci tajné operace Mosadu.\n\n"}
{"id": "982492", "url": "https://cs.wikipedia.org/wiki?curid=982492", "title": "Stevie Riks", "text": "Stevie Riks\n\nStevie Riks (* 3. září 1967) je britský komik a imitátor. Svoje videa uveřejňuje převážně na YouTube. V roce 1988 se účastnil britské talentové soutěže \"New Faces\", kterou pořádala Central Television. Také se objevil v BBC v pořadu \"Inside Out\".\n\nRiks se zaměřuje především na hudebníky šedesátých a sedmdesátých let, ačkoliv už imitoval i několik fotbalistů. Je prvním imitátorem, který parodoval všechny členy The Beatles, Bee Gees, The Rolling Stones a Queen. Svoje skeče natáčí doma na digitální kameru.\n\n\n"}
{"id": "982493", "url": "https://cs.wikipedia.org/wiki?curid=982493", "title": "Citroën Jumper", "text": "Citroën Jumper\n\nCitroën Jumper je lehké užitkové vozidlo – dodávka, vyráběná automobilkou Citroën.\nVozy se vyrábí v italském městě Val di Sangro v továrně Sevel-Süd od roku 1994, kdy řada Jumper nahradila předchozí model Citroën C25. Existuje mnoho verzí, jak pro přepravu osob tak verze pro dopravu nákladů i jen základní šasi pro různé užitkové přestavby. Jednotlivé typy se liší i délkou a výškou nástavby. Továrna v Sevel byla založena firmami Peugeot a Citroën patřícími do koncernu PSA a italským Fiatem. Vyrábí se tu proto i vozy Peugeot Boxer a Fiat Ducato, které jsou s Jumperem konstrukčně shodné. V červenci 2006 byly uvedeny do výroby nové modelové řady těchto tří výrobců.\n"}
{"id": "982494", "url": "https://cs.wikipedia.org/wiki?curid=982494", "title": "Bušovce", "text": "Bušovce\n\nBušovce (, , ) jsou obec na Slovensku v okrese Kežmarok. V roce 2013 zde žilo 309 obyvatel.\n\nV obci stojí římskokatolický kostel sv. Vavřince z 13. století a evangelický kostel z roku 1818.\n\n"}
{"id": "982495", "url": "https://cs.wikipedia.org/wiki?curid=982495", "title": "Fiat Ducato", "text": "Fiat Ducato\n\nFiat Ducato je lehké užitkové vozidlo – dodávka, vyráběná automobilkou Fiat. Sesterské vozy Peugeot Boxer a Citroën Jumper se společně s Ducatem vyrábí v italském městě Val di Sangro v továrně Sevel-Süd od roku 1994. Před rokem 1994 se vyráběly modely Jumper a Boxer pod názvem Citroën C25 a Peugeot J5, ale Ducato mělo i před rokem 1994 název Ducato. Od roku 2014 se v Mexiku vyrábí další sesterský model - Ram ProMaster. \n\nExistuje mnoho verzí, jak pro přepravu osob, tak verze pro dopravu nákladů i jen základní šasi pro různé užitkové přestavby. Jednotlivé typy se liší i délkou a výškou nástavby. Továrna Sevel byla založena firmami Peugeot a Citroën patřícími do koncernu PSA a italským Fiatem.\n\nExponáty vystavované v zahradách Trojskeho zámku na oslavách 120 let FIAT.\n\n"}
{"id": "982499", "url": "https://cs.wikipedia.org/wiki?curid=982499", "title": "Seznam ministrů dopravy, pošt a telekomunikací Slovenské republiky", "text": "Seznam ministrů dopravy, pošt a telekomunikací Slovenské republiky\n\nSeznam ministrů dopravy, pošt a telekomunikací Slovenské republiky uvádí přehled všech ministrů tohoto resortu ve slovenské vládě.\n"}
{"id": "982500", "url": "https://cs.wikipedia.org/wiki?curid=982500", "title": "Seznam ministrů životního prostředí Slovenské republiky", "text": "Seznam ministrů životního prostředí Slovenské republiky\n\nSeznam ministrů životního prostředí Slovenské republiky uvádí přehled všech ministrů tohoto resortu ve slovenské vládě. Do roku 1993 jsou uváděni předsedové Slovenské komise pro životní prostředí.\n"}
{"id": "982503", "url": "https://cs.wikipedia.org/wiki?curid=982503", "title": "Hra s otevřeným světem", "text": "Hra s otevřeným světem\n\nHra s otevřeným světem () je typ hry která hráči umožňuje volně se pohybovat po virtuálním světě a nechává mu značnou volnost ve výběru cílů. Používá se také pojem „free roaming“, který naznačuje absenci umělých bariér (neviditelné zdi, nahrávací obrazovky) obvyklých v lineárně navržených hrách.\n\nOtevřená hra nemusí být nutně hrou typu sandbox. Hra typu sandbox („pískoviště“) poskytuje nástroje, jimiž může hráč měnit herní svět podle vlastních představ.\n\nObecně platí, že i hry s otevřeným světem hráče nějakým způsobem omezují; jde buď o omezení vyplývající z technických možností hardwaru nebo herní omezení dané linearitou hry (zamčené lokace).\n\nOtevřený svět je hra (resp. herní úroveň) navržená jako nelineární, otevřená oblast poskytující mnoho způsobů, jak dosáhnout cíle. Hra s otevřeným světem umožňuje hráči strávit více času prozkoumáváním, než hra sestavená z méně rozsáhlých úrovní. Recenzenti obvykle posuzují kvalitu otevřeného světa podle toho, zda je hra zajímavá i pro hráče, který „bloumá“ světem a ignoruje hlavní cíl hry.\n\nDavid Braben v roce 2005 popisuje narativní strukturu současných videoher jako „jen málo odlišnou od raných filmů Harolda Lloyda z 20. let“. Výraznou designovou výzvou je vytvořit a vyvážit svobodu otevřeného světa se strukturou dramatického příběhu. Hráči totiž mohou v otevřeném světě provádět akce, které tvůrci hry vůbec nečekali.\n\nVětšina her v otevřeném světě má hlavní postavu jako „prázdnou desku“, do níž si hráč promítá své názory a hodnoty, i když některé hry (např. \"Landstalker: The Treasures of King Nole\") umožňují i vývoj postavy a propracované dialogy.\n\nHry s otevřeným světem typicky dávají hráči neomezené množství životů a nebo pokračování po neúspěchu (výjimkou je např. hra \"Blaster Master\"). Také je zde riziko, že se hráč může v otevřeném světě ztratit. Designeři se proto někdy snaží svět rozdělit do zvládnutelných částí.\n\nProcedurální generování se vztahuje na herní obsah, který je vytvářen algoritmicky, nikoli ručně. Je často používán pro generování úrovní a dalšího obsahu. Procedurální generování sice nezaručuje, že hra bude nelineární, ale je důležitým faktorem pro zrychlení vývoje hry. Otevírá nové možnosti, aby bylo možné vytvářet větší a více či méně jedinečné bezešvé herní světy za běhu a s menšími nároky na zdroje. Tento druh generování se nazývá „worldbuilding“: tvůrci definují jen obecná pravidla, sloužící k sestavení věrohodného světa. Většina 4X a roguelike her do určité míry využívá procedurální generování. Příkladem vývojově orientovaného nástroje je SpeedTree, nástroj pro modelování vegetace, použitý např. ve hře \"\".\n\nEmergence odkazuje na složité situace ve hře, které vznikají (ať už záměrně nebo nečekaně) z interakce relativně jednoduchých herních mechanismů. Podle Petera Molyneuxe se emergentní hratelnost se objeví všude, kde má hra dobrý simulační systém, který umožňuje hráčům ve světě hrát a svět realisticky reaguje na jejich akce. To je právě to, co dělá SimCity a série The Sims hráčům tak přesvědčivé. Podobně možnost volně komunikovat s obyvateli města přidává herní sérii \"Grand Theft Auto\" další rozměr.\n\nV posledních letech se pokusili herní designeři podpořit emergentní hratelnost tím, že poskytli hráčům nástroje pro rozšíření her prostřednictvím jejich vlastních akcí. Příklady zahrnují například webový prohlížeč ve hře v \"EVE Online\" a \"The Matrix Online\". Mezi další příklady emergence patří interakce mezi fyzikou a umělou inteligencí. Jedním z problémů, které doposud není vyřešen, je vyprávět přesvědčivý příběh pouze s použitím emergentní technologie.\n\nDavid Braben považuje skutečně otevřený herní design za \"svatý grál\" moderních her; zmínil přitom hry jako je \"Elite\" a serie \"Grand Theft Auto\". Petr Molyneux také uvedl, že se domnívá, že emergentní hratelnost je budoucností videoher; tuto představu se pokusil realizovat ve svých hrách \"Black & White\" a \"Fable\". (Od roku 8/2013 pracuje na hře \"Godus\").\n\n\"\", hra vyvinutá Richardem Garriotem ve společnosti Origin Systems a vydaná v roce 1981, je pravděpodobně první skutečná hra v otevřeném světě. Třetí hra stejné řady \"Ultima III: Exodus\" dále rozšířila otevřený svět pomocí dalších způsobů dopravy jako například koně a čluny, které mohly být považovány za časné příklady sandboxového stylu hry.\n\nVesmírný simulátor \"Elite\" z roku 1984 je často brán za průkopníka otevřených světů. Zde bylo několik raných her, které nabídly hráčům možnost prozkoumat otevřený svět různými variantami vozidel. New York City, Miami Vice (Video hra) rozříšila tento formát. Hunter (1991) byla popsána jako první sandboxová hra s kompletní podporou 3D pohledu z třetí osoby.\n\nWasteland, vydaný v roce 1988 společností Interplay Productions, je dalším významným průkopníkem v oblasti Sandboxových her. Hra nabízí velký otevřený svět, kde každá provedená akce hráčem změní svět natrvalo. To mělo za následek nelineární hratelnost. Kde hráč mohl poznat hodně ze světa již od začátku, řešil úkoly a mise v libovolném pořadí, přičemž úkoly často mají více možných řešení. Hráč má také schopnost komunikovat se světem i jimými způsoby, pomocí nástrojů jako lana, lopaty.\n\nMapy ve hře Quarantine (1994) představovali mnoho míst, kde by mise mohla být ukončena či pozměněna taktikou jako například střílení z bočních oken. Nintendo Mario 64 (1996), byla považována za revoluční pro jeho 3D otevřených volně průchozích světů, které se zřídka vyskytovali v té době ve 3D. Jiné časné 3D příklady zahrnují například Legend of Zelda Ocarina of time (1998), Majora Mask (2000), Reflections Interactive (1999).\n\nAmbiciózní adventura jménem Shenmue (1999) vytvořená společností Sega, byla velkým krokem vpřed pro 3D otevřený svět. Považuje se za původce otevřeného města. Hra nabízí bezkonkurenční úroveň svobody pro hráče, což jim dává úplnou možnost prozkoumat rozsáhlé sandboxové město. Město má svůj den i noc a změny počasí. Velké interaktivní prostředí pro hru je nespočet možností, úrovně detailů a rozsah jeho zkoumání. Později se mohla hra srovnávat s hrami jako je GTA III a další jeho pokračování. Sega vlastní série Yakuza, Fallout 3 a Deadly Premonition. byl vyvinut GCS Game World v roce 2009. Po něm následovaly další dvě hry, Prequel a jeho pokračování. Svobodný svět a jeho styl byl rozdělen do obrovských map, jako sektorů, a hráč může přecházet z jednoho sektoru do jiného, v závislosti na požadovaných úkolech, či jen z vlastní vůle.\n\nSérie, která měla největší kulturní vliv, byla Grand Theft Auto (dále GTA) s více než 125 miliony prodaných kopií. GTA III kombinovala prvky z předchozích her a spojila je dohromady v novém skvělém zážitku. Například rozhlasové stanice byly použité už dříve ve hrách jako je Sega Out Run (1986) a Maxis SimCopter (1996). Po vydání GTA III, mnoho dalších her, které použily 3D otevřený svět, bylo označováno, často přezíravě, jako klony GTA. Další velmi známá hra je Minecraft, které se prodalo více než 13.350.376 kopií pro PC, MAC i Linux.\n\nDále zde bylo několik dřívějších her, které nabídly hráčům možnost prozkoumávat otevřený svět při jízdě různými pozemními vozidly. Turbo Esprit přinesla 3D volně dostupné městské prostředí v roce 1986 a byla uváděna jako hlavní vliv na GTA. TX-1 (1983), Battle-Road (1984) a Out Run (1986) byly nelineární jízdní hry, které dovolily hráči projíždět několik různých tras, které vedly k různým možným cestám a konečným cílům. Mnoho z hlavních arkádových (na rozdíl od simulace) závodních sérií udělaly hry s otevřeným světem do roku 2010.\n"}
{"id": "982505", "url": "https://cs.wikipedia.org/wiki?curid=982505", "title": "Brumbies", "text": "Brumbies\n\nBrumbies (také \"ACT Brumbies\" nebo \"University of Canberra Brumbies\") je australský ragbyový klub, který sídlí v Canbeře. Byl založen v roce 1996 a je účastníkem mezinárodní ligy Super Rugby, v níž reprezentuje Teritorium hlavního města Austrálie. Ligu vyhrál dvakrát (2001 a 2004), čtyřikrát skončil na druhém místě (1997, 2000, 2002 a 2013). Své domácí zápasy hraje na stadionu Canberra Stadium. Symbolem klubu je brumby, zdivočelý kůň z australského vnitrozemí. Klubové barvy jsou námořnická modř, zlatá a bílá.\n\n"}
{"id": "982508", "url": "https://cs.wikipedia.org/wiki?curid=982508", "title": "Hypocykloida", "text": "Hypocykloida\n\nHypocykloida (z řec. \"hypo\"-, pod- a \"kyklos\", kruh) je rovinná křivka opisovaná bodem pohyblivé kružnice k1, která se beze skluzu kutálí zevnitř po větší kružnici k2. Je-li poměr poloměrů obou kružnic p = k2/k1 racionální číslo, hypocykloida se dříve nebo později uzavře. Pokud se hypocykloida, resp. obě kružnice realizují ozubenými koly, je tato podmínka vždy splněna. Je-li p = k2/k1 = 2, splyne vzniklá hypocykloida s poloměrem kružnice k2, je-li poměr p = 4 vznikne asteroida, čtyřcípá křivka podobná káru v kartách (viz obrázek).\n\nPokud by se kružnice k1 valila po k2 zvenčí, vzniká epicykloida s podobnými vlastnostmi.\n\n"}
{"id": "982524", "url": "https://cs.wikipedia.org/wiki?curid=982524", "title": "Dědeček automobil (film)", "text": "Dědeček automobil (film)\n\nDědeček automobil je československá filmová komedie z roku 1956 režiséra Alfréda Radoka, natočená podle stejnojmenné knihy Adolfa Branalda. Snímek je zasazen do doby počátků motorismu, a jeho základem jsou vzpomínky účastníka automobilových a motocyklových závodů. Vypráví příběh tří velkých mezinárodních závodů ve Francii. Ve filmu hráli mimo jiné Karel Höger, Otomar Krejča, Raymond Bussières, Luděk Munzar, Radovan Lukavský nebo Josef Hlinomaz.\n\n"}
{"id": "982526", "url": "https://cs.wikipedia.org/wiki?curid=982526", "title": "Čeněk Pavlík", "text": "Čeněk Pavlík\n\nČeněk Pavlík (* 1. dubna 1955) je český houslista.\n\nNa housle se začal učit hrát ve čtyřech letech na LŠU v Brandýse nad Labem. Studoval u Josefa Muziky, jednoho z posledních žáků Otakara Ševčíka. Na konzervatoři (1970-1975) a později i na pražské AMU (1975–1980) jej vedla profesorka Nora Grumlíková. \n\nCelkem jedenáctkrát se zúčastnil letních mistrovských kurzů u Nathana Milsteina v Curychu. Spolu s Henrykem Szeryngem hrál dvojkoncert J. S. Bacha; z politických důvodů však u něj nemohl studovat. V roce 1986 založil s klavíristou Ivanem Klánským a violoncellistou Markem Jeriem Guarneri trio (od roku 1989 Guarneri Trio Prague). \n\nJako sólista a později i člen tria vystupoval téměř v šedesáti zemích světa na více než 3 000 koncertech, nahrával pro rozhlas, televizi a vydával alba. Kromě koncertní činnosti příležitostně vyučuje na krátkodobých kurzech např. ve Španělsku, Německu, Polsku, Kanadě, Brazílii a v České republice.\n\nŽije v Praze.\n\n\nVěnuje se oboru gotických a renesančních reliéfně zdobených kamnových kachlů, stejně jako kresbě a kresebným rekonstrukcím těchto artefaktů. V odborném tisku publikoval přes padesát studií a je spoluautorem \"Encyklopedie kachlů v Čechách, na Moravě a ve Slezsku\". V roce 2018 samostatně vydal v nakladatelství Libri druhou publikaci týkající se zdobených kamnových kachlů - \"Velký obrazový atlas gotických kachlových reliéfů\", ve kterém, kromě textové části, publikoval své kresby nalezených a zrekonstruovaných kachlových reliéfů. \n\n"}
{"id": "982527", "url": "https://cs.wikipedia.org/wiki?curid=982527", "title": "Enchytraeus", "text": "Enchytraeus\n\nEnchytraeus Henle, 1837 je rod červů z čeledi roupicovitých.\n\nRoupice \"Enchytraeus\" jsou většinou průsvitně bělaví červi. Tělo mají článkované, opatřené opaskem.\n\nRoupice \"Enchytraeus\" jsou suchozemští, semiakvatičtí a mořští živočichové. Některé druhy se vyskytují v brakických vodách či na plážích.\n\nRoupice \"Enchytraeus\" se rozmnožují pohlavně, jedná se o obojetníky, ale některé druhy se rozmnožují i nepohlavně.\n\nNěkteré druhy roupic z rodu \"Enchytraeus\" se podílí na tvorbě humusu. Slouží jako modelové organismy v ekotoxikologii, fyziologii, biochemii nebo genetice. V akvaristice jsou využívány jako živé krmivo – například druhy \"Enchytraeus albidus\" a \"Enchytraeus buchholzi\".\n\nJe popsáno kolem 40 druhů:\n"}
{"id": "982529", "url": "https://cs.wikipedia.org/wiki?curid=982529", "title": "Zdeněk Linhart", "text": "Zdeněk Linhart\n\nZdeněk Linhart (* 5. března 1994, České Budějovice) je český fotbalový útočník a bývalý mládežnický reprezentant, od ledna 2016 hráč klubu SK Slavia Praha, od července 2017 je na hostování v SK Sigma Olomouc.\n\nZačínal v pěti letech v celku SK Čtyři Dvory. Od žáků od svých sedmi let hrál v SK Dynamo České Budějovice.\nV Gambrinus lize debutoval 27. listopadu 2011 v utkání proti FK Mladá Boleslav (porážka 1:3). V prosinci roku 2015 se dohodl na přestupu do týmu SK Slavia Praha. Po měsíci a půl stráveným ve Slavii odešel na hostování do týmu FC MAS Táborsko.\nNásledovala hostování v Bohemians Praha 1905 a 1. FK Příbram.<br>\nV červnu 2017 odešel ze Slavie na hostování s opcí do klubu SK Sigma Olomouc.\n\nZdeněk Linhart reprezentoval Českou republiku v mládežnických kategoriích do 17 a 19 let. V březnu 2014 byl zařazen do širší nominace v kategorii do 21 let.\n\n"}
{"id": "982534", "url": "https://cs.wikipedia.org/wiki?curid=982534", "title": "D. F. Woudova parní čerpací stanice", "text": "D. F. Woudova parní čerpací stanice\n\nD. F. Woudova parní čerpací stanice ( \"Ir.D.F. Woudagemaal\") je největší parní čerpací stanice na světě, která je stále provozuschopná. Nachází se na území města Lemmer. Slouží ke snižování vodní hladiny v nizozemské provincii Frísko. Přečerpává vodu z Fríska, která je ke stanici dováděna pomocí rozlehlé soustavy kanálů, do jezera IJsselmeer.\n\nStanici uvedla do provozu 7. října 1920 tehdejší nizozemská královna Vilemína. Roku 1955 proběhla výměna šesti stávajících parních kotlů za 4 nové. Stanice byla v plnohodnotném provozu do roku 1966. Právě v tomto roce začala fungovat J.L. Hooglandova stanice (již elektrická, ve 20 km vzdáleném Stavorenu) a D.F. Woudova stanice je od té doby využívána příležitostně, funguje jako záložní možnost čerpání vody. Od roku 1998 figuruje na seznamu světového kulturního dědictví UNESCO.\n"}
{"id": "982535", "url": "https://cs.wikipedia.org/wiki?curid=982535", "title": "Ƿ", "text": "Ƿ\n\nǷ (minuskule ƿ, nazývaný wynn, wen, případně ƿynn, či ƿen) byl znak latinské abecedy užívaný převážně v staré angličtině (respektive přibližně do roku 1300), pak byl nahrazen písmenem w.\n\nZprvu se sice pro hlásku /w/ začalo používat digrafu uu, nicméně byl písaři nahrazen anglosaskou runou ᚹ (wen). Wen byl nahrazován písmenem w snad pod normanským vlivem od 11. století.\n"}
{"id": "982537", "url": "https://cs.wikipedia.org/wiki?curid=982537", "title": "Kapitál (sociologie)", "text": "Kapitál (sociologie)\n\nKapitál ( \"capitalis\", od slova \"caput\" = hlava) jsou prostředky dříve vytvořené člověkem, které nejsou spotřebovány, ale jsou použity jako vstup do další výroby pro vyšší zisky a výnosy v budoucnu. Společně s prací a půdou se jedná o jeden z výrobních faktorů. Tvorba kapitálu je charakteristikou moderní společnosti.\n\nKapitál má dvě základní formy:\nHospodářské přebytky jsou v tradiční společnosti spotřebovány ve formě darů, náboženských rituálů, svátků atd. Spolu s technologickým pokrokem podniků, rostou i jejich nároky na kapitál, protože se neustále zvyšují náklady na výzkum a produkci. To vede ke koncentraci a vzniku velkých podniků, které jsou jediné schopné unést hospodářská rizika spojená s inovací. Z hlediska zdrojů lze kapitál rozlišit na:\n\nFrancouzský sociolog Pierre Bourdieu (1. Srpna 1930 – 23. Ledna 2002) rozlišuje ve své práci \"\"The Forms of Capital (1986)\"\" tři druhy kapitálu:\n\nKulturní kapitál (z francouzského \"le capital culturel\") je \"„forma předpokladů získaných jedinci či skupinami, které jsou potřebné k dosažení určitého sociálního statusu, která je vázána na úroveň a charakter enkulturace.“\"\n\nPojem do sociologie vnesl Pierre Bourdieu jako reakci na ekonomismus konceptu lidského kapitálu. Tvrdil, že teorie lidského kapitálu např. ignoruje fakt, že výtěžek ze vzdělání je závislý na kulturním kapitálu investovaném rodinou.\n\nBourdieu rozlišil tři formy kulturního kapitálu:\nV koncepci sociální reprodukce podle Bourdieua jednotlivci usilují o proniknutí do privilegované vrstvy společnosti, která se vyznačuje určitými kulturními specifiky. Úroveň dosaženého vzdělání jednotlivce je přímo závislá na schopnosti absorbovat dominantní kulturu. Vzdělávací systém podle vyžaduje řadu schopností, které tvoří důležité komponenty kulturního kapitálu. Tyto schopnosti jsou získávány v rámci rodiny. Kulturní kapitál je ve společnosti rozložen nerovnoměrně, paralelně s kapitálem sociálním a ekonomickým. Selekce žáků při vstupu do vzdělávacího systému pak skrytě reprodukuje sociální nerovnost ve společnosti. Příslušníci vládnoucí vrstvy mají přednostní přístup ke vzdělání. Prostřednictvím vzdělávacího systému se stává kulturní kapitál prostředkem přenosu nerovnosti a pomáhá k autoreprodukci společenských vrstev a k reprodukci struktur společenských vztahů. \nNa druhou stranu demokratizační pojetí kulturního kapitálu vychází konceptu humanizační funkce kultury a vzdělání. V tomto ohledu lze vnímat kulturní kapitál jako výsledek vzdělání. Cílem vzdělávacího systému je pak smazání vstupních nerovností a vyrovnání šancí jednotlivých společenských vrstev na úspěch. Výchova a vzdělání nereprodukují výchozí sociokulturní nerovnosti, ale pomáhají jejich eliminaci distribucí kulturního kapitálu nezávisle na ekonomickém a sociálním kapitálu. Kulturní kapitál podle této koncepce působí jako rušivý prvek autoreprodukce společenských vrstev a jako zdroj vertikální společenské mobility. \n\n\"Sociální kapitál\" je bohatství ve formě známostí a společenských konexí, kterými může jedinec disponovat a které mu mohou přinášet prospěch. Autorem nejrozšířenější koncepce sociálního kapitálu je \"Pierre Bourdieu\". \n\nPojem sociální kapitál byl poprvé definován \"Lyda Judson Hanifanem\" (1879 – 1932) v článku \"The Rural School Community Center\" v roce 1916, avšak o jeho rozšíření se nejvíce zasloužil \"Pierre Bourdieu\" (1930 – 1992), který poprvé použil pojem sociální kapitál v práci \"“Equisse D'une Théorie de la Pratique”\" z roku 1972. Bourdieu definoval sociální kapitál jako „množinu skutečných nebo potenciálních zdrojů, která je spojena s vlastněním trvalé sítě více či méně institucionalizovaných vztahů založených na vzájemném uznání, nebo též členstvím ve skupině, které každému členovi poskytuje kolektivně vlastněný kapitál, tedy různá oprávnění.“ Objem sociálního kapitálu jedince je pak podle Bourdieua definován velikostí sítě kontaktů, která může být jedinci prospěšná, a velikostí ekonomického, kulturního a symbolického kapitálu, kterou členové sítě disponují.\n\nDalším sociologem, který se ve svém díle věnoval tématu sociálního kapitálu, byl James Coleman (1926 – 1995). V práci \"\"Social Capital and Creation of Human capital\"\" Coleman demonstroval vliv sociálního kapitálu na pravděpodobnost vyloučení studentů ze středních škol.\n\nKoncepcí sociálního kapitálu se zabývá též americký politolog Robert David Putnam, který se zasloužil o popularizaci pojmu. V \"\"Making Democracy Work: Civic Traditions in Modern Italy\"\" (spolu s R. Leonardim a R. Nanetti) předkládá názor, že sociální kapitál je esenciální pro výkonnou institucionální správu a pro udržení demokracie. Autoři zkoumali výkon regionálních vlád v Itálii od roku 1970, kdy byly tyto regionální ustaveny. Putnam a spol. přinášejí zjištění, že nejlépe fungující regionální správy byly v těch oblastech, kde existovala silná tradice politické angažovanosti občanů.\n\nMezi další autory, věnující se tématu sociálního kapitálu patří \"Barry Wellman\" a \"Nan Lin\". \n\nEkonomický kapitál - v koncepci Pierra Bourdieua je to atribut, který doplňuje kapitál sociální a kulturní. Podílí na postavení jedince ve společnosti, na jeho vstupních sociokulturních podmínkách ve vzdělávacím systému.\n\nVe sféře obchodování se jedná o kapitál, který finanční instituce, či jiná obchodující organizace považuje – na základě svých vlastních analýz rizika – za odpovídající ochranu proti ztrátám z transakce či investice. \n"}
{"id": "982538", "url": "https://cs.wikipedia.org/wiki?curid=982538", "title": "Panenská (Petrovice)", "text": "Panenská (Petrovice)\n\nPanenská () je osada obce Petrovice v Krušných horách, náležící do katastrálního území Krásného Lesa. Zmiňovaná je již v roce 1805, kdy zde bydleli dělnicí pracující na stavbě silnice do Petrovic. Původně řadová vesnice byla čistě německým sídlem (v roce 1921 zde ve 21 domech žilo 78 osob německé národnosti). Po odsunu německého obyvatelstva po druhé světové válce byla výrazně nedosídlená a využívali ji chalupáři. V letech 1950 až 1960 náležela do uzavřeného vojenského výcvikového prostoru Nakléřov. V roce 1964 proběhla v Panenské demolice několika domů. V letech 2002 až 2006 probíhala výstavba posledního úseku dálnice D8 před státní hranicí s Německem, který je v lokalitě Panenské veden v podzemí tunelem Panenská.\n\nNáleží pod římskokatolickou farnost Nakléřov.\n\n"}
{"id": "982543", "url": "https://cs.wikipedia.org/wiki?curid=982543", "title": "Reinhold Wilhelm Buchholz", "text": "Reinhold Wilhelm Buchholz\n\nReinhold Wilhelm Buchholz (2. října 1837 – 17. dubna 1876) byl německý herpetolog a karcinolog. Působil v Greifswaldu, zabýval se zejména popisem fauny Severního moře a Kamerunu.\n\nTaxony pojmenované na jeho počest:\n\nVýběr jím popsaných taxonů:\n"}
{"id": "982544", "url": "https://cs.wikipedia.org/wiki?curid=982544", "title": "Říše slunce (kniha)", "text": "Říše slunce (kniha)\n\nŘíše slunce (1928, Государство Солнца) je dobrodružný historický román pro mládež, který napsal ruský sovětský spisovatel Nikolaj Smirnov. Ústřední postavou románu je slovenský šlechtic Moric August Beňovský, rodák z Vrbové v Nitranské župě. Ten v knize vystupuje pod jménem Bespojsk a je v ní vylíčen jako revolucionář navazující na utopické socialisty, jejichž sny se snaží na Madagaskaru uvést v život (ve spolupráci se přátelenými domorodými kmeny zde chce vybudovat říši blahobytu a spokojenosti – Říši slunce).\n\nPříběh románu začíná v osadě Bolšereck na Kamčatce roku 1770 a je vyprávěn očima čtrnáctiletého chlapce Ljoňky (Leonida), který se zde narodil jako syn vyhnance. Když hrabě Bespojsk, poslaný sem do vyhnanství za účast v polském protiruském povstání, vyvolá vzpouru, je Ljoňkův otec zabit. Ljoňka se proto rozhodne odjet z Kamčatky společně s ostatními vyhnanci na lodi \"Petr\". Sledujeme jeho plavbu kolem Beringova ostrova a pak přes Japonsko na ostrov Formosa (Tchaj-wan), pak do Macaa a odtud do Evropy.\n\nLjoňa následuje Bespojska i při jeho expedici na Madagaskar, kam ho poslal francouzský král Ludvík XV., a je svědkem toho, jak se zde Bespojsk snaží po vzoru \"Slunečního státu\" Tommase Campanelly vybudovat spravedlivý sociální stát – Řiši slunce. Bespojského činnost však vyvolá závist a nepřátelství jiných koloniálních úředníků, kteří kolonie využívají jen pro své obohacení. Bespojsk se proto roku 1776 rozhodne vystoupit ze služeb krále a s francouzskými úřady jednat jako rovný s rovným na základě pověření madagaskarského lidu. Je domorodci zvolen za ampansakabého (tj. krále) Madagaskaru a rozhodne se odjet zpět do Evropy, aby tam přesvědčil některou vládu o možnostech oboustranně výhodného obchodu a aby získal vzdělané lidi, kteří by pomohli při civilizačním díle na Madagaskaru.\n\nJiž dvacetiletý Ljoňa zůstane na Madagaskaru a společně s ostatními osadníky čeká marně na Bespojského návrat. Ten se vrací až roku 1785, když je Ljoňkovi téměř třicet let. Je nyní zástupcem Velké Británie, na kterou se obrátil, když se svými záměry neuspěl ve Francii, v Rakousku a ani v USA. To vyvolá velkou nelibost Francouzů, kteří roku 1786 vyšlou na Madagaskar trestnou výpravou. Při boji s francouzskými vojáky Bespojsk padne.\n\nLjoňa se dostane zpět do Francie, je svědkem vydání Bespojského deníků a vypuknutí francouzské revoluce. \n\n\n"}
{"id": "982546", "url": "https://cs.wikipedia.org/wiki?curid=982546", "title": "Willa Cather", "text": "Willa Cather\n\nWilla Sibert Cather(ová) (7. prosince 1873, Winchester, Virginie – 24. dubna 1947, New York) byla americká spisovatelka, básnířka a kritička, laureátka Pulitzerovy ceny.\n\nNarodila se v početné rodině baptistických farmářů ve Virginii, roku 1882 se však rodina přestěhovala do Nebrasky, což byl v té době ještě divoký západ. Studovala anglickou literaturu na University of Nebraska, kde roku 1894 promovala a pracovala jako novinářka a kritička.\n\nOd roku 1896 žila v Pittsburghu, kde učila angličtinu a latinu a psala do různých časopisů. Roku 1906 se přestěhovala do New Yorku a pracovala jako redaktorka pro \"McClure’s Magazine\", kde roku 1912 také vyšel na pokračování její první román \"Alexander´s Bridge\". Proslavila se následující trilogií z prérie \"O Pioneers!\" (1913), \"The Song of the Lark\" (1915) a \"My Antonia\" (1918) a roku 1923 obdržela Pulitzerovu cenu za román \"One of Ours\".\n\nNa začátku ji inspiroval Henry James, jinak dávala přednost spisovatelům jako Dickens, Thackeray, Emerson, Hawthorne, Balzac, Flaubert nebo Tolstoj před svými současníky, jako byl James Joyce nebo Gertrude Steinová.\n\nHlavním tématem jejích románů je tvrdý život švédských, francouzských a českých přistěhovalců, kteří po roce 1862 (na základě \"Homestead Act\") získávali půdu v Nebrasce. Sama však přes rostoucí popularitu žila skrytě v New Yorku se svou lesbickou přítelkyní, nevyjadřovala se k aktuálním otázkám a než zemřela, nařídila spálit celou svoji korespondenci.\n\n\"Kde je velká láska, tam jsou vždycky zázraky.\"\n\nJejí díla byla přeložena do mnoha jazyků, česky a slovensky vyšlo:\n\nZískala devět čestných doktorátů amerických univerzit a podle jejích novel a románů vznikla řada filmů.\n\n\n\n"}
{"id": "982547", "url": "https://cs.wikipedia.org/wiki?curid=982547", "title": "Naučná stezka Pohansko", "text": "Naučná stezka Pohansko\n\nNaučná stezka Pohansko (též Naučná stezka Břeclav – Pohansko – Lány) je naučná stezka spojující Břeclav se zámečkem Lány v oboře Soutok. Její celková délka je 7 km a na trase se nachází 15 zastavení na 23 panelech.\n\nNaučná stezka začíná na okraji Břeclavi u parkoviště u zahrádkářské kolonie v ulici K Pohansku. Odtud pokračuje pod železniční tratí a po zelené turistické značce po asfaltové cestě oborou Soutok k loveckému zámečku Pohansku a stejnojmennému hradišti. Tady je možné si udělat po zelené značce odbočku doprava k Muzeu Československého opevnění. NS pokračuje po asfaltce doleva dále oborou Soutok přes a okolo některých slepých ramen Dyje až k loveckému zámečku Lány, kde končí.\n\n\n"}
{"id": "982549", "url": "https://cs.wikipedia.org/wiki?curid=982549", "title": "Medyněk měkký", "text": "Medyněk měkký\n\nMedyněk měkký (\"Holcus mollis\") je druh trav rodu medyněk (\"Holcus\") čeledi lipnicovitých (\"Poaceae\"). Patří mezi vytrvalé byliny, a dorůstá výšky 30–80 centimetrů. Roste na úhorech, loukách a pastvinách, někdy i ve světlých lesích (často degradovaných). Od podobného medyňku vlnatého (\"Holcus lanatus\") se liší pochvami, listovými čepelemi a osinami klásků.\n\n\n \n"}
{"id": "982550", "url": "https://cs.wikipedia.org/wiki?curid=982550", "title": "Jakob Lutschounig", "text": "Jakob Lutschounig\n\nJakob Lutschounig (17. dubna 1848 Untertöllern – 21. února 1934 Untertöllern) byl rakouský agrární politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil národní školu a působil jako zemědělec a majitel realit. Angažoval se v Německé agrární straně. Byl starostou obce Maria Rain v Korutanech. Zastával též funkci předsedy Okresního svazu zemědělských spolků a předsedy Zemského svazu zemědělských spolků v Korutanech.\n\nNa počátku 20. století se zapojil i do celostátní politiky. Ve volbách do Říšské rady roku 1911 získal mandát v Říšské radě (celostátní zákonodárný sbor) za obvod Korutany 2. Usedl do poslanecké frakce Německý národní svaz, v jehož rámci byl členem Německé agrární strany. Ve vídeňském parlamentu setrval až do zániku monarchie.\n\nV letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\"), nyní za Německou nacionální stranu (DnP).\n"}
{"id": "982554", "url": "https://cs.wikipedia.org/wiki?curid=982554", "title": "Josef Nagele", "text": "Josef Nagele\n\nJosef Nagele (18. května 1860 Obertrixen – 2. ledna 1926 Völkermarkt) byl rakouský agrární politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil národní a reálnou školu a vystudoval zemědělskou a pivovarskou školu. Působil jako majitel pivovaru a realit. Angažoval se v Německé agrární straně. Byl členem okresní školní rady a předsedou zemědělského družstva ve Völkermarktu.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Korutany 4. Usedl do poslanecké frakce Německý národní svaz, v jehož rámci byl členem Německé agrární strany. Mandát za týž obvod obhájil ve volbách do Říšské rady roku 1911. Ve vídeňském parlamentu setrval až do zániku monarchie. K roku 1911 se profesně uvádí jako majitel pivovaru a realit.\n\nV letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\"), nyní za Německou nacionální stranu (DnP).\n"}
{"id": "982555", "url": "https://cs.wikipedia.org/wiki?curid=982555", "title": "Naučná stezka Turold", "text": "Naučná stezka Turold\n\nNaučná stezka Turold je naučná stezka spojující Mikulov a jeskyně Na Turoldu. Její celková délka je asi 300 m a na trase se nachází 8 zastavení. Trasa začíná na rozcestí \"Turold-lom\" v Mikulově v ulici U Lomu, nedaleko sídla správy jeskyně. Odtud vede polní cestou obloukem k jeskyni Na Turoldu, nedaleko níž se nachází ještě jeskyně Liščí díra a Geopark Turold. Vše se nachází v PR Turold ve svahu stejnojmenného vrchu.\n\n\n"}
{"id": "982558", "url": "https://cs.wikipedia.org/wiki?curid=982558", "title": "Jednorázové heslo", "text": "Jednorázové heslo\n\nJednorázové heslo (anglicky One-time password, zkratka OTP) je heslo, které je platné pouze pro jedno přihlášení nebo pro nějakou transakci. Jednorázová hesla se snaží vyhnout problémům spojených se standardními statickými hesly, jako je například odposlechnutí hesla a znovupoužití. Pokud tedy útočník odposlechne jednorázové heslo, jeho znovupoužití již není možné. Nevýhodou jednorázových hesel je jejich téměř nemožné zapamatování. Každou chvíli se heslo mění. Proto, ve většině případů, je potřeba využít dalších nástrojů.\n\nPro vytváření hesel se využívají algoritmy s náhodností případně s pseudonáhodností. Je to nutná podmínka pro jednorázová hesla. Jinak by bylo možné pozorováním starých hesel zjistit hesla budoucí. Algoritmy pro generování se mohou velmi lišit. Různé přístupy pro generování jednorázového hesla:\n\n\nJsou různé nástroje jak uživatele informovat jaká další jednorázová hesla použít. Některé systémy používají speciální elektronické tokeny, které má uživatel u sebe, které generují jednorázová hesla, ty se pak zobrazují na malém displeji. Jiné systémy používají software, který má spuštěný na mobilním telefonu. Další systémy mohou generovat hesla na straně serveru a posílat je uživateli na jiném nezávislém kanálu, např. SMS zprávou. Některé systémy mohou využívat vytisknutá jednorázová hesla, které je uživatel povinen mít u sebe.\n\nČasově synchronizovaná hesla bývají často spojena s nějakým fyzickým zařízením. (např. každý uživatel dostane osobní zařízení, které generuje jednorázová hesla). Uvnitř zařízení je přesně definovaný čas, který byl synchronizován s lokálním ověřovacím serverem. V těchto systémech je čas velmi důležitý, jelikož generování nových hesel se odvíjí od aktuálního času. Předchozí jednorázové heslo anebo tajný klíč zde nehraje velikou roli. Takové zařízení může být v podobě klíčenky, mobilního zařízení, nebo jiné elektroniky, kde by mohl být nahrán takovýto software. Příkladem normy pro generování jednorázových hesel založené na časové synchronizaci může být například TOTP.\n\nVšechny metody doručování jednorázových hesel používají převážně časovou synchronizaci místo algoritmu.\n\nKaždé nové jednorázové heslo může být vytvořeno z předchozích, již použitých jednorázových hesel. Příklad tohoto typu algoritmu, připisováno Leslie Lamport, používá jednosměrné funkce (nazývané \"f\"). Systém pro generování jednorázových hesel začne s počáteční hodnotou \"s\", poté pokračuje v generování hesel\ntolikrát kolikrát je to nutné. Každé heslo je použito v opačném směru než bylo generováno. Od \"f\"(\"f\"(…\"f\"(\"s\"))…) až po \"f\"(\"s\"). Když budou hesla vyčerpána, může být vygenerována nová posloupnost hesel s jiným zadaným \"s\". S/KEY OTP systém a jeho derivované OTP jsou založeny na Lamportově schématu.\n\nÚtočník, který by nějakým způsobem získal jednorázové heslo, může mít jednorázový přístup k přihlášení. Heslo použije pouze jednou, k jedné činnosti. K získání následujícího hesla z předchozího, by musel najít způsob výpočtu inverzní funkce \"f\". Vzhledem k faktu, že funkce \"f\" je navržena jako jednosměrná, je nalezení inverzní funkce velmi obtížné. Pokud je \"f\" kryptografická hašovací funkce, pak obecně platí, že se jedná o výpočetně neproveditelný úkol.\n\nV některých schématech matematického algoritmu může uživatel poskytnout serveru jednorázové heslo jakožto statický šifrovaný klíč. \n\nPoužití challenge-response (výzva-odpověď) u jednorázových hesel vyžaduje, aby uživatel zadal odpověď na výzvu. Například, může být provedeno vložením hodnoty, kterou token vygeneroval do tokenu samotného. Aby se předešlo duplikátům, je zde obvykle přidán další čítač, pokud dojde ke stejné výzvě dvakrát, výsledkem bude stále jiné jednorázové heslo.\n\nMetody doručení jednorázového hesla, které jsou založeny na tokenu využívají tyto typy algoritmů místo časové synchronizace. \n\nNejběžnější technologií používanou pro doručování OTP jsou textové zprávy. Jelikož textové zprávy jsou nejrozšířenějším komunikačním kanálem, který je k dispozici v téměř ve všech mobilních zařízeních, přes převod textu na řeč až po mobilní a pevné telefonní linky, tak má textová zpráva největší potenciál dostat se k největšímu počtu zákazníkům za nejnižší náklady na zprovoznění. Nicméně cena textových zpráv pro každé OTP, by nemusela být pro všechny uživatele přijatelná. OTP skrze textové zprávy může být šifrována použitím A5/x standardu, kterou několik hackerských skupin označilo jako lehce rozšifrovatelnou během několika minut nebo sekund. nebo OTP skrze SMS nemusí být šifrována vůbec v závislosti na poskytovateli služby. Kromě útočníků může ohrozit bezpečnost i poskytovatel mobilních služeb. V případě roamingu, kdy do komunikace vstupuje více nežli jeden poskytovatel mobilní služby, musí počítat s odposlechem komunikace třetí osobou. (problematika Man in the middle)\n\nNedávno Google začal poskytovat OTP skrze mobil nebo pevné linky pro všechny Google účty. Uživatel může obdržet OTP buď jako textovou zprávu nebo jako automatický telefonát s využitím převodu textu na řeč. V případě, že žádný uživatelem zaregistrovaný telefon není dostupný, může uživatel použít jedno z automaticky generovaných záložních kódů (kterých je až 10) jako druhotnou autorizaci místo dynamicky generovaného OTP, po příhlášení se s jejich heslem.\n\nNáklady na mobilní telefony jsou nízké, kvůli široké základně uživatelů, kteří mobilní telefon již vlastní nejen ke generování OTP. Potřebný výpočetní výkon a úložiště pro OTP je většinou zanedbatelný ve srovnání s dnešní výbavou mobilních telefonů. Mobilní telefony navíc podporují jakékoliv množství tokenů v rámci jedné instalace aplikace, což uživateli umožňuje se ověřit vůči více zdrojům z jednoho zařízení. Toto řešení také poskytuje specifické aplikace pro mobilní zařízení. Nicméně, mobil použit jako token může být ztracen, zničen nebo ukraden.\n\nEMV () začíná používat challenge-response algoritmus (zvaný “Chip Authentication Program”) pro kreditní karty v Evropě. SecureID od společnosti Security je jeden příklad časově synchronizovaného typu tokenu.\n\nJako všechny tokeny, i tyto se mohou ztratit, zničit nebo mohou být zcizeny, navíc je tu i problém s vybíjením baterie což je typické hlavně pro tokeny bez nabíjecího zařízení nebo s nevyměnitelnou baterií. Varianta osobního tokenu byla RSA navržena v roce 2006 a byla popsána jako “všudypřítomné ověření” kde by se RSA spojila s výrobci a přidala SecureID čipy do zařízení jako je například mobilní telefon.\n\nNedávno se podařilo vzít elektronické komponenty související se standardním bezpečnostním klíčem OTP a zabudovat je do kreditních karet přímo u výrobce. Nicméně, tloušťka karet z 0,79mm na 0,84mm znemožňuje standardním komponentům nebo bateriím jejich použitelnost. Speciální polymerové baterie mající kratší životnost baterie se používají spíše než ploché baterie. Polovodičové komponenty musí být ploché a musí minimalizovat energii použitou jak v režimu standby tak i během procesu.\n\nYubico nabízí malý USB token se zabudovaným čipem, který vytváří OTP když je klíč spuštěný a také simuluje klávesnici aby ulehčil zadávání dlouhého hesla. Jelikož je to USB zařízení, není zde potřeba řešit nepříjemnosti spojené s výměnou baterie.\n\nNová verze této technologie, která zabudovává klávesnice do platebních karet standardní velikosti a tloušťky je se stále vyvíjí. Karta má zabudovanou klávesnici, displej, mikroprocesor a bezkontaktní čip.\n\nPoskytovatel ověření jako služby nabízí různé webové metody pro doručování OTP bez potřeby tokenů. Jedna taková metoda využívá uživatelovu schopnost rozeznat společnou kategorii náhodně vybraných obrázků. Při prvním přihlášení na webové stránky, vybere uživatel několik tajných kategorií věcí; jako například psi, auta, lodě a květiny. Pokaždé, když se uživatel přihlásí na webové stránky, které jsou prezentovány s náhodně generovanými obrázky, textem a čísly. Uživatel vyhledá obrázky, které spadají do předem vybrané kategorie a vloží související alfanumerické znaky, ze kterých se skládá OTP.\n\nV on-line bankovnictví některých zemí banka pošle uživateli číslovaný seznam OTP vytištěný na papíře. Některé banky posílají plastovou kartu se stírací vrstvou a uživatel po setření vrstvy získává jednorázové heslo. Pro každý on-line obchod je nutné, aby uživatel zadal konkrétní OTP ze seznamu. Některé systémy žádají číslované OTP postupně, jiné pseudonáhodně vybírají OTP, které mají být zadány. V Německu a mnoha dalších zemích jako je Rakousko a Brazílie, jsou OTP seznamy typicky označovány jako TANs(). Některé banky dokonce vysílají tyto TANs na mobilní telefon uživatele prostřednictvím SMS. V takovém případě je služba nazývána mTANs ().\n\nNejlevnější OTP řešení jsou ty, které poskytují OTP v papírové formě a ty, které generují OTP na stávajících zařízeních, bez nákladů spojených se (znovu)vydáváním proprietárních elektronických bezpečnostních tokenů a SMS zpráv. U systémů, které se spoléhají na elektronický token, se musí algoritmus založený na OTP generátorech vyrovnat se situací, kdy se token pohybuje mimo synchronizaci s jeho serverem, pokud systém vyžaduje OTP které může vypršet. To vede k dodatečným nákladům na vývoj. \n\nČasově synchronizované systémy, na druhé straně, zabraňují nutnosti udržovat hodiny v elektronickém tokenu (a offset hodnotu s ohledem na hodinový pohyb). Zda jsou nebo nejsou časově synchronizovány, je v zásadě irelevantní pro stupeň zranitelnosti, ale vyhýbá se potřebě znovu zadávání hesla, pokud server čeká na poslední nebo následující kód, který by měl token mít, protože server a token se posunuly mimo synchronizaci.\n\nPoužití stávajícího mobilního zařízení odpadá nutnost získávat a mít další OTP generátor. Baterie mohou být nabíjeny avšak od roku 2011 většina malých karetních zařízení nemají dobíjecí, nebo dokonce vyměnitelné, baterie. Většina proprietárních tokenů má funkce na ochranu proti zfalšování.\n\nJednorázová hesla jsou zranitelná vůči útokům, které využívají sociální inženýrství, díky čemuž podvodník získá OTP které uživatelé využívali. Na konci roku 2005 byli zákazníci švédské banky podvedeni a vydali svá jednorázová hesla. \n\nV roce 2006 byl tento typ útoku používán na zákazníky banky v USA. \n\nDokonce i časově synchronizované OTP jsou náchylné k phisingu a to dvěma způsoby: heslo může být rychle použito útočníkem stejně jako oprávněným uživatelem, v případě, že útočník je schopný získat OTP v otevřeném textu dostatečně rychle. Jiný typ útoku (který může být zněmožněn využitím OTP systémů, ve kterých se používá hash řetězec) kteří podvodníci využívají, je využít starých, již neplatných OTP hesel a pomocí reverzního inženýřství, tedy předpovědí, které OTP kódy budou použity v budoucnosti. Například, generátory OTP hesel , které jsou pseudo-náhodné spíše než opravdově náhodné mohou nebo nemusí být ohroženy, protože pseudo-náhodné generátory se dají předpovídat jedině pokud máme některé staré OTP hesel. \nSystém OTP lze použít pouze v případě, že hesla jsou generována skutečně náhodně a přenášena ověřovatelem (nejčastěji mimo skutečný provoz) k uživateli, jinak musí být OTP nezávisle generováno na každé straně, což vyžaduje opakovatelné a tedy pouze pseudo-náhodné algoritmy.\n\nI když OTP jsou v některých ohledech bezpečnější než stálá naučená hesla, uživatelé těchto systémů jsou stále zranitelní vůči man-in-the-middle útokům. OTP by proto neměly být zpřístupněny třetím stranám a za použití OTP jako jedné z více vrstvené bezpečnosti je bezpečnější než použití samotného OTP. Jedním ze způsobů, jak realizovat vrstvené zabezpečení je použití OTP v kombinaci s heslem, které si pamatuje uživatel (a nikdy nebylo uživateli předáno, jak tomu často je). Výhodou použití vrstveného zabezpečení je, že jednoduché přihlášení v kombinaci s jedním hlavním heslem nebo některým správcem hesel se stává bezpečnější než použití pouze 1 vrstvy zabezpečení při přihlašování. Nicméně, nevýhodou použití více forem zabezpečení najednou během jednoho přihlášení je, že uživatel musí projít více bezpečnostních opatření při každém přihlášení, i když jeden je s přihlášením jen pro krátké použití počítače na přístup k informacím nebo do aplikací, které nevyžadují tolik bezpečnostních opatření jako některé přísně tajné položky, které počítač používá. Viz také související technologie, níže.\n\nČím dál častěji jsou jednorázová hesla ztělesněním dvoufaktorové autentizace (2FA) nebo (T-FA) (dvoufázové ověření). T-FA je forma vrstvené bezpečnosti, kde je nepravděpodobné, že obě vrstvy mohou být narušeny použitím pouze jednoho typu útoku. Některé jednoduché přihlášení využívají jednorázových hesel. Technologie jednorázového hesla je často používána s bezpečnostním zařízením .\n"}
{"id": "982559", "url": "https://cs.wikipedia.org/wiki?curid=982559", "title": "Alois Pirker", "text": "Alois Pirker\n\nAlois Pirker (7. května 1855 Projern – 2. února 1931 Hörzendorf) byl rakouský agrární politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil národní školu a působil jako majitel mlýna a pily v Hörzendorfu. Angažoval se v Německé agrární straně. Byl starostou Hörzendorfu a od roku 1902 poslancem Korutanského zemského sněmu.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných podle všeobecného a rovného volebního práva, získal mandát v Říšské radě (celostátní zákonodárný sbor) za obvod Korutany 6. Usedl do poslanecké frakce Německý národní svaz, v jehož rámci byl členem Německé agrární strany. Mandát za týž obvod obhájil ve volbách do Říšské rady roku 1911. Ve vídeňském parlamentu setrval až do zániku monarchie. K roku 1911 se profesně uvádí jako majitel statku a zemský poslanec.\n\nV letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\"), nyní za Německou nacionální stranu (DnP).\n"}
{"id": "982562", "url": "https://cs.wikipedia.org/wiki?curid=982562", "title": "Rendsburg", "text": "Rendsburg\n\nRendsburg ( ) je město na řece Eider a Kielském průplavu v centrální části Šlesvicko-Holštýnska v Německu. Je hlavním městem zemského okresu Rendsburg-Eckernförde. V roce 2012 zde žilo 27 446 obyvatel.\n\nNejbližší velká města jsou Kiel 32 km východně, Schleswig 32 km severně, Flensburg 65 km severně, Neumünster 45 km jižně, Lübeck 94 km jihovýchodně a Hamburk 103 km jižně. V bezprostřední blízkosti města se nachází přírodní parky Hüttener Berge, Aukrug a Westensee.\n\n\n"}
{"id": "982563", "url": "https://cs.wikipedia.org/wiki?curid=982563", "title": "Leopold Pongratz", "text": "Leopold Pongratz\n\nLeopold Pongratz (6. listopadu 1850 Sankt Andrä – 18. dubna 1929 Sankt Andrä) byl rakouský agrární politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil národní školu a působil jako soukromý úředník a majitel nemovitostí. Angažoval se politicky, později v Německé agrární straně. Byl starostou Sankt Andrä a v letech 1890–1896 poslancem Korutanského zemského sněmu.\n\nNa počátku 20. století se zapojil i do celostátní politiky. Ve volbách do Říšské rady roku 1911 získal mandát v Říšské radě (celostátní zákonodárný sbor) za obvod Korutany 5. Usedl do poslanecké frakce Německý národní svaz, v jehož rámci byl členem Německé agrární strany. Ve vídeňském parlamentu setrval až do zániku monarchie. K roku 1911 se profesně uvádí jako majitel nemovitostí.\n\nV letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\"), nyní za Německou nacionální stranu (DnP).\n"}
{"id": "982564", "url": "https://cs.wikipedia.org/wiki?curid=982564", "title": "Kopaninský hřbet", "text": "Kopaninský hřbet\n\nKopaninský hřbet je geomorfologický okrsek v jihovýchodní části Ještědského hřbetu, ležící v okresech Liberec a Jablonec nad Nisou v Libereckém kraji.\n\nÚzemí se rozkládá zhruba mezi sídly Světlá pod Ještědem na severozápadě a Rychnov u Jablonce nad Nisou na severovýchodě, Malá Skála na jihovýchodě a Hodkovice nad Mohelkou na jihozápadě. Z větších sídel se uvnitř okrsku nacházejí obce Proseč pod Ještědem, Frýdštejn a částečně Malá Skála.\n\nOkrsek Kopaninský hřbet (dle značení Jaromíra Demka IVA–3A–3) náleží do celku Ještědsko-kozákovský hřbet a podcelku Ještědský hřbet. Dále se člení na podokrsky Javornický hřbet na severozápadě a Prosečsko-frýdštejnské hřbety na jihovýchodě. Hřbet sousedí v rámci Ještědsko-kozákovského hřbetu s okrsky Hlubocký hřbet na severozápadě a Komárovský hřbet na jihovýchodě. Dále sousedí s celky Žitavská pánev a Jizerské hory na severu, Krkonošské podhůří na východě, Jičínská pahorkatina na jihu a Ralská pahorkatina na západě.\n\nNejvyšším vrcholem Kopaninského hřbetu je Javorník (684 m n. m.).\n\n\n"}
{"id": "982566", "url": "https://cs.wikipedia.org/wiki?curid=982566", "title": "Seznam ministrů hospodářství Slovenské republiky", "text": "Seznam ministrů hospodářství Slovenské republiky\n\nSeznam ministrů hospodářství Slovenské republiky uvádí přehled všech ministrů tohoto resortu ve slovenské vládě.\n\n"}
{"id": "982567", "url": "https://cs.wikipedia.org/wiki?curid=982567", "title": "Helmut Wick", "text": "Helmut Wick\n\nHelmut Wick (5. srpna 1915, Mannheim – 28. listopadu 1940, Kanál La Manche) byl německý stíhací pilot německé Luftwaffe, který se zúčastnil za druhé světové války Bitvy o Francii a Bitvy o Británii.\n\nV sedmi letech mu zemřela matka a rodina odešla do Gdaňska (Danzig). Na místním letišti se nadchl pro létání a po maturitě, kterou absolvoval v Berlíně, dobrovolně vstoupil do nově vznikající Luftwaffe a na jaře 1936 byl zařazen do letecké školy v Drážďanech. Po ukončení výcviku byl počátkem roku 1939 přidělen k 133. stíhací eskadře (JG 133), jejíž název se pak změnil na JG 53 a velení první skupiny se ujal zkušený Werner Mölders. To bylo pro Wicka štěstí, protože pod takovým učitelem se naučil vše, co potřeboval. Koncem srpna 1939 byl pak Wick přeložen k třetí skupině JG 2.\n\nLeteckým esem se stal již během tažení ve Francii. První úspěch si připsal 22. listopadu 1939, kdy sestřelil letoun francouzského pilota jménem Camille Plubeau. Za tento úspěch získal Železný kříž II. třídy, ale na další úspěchy si musel počkat přes půl roku, protože hlídkové lety v rámci Podivné války nebyly na souboje příliš bohaté. Ty přišly až se Západním tažením. Celkově během Bitvy o Francii sestřelil Wick 14 letounů, z toho čtyři v jeden den 5. června. Díky těmto úspěchům získal Železný kříž I. třídy.\n\nV Bitvě o Británii pak žádný z německých pilotů nedosáhl takové bilance jako Helmut Wick, který sestřelil 42 letounů RAF. Jeho nejslavnější den přišel 5. října 1940, během kterého se mu podařilo sestřelit 2 Spitfiry a 3 Huriccany. Tou dobou byl již miláčkem médií a zahraničních dopisovatelů. Z pilotů psal roce 1940 německý tisk nejčastěji o Werneru Möldersovi, Adolfu Gallandovi a právě o Wickovi, který dosáhl jubilejních 50 sestřelů dokonce dřív než Galland, a který byl v Bitvě o Británii z Němců nejúspěšnější. Dočkal se také mnoha povýšení a vyznamenání, stal se majorem, držitelem Rytířského kříže s dubovými ratolestmi a velitelem eskadry.\n\nWick využíval svůj mimořádně ostrý zrak, díky kterému spatřil obvykle protivníka na velkou vzdálenost. Díky této výhodě se mohl na souboj připravit a přiblížit se k soupeři nepozorován. Palbu pak zahajoval z blízkosti a po útoku využíval vyšší rychlost svého Messerschmittu. Létal na typu Bf 109.\n\nWick zemřel 28. listopadu 1940, kdy během svého 167. letu nad jižní Anglii ještě sestřelil svůj 55. letoun a vrátil se na základnu k doplnění paliva. Následně odstartoval ke svému 168. bojovému letu a se svým Bf 109 E-4 směřoval společně s dalšími stroji nad Southampton. Nad kanálem došlo k boji se skupinou Spitfirů, během kterého se mu podařilo sestřelit stroj Paula A. Baillona, který zahynul. Následně však také jeho stroj dostal zásah, pilotovi se podařilo odhodit kabinu a vyskočit padákem, ale ve vodách kanálu La Manche už ho nikdo nenašel. Dodnes není jasné, kdo německé eso sestřelil, protože oba piloti RAF, o které se s největší pravděpodobností mohlo jednat (John Dundas - 609. peruť a Zygmunt Klein - 234. peruť), krátce nato sami také zahynuli.\n\n\n"}
{"id": "982568", "url": "https://cs.wikipedia.org/wiki?curid=982568", "title": "Seznam ministrů pro správu a privatizaci národního majetku Slovenské republiky", "text": "Seznam ministrů pro správu a privatizaci národního majetku Slovenské republiky\n\nSeznam ministrů pro správu a privatizaci národního majetku Slovenské republiky uvádí přehled všech ministrů tohoto resortu ve slovenské vládě.\n\n"}
{"id": "982572", "url": "https://cs.wikipedia.org/wiki?curid=982572", "title": "Viktor Waldner", "text": "Viktor Waldner\n\nViktor Waldner (1. dubna 1852 Dellach – 30. srpna 1924 Klagenfurt) byl rakouský agrární politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil národní školu a gymnázium a vystudoval na univerzitě. Působil jako řádný profesor na Innsbrucké univerzitě. Angažoval se v Německé agrární straně. Byl poslancem Korutanského zemského sněmu.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných podle všeobecného a rovného volebního práva, získal mandát v Říšské radě (celostátní zákonodárný sbor) za obvod Korutany 9. Usedl do poslanecké frakce Německý národní svaz, v jehož rámci byl členem Německé agrární strany. Mandát za týž obvod obhájil ve volbách do Říšské rady roku 1911. Ve vídeňském parlamentu setrval až do zániku monarchie. K roku 1911 se profesně uvádí jako univerzitní profesor a zemský poslanec.\n\nV letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\"), nyní za Německou nacionální stranu (DnP).\n"}
{"id": "982580", "url": "https://cs.wikipedia.org/wiki?curid=982580", "title": "Dofen", "text": "Dofen\n\nDofen (nebo Dofen Terara) je nyní neaktivní stratovulkán, nacházející se v severní části etiopského riftu v Etiopii. Ryolitová sopka je poseta několika drobnými struskovými kužely, soustřeďujícími se podél severojižní zlomové zóny.\nSeverněji umístěné kužely jsou mladší (na základě morfologie) a přetrvávající aktivity fumarol na jižních svazích sopky).\n\n"}
{"id": "982583", "url": "https://cs.wikipedia.org/wiki?curid=982583", "title": "Ptačí oblast Východní Krušné hory", "text": "Ptačí oblast Východní Krušné hory\n\nVýchodní Krušné hory jsou ptačí oblastí a chráněným územím v rámci sítě Natura 2000, které se rozkládá na ploše 163,7 km v nadmořských výškách od 800 do 956 metrů ve vrcholových partiích Krušných hor. Bylo vyhlášeno v roce 2004 a táhne se podél česko-německé státní hranice v několika kilometrovém pásu v délce asi 40 kilometrů od Mníšku u Nové Vsi v Horách po Petrovice. Předmětem jeho ochrany je populace tetřívka obecného (\"Tetrao tetrix\") a jeho biotop, respektive „zachování a obnova ekosystémů významných pro tento druh.“\n\n"}
{"id": "982585", "url": "https://cs.wikipedia.org/wiki?curid=982585", "title": "Řepovník", "text": "Řepovník\n\nŘepovník (\"Rapistrum\") je rod rostlin z čeledě brukvovitých s pouhými dvěma druhy které také rostou v České republice.\n\nPrvní druh, řepovník vytrvalý, je rozšířený vyjma severních oblastí téměř po celé Evropě, nebývá však většinou příliš hojný. Zato druhý, řepovník svraskalý, byl vyjma Antarktidy zavlečen do všech kontinentů a mnohde se projevuje jako úporný plevel.\n\nRostliny jsou jednoleté až vytrvalé a jejich lodyhy sahají do výšky až 80 cm. Lodyhy mohou vyrůstat jednotlivě nebo jsou více početné, jednoduché nebo již od báze rozvětvené, ve spodní části jsou štětinatě chlupaté. Nevyskytuje se u nich listová růžice, lodyžní listy jsou řapíkaté nebo přisedlé, bývají obvykle lyrovitě peřenodílné nebo peřenosečné a jen zřídka celokrajné.\n\nČtyřčetné oboupohlavné květy s krátkými stopkami bývají seskupeny do koncových hroznů kterým se v době zralosti plodů značně prodlužují vřetena. Přímo odstávající, volné kališní lístky rostoucí ve dvou přeslenech jsou téměř vzpřímené. Obvejčité, žluté nebo světložluté korunní lístky s krátkým nehtíkem jsou na vrcholu okrouhlé. Čtyřmocných tyčinek vyrůstající ve dvou kruzích s tenkými nitkami a vejčitými prašníky je šest. Přisedlý semeník má dvě pouzdra dělená nepravou přepážkou.\n\nPlody jsou vzpřímené, nepukající, podélně rýhované šešule které jsou příčně rozdělené na dva nestejné díly. Spodní elipsoidní až válcovitý obsahuje 0 až 3 zavěšená semena a ze stopky po dozrání neodpadá. Horní díl vejčitý až kulovitý s 0 až 1 semenem má na vrcholu trvalou čnělku a od spodního se po uzrání lehce odlamuje. Semena ve spodním dílu jsou úzce elipsoidní, v horním vejčitá, osemení je hladké a za vlhka neslizovatí. Květy jsou opylovány hmyzem. Základní chromozomové číslo x = 8.\n\n\n \n"}
{"id": "982591", "url": "https://cs.wikipedia.org/wiki?curid=982591", "title": "Jiří Šír", "text": "Jiří Šír\n\nIng. Jiří Šír (* 17. dubna 1974 Ostrov) je specialista na problematikuzemědělství a potravinářství v Evropské unii, aktuálně zastává funkci diplomata zemědělského úseku \"Stálého zastouopení ČR v EU\" a společného mluvčího České republiky v SCA. Ve volbách do Evropského parlamentu kandidoval jako nestraník za hnutí ANO.\n\nJiří Šír vystudoval střední zemědělskou školu v Dalovicích – obor pěstitel, a následně v letech 1993 až 1998 Zemědělskou fakultu Jihočeské univerzity v Českých Budějovicích – obor všeobecné zemědělství (s vyznamenáním).\nV letech 1992 až 1998 pracoval při studiu v otcově soukromé firmě (kovovýroba), po skončení VŠ v roce 1998 nastoupil na Ministerstvo zemědělství ČR jako referent odboru potravinářské výroby se zaměřením na potravinovou legislativu EU.\n\nV letech 2002 - 2003 pracoval jako vedoucí oddělení harmonizace potravinářské legislativy EU, v roce 2003 se stal ředitelem odboru pro vztahy s EU. Od konce roku 2003 do roku 2009 působil na Ministerstvu zahraničních věcí ČR jako diplomat zemědělského úseku Stálé mise ČR při EU (později Stálé zastoupení České republiky při Evropské unii v Bruselu), od roku 2006 pak byl vedoucím úseku zemědělství a životního prostředí SZEU.\n\nV letech 2003 až 2008 byl mluvčím České republiky ve Zvláštním zemědělském výboru Rady EU (SCA), v r. 2009 během předsednictví ČR v Radě předseda SCA. Na přelomu let 2009 a 2010 pracoval jako poradce ministra zemědělství, byl také předseda Skupiny pro strategické otázky v zemědělství, 2010 až 2011 poradce náměstka ministra zemědělství pro Společnou zemědělskou politiku EU. 2012 až dosud MZV ČR - diplomat zemědělského úseku SZEU v Bruselu a společný mluvčí ČR v SCA.\n\nJiří Šír je ženatý a má dvě děti. Ovládá angličtinu a francouzštinu, je mistrem ČR v karate.\n\nVe volbách do Evropského parlamentu v roce 2014 kandidoval jakožto nestraník na 6. místě kandidátky hnutí ANO 2011, ale neuspěl.\n"}
{"id": "982595", "url": "https://cs.wikipedia.org/wiki?curid=982595", "title": "Vodno", "text": "Vodno\n\nVodno ( ) je hora v Severní Makedonii. Nachází se v severní části země, jihozápadně od hlavního města Skopje. Nejvyšším bodem je \"Krstovar\", vysoký 1066 metrů nad mořem. Začátek výstupové cesty na vrchol je v nadmořské výšce 337 metrů. V polovině cesty k vrcholu, ve výšce 570 m nad mořem, leží tzv. \"Sredno Vodno\" ( \"Средно Водно\"), kde se nacházejí velká parkoviště a několik restaurací.\nV roce 2002 byl na vrcholu postaven \"Kříž tisíciletí\" ( \"Милениумскиот крст, Mileniumskiot krst\"), největší křesťanský kříž na světě, viditelný až ze vzdálenosti 100 km, v noci svítící na město Skopje.\n"}
{"id": "982600", "url": "https://cs.wikipedia.org/wiki?curid=982600", "title": "San Godenzo", "text": "San Godenzo\n\nSan Godenzo je italská obec v provincii Firenze v oblasti Toskánsko.\n\nV roce 2012 zde žilo 1 197 obyvatel.\n\nDicomano, Londa, Marradi, Portico e San Benedetto (FC), Pratovecchio Stia (AR), Premilcuore (FC), Santa Sofia (FC)\n\nZdroj: \n\n"}
{"id": "982601", "url": "https://cs.wikipedia.org/wiki?curid=982601", "title": "Fotbalista roku (Ázerbájdžán)", "text": "Fotbalista roku (Ázerbájdžán)\n\nV Ázerbájdžánu ocenění Fotbalista roku uděluje Ázerbájdžánská fotbalová federace (AFFA – Azərbaycan Futbol Federasiyaları Assosiasiyası). Hráči jsou voleni členy federace, novináři, trenéry a kapitány klubů z ázerbájdžánské nejvyšší ligy.\n\n"}
{"id": "982604", "url": "https://cs.wikipedia.org/wiki?curid=982604", "title": "Daniel Ženatý", "text": "Daniel Ženatý\n\nMgr. Daniel Ženatý (* 12. prosince 1954 Moravský Krumlov) je český protestantský teolog a synodní senior Českobratrské církve evangelické.\n\nJe synem faráře Emila Ženatého. Na kazatele byl ordinován 16. prosince 1979. V té době (již od 1. listopadu toho roku) působil coby seniorátní vikář ve Východomoravském seniorátu této církve se sídlem ve Vsetíně. Od 24. března 1980 se stal vikářem a po ordinaci (od 1. ledna 1986) farářem sboru ve Valašském Meziříčí. Během této služby absolvoval (od 1. dubna 1980 do 18. listopadu 1981) prezenční vojenskou službu. Od poloviny srpna 1990 působil ve sboru v Novém Městě na Moravě a to až do poloviny letních prázdnin roku 2005, kdy se stal farářem pardubického sboru své církve. Od 22. ledna 1997 působil do roku 2003 ve funkci prvního zástupce synodního seniora, tedy nejvyššího ordinovaného představitele své církve, jímž byl Pavel Smetana. Ve stejné funkci byl též od roku 2009, kdy byl nejvyšším představitelem Joel Ruml. Během prvního zasedání 34. synodu Českobratrské církve evangelické byl 15. května 2015 zvolen do funkce synodního seniora své církve s funkčním obdobím od listopadu 2015. Působil také ve funkci prvního místopředsedy Ekumenické rady církví, poté, co její předseda Daniel Fajfr rezignoval, se stal od 1. července 2017 předsedou.\n\nŽenatý sedm let pracoval také jako kaplan pardubické věznice. Pro Český rozhlas Pardubice připravuje ranní nedělní zamyšlení nazvané „Myšlenka pro každého“, které vyšly i knižně.\n\n\n"}
{"id": "982606", "url": "https://cs.wikipedia.org/wiki?curid=982606", "title": "Jan Čapek (teolog)", "text": "Jan Čapek (teolog)\n\nMgr. Jan Čapek (* 14. října 1934 Praha) je český protestantský teolog. Mezi lety 1957 a 1959 absolvoval vojenskou službu. Od 16. listopadu 1959 do 30. listopadu 1965 působil jako vikář v pražském sboru u Salvátora. Krátce po nástupu do sboru byl 19. listopadu 1959 ordinován na faráře. Po salvátorském sboru se stal od 1. prosince 1965 farářem ve sboru v Praze-Dejvicích, jímž byl až do konce března 1971. Od začátku dubna toho roku do konce srpna 1989 působil ve sboru v Sázavě. Posledního 1,5 roku (od 6. dubna 1988 do 30. srpna 1989) byl navíc náměstkem seniora Horáckého seniorátu. Od začátku září 1989 působil v libereckém sboru (nastoupil sem 1. září) a navíc od poloviny listopadu 1990 (od 15. tohoto měsíce) do 14. ledna 1991 zastával funkci seniora Libereckého seniorátu. Od 20. června 1991 se stal náměstkem synodního seniora Pavla Smetany, tedy nejvyššího představitele této církve.\n"}
{"id": "982607", "url": "https://cs.wikipedia.org/wiki?curid=982607", "title": "Microsoft Baseline Security Analyzer", "text": "Microsoft Baseline Security Analyzer\n\nMicrosoft Baseline Security Analyzer je bezpečnostní nástroj společnosti Microsoft pro kontrolu chybějících bezpečnostních aktualizací a doporučených nastavení produktů společnosti Microsoft. Microsoft Baseline Security Analyzer provádí kontrolu chybějících aktualizací zabezpečení (security fix), rychlých oprav (hotfix) a servisních balíčků (Service Pack) s pomocí použití technologií Microsoft Update.\n\nMBSA také kontroluje bezpečnostní rizika v konfiguraci (označovaných také jako hodnocení zranitelnosti – Vulnerability Assessment) použitím seznamu známých méně bezpečných nastavení a konfigurací pro všechny verze Windows, Internet Information Server (IIS), SQL Server, Internet Explorer (IE), Office, SharePoint, Exchange, Windows Small Business Server (SBS) a dalších produktů společnosti Microsoft. MBSA neprovádí kontrolu a neoznamuje chybějící aktualizace netýkající se bezpečnosti, nástroje nebo ovladače.\n\nNástroj zahrnuje grafické prostředí a podporuje také spouštění z příkazové řádky, skriptování, a podporuje místní a vzdálený scan systémů Microsoft Windows.\n\n\nPro MBSA existuje doplněk do aplikace Visio, který je schopen na základě provedeného scanu sítě vygenerovat diagram sítě včetně stavu všech zařízení.\n\nNová verze MBSA 2.3 přináší pouze minoritní změny jako jsou podpora novějších systémů Windows 8.1/Windows Server 2012 R2 a také opravy drobných chyb, které nahlásili uživatelé. Tak jako předchozí vydání MBSA, zahrnuje instalaci pro 64-bit systémy,\n"}
{"id": "982610", "url": "https://cs.wikipedia.org/wiki?curid=982610", "title": "Jaromír Plíšek", "text": "Jaromír Plíšek\n\nJaromír Plíšek (* 20. května 1955 Praha) je český cestovatel, hudebník a diplomat.\n\nVyrostl v Praze na Bílé Hoře. Po dočasném obnovení skautu v roce 1968 se stal aktivním členem, v prvním ročníku vysoké školy se v Janských Lázních seznámil v Sola fide se studenty teologie a dostal se do evangelického prostředí. Vystudoval dopravní inženýrství na Stavební fakultě ČVUT a také rumunštinu na Filozofické fakultě Univerzity Karlovy. Do Rumunska ho původně zavedla záliba v horské turistice, po seznámení s krajany v Banátu založil ještě před revolucí Sdružení pro pomoc krajanům v Rumunsku. V této práci pokračoval i po sametové revoluci v listopadu 1989, spolupracoval s Helsinským výborem a v roce 1997 se stal velvyslancem v Rumunsku. Po návratu pracoval na ministerstvu a pak se stal velvyslancem v Maďarsku. Následně se stal náměstkem ministra zahraničních věcí České republiky. V této funkci (označované „generální sekretář“) působil v době, kdy ministerský post zastával Karel Schwarzenberg. Plíšek se měl poté stát velvyslancem na Slovensku, leč z rozhodnutí prezidenta Miloše Zemana k tomuto přesunu nedošlo a ambasadorkou na Slovensku se stala manželka Zemanova předchůdce v prezidentské funkci, paní Livia Klausová. Schwarzenbergův nástupce Jan Kohout navíc Plíška ze sekretářské funkce odvolal.\n\nPlíšek je autorem publikace \"Rumunština do batohu\" a vystupoval také s hudebními skupinami Ahoj, Pahoj a Ejhle, skládající se ze členů Českobratrské církve evangelické, k níž se hlásí. Některé Plíškovy písně se objevily také ve zpěvníku \"Svítá\", který tato církev používá. Mezi roky 1991 až 1997 byl členem Synodní rady Českobratrské církve evangelické, v níž působil na pozici druhého náměstka synodního kurátora. Od ledna 2017 vykonává práci vedoucího tajemníka Ústřední církevní kanceláře ČCE.\n\n"}
{"id": "982659", "url": "https://cs.wikipedia.org/wiki?curid=982659", "title": "Gum (kráter)", "text": "Gum (kráter)\n\nGum je lávou zatopený impaktní kráter nacházející se na západním okraji nepravidelného měsíčního moře Mare Australe (Moře jižní) poblíž jihovýchodního okraje přivrácené strany Měsíce. Má průměr 55 km, jeho dno je zatopeno bazaltickou lávou, která vnikla dovnitř mezerou ve východním okrajovém valu. Gum postrádá centrální pahorek.\n\nVýchodo-jihovýchodně na odvrácené straně Měsíce leží kráter Jenner, jihozápadně lze nalézt srovnatelně velký kráter Hamilton a severo-severozápadně větší Abel. Západně leží satelitní Gum S.\n\nPojmenován je podle australského astronoma Colina Stanleyho Guma.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "982660", "url": "https://cs.wikipedia.org/wiki?curid=982660", "title": "Českoslovanská jednota", "text": "Českoslovanská jednota\n\nČeskoslovanská jednota byl český spolek národní obrany, založený v roce 1896, se sídlem v Praze. Zanikl po vypuknutí první světové války. Československá jednota významnou měrou přispěla ke vzniku Československa. \n\nZpočátku měl za cíl národněkulturní činnost v českém (ne česky mluvícím) pohraničí. Nakonec ale působil v pohraničí Česka, ve Slezsku, Dolním Rakousku i na Slovensku. Od roku 1908 se věnoval téměř výhradně činnosti na Slovensku a rozvíjení československé vzájemnosti. Šlo převážně o spolek liberálních měšťanů a bohatší inteligence. Ideologicky převládal masarykovský humanismus a čechoslovakismus.\n\nV roce 1909 měl spolek 1263 členů, v roce 1912 již 2361 členů (z toho 140 Slováků), v roce 1913 pak 3477 členů.\n\nSpolek umisťoval slovenské studenty na české vysoké a střední školy, slovenské učně k českým mistrům. V českých městech pořádal besedy a přednášky, na kterých byli Češi informováni o útlaku Slováků v Uhersku a jejich úsilí. Od roku 1908 do roku 1913 organizoval tzv. Luhačovické porady, tj. porady českých a slovenský kulturních, politických a hospodářských pracovníků v Luhačovicích. Finančně podporoval vydávání slovenských novin (Hlas, Slovenské listy, Proudy) a studenty, což považoval za jednu z forem obrany proti maďarizaci a také zakládal na Slovensku knihovny. V roce 1911 spolek vydal malou encyklopedii Slovenska pod názvem Slovenská čítanka. V letech 1907 až 1910 spolek vydával časopis Naše Slovensko. Těsně před první světovou válkou spolek podporoval i pronikání českého kapitálu na Slovensko. \n\nZatímco v Česku měl spolek v roce 1913 22 místních poboček, na Slovensku měl jen řadové členy, protože uherské úřady aktivity v tomto spolku pokládaly za nežádoucí a snažily se jim zamezit.\n\n"}
{"id": "982661", "url": "https://cs.wikipedia.org/wiki?curid=982661", "title": "Abnormální reakce (psychologie)", "text": "Abnormální reakce (psychologie)\n\nAbnormální reakce je reakce člověka na intenzivní, nejčastěji nečekaný a negativní podnět. Od fyziologické reakce na vnější podnět se liší průběhem, intenzitou a/nebo projevy. Příčinou je v daném časovém okamžiku nedostatečná adaptační kapacita reagující osoby, například pod vlivem látek ovlivňujících psychiku (drogy, alkohol). Některé typy osobnosti mají vyšší tendenci k abnormálním reakcím než jiné. V daném prostředí může být abnormální reakce i adaptační strategií. Po skončení abnormální reakce osoba často pociťuje úlevu. \n"}
{"id": "982662", "url": "https://cs.wikipedia.org/wiki?curid=982662", "title": "Adaptace (psychologie)", "text": "Adaptace (psychologie)\n\nAdaptace v psychologii je proces aktivního přizpůsobování se člověka (v tomto případě jeho osobnosti, resp. sociálního chování) změněným podmínkám vnějšího prostředí a následným životním situacím tak, aby dokázal v daném prostředí ideálně žít a pracovat. Adaptace na konkrétní změnu je vysoce individuální a závisí na genetických dispozicích, výchově, vzdělání, momentálním fyzickém i psychickém stavu jedince a mnoha dalších faktorech. Adaptace probíhá na mnoha úrovních - od molekulární až po sociální, přičemž hlavním řídícím centrem je centrální nervový systém. Nepříznivé vlivy působící na jedince se označují obecně jako stres. Úkolem psychologie je pomáhat člověku tyto stavy zvládnout (pokud to sám nedokáže), adaptovat se na novou situaci.\n\nAdaptace na určitou životní situaci může být:\nNepřiměřená adaptace může mít různé formy, od mírných, kterým se věnuje klinický psycholog, až po závažnější psychické poruchy, jejichž léčbou se zabývá psychiatr.\n"}
{"id": "982663", "url": "https://cs.wikipedia.org/wiki?curid=982663", "title": "Akomodace (psychologie)", "text": "Akomodace (psychologie)\n\nAkomodace je v psychologii učení přizpůsobení vnitřního světa (kognitivního modelu) vytvořením nového schématu vnimání. Pokud se určitý vjem už nedá zařadit do stávajících schémat (asimilace), musí člověk dosavadní schémata pozměnit anebo vytvořit nová, čili přizpůsobit svůj vnitřek měnícímu se vnějšímu světu.\n\nPodle Jeana Piageta je akomodace jedním ze dvou způsobů kognitivního přizpůsobení a slouží k vytvoření rovnovážného stavu (ekvilibrace). Protějškem akomodace je asimilace, což je v psychologii učení přiřazení nějakého vjemu určitému existujícímu schématu.\n\nMalé dítě už ovládá \"schéma haf-haf\", takže dokáže rozpoznat psa nezávisle na velikosti, barvě a tvaru. Jednoho dne uvidí krávu a řekne: \"Haf-haf\".Matka se neusměje jako obvykle, když dítě pozná haf-haf, ale zavrtí hlavou a řekne \"bú\". To se několikrát opakuje, až se dítě naučí rozdíl mezi \"haf-haf\" a \"bú\". Tím se jeho kognitivní struktura přizpůsobila (akomodovala) vnějšímu světu.\n\nJiným příkladem, tentokrát pro schéma uchopování, může být pěna ve vaně, kterou se dítě zpočátku snaží uchopit jako věc, předmět. Když mu však pokaždé proteče mezi prsty, musí si vytvořit nové schéma, třeba \"nabírání\".\n\nAkomodace je protějškem asimilace, jedná se však o procesy, které plynule přecházejí jeden do druhého. Každá zkušenost podnítí jak asimilaci, tak akomodaci, a obě jsou pro kognitivní vývoj člověka důležité. Kdyby člověk pouze asimiloval, měl by k dispozici jen několik nesmírně širokých schémat, takže by velmi obtížně dokázal rozlišovat mezi podobnými předměty. Kdyby pouze akomodoval, nedokázal by zachytit podobnosti mezi předměty.\n\n"}
{"id": "982690", "url": "https://cs.wikipedia.org/wiki?curid=982690", "title": "Leo Baekeland", "text": "Leo Baekeland\n\nLeo Henricus Arthur Baekeland (14. listopadu 1863, Gent – 23. února 1944, Beacon) byl belgicko-americký chemik, vynálezce a průmyslník. \n\nVystudoval chemii na Univerzitě v Gentu. Roku 1889 se zde stal profesorem a poté odešel do New Yorku. Roku 1897 získal americké občanství a roku 1917 se stal profesorem Kolumbijské univerzity.\nProslul především vynálezem umělé hmoty, přesněji syntetické pryskyřice z fenolu a formaldehydu, která byla po svém autorovi nazvána bakelit (její chemický název zní polyoxybenzylmethylenglycolanhydrid). Hmota nahradila do té doby užívaný a velmi drahý šelak a způsobila revoluci v průmyslu. Započala „éru plastů“. Baekeland založil k výrobě bakelitu úspěšnou firmu Bakelite Company, kterou nakonec roku 1939 prodal korporaci Union Carbide, za 16 milionů dolarů.\n\nJe rovněž vynálezcem chlorostříbrného fotografického papíru, jemuž dal jméno Velox, a patent na nějž prodal (spolu s celou firmou Nepera, kterou se pokusil s přáteli založit) firmě Eastman Kodak, a který se stal prvním komerčně úspěšným fotografickým papírem, neboť s ním mohli snadno zacházet i fotoamatéři.\nCelkem patentoval přes 100 objevů, včetně postupu pro oddělování mědi a kadmia a pro impregnaci dřeva.\n\n"}
{"id": "982712", "url": "https://cs.wikipedia.org/wiki?curid=982712", "title": "Marradi", "text": "Marradi\n\nMarradi je italská obec v provincii Firenze v oblasti Toskánsko.\n\nV roce 2012 zde žilo 3 233 obyvatel.\n\nBorgo San Lorenzo, Brisighella (RA), Dicomano, Modigliana (FC), Palazzuolo sul Senio, Portico e San Benedetto (FC), San Godenzo, Tredozio (FC), Vicchio\n\nZdroj: \n\n"}
{"id": "982713", "url": "https://cs.wikipedia.org/wiki?curid=982713", "title": "Josef Anton Barbo-Waxenstein", "text": "Josef Anton Barbo-Waxenstein\n\nJosef Anton Barbo-Waxenstein (20. února 1863 Rakovnik pri Šentrupertu – 9. května 1930 Novo mesto) byl rakouský politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil gymnázium a vystudoval zemědělskou akademii v Mosonmagyaróváru. Působil jako c. a k. komorník v Lublani a majitel statku. Angažoval se politice jako člen německých politických stran. Byl poslancem Kraňského zemského sněmu.\n\nNa počátku 20. století se zapojil i do celostátní politiky. Ve volbách do Říšské rady roku 1901 získal mandát v Říšské radě (celostátní zákonodárný sbor) za velkostatkářskou kurii v Kraňsku. Do parlamentu se vrátil po volbách do Říšské rady roku 1911, kdy byl zvolen za obvod Kraňsko 12. Usedl do poslanecké frakce Německý národní svaz, do které se sloučily německé konzervativně-liberální a nacionální politické proudy. Ve vídeňském parlamentu setrval až do zániku monarchie. K roku 1911 se profesně uvádí jako c. a k. komorník, člen zemského výboru a majitel statku.\n\nV letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\"), nyní za Německou nacionální stranu (DnP).\n\nJeho otcem byl politik Josef Emanuel Barbo-Waxenstein.\n"}
{"id": "982721", "url": "https://cs.wikipedia.org/wiki?curid=982721", "title": "Jan Frait", "text": "Jan Frait\n\nJan Frait (* 28. listopadu 1965 Slavičín) je český ekonom, profesor ekonomie, v letech 2000 až 2006 člen bankovní rady České národní banky, od roku 2007 je v České národní bance zodpovědný za oblast finanční stability a makroobezřetnostní politiky.\n\nAbsolvoval gymnázium ve Valašských Klouboukách. Vystudoval obor ekonomika průmyslu na Ekonomické fakultě Vysoké školy báňské v Ostravě (promoval v roce 1988 a získal tak titul Ing.). I další vzdělání absolvoval na této fakultě - nejprve v roce 1995 ukončil doktorské studium v oboru ekonomie (a obdržel titul Dr.), o tři roky později se ve stejném oboru habilitoval a v roce 2002 byl jmenován profesorem. Jeho stěžejními tématy jsou makroekonomie, měnová teorie a mezinárodní finance, finanční stabilita a makroobezřetnostní politika.\n\nV roce 1990 začal působit jako odborný asistent na Katedře ekonomie Ekonomické fakulty VŠ báňské v Ostravě (později přejmenované na VŠB-TU v Ostravě), od roku 1999 pak jako docent. Od května 1999 do listopadu 2000 navíc zastával funkci proděkana pro vědu a výzkum a v letech 2000 až 2005 byl členem vědecké rady VŠB-TU v Ostravě.\n\nNa konci listopadu 2000 jej prezident Václav Havel jmenoval členem bankovní rady České národní banky, funkce se ujal dne 1. prosince 2000. V této pozici byl v letech 2000 až 2004 zodpovědný za peněžní oběh a za platební styk, od roku 2005 pak za měnovou politiku a statistiku. Zároveň je od téhož roku členem Výboru pro hospodářskou politiku OECD. V bankovní radě působil do 30. listopadu 2006. V ČNB ale zůstal i po vypršení mandátu, a to jako poradce. Od října 2007 se stal náměstkem ředitele samostatného odboru ekonomického výzkumu a finanční stability ústředí ČNB, od roku 2010 pak vede samostatný útvar finanční stability.\n\nJe dlouholetým členem České společnosti ekonomické, v níž od roku 1999 zastával funkci člena republikového představenstva a od prosince 2001 do ledna 2004 byl jejím prezidentem (tato instituce mu navíc již v roce 1995 udělila ocenění \"Mladý ekonom roku\"). V březnu 2006 byl jmenován členem vědecké rady Univerzity Karlovy v Praze, v níž působil do roku 2010. \n\nPůsobil jako člen výboru pro hospodářskou politiku OECD (2004-2006), výboru pro bankovní dohled ECB (2007-2011) a poradního technického výboru Evropské rady pro systémová rizika (2012-dosud). Angažoval se také jako dlouholetý editor časopisu \"Finance a úvěr-Czech Journal of Economics and Finance\" (několik let byl i jeho šéfredaktorem). Dále je členem Centre for Euro-Asian Studies při britské University of Reading a jejím zástupcem pro ČR. \n\nJan Frait je ženatý a má jednu dceru.\n"}
{"id": "982722", "url": "https://cs.wikipedia.org/wiki?curid=982722", "title": "Nexus 5", "text": "Nexus 5\n\nNexus 5 (kódové označení Hammerhead) je referenční smartphone firmy Google vyrobený, stejně jako jeho předchůdce Nexus 4, společností LG. Představený byl v říjnu roku 2013. Jeho prodejní cena se v době uvedení na trh pohybovala kolem 12 tisíc korun. Celkově je Nexus 5 pátý telefon řady Nexus. Po představení byl k dispozici v černé a v bílé barvě. Na začátku února 2014 byla uvedena do prodeje také červená verze.\n\nVýbava Nexusu 5 je podobná telefonu LG G2. Oba telefony jsou vybaveny procesorem Snapdragon 800 a Full-HD displejem s 4.95 palci. Nexus 5 byl také vůbec první telefon s Androidem ve verzi 4.4 KitKat.\n\nTelefon je vyroben z polykarbonátu (na rozdíl od jeho předchůdce Nexusu 4 se skleněnými zády), a tlačítka keramická. Telefon je vybaven procesorem Qualcomm Snapdragon 800 – MSM8974 s čtyřmi jádry Krait 400, architekturou ARMv7. Procesor s taktem 2,26 GHz je vyroben 28nm litografií a sekunduje mu grafický akcelerátor Adreno 330 s taktem 450 MHz. IPS displej oplývá rozlišením 1920 × 1080, čímž bylo v kombinaci s úhlopříčkou 4,95\" dosaženo hustoty bodů  dpi (30 720 bodů/cm²). Zadní fotoaparát má na svou dobu standardních 8 Mpx, video je možno natáčet v rozlišení až 1080p. Fotoaparát je vybaven automatickým ostřením a diodovým bleskem . Přední fotoaparát má rozlišení pouze 1,3 Mpx. Prodával se s 16 nebo 32 GB vnitřního úložiště.Telefon disponuje konektorem micro USB. Nexus 5 také podporuje moderní internetové připojení LTE. Telefon nemá slot na SD Kartu. Existují dvě verze s rozlišnou podporou pásem v telefonních sítích – LG-D820 určený pro Severní Ameriku a LG-D821 prodávaný ve zbytku světa.\n\nZa zmínku stojí nový senzor – krokoměr, který umožňuje snadno a přesně zaznamenávat zda uživatel jde, běží nebo jde po schodech. Na přední straně se pod displejem nachází vícebarevná notifikační LEDka.\n\nTelefon měl jako první Android ve verzi 4.4 KitKat (aktualizovatelný na verzi 4.4.4). Jak je u telefonů řady Nexus známo, tak i na tento telefon dorazí nejnovější aktualizace systému Android první. Nexus 5 má „čistý Android“, to znamená, že nemá žádné nadstavby od výrobce, které by případně zpomalovaly chod telefonu.\nTelefon má velice podobný design jako tablet Nexus 7 2013.\n"}
{"id": "982724", "url": "https://cs.wikipedia.org/wiki?curid=982724", "title": "FairList.cz", "text": "FairList.cz\n\nFairList.cz je česká internetová společnost, která si klade za cíl zlepšit informovanost na trhu s jazykovými kurzy. Vedle stránek FairList.cz provozuje také informační blog Jazykové.cz a pořádá konverzace v cizích jazycích zdarma v Brně a Ostravě. Portál FairList.cz pomáhá všem zájemcům s výběrem jazykové školy nebo lektora podle jimi zadaných požadavků.\n\nStránky FairList byly spuštěny 15. ledna 2014 společností FairList s.r.o. Tyto stránky vznikly rozšířením blogu Jazykové.cz o možnosti hodnotit, srovnávat a přímo se hlásit do jazykových kurzů. Blog byl spuštěn 14. dubna 2013.\n\nNa webu projektu se nachází vyhledávač jazykových kurzů, v němž lze z nabídky vybírat podle místa konání, jazyka, úrovně či typu kurzu, s hodnocením studentů a cenou za celý kurz či jednu lekci v délce 45 minut. Web obsahuje i hodnocení kvality jednotlivých škol a vyučujících na volné noze. Prostřednictvím webu je možné si vybraný kurz zarezervovat nebo jeho poskytovatele přímo kontaktovat.\n\nV letech 2013, 2014 a 2015 byl blog Jazykové.cz nominován mezi 100 nejlepších blogů o jazykovém vzdělání v soutěži O největšího jazykové nadšence vyhlášenou Jazykovým portálem bab.la a blogem Lexiophiles. V letech 2014 a 2015 se do \"Top 100\" ve své kategorii probojovala i Facebooková stránka projektu FairList.cz.\n"}
{"id": "982725", "url": "https://cs.wikipedia.org/wiki?curid=982725", "title": "Franz Beyer (politik)", "text": "Franz Beyer (politik)\n\nFranz Beyer (21. listopadu 1857 Linec – 9. srpna 1925 Linec) byl rakouský politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil národní školu, reálnou školu a vystudoval obchodní akademii. Působil jako obchodník. Angažoval se politice jako člen německých politických stran. V letech 1890–1919 byl členem obecní rady v Linci a v letech 1907–1913 zastával i funkci prvního náměstka starosty Lince.\n\nNa počátku 20. století se zapojil i do celostátní politiky. Krátce po volbách do Říšské rady roku 1911 získal v doplňovací volbě 28. října 1911 místo zesnulého poslance Reiningera mandát v Říšské radě (celostátní zákonodárný sbor) za obvod Horní Rakousy 1. Slib složil 6. listopadu 1911. Usedl do poslanecké frakce Německý národní svaz, do které se sloučily německé konzervativně-liberální a nacionální politické proudy. Ve vídeňském parlamentu setrval až do zániku monarchie. K roku 1911 se profesně uvádí jako náměstek starosty a obchodník.\n\nV letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\"), nyní za Německou nacionální stranu (DnP).\n"}
{"id": "982726", "url": "https://cs.wikipedia.org/wiki?curid=982726", "title": "Szabadcsapatok", "text": "Szabadcsapatok\n\nSzabadcsapatok (někdy označované jako Szabadság csoport, česky \"„Svobodné oddíly“\", resp. \"„Osvobozovací oddíly“\"), byly maďarské polovojenské jednotky aktivní v letech 1938 a 1939, vytvořené za účelem destabilizace situace v československém pohraničí pomocí ozbrojených vpádů na území ČSR, sabotáže a diverze.\n\nJednotky byly zformovány na severu Maďarska v průběhu roku 1938 během politické krize v Československu. Podle zjištění československých úřadů byly jednotky zařazovány do skupin složených z přibližně 250–260 mužů. Šlo o dobrovolníky, většinou z řad inteligence. Před zařazením do skupiny byl každý zájemce lékařský prohlédnut, přičemž byli přijímáni jen zdraví a fyzicky zdatní muži. Vyzbrojeni byli puškami a kulomety, ke každé skupině byla přidělena také dvě děla.\n\nPrvní nasazení jednotek k ozbrojeným přepadům československého území proběhlo v říjnu 1938. Ve dnech 6. až 11. října se uskutečnila série přepadů v okresu Berehovo v Podkarpatské Rusi, při níž zahynuli dva českoslovenští občané. V noci z 13. na 14. října maďarští ozbrojenci přepadli železniční stanici v Královském Chlumci a zastřelili příslušníka finanční stráže. Jeden četník byl zabit a další tři raněni při střetu s ozbrojenci unikajícími do Polska při Seredném dne 22. října. Další útok na Podkarpatské Rusi se odehrál 27. října při Kosinu. 1. listopadu vpadlo na území ČSR při Kuzmicích 12 ozbrojených osob.\n\nPo vyhlášení arbitrážního rozsudku byly jednotky použity k vymáhání ustanovení arbitráže a na fyzické potlačování a zastrašování slovenského a rusínského obyvatelstva. Ozbrojenci Szabadcsapatok vyvíjeli škodlivou činnost až do rozpadu Československa a v březnu 1939 nerespektovali dohodnutou demarkační linii po Vídeňské arbitráži. Tyto akce měly totiž vyvolat dojem, že se obyvatelstvo Podkarpatské Rusi bouří proti československé vládě.\n\n\n"}
{"id": "982731", "url": "https://cs.wikipedia.org/wiki?curid=982731", "title": "Nádraží Kchun-ming", "text": "Nádraží Kchun-ming\n\nNádraží Kchun-ming ()\nje hlavní nádraží v Kchun-mingu, hlavním městě provincie Jün-nan v Čínské lidové republice. Je v provozu od roku 1966.\n\nVedou z něj tratě Kchun-ming – Šanghaj, Čcheng-tu – Kchun-ming, Nej-ťiang – Kchun-ming a Nan-ning – Kchun-ming.\n\nV roce 2014 na nádraží došlo 1. března k teroristickému útoku. Skupina útočníků ozbrojených noži napadla cestující. Zemřelo přes třicet osob (včetně několika útočníků zastřelených policií) a dalších více než sto bylo zraněno. Státní úřady oznámily, že šlo o islamistické extremisty ze Sin-ťiangu.\n"}
{"id": "982732", "url": "https://cs.wikipedia.org/wiki?curid=982732", "title": "Michael Brandl", "text": "Michael Brandl\n\nMichael Brandl (9. ledna 1854 Mitterlobming – 9. února 1928 Mitterlobming) byl rakouský politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil jednotřídní národní školu. Působil jako rolník v Mitterlobmingu. Angažoval se politice jako člen německých politických stran. Byl členem obecní rady a obecního výboru v Mitterlobmingu, zasedal v místní školní radě. Od roku 1902 byl poslancem Štýrského zemského sněmu.\n\nNa počátku 20. století se zapojil i do celostátní politiky. Ve volbách do Říšské rady roku 1911 získal mandát v Říšské radě (celostátní zákonodárný sbor) za obvod Štýrsko 15. Usedl do poslanecké frakce Německý národní svaz, do které se sloučily německé konzervativně-liberální a nacionální politické proudy. Ve vídeňském parlamentu setrval až do zániku monarchie. K roku 1911 se profesně uvádí jako zemský poslanec a rolník.\n\nV letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\"), nyní za Německou nacionální stranu (DnP).\n"}
{"id": "982733", "url": "https://cs.wikipedia.org/wiki?curid=982733", "title": "August Denk", "text": "August Denk\n\nAugust Denk (5. listopadu 1852 Vídeň – 2. července 1926 Vídeň) byl rakouský politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil národní školu a vyšší reálnou školu. Působil jako továrník a komerční rada. Angažoval se politice jako člen německých politických stran. Byl korespondenčním členem dolnorakouské obchodní a živnostenské komory.\n\nNa počátku 20. století se zapojil i do celostátní politiky. Ve volbách do Říšské rady roku 1911 získal mandát v Říšské radě (celostátní zákonodárný sbor) za obvod Dolní Rakousy 14. Usedl do poslanecké frakce Německý národní svaz, do které se sloučily německé konzervativně-liberální a nacionální politické proudy. Ve vídeňském parlamentu setrval až do zániku monarchie. K roku 1911 se profesně uvádí jako komerční rada a továrník.\n\nV letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\"), nyní za Německou nacionální stranu (DnP).\n"}
{"id": "982743", "url": "https://cs.wikipedia.org/wiki?curid=982743", "title": "Franz Dinghofer", "text": "Franz Dinghofer\n\nFranz Dinghofer (6. dubna 1873 Ottensheim – 12. ledna 1956 Vídeň) byl rakouský právník a politik, na počátku 20. století starosta Lince a poslanec Říšské rady, v poválečném období poslanec rakouské Národní rady, ministr spravedlnosti Rakouska a rakouský vicekancléř, později i prezident Nejvyššího soudního dvora Rakouska.\n\nVychodil národní školu a gymnázium. Absolvoval univerzitu ve Štýrském Hradci, kde promoval roku 1897. Působil jako soudce v Linci, Urfahru a Vídni. Angažoval se politice jako člen německých politických stran. V letech 1901–1918 byl členem obecní rady v Linci. V letech 1905–1907 byl náměstkem starosty a pak v období let 1907–1918 starostou Lince. V letech 1914–1918 byl též poslancem Hornorakouského zemského sněmu. Zakládal spolek \"Deutscher Volksbund\". Byl členem německo-rakouského alpského spolku.\n\nNa počátku 20. století se zapojil i do celostátní politiky. Ve volbách do Říšské rady roku 1911 získal mandát v Říšské radě (celostátní zákonodárný sbor) za obvod Horní Rakousy 2. Usedl do poslanecké frakce Německý národní svaz, do které se sloučily německé konzervativně-liberální a nacionální politické proudy. Ve vídeňském parlamentu setrval až do zániku monarchie. K roku 1911 se profesně uvádí jako starosta.\n\nV letech 1918–1919 zasedal jako poslanec a jeden ze tří společných předsedů Provizorního národního shromáždění Německého Rakouska (\"Provisorische Nationalversammlung\"), nyní za Německou nacionální stranu (DnP), od roku 1920 za Velkoněmeckou nacionální stranu (GdP). Od 4. března 1919 do 9. listopadu 1920 byl poslancem Ústavodárného národního shromáždění Rakouska, přičemž od 12. března 1919 byl místopředsedou tohoto zákonodárného sboru (oficiálně \"třetí prezident\"). Od 10. listopadu 1920 až do 6. listopadu 1928 zasedal coby poslanec rakouské Národní rady (do 20. října 1926 vykonával též funkci místopředsedy rakouské Národní rady). Jeho kariéra vyvrcholila v 2. polovině 20. let. Od 20. října 1926 do 19. května 1927 byl rakouským vicekancléřem a od 20. října 1926 do 4. července 1928 ministrem spravedlnosti Rakouska (ovšem až do 31. srpna 1927 pouze coby osoba pověřená vedením tohoto rezortu, teprve poté jako řádný ministr).\n\nZastával i významné posty v rakouském soudnictví. V roce 1924 se stal předsedou rady vrchního zemského soudu ve Vídni a v letech 1928–1938 byl prezidentem Nejvyššího soudního dvora Rakouska.\n"}
{"id": "982744", "url": "https://cs.wikipedia.org/wiki?curid=982744", "title": "Jozef Zlatňanský", "text": "Jozef Zlatňanský\n\nJozef Zlatňanský (13. března 1927, Topoľčianky, Československo – 11. února 2017, Nitra, Slovensko) byl slovenský římskokatolický emeritní biskup, který dlouhá léta působil na různých pozicích v Kongregaci pro nauku víry ve Vatikánu.\n\nSvá teologické studia začal v Bratislavě na bohoslovecké fakultě v letech 1946–1947. Ve studiu pokračoval následně v Římě na Lateránské univerzitě. Za kněze byl vysvěcen 22. prosince 1951 v Římě. V roce 1959 získal na Papežské gregoriánské univerzitě licenciát v sociálních vědách.\n\nV letech 1961–1963 byl profesorem filozofie na kněžském semináři v Catanzaro. Od roku 1964 do roku 1966 pracoval na sekretariátu komise II. Vatikánského koncilu. Od roku 1966 pracoval v Kongregaci pro nauku víry, do roku 1975 jako asistent, v letech 1975–1984 jako ředitel sekce pro věrouku. Dne 6. prosince 1984 ho papež Jan Pavel II. jmenoval za subsekretáře Kongregace pro nauku víry. V letech 1990–1994 byl členem Papežského výboru pro eucharistické kongresy.\n\n11. června 1997 ho Jan Pavel II. jmenoval titulárním biskupem Montefiascone. Biskupské svěcení přijal 20. července téhož roku v Topoľčiankach z rukou Kardinála Jozefa Tomka. Spolusvětiteli byli kardinál Tarcisio Bertone a Trnavsko-bratislavský arcibiskup Ján Sokol. Současně se jmenováním za arcibiskupa byl jmenován sekretářem interdikastriální Komise pro východní Evropu. Zlatňanského rezignaci z důvodu dosažení kanonického věku přijal papež Jan Pavel II. 8. června 2004.\n\n"}
{"id": "982748", "url": "https://cs.wikipedia.org/wiki?curid=982748", "title": "Eduard Nécsey", "text": "Eduard Nécsey\n\nEduard Nécsey (9. února 1892, Oslany – 19. června 1968, Nitra) byl slovenský církevní hodnostář, nitranský sídelní biskup a titulární arcibiskup.\n\nKněžské svěcení přijal v roce 1915. Byl poté mj. spirituálem a profesorem v kněžském semináři v Nitře, působil také jako tajemník arcibiskupa Kmeťka a ředitel biskupského úřadu v Nitře. Pracoval také na církevním soudě. Pomocným nitranským biskupem byl jmenován v roce 1943. Apoštolským administrátorem nitranské diecéze se stal po smrti svého předchůdce biskupa Kmeťka, v roce 1949. Snažil se cestou vyjednávání se státními orgány zachránit dosavadní práva katolické církve. Byl izolovaný v domácím vězení, sledovaný státním zmocněncem, který mu kontroloval poštu, v jeho pracovně bylo nalezeno odposlouchávací zařízení.\nPři pouti k Matce Boží v neděli 19. srpna 1951 v Nitře na Kalvárii poutníkům oznámil „radostnou církevní událost, že totiž dne 1. listopadu 1950 bylo církví slavnostně a oficiálně vyhlášeno dogma, že Panna Maria byla po smrti slavnostně i s tělem vzata do nebe“.\n\nZúčastnil se, jako jeden z mála československých biskupů, části jednání Druhého vatikánského koncilu.\n\n"}
{"id": "982760", "url": "https://cs.wikipedia.org/wiki?curid=982760", "title": "František Havlíček (fotbalista)", "text": "František Havlíček (fotbalista)\n\nFrantišek Havlíček (* 1919) je bývalý český fotbalista, záložník a útočník.\n\nV československé lize hrál za Bohemians. Nastoupil ve 147 ligových utkáních a dal 9 gólú. Finalista Českého poháru 1942.\n\n"}
{"id": "982765", "url": "https://cs.wikipedia.org/wiki?curid=982765", "title": "Ducati 916", "text": "Ducati 916\n\nDucati 916 je motocykl kategorie superbike, vyvinutý firmou Ducati, vyráběný v letech 1994–1998. Tento motocykl je historicky nejúspěšnějším motocyklem světového šampionátu produkčních sportovních motocyklů Mistrovství světa superbiků. Předchůdcem byl typ Ducati 888, nástupcem se stal model Ducati 996.\n\nPohonnou jednotkou je pro Ducati typický dvouválec s osami válců svírajícími úhel 90 stupňů a objemem 916 cm³ (vrtání x zdvih je 94×66 mm), který má čtyři ventily na válec a desmodromický rozvod.\n\n\n"}
{"id": "982767", "url": "https://cs.wikipedia.org/wiki?curid=982767", "title": "Greg Edmonson", "text": "Greg Edmonson\n\nGreg Edmonson (* Tulsa, Oklahoma) je americký hudební skladatel, který se věnuje hudbě pro televizi a film.\n\nVyrůstal v Dallasu, kde v mládí hrál také na kytaru. Na University of North Texas College of Music studoval jazzovou kompozici, později působil jako studiový hudebník. Na některých televizních dílech spolupracoval se skladatelem Mikem Postem.\n\nSložil hudbu např. pro film \"Skyrunners\", podílel se na seriálech \"Cop Rock\", \"Tatík Hill a spol.\" a \"Firefly\". Hudbu napsal také pro videohry \"\", \"\" a \"\", přičemž za druhý díl \"Uncharted\" získal několik ocenění, včetně dvou cen BAFTA.\n\n"}
{"id": "982768", "url": "https://cs.wikipedia.org/wiki?curid=982768", "title": "Jozef Hollý", "text": "Jozef Hollý\n\nJozef Hollý (* 8. července 1950) je bývalý slovenský fotbalista, obránce a záložník. Po skončení aktivní kariéry působí jako vedoucí mužstva Trenčína.\n\nV československé lize hrál za Jednotu Trenčín. Nastoupil ve 113 ligových utkáních a dal 6 gólů. V nižších soutěžích hrál za Gumárne Púchov. Vítěz Slovenského a finalista Československého poháru 1978.\n\n\n"}
{"id": "982771", "url": "https://cs.wikipedia.org/wiki?curid=982771", "title": "Římskokatolická farnost Jemnice", "text": "Římskokatolická farnost Jemnice\n\nŘímskokatolická farnost Jemnice je územní společenství římských katolíků s farním kostelem svatého Stanislava v děkanátu Moravské Budějovice.\nDěkanství telčské se začalo po roce 1668 postupně drobit a na jeho rozsáhlém území nebo v jeho sousedství vznikaly nové děkanáty, ke kterým byly z děkanství telčského přiřazovány farnosti: roku 1670 děkanství jaroměřické, roku 1671 děkanství slavonické (roku 1789 přeloženo do Dačic), roku 1690 děkanství měřínské, kolem roku 1700 děkanství blížkovické (roku 1735 přeloženo do Jevišovic), roku 1730 děkanství želetavské, roku 1755 děkanství jihlavské, roku 1770 děkanství jemnické, roku 1778 děkanství vranovské. Pod děkanství jemnické spadaly v roce 1865 farnosti: Jemnice, Staré Hobzí, Velký Újezd, Budkov, Budeč, Dešná, Vratěnín, Kdousov, Lubnice, Krasonice, Nové Sady, Horní Slatina, Rancířov.\n\nKrálovské město Jemnice bylo založena v první polovině 13. století. Původním farním kostelem byl (až do roku 1658) dnešní hřbitovní kostel svatého Jakuba Většího, poté se stal farním kostel svatého Stanislava (původní gotická hradní kaple z 4. čtvrtiny 14. století, upravená na konci 16. století a později také v první polovině 18. století. Nynější podobu kostel získal přestavbou z roku 1846.\n\nV roce v 1865 sestávala jemnická farnost z fary v Jemnici a kostela svatého Stanislava, z farního kostela sv. Víta, filiálního a pohřebního kostelem sv. Jakuba v Podolí, zámecké kaple Zasnoubení Panny Marie (Schloß-Capelle Mariä Vermählung), kaple sv. Jana Nepomuckého v Pálovicích, kaple sv. Floriana v Ostojkovicích a kaple sv. Václava v Třeběticích, dále pak z města Jemnice s křesťanskou a židovskou školou s 1 265 katolíky a 305 židy, Podolí s 1 097 katolíky, obce Pálovice se školou a 242 katolíky, Louky s 168 katolíky, Ostojkovice se školou a 228 katolíky, Třebětice se školou a 287 katolíky, Jindřichova dvora (Vráč, Heinrichshof) se 7 katolíky, Bažantnice (Fasangarten) s 10 katolíky, hostince Vlašinka (Wlaschinka-Wirthshaus) s 21 katolíky a dvora Tejnice (Teinizerhof) se 14 katolíky.\n\nOd 1. července 1999 je zde farářem Mons. Mgr. Josef Brychta.\n\nDnem vzájemných modliteb farností za bohoslovce a bohoslovců za farnosti brněnské diecéze je 28. června. Adorační den připadá na 23. ledna.\n\nPři významných bohoslužbách, slavnostech a při koncertech duchovní hudby v Jemnici a blízkém okolí smíšený pěvecký sbor. Počet členů sboru je v současné době 30 (12 sopránů, 10 altů, 4 tenory a 4 basy). Výuka náboženství probíhá na faře, navazuje na poslední vyučovací hodinu ve škole.\n\nVe farnosti se pravidelně koná tříkrálová sbírka. V roce 2016 se při sbírce vybralo v Jemnici 83 677 korun. V roce 2017 činil výtěžek sbírky v Jemnici 72 849 korun.\n\n"}
{"id": "982776", "url": "https://cs.wikipedia.org/wiki?curid=982776", "title": "Olga Gyarmatiová", "text": "Olga Gyarmatiová\n\nOlga Gyarmati (5. října 1924, Debrecín − 27. října 2013) byla maďarská atletka, olympijská vítězka ve skoku do dálky.\n\nStala se první olympijskou vítězkou ve skoku do dálky. Na olympiádě v Londýně v roce 1948 získala zlatou medaili výkonem 5,695 m. Na dalších olympiádách obsadila v soutěži dálkařek 10. (1952), resp. 11. (1956) místo. V roce 1956 spolu s manželem emigrovala.\n"}
{"id": "982777", "url": "https://cs.wikipedia.org/wiki?curid=982777", "title": "Yvette Williamsová", "text": "Yvette Williamsová\n\nYvette Williamsová, později Corlettová (25. dubna 1929, Dunedin – 13. dubna 2019) byla novozélandská atletka – běžkyně na 80 metrů překážek, koulařka, oštěpařka, diskařka, ale především skokanka do dálky: olympijská vítězka ve skoku do dálky, historicky první žena z Nového Zélandu, která se dokázala stát olympijskou vítězkou. Je nositelkou Řádu Britského impéria (MBE, 1953). Závodila za klub Otago, fungující v Dunedinu při nejstarší novozélandské univerzitě. V době své aktivní dráhy se věnovala rovněž basketbalu.\n\nYvette Williamsová vstoupila na novozélandskou atletickou scénu již jako juniorka v letech 1947-1948 a první mezinárodní úspěch jí přinesly první poválečné hry Commonwealthu, pořádané doma na Novém Zélandu, v Aucklandu v roce 1950. Williamsová získala zlatou medaili ve skoku do dálky (5,90m) a stříbrnou medaili v oštěpu (37,96 m). Vrh koulí, další z jejích oblíbených a poměrně úspěšných disciplín, tehdy ještě do pořadu her nebyl zařazen.\n\nNa své první (a zároveň poslední) olympiádě, v Helsinkách v roce 1952, startovala Yvette Williamsová ve třech disciplínách: nejdříve v hodu diskem (20. července), potom ve skoku do dálky (23. července) a nakonec ve vrhu koulí (26. července).\n\nV disku obsadila 10. místo (40,48m, v kvalifikaci hodila 41,32 m).\n\nJejí hlavní disciplínou byl ovšem skok do dálky. Novozélandský rekord 6,14 m, vytvořený v březnu 1952, z ní dělal největší favoritku, vyrovnanou soupeřkou jí ovšem měla být sovětská dálkařka Alexandra Čudinová (před hrami 6,05 m) a obhájkyně olympijského titulu, Maďarka Olga Gyarmatiová. V helsinské kvalifikaci skočila Williamsová 6,16 m – byl to nový národní rekord a bezpečný postup do finále. Finálový boj však Novozélanďanka zahájila velmi špatně: první dva pokusy přešlápla a pro postup do užšího finále jí zbýval už jen jediný skok. A probojovat se do užšího finále bylo tehdy obtížnější nežli nyní - postupovalo jen šest nejlepších, oproti dnešním osmi. Čudinová byla naopak s náskokem v čele (6,14 m). Ve třetím, zajišťovacím skoku však Williamsová přistála na 5,90 m - což ji vyneslo na průběžnou čtvrtou pozici – a mohla pokračovat v soutěži. Hned v dalším, čtvrtém pokusu předvedla skok dlouhý 6,24 m. Byl to další olympijský rekord, vedení v soutěži, nejdelší skok v ženské dálce od konce druhé světové války, pouhý 1 centimetr za světovým rekordem, který v roce 1943 vytvořila nizozemská atletka Fanny Blankers-Koenová. V posledních dvou pokusech, ve kterých Williamsová skočila 6,11 a 5,99 m, ji už žádná soupeřka nedokázala překonat.\n\nTřetí start na helsinské olympiádě absolvovala Yvette Wiliamsová ve vrhu koulí. Výkonem 13,35 m obsadila 6. místo a vytvořila jím nový novozélandský rekord a rekord Commonwealthu.\n\nNecelé dva roky po olympijských hrách v Helsinkách, 20. 2. 1954, vytvořila v novozélandském Gisborne nový světový rekord ve skoku do dálky - 6,28 m, který na podzim téhož roku vyrovnala a 18. 11. 1955 v Tbilisi výkonem 6,31 m překonala sovětská dálkařka Galina Vinogradovová. Jako rekord Commonwealthu vydržel tento výkon až do olympijských her 1960 v Římě, kdy ho skokem dlouhým 6,33 m překonala v kvalifikaci 20letá britská dálkařka Mary Bignalová, proslavená později po jménem Mary Randová. Rekord byl IAAF ratifikován jako 6,28 m, přesto se však v některých materiálech objevuje hodnota 6,29 m - na Novém Zélandu byl totiž tento výkon změřen ve stopách a palcích, které byly tehdy v anglosaských zemích na rozdíl od metrických měr používány oficiálně, a výkon Williamsové (7 stop a dva a půl palce) činil při přesném přepočtu 628,65 centimetrů. Jeho matematickým zaokrouhlením směrem nahoru vznikl občas uváděný údaj 6,29 m.\n\nVe stejném roce, ve kterém vytvořila světový rekord ve skoku do dálky, triumfovala Williamsová na svých druhých hrách Commonwealthu, které v červenci a srpnu 1954 hostil kanadský Vancouver. Startovala tu dokonce ve čtyřech individuálních disciplínách. Nejdříve vyhrála v novém rekordu Commonwealthu (13,96 m) vrh koulí. Potom byla šestá v běhu na 80 metrů překážek (11,4 sekundy s větrem v zádech, v rozběhu rovněž s větrem 11,3) a 7. srpna 1954 vybojovala dokonce dvě zlaté medaile během jediného dne: vyhrála hod diskem (45,01 m) a skok do dálky (6,08 m).\n\nPo roce 1954 už Williamsová závodila jen rekreačně. Vdala se za novozélandského reprezentanta v basketbalu a softbalu Buddyho Corletta, se kterým měla čtyři děti. Sportovní kariéru ukončila v roce 1956 a celý život zůstala věrná životu na Novém Zélandu, kde se věnovala pedagogické práci v oblasti sportu.\n\nV novozélandském Dunedinu je po ní pojmenována vesnička poskytující služby a bydlení seniorům (Yvette Williams Retirement Village).\n\n\n\n\n\n\n\n\n\n5,90 m Auckland, 11.2.1950\n\n6,08 m 13.1.1951\n\n6,13 m Melbourne, 21.1.1951\n\n6,14 m Baclutha, 15.3.1952\n\n6,16 m Helsinky, 23.7.1952 (olympijský rekord)\n\n6,24 m Helsinky, 23.7.1952 (olympijský rekord)\n\n6,28 m Gisborne, 20.2.1954 (světový rekord)\n\n13,35 m Helsinky, 26.7.1952\n\n13,96 m Vancouver, 31.7.1954\n\n46,18 m Gisborne, 9.1.1954\n\n47,85 m Gisborne, 20.2.1954\n\n6,24 Yvette Williamsová (Nový Zéland), 1929, 1, Helsinky 23.7.1952\n\n6,14 Alexandra Čudinová (SSSR), 1923, 2, Helsinky 23.7.1952\n\n6,05 Francina Blankers-Koenová (Nizozemsko), 1918, 1, Amstrodam 17.8.1952\n\n6,02 Kathleen Russelová (Jamajka), 1927, 1, Kingston 30.5.1952\n\n5,98 Valentina Litujevová (SSSR), 1930, 1, Leningrad 24.8.1952\n\n5,96 Olga Gyarmatiová (Maďarsko), 1924, 2, Kyjev 11.6.1952\n\n5,96 Ljudmila Curevičová (SSSR), 3, Kyjev 11.6.1952\n\n5,94 Irmgard Schmelzerová (SRN), 1921, 1, Kassel 10.8.1952\n\n5,93 Verna Johnstonová (Austrálie), 1930, 1, Belfast 25.6.1952\n\n5,93 Anneliese Seonbuchnerová (SRN), 1929, -, Mnichov 5.10.1952\n\n6,25 Francina Blankers-Koenová (Nizozemsko), 1918, 1, Leiden 19.9.1943\n\n6,24 Yvette Williamsová (Nový Zéland), 1929, 1, Helsinky 23.7.1952\n\n6.21 Elfriede Brunemannová-von Nitzschová (Německo), 1920, 1, Hannover 4.9.1949\n\n6,14 Alexandra Čudinová (SSSR), 1923, 2, Helsinky 23.7.1952\n\n6,125 Stanislawa Walasiewiczová (Polsko), 1911, Cleveland 18.6.1939\n\n6,12 Christel Schulzová (Německo), 1921, 1, Berlín 3007 1939\n\n6,07 Erika Junghannsová (Německo), 1919, 1, Weissenfels 2.10.1938\n\n6,07 Rie Janaučiová (Japonsko), 1922, 1, Sakai 31.8.1947\n\n6,05 Kijoko Sugimuraová (Japonsko), 1929, 1, Niigata 6.8.1951\n\n6,02 Kathleen Russelová (Jamajka), 1927, 1, Kingston 30.5.1952\n\n1948 --- 5,45 m (53=)\n\n1949 --- 5,77 m (9)\n\n1950 --- 5,90 m (3=)\n\n1951 --- 6,137 m (1)\n\n1952 --- 6,24 m (1) - s nedovolenou podporou větru 6,293\n\n1953 --- 5,943 m (5)\n\n1954 --- 6.286 m (1)\n\n1949 --- 12,0 (28=)\n\n1954 --- 11,5 (29=) - s nedovolenou podporou větru 11,3\n\n1952 --- 13,35 m (18)\n\n1953 --- 13,535 m (19)\n\n1954 --- 13,96 m (15=)\n\n1951 --- 40,94 m (36)\n\n1952 --- 41,32 m (50=)\n\n1953 --- 44,94 m (13=)\n\n1954 --- 47,85 m (6)\n\n1950 --- 37,96 m (85)\n\n1952 --- 3569 bodů (3)\n\n1951 --- 48,4/4x110 yardů tým Otago s Williamsovou na druhém úseku (5=)\n\n"}
{"id": "982778", "url": "https://cs.wikipedia.org/wiki?curid=982778", "title": "Naučná stezka Věstonická nádrž", "text": "Naučná stezka Věstonická nádrž\n\nNaučná stezka Věstonická nádrž je naučná stezka, která vede okolo prostřední z Novomlýnských nádrží, zvané také Věstonická. Otevřena byla 10. května 2008, její celková délka je cca 11 km a nachází se na ní 6 zastavení.\n\nNaučná stezka začíná na okraji Pasohlávek, nedaleko autokempu Merkur, při hrázi s horní Novomlýnskou nádrží, zv. Mušovská. Odtud pokračuje spolu s modrou turistickou značkou k rozcestí \"Řeka Jihlava\", přičemž cestou se po levé straně nacházejí PP Betlém a PP Dolní mušovský luh. Na rozcestí se spolu s modrou značkou stáčí doprava a postupně po mostech překonává Jihlavu, Šatavu a Svratku, po jejímž překročení se stáčí doprava k nádrži až k okraji PR Věstonická nádrž. Tam se stáčí doleva a po proudu Staré Svratky míří až k jejímu vyústění do nádrže, kde se připojuje na žlutou turistickou značku. Spolu se žlutou značkou pokračuje podél nádrže až k hrázi se Strachotínským rybníkem a po této hrázi na silnici II/420 na okraji Strachotína. Po silnici, která se nachází na hrázi mezi prostřední a dolní Novomlýnskou nádrží (zv. také Novomlýnská), se dostává na druhou stranu vodní nádrže, kde po chvíli silnici opouští a nedaleko místo hradiště Vysoká zahrada přechází na asfaltovou silničku, vedoucí mezi nádrží a Starou Dyjí. Po silničce pokračuje podél nádrže až k silnici I/52, kde končí.\n\n\n"}
{"id": "982779", "url": "https://cs.wikipedia.org/wiki?curid=982779", "title": "Isaac Merritt Singer", "text": "Isaac Merritt Singer\n\nIsaac Merritt Singer (27. října 1811, Pittstown – 23. července 1875, Paignton) byl americký vynálezce a podnikatel.\n\nZdokonalil šicí stroj (patent získal roku 1851), a to způsobem, který umožnil jeho snadné domácí užívání a proměnu ve spotřební zboží. Zjednodušil člunkový stroj, opatřil ho patkou, napínáním niti a pedálem. Za účelem prodeje své verze šicího stroje založil firmu Singer (dnes nese název Singer Corporation), která brzy opanovala trh se šicími stroji a pojem „singrovka“ se stal takřka synonymem domácího šicího stroje. Významně k tomu přispěly Singerovy obchodní techniky, především v té době neobvyklý prodej na splátky, který umožnil nákup stroje chudším ženám a způsobil revoluci jak v životním stylu nižších vrstev, tak v obchodních praktikách, neboť splátkový prodej spotřebního zboží brzy zahrnul do spotřebního životního stylu i dělnické vrstvy. K úspěchu mu přispěla i první cena ze světové výstavy v Paříži 1855. Singer byl původně hercem a svůj první patent (vrtačku kamene) prodal, jen aby se mohl vrátit k herectví. Úspěch patentu na novou verzi šicího stroje ho však přiměl plně se věnovat obchodu.\n\nNarodil se v rodině německo-židovského emigranta ze Saska Reisingera. V 10 letech nastoupil jako učeň do dílny svého bratra. Po vyučení si několik let přivydělával jako herec pod uměleckým jménem Merritt. Jeho druhá manželka ho obvinila z bigamie, byl vzat do vazby a propuštěn na kauci. Se třetí ženou se odstěhoval do Evropy, kde se ještě dvakrát oženil. Žil v Paříži a Londýně, kde zakládal fabriky na výrobu šicích strojů. Pobočku měl i v Brazílii a jeho firma I.M.Singer&Co. se stala jednou z prvních nadnárodních společností a funguje se zastoupením ve 150 státech světa. V Paigntonu (hrabství Devon, Anglie), kde si nechal postavit honosný dům s více jak stovkou pokojů, ve věku 63 let zemřel a je pohřben v nedalekém Torquay.\n\n\n"}
{"id": "982780", "url": "https://cs.wikipedia.org/wiki?curid=982780", "title": "Anton Emanuel Schönbach", "text": "Anton Emanuel Schönbach\n\nAnton Emanuel Schönbach (29. května 1848, Rumburk, Rakouské císařství – 25. srpna 1911, Schruns, Rakousko-Uhersko) byl rakouský germanista, kulturolog a literární vědec.\n\nAnton Emanuel Schönbach se narodil 29. května 1848 v severočeském Rumburku jako syn odborníka na telegrafii Josefa Schönbacha. Základní vzdělání absolvoval v Rumburku, potom se rodina přestěhovala do Vídně, kde Schönbach v roce 1867 odmaturoval na piaristickém gymnáziu. Po té studoval na Vídeňské univerzitě, kde promoval v roce 1871. Jeho habilitace pojednávala o veršované próze svaté Cecílie, nástupní řeč pak o vývoji legendy o Svatém grálu. V roce 1873 se stal Schönbach mimořádným profesorem na univerzitě ve Štýrském Hradci, v roce 1876 již profesorem řádným. Vypracoval zde mj. stanovy pro první seminář německé filologie v Rakousku-Uhersku. Od roku 1895 byl Schönbach korespondující (od roku 1903 řádný) člen Rakouské akademie věd. Korespondenčním členem Královské pruské akademie věd se stal v roce 1906. Patřil rovněž mezi prvních čtyřicet členů Společnosti pro podporu německé vědy, umění a literatury v Čechách. Konečně v roce 1903 byl jmenován dvorním radou. Anton Emanuel Schönbach zemřel v roce 1911 během svého dlouholetého pobytu na Vorarlbersku, kde se zasloužil o založení ochranného spolku pro údolí Montafon, jakési malé rakouské Švýcarsko. Pohřben byl ve Štýrském Hradci. V roce 1932 po něm byla pojmenována ulice (\"Schönbachgasse\") ve vídeňském okrsku Hietzing.\n\nSchönabach vydával především německou duchovní poezii a prózu, přičemž nejvíce se zajímal o středověké minnesengry. Publikoval také práce o německých pramenech k církevním dějinám. Byl spoluvydavatelem odborného časopisu \"Grazer Studien zur deutschen Philologie\" (1895–1900) a vydavatelem \"Altdeutschen Predigten\" (1886–1891) a \"Mittheilungen aus altdeutschen Handschriften \"(1878–1908).\n\n\n"}
{"id": "982781", "url": "https://cs.wikipedia.org/wiki?curid=982781", "title": "Prehistorická kůlová obydlí v Alpách", "text": "Prehistorická kůlová obydlí v Alpách\n\nPrehistorická kůlová obydlí v Alpách jsou součástí Světového dědictví UNESCO. Soubor tvoří 111 lokalit, kde archeologové našli pozůstatky dřevěných domů postavených na vysokých kůlech na ochranu před povodněmi. Tento typ architektury je rozšířen od Savojska po Slovinsko. Nejstarší stavby pocházejí ze 6. tisíciletí př. n. l., nejmladší byly obývány ještě v římské době. \n\nK zápisu památky do Světového dědictví došlo 10. září 2011 v Neuchâtelu. Lokality chráněné UNESCEM se nacházejí ve Švýcarsku (56 míst), Itálii (19), Německu (18), Francii (11), Rakousku (5) a Slovinsku (2). \n\n\n\n\n\n\n\n"}
{"id": "982782", "url": "https://cs.wikipedia.org/wiki?curid=982782", "title": "Josef Wolfgang Dobernig", "text": "Josef Wolfgang Dobernig\n\nJosef Wolfgang Dobernig, uváděn též jako \"Johann Wolfgang Dobernig\" (10. září 1862 Waitschach – 24. července 1918 Klagenfurt), byl rakouský politik, na konci 19. a počátku 20. století poslanec Říšské rady.\n\nVychodil gymnázium. V roce 1881 se stal redaktorem listu \"Triester Zeitung\". V období let 1886–1907 byl vlastníkem a redaktorem listu \"Freien Stimmen\" v Klagenfurtu. Byl předákem německých nacionálů (Německá lidová strana) v Korutanech a byl poslancem Korutanského zemského sněmu. Byl stoupencem antikatolického hnutí „Pryč od Říma“ (Los von Rom), později své názory zmírnil.\n\nNa konci 19. století se zapojil i do celostátní politiky. V doplňovacích volbách roku 1895 získal mandát v Říšské radě (celostátní zákonodárný sbor) za městskou kurii, obvod Klagenfurt. Nastoupil 22. října 1895 místo Victora Rainera-Harbacha. Mandát ve svém obvodu obhájil v řádných volbách do Říšské rady roku 1897 a volbách do Říšské rady roku 1901. Uspěl i ve volbách do Říšské rady roku 1907, konaných již podle všeobecného a rovného volebního práva, kdy byl zvolen v obvodu Korutany 1. Usedl do poslanecké frakce Německý národní svaz, do které se sloučily německé konzervativně-liberální a nacionální politické proudy. Mandát obhájil za týž obvod i ve volbách do Říšské rady roku 1911. Ve vídeňském parlamentu setrval až do své smrti v létě roku 1918. K roku 1911 se profesně uvádí jako zemský poslanec a spisovatel. Během světové války působil jako předseda Německého národního svazu.\n"}
{"id": "982784", "url": "https://cs.wikipedia.org/wiki?curid=982784", "title": "Hetman Sahajdačnyj", "text": "Hetman Sahajdačnyj\n\nHetman Sahajdačnyj (ukrajinsky \"\") je fregata třídy Burjewestnik ukrajinského námořnictva, ve kterém slouží jako jeho vlajková loď. Uvedena do služby byla v roce 1993 a jejím domovským přístavem je Sevastopol na Krymu.\n\nByla objednána před rozpadem Sovětského svazu, kýl byl položen 5. října 1990 v loděnici Zalyv v Kerči a na vodu byla spuštěna 29. března 1992. Původně měla sloužit pod jménem \"Kirov\" v pohraničním vojsku Sovětského svazu, ale 4. dubna 1993 na ní byla oficiálně vyvěšena vlajka námořnictva samostatné Ukrajiny a byla pojmenována po kozáckém veliteli Petru Sahajdačném.\n\nV roce 1994 se fregata účastnila spojenecké přehlídky při příležitosti 50. výročí vylodění v Normandii.\n\nV roce 1995 se účastnila loď výstavy IDEX-95 v Abú Dhabí.\n\nOd listopadu 2006 do listopadu 2007 podstoupila loď opravy a modernizaci v ukrajinském přístavu Nikolajev. Výše nákladů dosáhla 15 milionů hřiven.\n\nOd podzimu 2013 do ledna 2014 hlídkovala ve spolupráci s loďstvem Severoatlantické aliance v Adenském zálivu u Afrického rohu proti somálským pirátům.\n\nV době začátku Krymské krize koncem února 2014 se Hetman Sahajdačnyj nacházel u pobřeží Kréty ve Středozemním moři, kam se dostal kvůli účasti na mezinárodní spolupráci zaměřené proti pirátům. Ruský senátor Igor Morozov prohlásil 1. března 2014, že posádka lodi se přidala na stranu Ruska a vyvěsila ruskou vlajku. Krátce poté ale nezávislé organizace oznámily, že loď kotví na Krétě stále pod ukrajinskou vlajkou. Námořní důstojník Oleg Guk potvrdil 4. března, že loď zůstává ukrajinská a ruskou vlajku nikdy nevyvěsila.\n"}
{"id": "982786", "url": "https://cs.wikipedia.org/wiki?curid=982786", "title": "August Einspinner", "text": "August Einspinner\n\nAugust Einspinner (30. července 1870 Štýrský Hradec – 18. dubna 1927 Štýrský Hradec) byl rakouský politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil národní školu. Od roku 1898 působil jako zlatník v Štýrském Hradci. Předsedal svazu zlatníků ve tomto městě. Angažoval se v profesních organizacích a v politice jako člen německých politických stran. Od roku 1901 zasedal v obecní radě v Štýrském Hradci. Byl viceprezidentem obchodní a živnostenské komory ve Štýrském Hradci, členem živnostenské poradní komise a poradní komise pro podporu živností při ministerstvu obchodu, členem ústřední komise pro živnostenské školství a prezidentem Říšské řemelnické rady. Byl kurátorem zemského muzea Joanneum a Štýrského ústavu pro podporu živností. Od roku 1902 byl poslancem Štýrského zemského sněmu.\n\nNa počátku 20. století se zapojil i do celostátní politiky. Ve doplňovacích volbách roku 1906 získal mandát v Říšské radě (celostátní zákonodárný sbor) za městskou kurii, obvod Hartberg, Friedberg, Pöllau, Vorau, Feldbach atd. Složil slib 24. dubna 1906. Mandát ve svém obvodu obhájil v řádných volbách do Říšské rady roku 1907, konaných již podle všeobecného a rovného volebního práva, kdy byl zvolen za obvod Štýrsko 8. Mandát obhájil za týž obvod i ve volbách do Říšské rady roku 1911. Ve vídeňském parlamentu setrval až do zániku monarchie. K roku 1911 se profesně uvádí jako zemský poslanec a zlatník. V roce 1907 se zasadil o novelizaci rakouského živnostenského řádu.\n\nV roce 1906 je uváděn coby člen Německé lidové strany. Po volbách roku 1907 usedl do poslanecké frakce Německý národní svaz, do které se sloučily německé konzervativně-liberální a nacionální politické proudy.\n\nV letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\"), nyní za Německou nacionální stranu (DnP). Od roku 1921 byl vedoucím kanceláře veletrhů v Štýrském Hradci a v období let 1921–1924 zastával funkci prezidenta \"Svazu živnostenských svazů Rakouska\". Díky jeho iniciativě také vznikl Spolkový ústav pro strojírenství a elektrotechniku.\n"}
{"id": "982787", "url": "https://cs.wikipedia.org/wiki?curid=982787", "title": "Leopold Erb", "text": "Leopold Erb\n\nLeopold Erb (1. dubna 1861 Steyr – 22. listopadu 1946 Steyr) byl rakouský politik, na konci 19. a počátku 20. století poslanec Říšské rady, v poválečném období poslanec rakouské Národní rady.\n\nV letech 1866–1870 vychodil národní školu, pak v letech 1870–1877 reálnou školu. V období let 1877–1882 absolvoval techniku ve Vídni a v období let 1881–1882 ještě Vídeňskou univerzitu. Působil jako učitel na státní vyšší reálné škole ve Steyru. Publikoval četné knihy v oboru chemie a přírodních věd. Angažoval se v politice jako člen německých politických stran. Zasedal v obecní radě v Steyru a od roku 1896 byl poslancem Hornorakouského zemského sněmu.\n\nNa konci 19. století se zapojil i do celostátní politiky. V doplňovacích volbách roku 1896 získal mandát v Říšské radě (celostátní zákonodárný sbor) za městskou kurii, obvod Steyr, Kremsmünster atd. Nastoupil 15. února 1896 místo Augusta Edlbachera. Mandát obhájil v řádných volbách do Říšské rady roku 1897 (městská kurie, obvod Steyr, Sierning, Sierningshofen). Ve volbách do Říšské rady roku 1901 zvolen nebyl, ale poslancem se stal dodatečně po doplňovacích volbách roku 1902 (městská kurie, obvod Steyr, Kirchdorf). Nastoupil 16. října 1902 místo Johanna Redla. Uspěl i ve volbách do Říšské rady roku 1907, konaných již podle všeobecného a rovného volebního práva, kdy byl zvolen za obvod Horní Rakousy 4. Mandát obhájil za týž obvod i ve volbách do Říšské rady roku 1911. Ve vídeňském parlamentu setrval až do zániku monarchie. K roku 1911 se profesně uvádí jako profesor.\n\nRoku 1906 se uvádí jako člen Německé lidové strany. Po volbách roku 1907 usedl do poslanecké frakce Německý národní svaz, do které se sloučily německé konzervativně-liberální a nacionální politické proudy.\n\nV letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\"), nyní za Německou nacionální stranu (DnP).\n"}
{"id": "982788", "url": "https://cs.wikipedia.org/wiki?curid=982788", "title": "Autobusové nádraží Liberec", "text": "Autobusové nádraží Liberec\n\nAutobusové nádraží Liberec je centrální autobusové nádraží v statutárním městě Liberec. Nachází se blízko centrálního vlakového nádraží. Správu nádraží provozuje společnost Autobusové nádraží Liberec, s.r.o.\n\nSeznam dopravců vyjíždějících z nádraží:\n\n\n"}
{"id": "982789", "url": "https://cs.wikipedia.org/wiki?curid=982789", "title": "Dukana", "text": "Dukana\n\nDukana může být:\n\n"}
{"id": "982790", "url": "https://cs.wikipedia.org/wiki?curid=982790", "title": "Winston Elliott Scott", "text": "Winston Elliott Scott\n\nWinston Elliott Scott (* 6. srpna 1950 v Miami, stát Florida, USA) je americký námořní důstojník, pilot a kosmonaut. Ve vesmíru byl dvakrát.\n\nAbsolvoval střední školu Coral Gables High School na Floridě a pak pokračoval ve studiu na\nFlorida State University. To ukončil v roce 1972 a nastoupil k postgraduálnímu studiu na vojenské námořní akademii US Naval Academy. Ukončil jej v roce 1980.\n\nŽivil se řadu let jako pilot helikoptéry, po přeškolení létal s proudovými stroji.\nV roce 1992 nastoupil do výcvikového střediska budoucích kosmonautů NASA v Houstonu. V jednotce kosmonautů byl 7 let, pak z NASA odešel.\n\nNa oběžnou dráhu se v raketoplánech dostal dvakrát s funkcí letový specialista a strávil ve vesmíru 24 dní, 14 hodin a 35 minut. Třikrát vystoupil do volného vesmíru (EVA), strávil v něm 19 hodin a 35 minut. Byl 340. člověkem ve vesmíru.\n\n\n"}
{"id": "982791", "url": "https://cs.wikipedia.org/wiki?curid=982791", "title": "Eduard Erler", "text": "Eduard Erler\n\nEduard Erler (25. září 1861 Innsbruck – 1. ledna 1949 Innsbruck) byl rakouský politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil národní školu a gymnázium. Vystudoval Innsbruckou univerzitu. Působil jako advokát v Innsbrucku Angažoval se v politice jako člen německých politických stran. Byl náměstkem starosty Innsbrucku.\n\nNa počátku 20. století se zapojil i do celostátní politiky. Ve volbách do Říšské rady roku 1901 získal mandát v Říšské radě (celostátní zákonodárný sbor) za kurii městskou a obchodních a živnostenských komor, obvod Innsbruck, Hall, Rattenberg atd. Ve volbách do Říšské rady roku 1907 zvolen nebyl, ale parlamentu se vrátil již roku 1908 po doplňovací volbě místo poslance Josefa Holzhammera. Slib složil 26. listopadu 1908. Byl zvolen za obvod Horní Rakousy 4. Usedl do poslanecké frakce Německý národní svaz, do které se sloučily německé konzervativně-liberální a nacionální politické proudy. Mandát obhájil za týž obvod i ve volbách do Říšské rady roku 1911. Ve vídeňském parlamentu setrval až do zániku monarchie.\n\nV letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\"), nyní za Německou nacionální stranu (DnP).\n"}
{"id": "982792", "url": "https://cs.wikipedia.org/wiki?curid=982792", "title": "Dukana (sopka)", "text": "Dukana (sopka)\n\nDukana nebo Bulal je vulkanické pole, nacházející se na hranicích Keni a Etiopie. Je tvořeno více než padesáti struskovými kužely, s nimi přidruženými lávovými proudy a několika Maary.\n\nEtiopská část pole je mladší (holocén) než keňská (pleistocén). Největší maar \"Gof Dukana\" má průměr 1,8 km a jeho vyvrženiny obsahují horniny starších vyvřelin a metamorfitů.\n\n"}
{"id": "982795", "url": "https://cs.wikipedia.org/wiki?curid=982795", "title": "Dama Ali Terara", "text": "Dama Ali Terara\n\nDama Ali Terara (jiný přepis: Däma’ali Tärara nebo Dema’ali Terara; jiný název: Sira’äri Isatä Gämora; italské názvy: (Monte) Dama(i) Ali, Monte Dhamalil) je v současnosti neaktivní, rozlehlá štítová sopka, nacházející se na severozápadním břehu jezera Abbé ve východní Etiopii. Převládající horniny stavby vulkánu jsou bazalty, ale severní, západní a jižní svahy jsou pokryty řetězem ryolitových dómů a lávových proudů. Hlavní kráter sopky je obklopen prstencem satelitních kráterů, kopírujících stěny starší kaldery. Poslední erupce sopky byla zaznamenána v roce 1631, od té doby jsou aktivní pouze fumaroly a hydrotermální prameny, soustředěné v okolí kráteru.\n\n"}
{"id": "982798", "url": "https://cs.wikipedia.org/wiki?curid=982798", "title": "Autobusové nádraží Česká Lípa", "text": "Autobusové nádraží Česká Lípa\n\nAutobusové nádraží Česká Lípa je centrální autobusové nádraží ve městě Česká Lípa. Je situováno blízko vlakového hlavního nádraží. Vlastníkem a provozovatelem je ČSAD Česká Lípa a. s.\n\nNa ploše autobusového nádraží jsou tři nástupištní ostrůvky pro nástupní stání jsou v současné době využity pouze tři z nich, označené písmeny A, B a C, přičemž na nástupištích A a B je umístěno po 4 odjezdových stáních a na nástupišti C tři odjezdová stání. Výstupní část je tvořena hranou na obvodu plochy autobusového nádraží a souběžně s ní dvěma ostrovními nástupišti pro výstup. Odjezdová hala je umístěna při výjezdu z autobusového nádraží.\n\nAutobusové nádraží Česká Lípa, Konopeova 2723, uvádí společnost ČSAD Česká Lípa a.s. se sídlem v Praze na Barrandově jako sídlo své jediné provozovny.\n\nZačátkem roku 2014 se objevily spekulace, že zhruba dvě stě metrů severně od současného hlavního nádraží má být postaven nový terminál pro autobusovou i železniční dopravu. Předseda občanského sdružení Dopravní klub Česká Lípa Miroslav Růta tvrdí, že podle informací, které získal na setkání s politiky, údajně výběrové řízení Libereckého kraje na provozování autobusové dopravy na Českolipsku vyhraje ČSAD Vsetín, a existuje obava, že by stávající dopravce, který je zároveň vlastníkem autobusového nádraží, nepouštěl nového dopravce na své autobusové nádraží, podobně jako k tomu docházelo ze strany Dopravního podniku Ústeckého kraje (vlastnicky spřízněného s ČSAD Česká Lípa a. s.) v rámci krize autobusové dopravy v Ústeckém kraji. Starostka České Lípy Hana Moudrá však souvislost záměru výstavby nového terminálu s krajským výběrovým řízením na dopravce popřela. Ředitel ČSAD Česká Lípa David Mahdal uvedl, že s novým dopravcem žádnou válku vést nechce, a že nový dopravce se musí dohodnout na úhradě za jeho využívání. Projekt terminálu vlak/bus je však veden zatím jen jako náhradní projekt pro případ, že by některý jiný projekt nevyčerpal dotace z operačního programu Doprava.\n\n\n"}
{"id": "982799", "url": "https://cs.wikipedia.org/wiki?curid=982799", "title": "East Zway", "text": "East Zway\n\nEast Zway je anglický název větší oblasti struskových kuželů a lávových kuželů, nacházející se na jižním a východním břehu jezera Ziwaj Hájka (angl. Zway) v Etiopii, přičemž některé sopečné formy vytvářejí ostrůvky na východním břehu. Celkový počet erupčních center pole East Zway je asi 80 a jejich stáří je odhadováno na holocén.\n\n"}
{"id": "982800", "url": "https://cs.wikipedia.org/wiki?curid=982800", "title": "Fentale", "text": "Fentale\n\nFentale nebo Fentale Isate Gemora (jiný přepis: Fäntale nebo Fäntale Isatä Gämora, italsky Monte Fantale) je v současnosti neaktivní stratovulkán, nacházející se na severním okraji etiopského riftu v Etiopii. Jeho vrchol je ukončen kalderou s rozměry 2,5×4,5 km s výškou stěn 500 m. Výplň kaldery tvoří trachytické lávové proudy, samotný vulkán je tvořen převážně ryolitovými lávovými proudy s menšinovým obsahem Tufů. Erupce v roce 1820 se odehrála na jižních svazích sopky, když se z 4 km dlouhé trhliny vylila čedičové láva o objemu 2,5×10m.\n\n"}
{"id": "982806", "url": "https://cs.wikipedia.org/wiki?curid=982806", "title": "Gabillema", "text": "Gabillema\n\nGabillema je v současnosti neaktivní stratovulkán, nacházející se v Etiopii, na průsečíku Afarské riftové zóny se severním okrajem etiopského riftu.\n\nSopka je tvořena převážně ryolitovými horninami. Ryolitové lávové domy se nacházejí na svazích sopky a na severním úpatí se nachází rozlehlý (5×17 km) lávový proud čedičového složení, pocházející z trhlinových zón, rozšiřujících se severně od základny sopky. Nezvětralé lávové proudy mladšího stáří se nacházejí na východní straně sopky.\n\n"}
{"id": "982809", "url": "https://cs.wikipedia.org/wiki?curid=982809", "title": "Autobusové nádraží Nový Bor", "text": "Autobusové nádraží Nový Bor\n\nAutobusové nádraží v Novém Boru je situováno nedaleko centra města, blízko jsou prodejny obchodních řetězců Billa, Penny Market a Kaufland. Nedaleko se nachází i vlakové nádraží a stanoviště Luna Taxi. Většinu linek provozuje dopravce ČSAD Česká Lípa, mezi další dopravce patří BusLine, Dopravní podnik Ústeckého kraje atd.\n\nV budové nádraží se nachází čekárna pro cestující s dětským koutkem, toaletami a občerstvení Luna.\n\nVětšinu regionálních a dálkových autobusových linek provozuje dopravce ČSAD Česká Lípa, dále je to Dopravní podnik Ústeckého kraje a jeho dceřiná společnost DP INTERCITY a varnsdorfský Quick Bus.\n"}
{"id": "982810", "url": "https://cs.wikipedia.org/wiki?curid=982810", "title": "Gara Alutu", "text": "Gara Alutu\n\nGara Alutu nebo Alutu (2335 m n. m.) je v současnosti neaktivní stratovulkán, nacházející se asi 120 km jižně od hlavního města Etiopie - Adis Abeby, mezi jezery Ziwaj Hajk (Zway) a Mirrga. Vrchol sopky je tvořen několika krátery, seřazenými podél severovýchodní-jihozápadní zlomové zóny a úbočí jsou pokryty desítkami struskových kuželů a lávových proudů.\n\nPrvní známky vulkanismu v oblasti sopky pocházejí z doby před 155 000 let. Nejmladší aktivita není starší než 2000 let.\n\n"}
{"id": "982812", "url": "https://cs.wikipedia.org/wiki?curid=982812", "title": "Groppo", "text": "Groppo\n\nGroppo může být:\n\n"}
{"id": "982814", "url": "https://cs.wikipedia.org/wiki?curid=982814", "title": "Groppo (sopka)", "text": "Groppo (sopka)\n\nGroppo je menší, 930 m vysoký neaktivní stratovulkán, nacházející se v Etiopii, severovýchodně od města Däse. Sopka je tvořena převážně ryolitovými horninami. Předpokládaná, ale nepotvrzená doba poslední erupce je asi před 2000 lety.\n\n"}
{"id": "982815", "url": "https://cs.wikipedia.org/wiki?curid=982815", "title": "Gedamsa", "text": "Gedamsa\n\nGedamsa (též Gadamsa nebo Gädamsa) je 7 × 9 km široká kaldera, nacházející se v centrální Etiopii, jihovýchodně od jezera Koka. Kaldera leží nad etiopským riftovým systémem a její východní okraj je protkán několika zlomy tohoto riftu. Kaldera byla vytvořena po sérii explozivních erupcí trachytických hornin. Pozdější fáze vulkanismu vytvořila na dně kaldery několik struskových kuželů ryolitového složení. Nejmladší horniny pocházejí z erupčních center v riftové zóně, kdy došlo k vylití malého množství čedičové lávy. Ze dvou lokalit je hlášena fumarolická aktivita.\n\n"}
{"id": "982818", "url": "https://cs.wikipedia.org/wiki?curid=982818", "title": "Zlaté svobody", "text": "Zlaté svobody\n\nZlaté svobody (polsky \"Złota wolność\") je hovorové označení svobod, práv a privilegií, náležících szlachtě v Republice obou národů. Tento právní řád vycházel především z aristotelovské filosofie, katolického vyznání a politické praxe Benátské republiky. Název se rozšířil v roce 1597.\n"}
{"id": "982819", "url": "https://cs.wikipedia.org/wiki?curid=982819", "title": "Robert Vlach", "text": "Robert Vlach\n\nRobert Vlach (* 3. července 1978 Ostrava) je český podnikatel, poradce a popularizátor podnikání na volné noze. V roce 2011 získal ocenění Živnostník roku 2011 Moravskoslezského kraje. Je autorem vůbec první knihy pro nezávislé profesionály (freelancery) v češtině \"Na volné noze: Podnikejte jako profesionálové\" (Jan Melvil Pubslishing, 2017). V roce 2019 ve stejném nakladatelství vydal knihu \"The Freelance Way\".\n\nVystudoval obchodní akademii, poté pracoval ve Španělsku jako vývojář webových služeb. Po návratu zpět do České republiky založil v roce 2005 internetový portál \"Na volné noze\", který prezentuje české freelancery a podporuje jejich podnikání. Založil první evropský think tank pro nezávislé profesionály a řečnický klub Toastmasters Ostrava a stal se jeho prvním prezidentem.\n\nRobert Vlach se dlouhodobě věnuje publikační a osvětové činnosti. Vydává blog o podnikání v Česku , publikuje v českých médiích o podnikání na volné noze a od roku 2010 píše také blog Co Čtu. V roce 2015 spustil první český videoblog o podnikání na volné noze \"Na volné noze TV \", kde zveřejňuje videorozhovory s českými nezávislými profesionály. Hosty \"Na volné noze TV\" byli například PharmDr. Margit Slimáková, nakladatel Tomáš Baránek, konzultantka Margareta Křížová, investor Daniel Gladiš či spisovatelka Hanka Zemanová.\n\nKniha \"Na volné noze:\" \"Podnikejte jako profesionálové\" je první publikací o podnikání nezávislých profesionálů v češtině. Vyšla v dubnu 2017 a těží ze zkušeností stovek profesionálů, s nimiž se Robert Vlach setkal ve své praxi či při svých školeních, které pořádá od roku 2007 nejprve ve Valticích, posléze v Praze. Opírá se také o největší český průzkum podnikání na volné noze, do kterého se v roce 2015 zapojilo na 2 300 respondentů. Kniha obsahuje rady a tipy pro začínající podnikatele, ale i praktiky a kariérní strategie pro pokročilé podnikatele. Publikace má 760 stran.\n\nV říjnu 2017 byla vydána audiokniha \"Na volné noze\". Celkem 30 hodin namluvil Petr Hanák v režii Michala Kurfürsta, předmluvu namluvil autor.\n\nKniha Na volné noze je největší bestseller vydavatelství Jan Melvil Publishing od roku 2016. V roce 2017 byla nejúspěšnější novinkou vydavatelství co do prodejů i hodnocení čtenářů (např. Goodreads 90 %, Heuréka 95 %, Kosmas 96 %, Dobrovský 94 %, Zboží.cz 95 % atd.).\n\nPřepracované anglické vydání \"Na volné noze\" vyšlo v roce 2019 v nakladatelství Jan Melvil Publishing pod názvem \"The Freelance Way: Best Business Practices, Tools & Strategies for Freelancers\". Oproti českému vydání \"Na volné noze\" zaznamenalo přes 350 změn. Do publikace svými radami přispěli i světoví autoři David Allen, David H. Hansson, Adam Grant a Austin Kleon. Rovněž tato kniha obsahuje doporučení pro profesionály na volné noze, čerpá z mnoha dostupných zdrojů i letitých zkušeností autora. Určena je pro široké mezinárodní publikum a celosvětově ji prodává Amazon. Záhy po vydání avizoval vydavatel záměr nabídnout překladatelská práva partnerským vydavatelům ze 40 zemí světa (v průběhu následujících dvou let).\n\n"}
{"id": "982820", "url": "https://cs.wikipedia.org/wiki?curid=982820", "title": "Max Friedmann", "text": "Max Friedmann\n\nMax Friedmann (14. dubna 1864 Beschitza – 23. srpna 1936 Vídeň) byl rakouský podnikatel, průmyslník a politik, na počátku 20. století poslanec Říšské rady, v poválečném období poslanec rakouské Národní rady. Byl mimo jiné spolumajitelem továrny Friedmann-Knoller vyrábějící v letech 1904 až 1910 automobily. \n\nNarodil se v obci Beschitza v Banátu. Vychodil národní školu a gymnázium. Vystudoval technickou vysokou školu. Působil jako továrník a průmyslník. Byl prezidentem hospodářské \"Centrály pro živnosti, obchod a průmysl\". Zasedal v předsednictvu \"Jednoty německo-rakouského průmyslu\". Angažoval se v politice jako člen německých politických stran.\n\nNa počátku 20. století se zapojil i do celostátní politiky. Ve volbách do Říšské rady roku 1911 získal mandát v Říšské radě (celostátní zákonodárný sbor) za obvod Dolní Rakousy 3. Usedl do poslanecké frakce Německý národní svaz, do které se sloučily německé konzervativně-liberální a nacionální politické proudy. Ve vídeňském parlamentu setrval až do zániku monarchie. V roce 1911 se profesně uvádí jako továrník.\n\nV letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\"), nyní za Německou nacionální stranu (DnP). Pak od 4. března 1919 do 9. listopadu 1920 byl poslancem Ústavodárného národního shromáždění Rakouska, jako stranicky nezařazený poslanec.\n"}
{"id": "982825", "url": "https://cs.wikipedia.org/wiki?curid=982825", "title": "Špíškova vila", "text": "Špíškova vila\n\nŠpíškova vila v Praze je funkcionalistická stavba, která vznikla v roce 1933 podle návrhu architekta Ladislava Machoně pro stavebníka Ferdinanda Špíška, sekčního šéfa Ministerstva školství. Dům postavila firma V. Nekvasil.\n\nVila stojí v ulici Na Babě č. 11, čp. 1777 katastrálního území Praha 6 – Dejvice (Osada Baba).\n\nStavba vznikla jako součást projektu moderního bydlení Osada Baba v Praze na pozemku mezi kostelem sv. Matěje a zříceninou Baba. Úpravou urbanistického plánu byl pověřen architekt Pavel Janák; vilová čtvrť Baba byla v roce 1993 prohlášena městskou památkovou zónou.\n\nV rámci Osady Baba patří dům mezi prostorově větší, hloubka zastavění je 11 m. Jedná se o železobetonový skelet obdélníkového půdorysu o třech nadzemních a jednom podzemním podlaží, s plochou střechou, dvěma terasami a balkonem. Stavba je orientována ve východozápadní ose na mírně svažitém pozemku o rozloze 948 m² se zahradou obrácenou na jih. V severním traktu budovy jsou garáž, schodiště a kuchyně, v jižní části je jídelna a obývací pokoj, z obývacího pokoje je přes terasu přístup na zahradu. V suterénu byl byt pro správce, u kuchyně byl pokoj pro hospodyni. V patře byly ložnice a pánský pokoj s terasou s podobným členěním, jako v přízemí.\nStavitelem domu byl Ferdinand Špíšek (1877 Komňa – 1970 Nezdenice). Vystudoval v Praze, Ženevě a v Paříži na Sorboně. Za první republiky byl sekčním šéfem ministerstva školství. Od roku 1923 vydával měsíčník pro středoškolskou mládež Le Petit Journal de Prague. Po roce 1948 emigroval, majitelem vily byl ale až do konce 60. let, kdy dům prodal státu.\nVila byla původně využívána k rodinnému bydlení. Od konce 60. let bylo majitelem domu Ministerstvo vnitra ČSR, kterému vila sloužila jako rezidence pro zahraniční návštěvy. Během této doby došlo k nevhodným zásahům do původní stavby z hlediska architektonického i technického (zateplení), což mělo nepříznivý vliv zejména na interiéry objektu. Byla zredukována rozmanitost oken, která byla vyměněna za plastová. Vstup s přístřeškem byla zcela změněny, zazděno bylo francouzské okno, které osvětlovalo schodiště vedoucí do sutérénu.\n\nOd roku 2012 patří objekt Generální inspekci bezpečnostních sborů, na kterou byl převeden Zařízením služeb pro Ministerstvo vnitra ČR na základě zákona z roku 2011. GIBS hodlá budovu nadále využívat jako ubytovací zařízení s tím, že stav objektu bude řešen se stavebním úřadem i s památkáři a nezbytné opravy budou zahájeny v roce 2014.\n\n\n"}
{"id": "982826", "url": "https://cs.wikipedia.org/wiki?curid=982826", "title": "Lex Canuleia", "text": "Lex Canuleia\n\nLex Canuleia, česky Canuleiův zákon, byl římský zákon, vydaný roku 445 př. n. l. Jeho \"rogatorem\" (navrhovatelem) byl tribun lidu Gaius Canuleius. Tímto zákonem bylo dovoleno manželství mezi patriciji a plebeji; tento stavovský rozdíl do této doby představoval relativní překážku manželství.\n\n"}
{"id": "982834", "url": "https://cs.wikipedia.org/wiki?curid=982834", "title": "Králík krátkouchý", "text": "Králík krátkouchý\n\nKrálík krátkouchý (\"Nesolagus netscheri\") je druh králíka, který se vyskytuje endemicky v pohoří Barisan na ostrově Sumatra. Je dlouhý okolo 40 cm, jeho srst je podélně černohnědě pruhovaná. Vede noční způsob života, obývá neprostupné horské pralesy. O tomto vzácném a velmi plachém tvorovi existuje jen minimum informací, například mezi lety 1972 a 2000 nebyl pozorován ani jednou. V muzeích celého světa se nachází pouze patnáct kožek tohoto králíka. Domorodci pro něj dokonce nemají žádné pojmenování, protože o jeho existenci prostě nevědí.\n\n"}
{"id": "982839", "url": "https://cs.wikipedia.org/wiki?curid=982839", "title": "Ondioline", "text": "Ondioline\n\nOndioline je elektronický klávesový nástroj. Byl vynalezen v roce 1941 francouzem George Jenny. Je předchůdce dnešních syntetizátorů.\n\nS ondioline bylo schopné vytvářet širokou škálu zvuků. Jako jeho příbuzný hudební nástroj považujeme clavioline, který byl vynalezen o sedm let později, v roce 1947 Constantem Martinem.\n\nMezi umělce kteří s ondiolinem dosáhli mezi prvními slavnější skladby patří francouzský zpěvák a hudební skladatel Charles Trenet s písní \"\"L'âme des Poètes\"\" (Duše básníků), nahranou v roce 1951, deset let od vynalezení nástroje.\n\n"}
{"id": "982840", "url": "https://cs.wikipedia.org/wiki?curid=982840", "title": "Kapitál (rozcestník)", "text": "Kapitál (rozcestník)\n\nKapitál jsou obecně prostředky, jež jsou namísto spotřeby využity k zvýšení budoucích výnosů.\n\nKapitál také může znamenat:\n\nJako součást názvu:\n"}
{"id": "982842", "url": "https://cs.wikipedia.org/wiki?curid=982842", "title": "Komárovský hřbet", "text": "Komárovský hřbet\n\nKomárovský hřbet je geomorfologický okrsek v severovýchodní části Kozákovského hřbetu, ležící v okresech Jablonec nad Nisou a Semily v Libereckém kraji.\n\nÚzemí se rozkládá zhruba mezi sídly Malá Skála na severozápadě, Semily na východě a Rovensko pod Troskami na jihozápadě. Uvnitř území se nacházejí obce Koberovy, Tatobity, Chuchelna, Záhoří a Slaná.\n\nChráněná území v okrsku jsou CHKO Český ráj, NPP Suché skály, NPP Kozákov, PPk Maloskalsko. Je to turisticky atraktivní území.\n\nOkrsek Komárovský hřbet (dle značení Jaromíra Demka IVA–3B–1) náleží do celku Ještědsko-kozákovský hřbet a podcelku Kozákovský hřbet. Dále se člení na podokrsky Koberovský hřbet na severozápadě, Žlábecký hřbet uprostřed a Holenická pahorkatina na jihu. Hřbet sousedí v rámci Ještědsko-kozákovského hřbetu s okrsky Kopaninský hřbet na severozápadě a Táborský hřbet na jihovýchodě. Dále sousedí s celky Krkonošské podhůří na severu a východě a Jičínská pahorkatina na jihu a západě.\n\nNejvyšším vrcholem Komárovského hřbetu je Kozákov (744 m n. m.).\n\n\n"}
{"id": "982849", "url": "https://cs.wikipedia.org/wiki?curid=982849", "title": "Tereza Diepoldová", "text": "Tereza Diepoldová\n\nTereza Diepoldová (* 17. července 1988 Pardubice) je česká paralympionička, volnočasová pedagožka a politička.\n\nNarodila se v Pardubicích, kde také absolvovala ZŠ Bratranců Veverkových a sportovní Gymnázium Pardubice.\n\nPo gymnáziu pokračovala ve studiu na vysoké škole v Olomouci na Fakultě tělesné kultury Univerzity Palackého. Po studiu získala titul bakalář v oboru Aplikovaná tělesná výchova. Od září 2014 nastoupí na studium téhož oboru na Fakultu tělesné výchovy a sport Univerzity Karlovy.\n\nOd roku 2011 pracuje jako pedagog volnočasových aktivit v ústavu pro mentálně postižené v Praze-Krči. Zde se věnuje klientům s mentálním postižením a její práce je směřována k jejich pohybovým aktivitám a následnému psychosomatickému rozvoji.\n\nOd dětství se věnovala pohybovým aktivitám (tanec, basketbal). V basketbalu v mládežnických kategoriích dosáhla několika úspěchů. V roce 1999 její basketbalovou kariéru ukončila nehoda autobusu, který havaroval cestou na letní dovolenou. Následkem této nehody byla amputace pravé dolní končetiny v její nadkolenní části.\n\nV roce 2000, po skončení léčby, začala s plaváním. Tomu se věnovala 10 let. Mezi nejvýraznější úspěchy její plavecké kariéry patřila účast na letních Paralympijských hrách v roce 2004 v Athénách a v roce 2008 v Pekingu, dále pak účasti na Mistrovství světa, Mistrovství Evropy a zisk několika titulů mistra ČR.\n\nV roce 2010 ukončila plaveckou kariéru a začala se věnovat cyklistice. Od roku 2011 je reprezentantkou ČR. V roce 2012 se stala celkovou vítězkou Světového poháru a vrcholem její sportovní kariéry byly letní Paralympijské hry v Londýně v témže roce, kde získala stříbrnou olympijskou medaili v časovce jednotlivců.\n\nVe volbách do Evropského parlamentu v roce 2014 kandidovala z pozice nestraníka jako lídryně České strany regionů, ale neuspěla (ČSR získala pouze 0,16 % hlasů a do EP se nedostala).\n"}
{"id": "982850", "url": "https://cs.wikipedia.org/wiki?curid=982850", "title": "Franz Held (politik)", "text": "Franz Held (politik)\n\nFranz Held (4. listopadu 1852 Štýrský Hradec – 12. dubna 1932 Štýrský Hradec) byl rakouský politik, na počátku 20. století poslanec Říšské rady, v poválečném období poslanec rakouské Národní rady.\n\nPůsobil jako školský rada. Angažoval se v politice jako člen německých politických stran.\n\nNa počátku 20. století se zapojil i do celostátní politiky. V doplňovacích volbách v říjnu roku 1911 získal mandát v Říšské radě (celostátní zákonodárný sbor) za obvod Štýrsko 2. Nastoupil poté, co rezignoval poslanec Wastian. Slib složil 27. října 1911. Usedl do poslanecké frakce Německý národní svaz, do které se sloučily německé konzervativně-liberální a nacionální politické proudy. Ve vídeňském parlamentu setrval až do zániku monarchie. V roce 1911 se profesně uvádí jako profesor a školský rada.\n\nV letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\"), nyní za Německou nacionální stranu (DnP).\n"}
{"id": "982851", "url": "https://cs.wikipedia.org/wiki?curid=982851", "title": "Paul Hofmann von Wellenhof", "text": "Paul Hofmann von Wellenhof\n\nPaul Hofmann von Wellenhof (1. září 1858 Vídeň – 13. dubna 1944 Štýrský Hradec) byl rakouský politik, na konci 19. a počátku 20. století poslanec Říšské rady.\n\nVychodil národní školu a gymnázium. Absolvoval univerzitu. Působil jako pedagog na zemské vyšší reálné škole. Angažoval se v politice jako člen německých politických stran. Byl členem zemské školní rady a od roku 1902 poslancem Štýrského zemského sněmu.\n\nNa konci 19. století se zapojil i do celostátní politiky. Ve volbách do Říšské rady roku 1891 získal mandát v Říšské radě (celostátní zákonodárný sbor) za městskou kurii, obvod Štýrský Hradec (vnitřní město). Jeho rezignace na poslanecký mandát byla oznámena na schůzi 9. října 1896. Již ve volbách do Říšské rady roku 1897 se ale do parlamentu vrátil, nyní za městskou kurii, obvod Štýrský Hradec (vnitřní město). Za týž obvod obhájil mandát i ve volbách do Říšské rady roku 1901. Uspěl také ve volbách do Říšské rady roku 1907, konaných již podle všeobecného a rovného volebního práva, kdy byl zvolen v obvodu Štýrsko 1. Usedl do poslanecké frakce Německý národní svaz, do které se sloučily německé konzervativně-liberální a nacionální politické proudy. Mandát obhájil za týž obvod i ve volbách do Říšské rady roku 1911. Ve vídeňském parlamentu setrval až do zániku monarchie. K roku 1911 se profesně uvádí jako člen zemského výboru a profesor.\n\nV letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\"), nyní za Německou nacionální stranu (DnP).\n"}
{"id": "982855", "url": "https://cs.wikipedia.org/wiki?curid=982855", "title": "Eduard Hruska", "text": "Eduard Hruska\n\nEduard Hruska (22. srpna 1870 Gußwerk – ???) byl rakouský politik, na počátku 20. století poslanec Říšské rady.\n\nVychodil národní školu a gymnázium. Absolvoval vysokou školu zemědělskou. Působil jako lesmistr a generální ředitel podniků dřevařského průmyslu v Černovicích. Angažoval se v politice jako člen německých politických stran.\n\nNa počátku 20. století se zapojil i do celostátní politiky. Ve volbách do Říšské rady roku 1911 získal mandát v Říšské radě (celostátní zákonodárný sbor) za obvod Bukovina 3. Usedl do poslanecké frakce Německý národní svaz, do které se sloučily německé konzervativně-liberální a nacionální politické proudy. Ve vídeňském parlamentu setrval až do zániku monarchie. K roku 1911 se profesně uvádí jako lesmistr.\n\nV letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\"), nyní za Německou nacionální stranu (DnP).\n"}
{"id": "982857", "url": "https://cs.wikipedia.org/wiki?curid=982857", "title": "Krtský rybník", "text": "Krtský rybník\n\nKrtský rybník je průtočný rybník na Rakovnickém potoku. Byl založen Vilémem z Landštejna koncem 16. stol.\n\nNachází se v lese, 3 km jihozápadně od Jesenice u Rakovníka, 1 km jihovýchodně od obce Krty.\nNa severovýchodním břehu je malebná skupina roztroušených žulových balvanů, které tvoří dominantu okolí rybníka. Plocha rybníku je cca 7 ha.\n"}
{"id": "982860", "url": "https://cs.wikipedia.org/wiki?curid=982860", "title": "Vinařská naučná stezka Mikulov", "text": "Vinařská naučná stezka Mikulov\n\nVinařská naučná stezka Mikulov je vinařská naučná stezka, tvořící okruh okolo centrální části Pavlovských vrchů s Děvínem. Její celková délka je cca 28 km, svojí délkou je tak vhodná především pro cyklisty, a nachází se na ní 17 zastavení.\n\nNaučná stezka začíná v Mikulově na Kostelním náměstí, odkud vede ulicemi Pavlovská a Dukelská ven z města, po silnici směrem na Klentnici. Asi 1 km za městem přibírá zleva červenou turistickou značku od PR Turold. NS pokračuje okolo PP Kočičí skála, kterou nechává vpravo, do Klentnice. Prochází Klentnicí, v níž míjí kostel sv. Jiří, po silnici směrem na Pavlov, přičemž dvakrát na ni ústí NS Děvín. Do Pavlova přichází ulicí Rudolfa Gajdoše, u obecního úřadu se stáčí doprava do ulice Luční a po chvíli doleva na ulici 23. dubna, kterou opouští Pavlov. Na rozcestí \"Pavlov-bus\" se stáčí doleva a po silnici podél dolní Novomlýnské nádrže míří do Dolních Věstonic, přičemž cestou nechává vlevo NPP Kalendář věků. V Dolních Věstonicích se napojuje na silnici II/420, kterou pokračuje přes Horní Věstonice až k osadě Spálená Hospoda, kde odbočuje doleva na silničku do Perné. V Perné na rozcestí zahýbá doprava a po silničce míří na Bavory, kterými prochází a nedaleko Kočičí skály se napojuje na část přicházející od Mikulova. Trasu je možné absolvovat i z opačného směru.\n\n\n"}
{"id": "982862", "url": "https://cs.wikipedia.org/wiki?curid=982862", "title": "Charcotův ostrov", "text": "Charcotův ostrov\n\nCharcotův ostrov leží u pobřeží Antarktidy západně od Ostrova Alexandra I., je dlouhý asi 50 km a široký 40 km. Povrch je celoročně pokryt ledem, jen v severní části z něj vyčnívají nunataky Marion.\n\nOstrov objevil 11. ledna 1910 francouzský polárník Jean-Baptiste Charcot na lodi \"Pourquoi pas?\" a pojmenoval ho podle svého otce, neurologa Jean-Martina Charcota.\n\nPodle Antarktické dohody je ostrov neutrálním územím, i když si na něj činí nároky Chilané a Britové.\n\nLedovec, který spojoval Charcotův ostrov se sousedním Latadyho ostrovem, se v letech 1998 až 2009 rozpadl. Šlo o jeden z největších případů tání antarktického ledu způsobeného globálním oteplováním.\n\n"}
{"id": "982863", "url": "https://cs.wikipedia.org/wiki?curid=982863", "title": "Bauhaus (obchodní řetězec)", "text": "Bauhaus (obchodní řetězec)\n\nBauhaus je švýcarský obchodní řetězec, zaměřený na výrobky pro domácí kutily, dům a zahradu. Společnost má 190 poboček v mnoha evropských zemích i v České republice.\n\nNázev společnosti je složenina německých slov \"Bau\" (\"stavba\") a \"Haus\" (\"dům\"). První obchod Bauhaus byl otevřen v německém Mannheimu v roce 1960. V roce 2018 bylo v Německu celkem 15 center Bauhaus.\n\nPrvní zahraniční prodejny byly otevřeny v Rakousku v roce 1972. Od roku 1988, kdy vznikly zahraniční pobočky v Dánsku, expandoval řetězec do většíny evropských zemí. Bauhaus je nejrozšířenější hobbymarket v Evropě, své prodejny má v následujicích zemích : Finsko, Estonsko, Norsko, Švédsko, Dánsko, Česko, Slovensko, Maďarsko, Slovinsko, Chorvatsko, Bulharsko, Turecko, Rakousko, Švýcarsko (domovské), Španělsko, Nizozemsko a Island.\n\nV Česku má 8 prodejen, 2x v Praze (Pankrác a Dolní Chabry), 2x v Brně (Štýřice a Ivanovice) a 1x v Liberci, Čestlicích u Prahy, Plzni a Českých Budějovicích (před rokem 2014 ještě Ostrava, ale z důvodu nevyhovující polohy zde společnost prodejnu uzavřela).\n\n"}
{"id": "982865", "url": "https://cs.wikipedia.org/wiki?curid=982865", "title": "Líška (Velká Fatra)", "text": "Líška (Velká Fatra)\n\nLíška (1445 m n. m.) je hora ve Velké Fatře na Slovensku. Nachází se v rozsoše, která vybíhá jihovýchodním směrem z hory Krížna (1574 m). Rozsocha dále pokračuje k vrcholu Majerova skala (1283 m) a klesá do údolí Starohorského potoka. Jižní a západní svahy hory spadají do Turecké doliny, severovýchodní do doliny Rybie. Těsně pod vrcholem se nachází horní stanice sedačkové lanovky, která spojovala osadu Turecká s velkofatranským hřebenem, avšak již řadu let je mimo provoz. V roce 2005 objekt dokonce vyhořel.\n\n\n\n"}
{"id": "982866", "url": "https://cs.wikipedia.org/wiki?curid=982866", "title": "Melchité", "text": "Melchité\n\nMelchité (doslova \"císařští\", ze syrského \"ܡܠܟܝܐ\" – \"malkoyo\") jsou křesťané žijící na území někdejších východořímských provincií Egypt a Sýrie, kteří na základě nařízení byzantského císaře Marciána z roku 452 na rozdíl od většinového obyvatelstva akceptovali závěry chalkedonského koncilu a zavrhli monofyzitismus. Povětšinou se jednalo o řeckojazyčné věřící žijící ve městech. Původně užívali antiochijský či alexandrijský ritus, později postupně přešli na byzantský ritus, který zcela převzali ve 12. století. V 18. století část melchitů vytvořila vlastní řeckokatolickou církev uznávající papežský primát a dnes jsou jako melchité označováni jen příslušníci této melchitské řeckokatolické církve, zatímco ostatní se považují za pravoslavné.\n"}
{"id": "982868", "url": "https://cs.wikipedia.org/wiki?curid=982868", "title": "Laura Põldvere", "text": "Laura Põldvere\n\nLaura Põldvere (2013–2016 \"Laura Remmel\"; * 30. srpna 1988 Tartu, Estonská SSR, SSSR, dnes Estonsko), za svobodna \"Laura Põldvere\", známá též jen jako Laura je estonská zpěvačka, která reprezentovala Estonsko na Eurovision Song Contest ve skupině Suntribe, v roce 2005. Poté se sama několikrát zúčastnila estonského národního kola, ale nikdy nevyhrála.\n\nLaura nastartovala kariéru zpěvačky v roce 2005, po vítězství v soutěži \"Kaks Takti Ette\". V roce 2005 se sólově zúčastnila národního kola \"Eurolaul 2005\" pro Eurovision Song Contest 2005 s písní \"\"Moonwalk\"\", kterou složil a napsal Sven Lõhmus, a také spolu se skupinou Suntribe a jejich písní \"\"Let’s Get Loud\"\", kterou též složil a napsal Sven Lõhmus. Píseň \"\"Let’s Get Loud\"\" zaujala první místo, zatímco \"\"Moonwalk\"\" se umístila druhá. Na Eurovision Song Contest 2005 v Kyjevě reprezentovala Estonsko dívčí skupina Suntribe.\n\nPozději se zúčastnila národního kola \"Eurolaul 2007\" s písní \"\"Sunflowers\"\", kterou složil a napsal Sven Lõhmus, přičemž obsadila třetí místo. V září 2007 vydala své debutové album \"Muusa\" a ve stejnou dobu začala studovat na Berklee College of Music v Bostonu, USA.\n\nV roce 2009 se zúčastnila přejmenovaného národního kola \"Eesti Laul 2009\" s písní \"\"Destiny\"\", kterou složil a napsal Sven Lõhmus, přičemž zaujala třetí místo.\n\nV listopadu 2011 vydala své první kompilační album \"Sädemeid taevast\", které se skládá ze všech singlů od roku 2005 do 2011 a také zde nalezneme singl „\"Sädemeid taevast\"“ ze druhého stejnojmenného alba.\n\n\n"}
{"id": "982870", "url": "https://cs.wikipedia.org/wiki?curid=982870", "title": "Alex Pastoor", "text": "Alex Pastoor\n\nAlexander „Alex“ Pastoor (* 26. října 1966) je bývalý nizozemský fotbalový záložník a současný fotbalový trenér. Stal se prvním nizozemským trenérem v 1. české lize, kde vedl Slavii Praha. Ctí tradiční rozestavení nizozemské fotbalové školy 4-3-3.\n\nHrál postupně za nizozemské kluby FC Volendam, SC Heerenveen, belgický KRC Harelbeke a rakouský SC Austria Lustenau, kde v roce 2001 ukončil kariéru.\n\nZačal jako trenér mládeže nizozemského klubu AZ Alkmaar. V letech 2002–2005 byl hlavním koučem amatérského celku z Alkmaaru AFC '34. V sezoně 2005/06 vedl rezervní tým tureckého Fenerbahçe Istanbul, poté působil do roku 2008 jako asistent Gertjana Verbeeka v SC Heerenveen. Pro sezonu 2008/09 vykonával funkci trenéra mládeže ve Feyenoordu. V červenci 2009 se poprvé jako hlavní trenér ujal profesionálního klubu, konkrétně rotterdamského SBV Excelsior, jenž úzce spolupracuje s Feyenoordem - často se zde rozehrávají mladí hráči Feyenoordu. Díky tomu hodně hráčů Pastoor znal. S Excelsiorem se mu podařilo obsadit 3. místo v Eerste Divisie a kvalifikovat se tak do postupového play-off, v jehož finále vyřadil městského rivala Spartu Rotterdam. Pro Excelsior to byl historický postup do Eredivisie. Následně vedl dva roky NEC Nijmegen.\n\n3. března 2014 byl ustanoven hlavním trenérem českého klubu SK Slavia Praha bojujícího o udržení v Gambrinus lize. Přistoupil na nabídku sportovního ředitele Slavie Karola Kisela a poradce sportovního úseku Igora Kornějeva a nahradil ve funkci odvolaného Miroslava Koubka. Jeho asistentem se stal Martin Poustka, trenérem brankářů Oldřich Pařízek. Trenérský debut v Gambrinus lize zažil 10. března 2014 v utkání proti domácímu týmu FK Teplice, Slavia podlehla 0:1 gólem Jana Hoška v závěru střetnutí. První ligovou výhru slavil 14. března 2014, kdy v Eden Aréně Slavia porazila 1. SC Znojmo 2:1. Dvě kola před koncem Gambrinus ligy oznámil, že se po sezóně vrací do Nizozemska, kde se stane asistentem Marco van Bastena v AZ Alkmaar. Slavii se mu podařilo zachránit, i když v posledním kole prohrála 0:2 s Baníkem Ostrava a od pádu do druhé ligy ji zachránily pouze prohry dalších adeptů na sestup v posledním ligovém kole a remíza Bohemians 1905.\n\nOd června do září 2014 působil jako asistent trenéra Marco van Bastena v AZ Alkmaar, po jeho rezignaci byl 2 dny i hlavním trenérem, než byl odvolán, nepřistoupil na smlouvu nabízenou klubem. V lednu 2015 se stal hlavním trenérem Sparty Rotterdam.\n\n"}
{"id": "982872", "url": "https://cs.wikipedia.org/wiki?curid=982872", "title": "Ostrov (film, 2005)", "text": "Ostrov (film, 2005)\n\nOstrov (v anglickém originále The Island) je americký film režiséra Michaela Baye z roku 2005. \n\nFilm vypráví o blízké budoucnosti, kde si movití lidé pořizují své klony, \"životní pojistky\", z kterých v případě potřeby mohou čerpat náhradní orgány. Tyto klony žijí v podzemním bunkru v domnění, že život na zemi není možný, neboť zemský povrch je nebezpečně zamořený. Lincoln 6-Echo ale zjistí, že všichni nejsou nic jiného než pouhé klony, a proto se pokusí s dívkou Jordan 2-Delta o odvážný útěk. Jsou obklopeni neznámým prostředím, jsou pronásledováni, riskují život i svobodu při záchraně těch, které nechali za sebou. A odhalit pravdu o tom, co skrývá Ostrov. \n\n"}
{"id": "982873", "url": "https://cs.wikipedia.org/wiki?curid=982873", "title": "Stavby silnic a železnic", "text": "Stavby silnic a železnic\n\nStavby silnic a železnic (ve zkratce SSŽ), identifikační číslo 28543815, je bývalá česká stavební firma, která se specializovala především na dopravní stavby. Vedle toho budovala též stavby zaměřené na ekologii, upravovala intravilány sídel nebo rekonstruovala sportovní areály. Firma se podílela například na výstavbě Nového spojení v Praze či na stavbě tramvajové tratě do Radlic v témže městě. Mimo hlavní město se podílela na stavbách rychlostní silnice R6 v úseku mezi Sokolovem a Tisovou nebo elektrizaci železniční tratě mezi Šumperkem a Zábřehem. Činná ale byla také v zahraničí, když se na Slovensku podílela na vybudování dálnice D1 spojující Mengusovce a Jánovce či na výstavbě rychlostní komunikace R1 mezi Žarnovicou a Šášovským Podhradím.\n\nBěhem roku 2009 navíc proběhla změna názvu společnosti na EUROVIA CS.\n"}
{"id": "982875", "url": "https://cs.wikipedia.org/wiki?curid=982875", "title": "Oldřich Dědek", "text": "Oldřich Dědek\n\nOldřich Dědek (* 26. listopadu 1953 Chlumec nad Cidlinou) je český ekonom, v letech 1999 až 2005 viceguvernér a člen bankovní rady České národní banky, od roku 2007 národní koordinátor pro zavedení eura v ČR, od února 2017 opět člen bankovní rady ČNB.\n\nVystudoval obor ekonomika zemědělství na Vysoké škole ekonomické v Praze. Promoval v roce 1978 a získal tak titul Inženýr. Vědecký titul kandidáta ekonomických věd obdržel v roce 1983 na Ekonomickém ústavu Československé akademie věd. V roce 2002 se habilitoval v oboru ekonomie na Univerzitě Karlově v Praze a v roce 2012 byl jmenován profesorem. Absolvoval zahraniční stáže a studijní pobyty na London School of Economics, University of Warwick či u Mezinárodního měnového fondu.\n\nV letech 1978 až 1992 působil jako vědecký pracovník se zaměřením na hospodářskou politiku v Ekonomickém ústavu Československé akademie věd. Od roku 1994 do roku 2006 pracoval v Institutu ekonomických studií Fakulty sociálních věd Univerzity Karlovy v Praze, kde se věnoval nástrojům finančních trhů, analýze portfolia a dalším oblastem.\n\nNa počátku 90. let 20. století začal působit v České národní bance. V letech 1992 až 1996 byl náměstkem ředitele Institutu ekonomie Státní banky československé a později České národní banky a od dubna 1996 do roku 1999 pak byl poradcem guvernéra České národní banky Josefa Tošovského. S ním pak spolupracoval i v roce 1998 na pozici poradce předsedy vlády.\n\nNa začátku února 1999 jej prezident Václav Havel jmenoval viceguvernérem a členem bankovní rady České národní banky, funkcí se ujal dne 13. února 1999. V bankovní radě působil do 12. února 2005.\n\nV první polovině roku 2006 zastával funkci poradce ministra financí Bohuslava Sobotky a byl vedoucím české delegace v evropském Výboru pro hospodářskou politiku. V březnu 2007 jej druhá vláda Mirka Topolánka jmenovala národním koordinátorem pro zavedení eura.\n\nVeřejně se angažoval podpisem Dřevíčské výzvy. Byl členem vědecké rady Fakulty sociálních věd Univerzity Karlovy v Praze (na této univerzitě také přednáší problematiku finančních trhů) a členem představenstva České společnosti ekonomické.\n\nMá bohatou publikační činnost zejména v oblasti monetární ekonomie. Jakožto poradce předsedy vlády Josefa Tošovského stál v roce 1998 v čele autorského týmu, který připravil dokument \"Hospodářská strategie vstupu do Evropské unie: východiska a směry řešení\". V roce 2008 pak vydal publikaci \"Historie evropské měnové integrace: Od národních měn k euru\".\n\nDne 31. ledna 2017 jej prezident Miloš Zeman jmenoval po několikaleté pauze opět členem bankovní rady České národní banky, a to s účinností od 13. února téhož roku.\n\n"}
{"id": "982876", "url": "https://cs.wikipedia.org/wiki?curid=982876", "title": "Krížová Ves", "text": "Krížová Ves\n\nKrížová Ves ( , , ) je obec na Slovensku v okrese Kežmarok v Prešovském kraji. V roce 2012 zde žilo 2 061 obyvatel. První písemná zmínka o obci pochází z roku 1290.\n\nV obci stojí římskokatolický kostel Narození Páně, původně sv. Kříže, z 13. století a kaple sv. Antona Paduánského z roku 1800.\n\n"}
{"id": "982877", "url": "https://cs.wikipedia.org/wiki?curid=982877", "title": "Svěťák", "text": "Svěťák\n\nHovorové slovo svěťák může mít různé významy:\n\n\n"}
{"id": "982878", "url": "https://cs.wikipedia.org/wiki?curid=982878", "title": "Vrbov", "text": "Vrbov\n\nVrbov ( , , , ) je obec na Slovensku v okrese Kežmarok v Prešovském kraji. V roce 2012 zde žilo 1 409 obyvatel. První písemná zmínka o obci pochází z roku 1251.\n\nRenesanční zvonice se šítovou atikou postavená v 16. století. Nejstarší zachovaný zvon pochází z druhé poloviny 14. století. V horní části je nápis: Ó, kráľ slávy Kriste, príď s pokojom. Malý zvon z roku 1922 přinesli roku 1955 z Ľubických Kúpoľov. Zvonice je zařazená mezi národní kulturní památky.\n\n\"49.0882281N, 20.4248106E\"\nPůvodně románský kostel z 13. století s barokním interiérem a rokokovou ornamentikou. Hlavní oltář sv. Serváce pochází z 18. století. Boční dřevěné oltáře, vpravo oltář sv. Ondřeje a vlevo oltář sv. Kříže. Gotická křtitelnice je z 15. století. Varhany jsou z roku 1913, vyrobila je firma Otto Rieger.\n\n\"49.0884461N, 20.4246817E\"\n\n"}
{"id": "982879", "url": "https://cs.wikipedia.org/wiki?curid=982879", "title": "Kamil Brabenec (basketbalista)", "text": "Kamil Brabenec (basketbalista)\n\nKamil Brabenec (* 4. února 1951 Znojmo) je bývalý československý basketbalista a trenér. Je zařazen na čestné listině zasloužilých mistrů sportu.\n\nOd druhé poloviny 70. let patřil mezi nejvýznamnější evropské basketbalisty a mezi vůdčí osobnosti týmu a střelce československé basketbalové reprezentace. Jako hráč Československa byl účastníkem 17 světových a evropských basketbalových soutěží, z toho desetkrát byl nejlepším střelcem Československa.\n\nZúčastnil se tří Olympijských her 1972 v Mnichově, 1976 v Montrealu (Československo skončilo šesté) a 1980 v Moskvě, když předtím Československo skončilo druhé v kvalifikacích v Holandsku před OH 1972, v Hamiltonu, Kanada před OH 1976 a v Ženevě před OH 1980 a vybojovalo si tak účast na Olympijských hrách. Startoval na dvou Mistrovství světa 1974 v Portoriku a 1978 v Manile, Filipíny.\n\nZúčastnil se na Mistrovství Evropy juniorů 1970 v Athénách a osmi Mistrovství Evropy mužů - 1971 v Essenu, Německo, 1973 v Barceloně, 1975 v Bělehradě, 1977 v Lutychu, Belgie, 1979 v Turínu, Itálie, 1981 v Praze, 1985 ve Stuttgartu, Německo a 1987 v Athénách. S basketbalovou reprezentací Československa získal na Mistrovství Evropy jednu stříbrnou medaili, dvě bronzové medaile a tři čtvrtá místa.\n\nZa reprezentační družstvo Československa v letech 1970-1987 odehrál 403 zápasů, z toho na Olympijských hrách, Mistrovství světa a Mistrovství Evropy celkem 129 zápasů, v nichž zaznamenal 2051 bodů.\n\nOceněním jeho basketbalové kvality bylo také to, že byl nominován a hrál dvě utkání za výběr Evropy 3.5.1977 ve Splitu proti Jugoplastika Split (116-108) a 2.7.1978 v Madridu proti Real Madrid (102-119).\n\nV 1. československé basketbalové lize získal s týmem Brna šestkrát titul mistra Československa, čtyřikrát byl vicemistrem republiky a má dvě třetí místa. V historické střelecké tabulce 1. basketbalové ligy Československa (od sezóny 1962/63 do 1992/93) je na druhém místě s počtem 10 726 bodů.\n\nS týmem Brna se zúčastnil 9 ročníků evropských klubových pohárů v basketbale, z toho pětkrát Poháru evropských mistrů (1976-1979, 1986-1988), dvakrát FIBA Poháru vítězů národních pohárů (1972-1974) a dvakrát FIBA Poháru Korač (1980-1982).\n\nV sezóně 1975/76 byl vyhlášen nejlepším basketbalistou Československa. Jedenáctkrát v letech 1974-1987 byl zařazen do nejlepší pětice hráčů československé 1. ligy basketbalu. V roce 2001 skončil na druhém místě ankety o nejlepšího českého basketbalistu dvacátého století.\n\nJeho dcera Andrea Brabencová (* 23. 3. 1974) byla hráčkou basketbalové reprezentace žen. Jeho syn Kamil Brabenec (* 17. 5. 1976) je bývalý lední hokejista a reprezentant České republiky. Jeho vnuk Jakub Brabenec (* 11. 9. 2003) je lední hokejista.\n\n\nPředolympijská kvalifikace (účast celkem 3×)\n\nOlympijské hry 1972, Mnichov (účast celkem 3×)\n\nMistrovství světa (účast celkem 2×)\n\nMistrovství Evropy juniorů (účast celkem 1×)\n\nMistrovství Evropy (účast celkem 8×)\n\n\n\n"}
{"id": "982881", "url": "https://cs.wikipedia.org/wiki?curid=982881", "title": "Čedžu (provincie)", "text": "Čedžu (provincie)\n\nSpeciální autonomní provincie Čedžu je provincie v Jižní Koreji. Tvoří ji především ostrov Čedžu a několik menších ostrůvků obklopujících hlavní ostrov, např. Udo (우도), Mara-do (마라도) a Gapa-do (가파도). Do provincie také patří souostroví Čchudža, které se nachází v půli cesty mezi ostrovem Čedžu a korejskou pevninou.\n\nHlavní město Čedžu-si se nachází na severu a jeho katastr zabírá celou severní polovinu ostrova, zatímco jižní polovinu zabírá katastr města Sogüpcho. Celkem v provincii v roce 2013 žilo 593 806 obyvatel.\n\nOd 1. června 2006 má provincie status \"speciální autonomní provincie\"; je to jediná taková provincie v Jižní Koreji. Kromě změny názvu získala provincie rozsáhlé administrativní pravomoce, které byly do té doby vyhrazeny pro centrální vládu.\n"}
{"id": "982883", "url": "https://cs.wikipedia.org/wiki?curid=982883", "title": "Čedžu", "text": "Čedžu\n\nSlovo Čedžu má více významů:\n\n"}
{"id": "982910", "url": "https://cs.wikipedia.org/wiki?curid=982910", "title": "Richard Michael Linnehan", "text": "Richard Michael Linnehan\n\nRichard Michael Linnehan (* 19. září 1957 v Lowell, stát Massachusetts, USA) je americký veterinář a kosmonaut. Ve vesmíru byl čtyřikrát.\n\nStudoval na dvou středních školách, nejdříve 3 roky na Alverne High School v Hudsonu, poslední ročník 1974–1975 na Pelham High School v městě Pelhalm. Pak pokračoval ve studiu na několika vyšších školách, Colby College v Waterville, University of New Hampshire v Durhamu, veterinární lékařství na Ohio State University, kde získal doktorát. Praxi měl na řadě míst.\n\nV letech 1992–1993 absolvoval výcvik budoucích astronautů v Houstonu a pak se stal na mnoho let členem tamního oddílu astronautů NASA.\n\nMěl přezdívku Rick a zůstal svobodný.\n\nNa oběžnou dráhu se v raketoplánech dostal čtyřikrát s funkcí letový specialista a strávil ve vesmíru 59 dní, 20 hodin a 49 minut. Šestkrát vystoupil do volného vesmíru (EVA), strávil v něm 42 hodin a 11 minut. Byl 347. člověkem ve vesmíru.\n\n\n"}
{"id": "982912", "url": "https://cs.wikipedia.org/wiki?curid=982912", "title": "152 (číslo)", "text": "152 (číslo)\n\nSto padesát dva je přirozené číslo. Následuje po číslu sto padesát jedna a předchází číslu sto padesát tři. Řadová číslovka je \"stopadesátý druhý\" nebo \"stodvaa padesátý\". Římskými číslicemi se zapisuje CLII.\n\nSto padesát dva je\n\n\n"}
{"id": "982913", "url": "https://cs.wikipedia.org/wiki?curid=982913", "title": "Vladimír Leština", "text": "Vladimír Leština\n\nVladimír Leština (27. ledna 1919 – 12. září 1994) byl český fotbalista, brankář.\n\nV československé lize hrál za SK Kladno a AFK Bohemians Vršovice. Nastoupil ve 137 ligových utkáních.\n\n"}
{"id": "982914", "url": "https://cs.wikipedia.org/wiki?curid=982914", "title": "Vojen Koreis", "text": "Vojen Koreis\n\nVojen Koreis, také Voyen Koreis (* 14. února 1943, Londýn, Anglie), je česko-australský spisovatel, publicista, překladatel, výtvarník, ilustrátor a designér.\n\nNarodil se v Pitt Street nedaleko Kensingtonského paláce v Londýně. Jeho otec Dalibor Korejs byl před válkou diplomatem ministerstva zahraničí ČSR, během války se jako major československé armády ve Velké Británii účastnil několika bojových operací v Africe a v Jugoslávii. V letech 1947-48 byl obchodním atašé v Bělehradu, v roce 1948 byl jmenován generálním konzulem v Berlíně, kde zemřel v roce 1950. \n\nPo otcově smrti žil s matkou Antonií Korejsovou nejprve v Praze, pak krátce na Zbraslavi. V roce 1953 se přestěhovali do Rokytnice nad Jizerou. Vystudoval gymnázium v Jilemnici, v roce 1962 nastoupil základní vojenskou službu a stal se zpěvákem ve vojenském souboru, kde se stýkal s řadou budoucích hvězd české kulturní scény. Po skončení vojenské služby žil v Karlových Varech, kde pracoval v divadle jako kulisák, působil také jako herec a zpěvák kabaretní skupiny, dříve než se přestěhoval do Prahy. V roce 1967 se začal učit u profesorky Jeleny Holečkové-Dolanské opernímu zpěvu. Měl v úmyslu studovat na AMU, ale v roce 1969 emigroval do Velké Británie. \n\nKvůli snadnější anglické výslovnosti začal psát své jméno jako Voyen Koreis. S českou manželkou, s níž se seznámil v Anglii, emigroval v roce 1973 do Austrálie, kde od té doby žije v Brisbane. V Austrálii si nejprve vydělával na živobytí jako skladník, obchodní cestující, později jako antikvář, pracoval také pro australský stát jako tlumočník a překladatel. Pomáhal zakládat etnickou rozhlasovou stanici, kde po několik let vedl české vysílání. Byl moderátorem jak českých tak i anglických pořadů, aktivní jako žurnalista, ale činný i ve správní radě stanice, jako její programový ředitel a viceprezident. \n\nPo příchodu do Austrálie se Koreis počal zabývat také výtvarnictvím. Měl několik sólových výstav svých obrazů a keramik. Při návštěvách Česka po roce 1990 získal zakázky k překladům televizních programů, jak do češtiny tak i angličtiny, následkem čehož se začal stále více věnovat psaní a překládání. Koreisovy kratší práce, eseje a fejetony, vycházely v internetovém deníku Neviditelný Pes už od roku 1996 a vycházejí i nyní. Je také autorem občasných rozhlasových pořadů klasické hudby vysílaných stanicí ČR Vltava. Přeložil a vydal díla některých českých autorů, například bratří Čapků, napsal několik knih v angličtině. V poslední době píše většinou v češtině. Soustřeďuje se především na duchovní literaturu, napsal a režíroval také rozhlasovou hru, vydal svou autobiografii. Většina jeho prací je k dostání jak v tradiční knižní formě, tak i jako e-knihy. Literatura je na internetu na několika zdrojích.\n\n\n\n\n"}
{"id": "982915", "url": "https://cs.wikipedia.org/wiki?curid=982915", "title": "Jozef Mačupa", "text": "Jozef Mačupa\n\nJozef Mačupa (* 5. prosince 1948) je bývalý slovenský fotbalista, obránce. Jeho bratr-dvojče Ladislav Mačupa s ním nastoupil ve 2 ligových utkáních.\n\nV československé lize hrál za Tatran Prešov. Nastoupil ve 181 ligových utkáních a dal 2 góly. V Poháru UEFA nastoupil ve 4 utkáních. Ve druhé lize nastoupil za Prešov ve více než 200 utkáních.\n\n\n"}
{"id": "982917", "url": "https://cs.wikipedia.org/wiki?curid=982917", "title": "Robert Moog", "text": "Robert Moog\n\nRobert Arthur Moog (23. května 1934, New York – 21. srpna 2005, Asheville) byl americký vynálezce a průkopník elektronické hudby.\n\nVynalezl Moog syntezátor, jeden z nejznámějších elektronických nástrojů a první široce užívaný. Dal mu podobu kláves, což nasměrovalo vývoj v této oblasti hudby. Patentován byl roku 1969. Nechal si patentovat ještě devět vynálezů z oblasti elektronické hudby. Jednou z přelomových verzí syntetizátoru se stal později tzv. Minimoog. Obnovil také zájem o nástroj theremin, který začal ve své firmě Moog Music vyrábět. Úzce spolupracoval s mnohými hudebníky a průkopníky elektronické hudby (Keith Emerson, Rick Wakeman, John Cage, Gershon Kingsley aj.) Roku 1972 získal Grammy Trustees Award, za přínos k rozvoji hudebního průmyslu. Roku 2002 získal ještě Technical Grammy Award za přínos technický. Roku 2004 o něm byl natočen film \"Moog\".\n\n\n"}
{"id": "982919", "url": "https://cs.wikipedia.org/wiki?curid=982919", "title": "Abrahám Zalwein", "text": "Abrahám Zalwein\n\nAbraham Zalwein, latinizovaný přídomek \"Neosoliensis\" (* Banská Bystrica, Slovensko), byl slovenský básník.\n\nPůvodem z Banské Bystrice. Studoval na univerzitě ve Wittenbergu. Psal příležitostné verše, zveřejněné ve sborníku \"Eufémiai… dn. Nicolao Abrahamfii Zólyomi…\" (1597).\n\n"}
{"id": "982924", "url": "https://cs.wikipedia.org/wiki?curid=982924", "title": "Krymčáci", "text": "Krymčáci\n\nKrymčáci (krymčácky – ) jsou etnicko-náboženskou skupinou z Krymu, jež má svůj původ v židech, kteří přijali za svůj jazyk krymskou tatarštinu a upravili si ji ve svůj jazyk, který obsahuje řadu výpůjček z hebrejštiny a aramejštiny.\n\nNa přelomu druhého a třetího tisíciletí bylo Krymčáků jen několik tisíc a jejich jazyk byl na hranici zániku. Ve dvacátém století jim nepřála ani ruská občanská válka, která probíhala i na Krymu, ani hladomory v období mezi světovými válkami. Nacistické Německo při okupaci Krymu zabilo zhruba šest tisíc Krymčáků a po válce byla řada z přeživších vystěhována z Krymu spolu s Krymskými Tatary do nitra Sovětského svazu.\n\n"}
{"id": "982929", "url": "https://cs.wikipedia.org/wiki?curid=982929", "title": "Načezové", "text": "Načezové\n\nNačezové (\"Natchez\", vlastním jménem \"Theloel\") jsou severoamerický indiánský kmen, hovořící jazykem, patřícím k maskogijské jazykové rodině. Žijí tradičně především na jihovýchodě Spojených států, na území dnešních států Mississippi a Louisiana.\n\nNačezové jsou pokládáni za dědice Mississippské kultury. Vládl jim absolutní teokratický panovník, který měl titul \"Velké slunce\". Sídlil v domě postaveném na vrcholu hliněné pyramidy a při přesunech používal nosítka, která nosilo osm bojovníků. Byl zároveň panovníkem a veleknězem slunečního kultu. Společnost Načezů byla matrilineární a dělila se na čtyři kasty – Slunce (rodina panovníka), Urozené, Honoraci a prosté rolníky, nazývané Smraďoši. Kasty nebyly uzavřené a mohly se mezi sebou mísit. Příslušnost ke společenské vrstvě se dědila po matce, pokud byla matka z vyšší kasty než otec, děti si udržely své postavení, pokud byla matka ze stejné nebo nižší kasty, status dětí byl vždy o kastu nižní než u jejich otce. Lidé mohli být povýšeni za zásluhy v boji, ale také za to, když při pohřbu zemřelého Velkého slunce obětovali některé ze svých dětí, aby mohlo sloužit panovníkovi v záhrobí. Kromě Póníů a Kwakiutlů byli Načezové jediným indiánským kmenem severně od Mezoameriky, který přinášel lidské oběti. Oběti se zabíjely uškrcením. Načezové také krutě mučili válečné zajatce, které pro tento účel přivazovali k vyvýšenému rámu a umučili ohněm. Praktikovali rovněž skalpování.\n\nNačezové žili v osadách chráněných palisádami, domy měly kruhový nebo eliptický půdorys, byly postavené z rákosu a proutí omazaného hlínou a zastřešeny kupolovitou rákosovou střechou. Součástí osady bývala hliněná chrámová pyramida nebo mohyla, na jejímž vrcholu stál dům Velkého slunce a chrám. Pyramida nebo mohyla mohla být i dvojitá. Načezové byli rolníci, pěstovali hlavně kukuřici, dýně, fazole a tabák, menší význam měl lov, rybolov a sběr planých plodů, např. ovoce muďoulu. Načezové se zdobili tetováním a deformací lebek, nosili jednoduchý oděv, muži obvykle jen bederní zástěrku, ženy i pokrývku nebo tuniku, a chodili bosí. Z řemesel mělo největší význam hrnčířství, z keramiky zhotovovali kuchyňské i rituální nádoby, ale také dýmky a sošky.\n\nNačezové byli objeveni francouzským cestovatelem Robertem Cavelierem de La Salle roku 1682. Tehdy jich bylo asi 14 000 a žili v sedmi osadách. Od roku 1698 byli vystaveni francouzské kolonizaci. Poté, co Francouzi začali zabírat půdu patřící Načezům a zakládat na ní plantáže, došlo v letech 1712–1730 ke čtyřem válkám, které skončily rozprášením kmene. Spojenci Francouzů byli v těchto bojích tradiční nepřátelé Načezů z kmenů Čoktó a Tunica. Část Načezů Francouzi zajali a odvezli do otroctví na Haiti, malá část přijala křesťanství a postupně se smísila s Francouzi a Afroameričany. Jejich potomci dosud žijí v Louisianě a Mississippi. Ostatní Načezové po roce 1730 své území opustili a odešli dál na sever, kde se spojili s Kríky, Čerokíji a především s Čikasavy. Společně s nimi byli roku 1838 vystěhováni do Indiánského teritoria na území (dnešní Oklahomy, kde téměř splynuli s početnějšími kmeny. Dnes přežívá ve státech Mississippi a Oklahoma necelých 5000 Načezů, vesměs míšenců, kteří už hovoří pouze anglicky. Jazyk Načezů vymřel kolem roku 1950, pravděpodobně poslední rodilá mluvčí Nancy Havran zemřela roku 1957.\n\nPokřtěná indiánka z kmene Načezů je hlavní hrdinkou povídky \"Atala\" od francouzského preromantického spisovatele Chateaubrianda, která byla vydána roku 1801.\n\nZelený, Mnislav: \"Indiánská encyklopedie\". Praha: Albatros, 1994.\n"}
{"id": "982930", "url": "https://cs.wikipedia.org/wiki?curid=982930", "title": "Šášovské Podhradie", "text": "Šášovské Podhradie\n\nŠášovské Podhradie je městská část města Žiaru nad Hronom, 5 km jihovýchodně od jeho centra. \n\nLeží na severním okraji Štiavnických vrchů, na levém břehu Hronu, při jeho soutoku s Istebným potokem, v nadmořské výšce 270 m n. m. Do katastrálního území bývalé samostatné obce patří i osady Bukovinka a Srnosiete.\n\nObec je prvně zmíněna v roce 1363. V minulosti se zde zpracovávala dubová kůra pro koželužny z Liptova. Nad obcí se vypíná Šášovský hrad. Prvně je připomínán roku 1253, od roku 1330 královský hrad, který sloužil jako ochranné stanoviště na křižovatce obchodních cest. V roce 1667 byl zpustošen vojsky a od 18. století chátrá. Šášovské Podhradie je od roku 1971 součástí města Žiar nad Hronom, z něhož sem jezdí linka číslo 4 místní MHD.\n\nObec je snadno dostupná ze silnice I/65, která se v blízkosti obce křižuje se silnicí I/50. Je křižovatkou turistických cest do Podhorie, Ladomerské Viesky a do Hronské Breznice.\n"}
{"id": "982933", "url": "https://cs.wikipedia.org/wiki?curid=982933", "title": "Bedřich Frejka (ortoped)", "text": "Bedřich Frejka (ortoped)\n\nMUDr. Bedřich Frejka, DrSc. (17. února 1890, Útěchovice pod Stražištěm – 10. ledna 1972, Brno, Československo) byl český profesor a lékař, specialista ortopedie.\n\nPocházel z lesnické rodiny, po maturitě na gymnáziu studoval v letech 1910–1914 na Lékařské fakultě Univerzity Karlovy. V 1. světové válce byl válečným chirurgem. Po válce pracoval na lékařské fakultě v Bratislavě jako chirurg a od roku 1922 jako ortoped. V roce 1928 zde získal titul docenta a v témže roce přešel do Brna na lékařskou fakultu Masarykovy Univerzity. Zde se 17. března 1933 stal přednostou nově otevřené ortopedické kliniky Lékařské fakulty Masarykovy Univerzity.\n\n\"Frejkova peřinka\" – tzv. široké balení pro léčbu vývojové vady kyčlí (dysplazie) u novorozenců a kojenců. Je účinnější než široké balení z plen, které se stlačí. Tato metoda získala pojmenovaní po něm a stále se používá.\n\n"}
{"id": "982943", "url": "https://cs.wikipedia.org/wiki?curid=982943", "title": "Kostel svatého Martina (Nový Svět)", "text": "Kostel svatého Martina (Nový Svět)\n\nKostel svatého Martina byl římskokatolický farní kostel v Novém Světě, patřící do farnosti Nové Hutě. Přečkal první poválečnou vlnu ničení církevních staveb, ale byl nesmyslně zbořen roku 1976 i s přilehlým hřbitovem, který sloužil i obyvatelům bývalých osad Borová Lada, Černá Lada, Hrabětická Lada, Paseky, Pravětínská Lada, Švajglova Lada, Svinná Lada, Šindlov, Zahrádky a Zelená Hora.\n\nV Novém Světě (Neugebäu) byla zřízena v roce 1788 lokálie u původní dřevěné kaple sv. Ducha z roku 1787. Od stejného roku začínají i matriky pokřtěných a oddaných, matriky pohřbených začínají od roku 1789. V roce 1855 byla lokalie přeměněná na farnost. Kostel byl postaven v letech 1796–1797 jako lokální v době reforem císaře Josefa II. z prostředků Náboženského fondu a po celou dobu své existence byl zvelebován z darů věřících. V této farnosti byla zřízena 1904 expozitura Nové Hutě s kostelem Nejsvětějšího Srdce Ježíšova, při které byly od roku 1905 vedeny i vlastní matriky. V letech 1940–1945 byla farnost spravována z Pasova. V padesátých letech byla farnost přenesena z Nového Světa do Nových Hutí.\n\nJednolodní obdélná stavba o rozměrech 18,5 x 9,15 metrů s trojboce ukončeným presbytářem o rozměrech 9,15 x 5,4 m o výšce asi 12 metrů byla zakončena nízkou dřevěnou věží se 4 zvony. Sedlová střecha byla pokryta šindelem, uvnitř byl kostel zařízen jednoduše.\n\nPo znovupostavení kaple sv. Anny s křížovou cestou v Borových Ladech v roce 2006 byla ve spolupráci s německými rodáky provedena pietní úprava prostoru hřbitova. Zbytek hřbitovních křížů a pomníčků, které byly v minulosti vyvráceny a vyhrnuty mimo plochu hřbitova, byl vyproštěn ze země a po očištění znovu rozmístěn v části hřbitova. Byla vyměněna ohradní zeď hřbitova a zřízen přístupový chodník. Uprostřed hřbitova byl vztyčen dřevěný kříž. U vchodu byl zřízen kamenný památník se seznamem osad, jejichž zemřelí jsou zde pochováni. Byl opraven i pomník padlých z 1. světové války. Znovuvysvěcení se uskutečnilo 25. října 2008.\n\nV roce 2010 bylo v úpravách pokračováno pietní úpravou prostoru bývalého kostela spočívající v pokusu o nalezení zbytků základů obvodového zdiva a původní kamenné dlažby pod zplanýrovaným povrchem. V prostoru presbytáře byl umístěn kamenný oblouk se skleněnou plastikou zobrazující sv. Martina a kamenný stůl symbolizující hlavní oltář. V prostoru lodi byly symbolicky umístěny dvě kamenné lavice. Slavnostní posvěcení místa bývalého kostela proběhlo 14. srpna 2010. Zahraničním partnerem projektu byla bavorská obec Philippsreut.\n\n"}
{"id": "982948", "url": "https://cs.wikipedia.org/wiki?curid=982948", "title": "Bandura", "text": "Bandura\n\nBandura je lidový hudební nástroj pocházející ze staré Ukrajiny. Připomíná vzdáleně kytaru, loutnu či balalajku. Drží se na koleně. Dodnes se na ni hraje v lidových souborech na Ukrajině.\n\nPrvní zmínky o banduře přinesli řečtí kronikáři již v 6. stol. n. l., kdy do svých zápisů popsali bulharské válečníky, kteří hráli na nástroj podobný loutně. Tito hudebníci byli později nazývání kobzáři. Své jméno dostali právě podle hudebního nástroje, kterým doprovázeli válečníky do bitvy, tehdy nazývaný kobza. Hudební předchůdce moderní bandury neměl tolik strun jako dnes a celkově byl mnohem menší.\n\nExistují tři základní typy bandur. Klasická, využívající diatonickou stupnici, o dvaceti strunách. Kyjevská, laděná chromaticky, s 55-64 strunami, a Charkovská bandura (tzv. poltavka)o 34-65 strunách, využívající obou dvou ladění.\n\n"}
{"id": "982960", "url": "https://cs.wikipedia.org/wiki?curid=982960", "title": "Vitrifikace embryí", "text": "Vitrifikace embryí\n\nVitrifikace embryí je moderní metoda uchovávání embryí při léčbě neplodnosti metodami asistované reprodukce. Oproti metodám s použitím zmrazení, kdy vznikají ve větší nebo menší míře ledové krystaly, které poškozují buňky, při vitrifikaci ledové krystaly nesmějí vzniknout. Dosahuje se toho kombinací vhodného kryoprotektiva (roztoku obsahujícího velkou koncentraci například sacharózy, dimethylsulfoxidu) a velmi rychlého ochlazení kapičky kryoprotektiva s embryem na teplotu kapalného dusíku (-196 °C). Kapalina s embryem se změní ve vysoce viskózní až sklovitou hmotu (podobnou svými vlastnostmi například pečetnímu vosku), která je nadále uchovávána v tekutém dusíku v zataveném pouzdérku. Před použitím se kapka rychle ohřeje na tělesnou teplotu (devitrifikace) a kryoprotektivum se vymyje kultivačním médiem.\n\nPokud se vitrifikují embrya na stadiu blastocysty, pravděpodobnost otěhotnění je stejná, jako při transferu čerstvého embrya. Kromě embryí na stadiu blastocysty lze vitrifikovat s velmi dobrými výsledky i neoplozená vajíčka (oocyty) a časná embrya v jakémkoliv stadiu vývoje.\n\n\n"}
{"id": "982973", "url": "https://cs.wikipedia.org/wiki?curid=982973", "title": "Hajli Gubbi", "text": "Hajli Gubbi\n\nHajli Gubbi je nejjižnější vulkán pohoří Irta’ale v Etiopii. Sopku tvoří starší štítová sopka, který je pokryta mladšími lávovými proudy a 521 m vysokým struskovým kuželem, ukončeným 200 m širokým kráterem s přetrvávající fumarolickou aktivitou.\n\n"}
{"id": "982975", "url": "https://cs.wikipedia.org/wiki?curid=982975", "title": "Hararu Tärara", "text": "Hararu Tärara\n\nHararu Tärara (jiný přepis: Hararu Terara, jiné názvy: Hararu, Hararo, Manda Hararo) je vulkanický komplex, sestávající z více štítových sopek (\"Manda Harare\", \"Unda Harare\", \"Gablajtu\") a trhlinové zóny (\"Gumatmali\"), nacházející se na jižním okraji Afarské deprese v Etiopii.\n\nKomplex má šířku 105 km a délku 20-30 km. Představuje v podstatě vyzdvihnutou část riftové zóny. V historické době není doložena žádná erupce, ale věk podložních sedimentů pod lávovými proudy komplexu má přibližně 8000 let, což indikuje jeho poměrně malé stáří. To že komplex není vyhaslý, dokládají i hydrotermální prameny a aktivní fumaroly.\n\nV srpnu 2007 komplex obnovil aktivitu, když došlo k výlevu láv z více trhlin.\n\n"}
{"id": "982984", "url": "https://cs.wikipedia.org/wiki?curid=982984", "title": "Hobiča", "text": "Hobiča\n\nHobiča je název kaldery, nacházející se v Etiopii, přibližně 15 km severně od jezera Abaja. Samotná kaldera se vytvořila v pleistocénu, pozdější vývoj vulkanismu přinesl porušení je jihovýchodní stěny sérií zlomů a vytvoření mladých, holocénních struskových kuželů převážně čedičového složení.\n\n"}
{"id": "982985", "url": "https://cs.wikipedia.org/wiki?curid=982985", "title": "Härtali", "text": "Härtali\n\nHärtali (jiný přepis: Hertali) nebo Härtale (jiný přepis: Hertale) může být v Etiopii:\n\n"}
{"id": "982987", "url": "https://cs.wikipedia.org/wiki?curid=982987", "title": "Rita Schober", "text": "Rita Schober\n\nRita Schober (13. června 1918, Rumburk, Rakousko-Uhersko – 26. prosince 2012, Berlín-Pankow, Německo) byla německá romanistka a literární vědkyně.\n\nRita Schober studovala italštinu a francouzštinu na Německé univerzitě v Praze. V březnu 1945 zde promovala u Erharda Preißiga jazykovědnou prací o sufixu \"–\"age. Od roku 1946 do roku 1951 studovala v Halle, jejím školitelem byl slavný romanista a spisovatel Victor Klemperer. V roce 1951 se stala Klempererovou asistentkou v Berlíně. Habilitovala v roce 1954 s prací věnovanou Émilu Zolovi \"Theorie des naturalistischen Romans und das Problem des Realismus. \"Od roku 1957 vyučovala jako profesorka romanistiky na Humboldtově univerzitě v Berlíně. V letech 1969-1975 byla děkankou fakulty společenských věd. Rita Schober byla členkou Německé akademie věd v Berlíně a exekutivní rady UNESCO. Od roku 1975 předsedala Národnímu komitétu pro literární vědu Akademie věd NDR a byla také členkou prezídia PEN-centra v NDR. V roce 1978 byla emeritována, učila však až do roku 1989. V letech 1952 až 1976 vypracovala a vydala nový německý překlad Zolova románového cyklu Rougon-Macquartů. V roce 1988 obdržela čestný doktorát Humboldtovy univerzity, byla rovněž zakládající členkou Leibniz-Sozietät. Rita Schober zemřela 26. prosince 2012 v Berlíně-Pankowě.\n\n\n\n"}
{"id": "982992", "url": "https://cs.wikipedia.org/wiki?curid=982992", "title": "Hertali (erupční zóna)", "text": "Hertali (erupční zóna)\n\nHärtali (jiný přepis: Hertali) nebo Härtale (jiný přepis: Hertale) je trhlinová erupční zóna tvořená převážně bazalty, nacházející se na jižním konci roviny Awaš v Etiopii. Údaje o poslední aktivitě nejsou k dispozici, ale na základě svěže vypadajících hornin se jejich stáří odhaduje na holocén.\n\n"}
{"id": "982994", "url": "https://cs.wikipedia.org/wiki?curid=982994", "title": "Korath Range", "text": "Korath Range\n\nKorath Range je anglický název vulkanického masivu, tvořeného několika struskovými kužely, nacházejícího se v jižní Etiopii, blízko hranic s Jižním Súdánem. Počet struskových kuželů Korath Range je asi 20 a mnohé z nich jsou asociovány s mladě vypadajícími lávovými proudy, převážně bazanitově-tefritickými. Stáří celého komplexu není přesně stanoveno, ale na základě radiometrického datování bylo určeno časové rozpětí stáří hornin mezi (7900-9500) lety.\n\n"}
{"id": "982996", "url": "https://cs.wikipedia.org/wiki?curid=982996", "title": "Kurub", "text": "Kurub\n\nKurub (jiný přepis: Kurub Terara, ) je menší štítová sopka, nacházející se přibližně ve středu spojnice mezi sopkami Hararu Terara a Borawli v Etiopii. Stavba sopky je tvořena převážně čedičovými horninami. S výjimkou pozorované fumarolické aktivity v 30. letech 20. století není doložena žádná sopečná aktivita tohoto vulkánu.\n\n"}
{"id": "982997", "url": "https://cs.wikipedia.org/wiki?curid=982997", "title": "Sitrův dům", "text": "Sitrův dům\n\nSitrův dům, v literatuře označován též Žďárských dům je dvoupatrový původně gotický městský dům v roce 1604 zásadně renesančně přestavěný. Je situován v jihočeských Prachaticích v Městské památkové rezervaci Prachatice na severní straně Velkého náměstí. Na západě přiléhá k domu Velké náměstí čp. 12 a na východě k domu Velké náměstí čp. 15. Novodobý zadní trakt tvoří budova čp. 183 v Neumannově ulici. V Sitrově domě i jeho přístavbě sídlí Prachatické muzeum. Vlastníkem domu je město Prachatice a zadní trakt budovy je ve vlastnictví Jihočeského kraje, který je zřizovatelem muzea. Vžitý název dům získal podle patricijské rodiny Sitrů, jejímž majetkem v době renesanční přestavby byl. Dům je zapsán v Ústředním seznamu kulturních památek ČR.\n\nDům byl původně gotický, zmiňován byl poprvé v roce 1555 v majetku měšťanské rodiny Vacků. Současnou podobu má dům od roku 1604, kdy jej jeho tehdejší majitel, Ambrož Sitr (od roku 1581), nechal přestavět pro svého syna Tomáše Sitra. Přestavbou pověřil vlašského stavitele Josefa Fargita z Českých Budějovic. Na jeho autorství odkazuje na krajích parapetu napravo v medailonu zkřížené kladivo a úhelník a nahoře nápis \"„Jozef Ffargit Mestenin Sczeskych Budegicz“\". Malířskou výzdobu provedl prachatický malíř Šebastián Hájek. Následně se v domě vystřídali další majitelé. V roce 1722 archivní zdroje uvádějí jako vlastníka Pavla Dicenta, prachatického měšťana a řezníka. Jeho rodina byla po roce 1771 následována majiteli Josefem Meerwaldem a tkalacem Petrem Mauerem. Od roku 1865 do roku 1945 byl dům v majetku rodiny Ždárských (Zdiarskych): manželů Josefa a Františky Žďárských. Další z majitelů Johann Zdiarsky, prachatický starosta provozoval v domě útulek pro studenty. Jeho dcera Friedl Zdiarsky byla prachatickou fotografkou. \n\nV roce 1945 připadl dům státu, o rok později rozhodla rada MNV o věnování domu pro potřeby městského muzea. Kvůli špatnému stavu domu byl po druhé světové válce rekonstruován. V roce 1949 byla provedena nová fasáda, při které byly již ztracené renesanční malby nahrazeny novou omítkou. V roce 1950 restaurátorské práce na fasádě. Muzeum bylo slavnostně otevřeno 5. července 1954. Další rekonstrukce muzea proběhly v letech 1987 až 1993. V letech 1995 až 1997 byla realizována přístavba zadní část v Neumannově ulici čp. 183. V letech 2006 až 2007 byly rekonstruovány sklepní prostory.\n\nDvoupatrový renesanční řadový dům o třech okenních osách a patrovou lunetovou římsou, atikovou nástavbou a rozeklanými nástavci a pylony. Vchod do domu tvoří bosovaný vstupní portál. Stejně je bosovaný i půlkruhový světlík středního okna. Okenní otvory jsou opatřeny přímými kamennými nadokenními římsami. V domě se dochovalo množství hodnotných stavebních konstrukcí gotického původu (sklepy, obvodové zdivo přízemí a patra hlavního objektu). Z doby renesance se dochovaly klenby nad přízemím, mezipatrem a patrem hlavního domu, jeho druhé patro a sklep pod náměstím. Vzácná je renesanční malířská výzdoba jižní fasády domu a fragmenty fresek uvnitř objektu. Severní část severního domu je rovněž renesanční, zatímco jeho jižní část je již barokní s klasicistními úpravami. Rovněž patro severního domu je klasicistní. Z 19. století pochází štuková výzdoba schodiště hlavního objektu.\n\nMalířská výzdoba je v souladu s manýristickým charakterem architektury domu. Malby vytvořil prachatický malíř Šebestián Hájek (poprvé je zmiňován v roce 1563) mezi léty 1617–1622. Restaurátorské zprávy a starší literatura konstatují, že nástěnné malby původně pokrývaly celou fasádu domu od atiky až po přízemí. Obrazové pole středního štítového nástavce atiky zdobila malba slunečních hodin, zlikvidovaná novou fasádou v roce 1949. Malířskou výzdobu tvoří portréty deseti českých králů. Pod lunetovou římsou jsou vyobrazeni (Václav IV., Zikmund, Albrecht, Ladislav Pohrobek, Jiří z Poděbrad, Vladislav II., Ludvík, Ferdinand I., Maxmilián II. a Rudolf II.). Mezi okny fasádu zdobí alegorie ctností: Justitia (spravedlnost), Patientia, Prudentia (opatrnost) a Fortitudo. Za předlohu alegorií si Hájek vzal rytinu Adriaena Collaerta (1560 – 29. června 1618). V kartuších ve vlysu je český lev, habsburský orel a znak města Prachatic. Miltner v roce 1881 uvádí, že část maleb byla v roce 1875 zničena: \"„... prostor pak nad okny a mezi okny druhého patra nyní holý býval prý jindy, jak nám tvrdil pan majitel (r. 1875), pokrytý postavami allegorickými a podobiznami panovníků...“\" Osmkrát odstupňovaná korunní římsa byla zdobena dekorativními motivy perlovců, pletenců a obdobných prvků v černém, červeném, zeleném a žlutém tónu. V roce 1886 byl stav označován jako havarijní. Zvětralá omítka a její trhliny způsobily kritický stav dekorací naposledy restaurovaných 1950. Příčinou poškození byla větrná eroze, vymývání pigmentů deštěm a působení mrazu. Obrazová výzdoba 12 polí rustikalizovaného vlysu, rytmizovaného konzolami byla v té době době (1986) zůstala již jen jako nepatrný fragment. Portréty legendárních českých knížat již byly zcela zničeny a znatelné byly pouze pokrývky jejich hlav. Malířská výzdoba konzol byla téměř zničena, zejména omítka konvexních částí byla zcela zvětralá. V rámci příprav restaurátorských prací v roce 1992 zpracoval Jan Müller ikonografické podklady jako vodítko pro restaurátory maleb na fasádě. Identifikoval Alegorie, Ctnosti, Mytická české knížata i české krále:\nOd přelomu 19. a 20. století byly prováděny restaurátorské práce na výzdobě fasády domu i fresek v jeho interiérech.\nFišer v rámci restaurátorského průzkumu zjistil sondou, že okna ve 2. patře byla původně vyšší a dosahovala až nadokenní římsy. Zazděna byla na půl cihly a dutina zazdívky byla zasypána kamením a úlomky cihel. \n\n\nSitrův dům je často citován v odborné literatuře. Po roce 2000 je též citován též v kvalifikačních pracích studentů vysokých škol. Významným zdrojem informací o novodobém vývoji domu, obnově a restaurování jeho malířské výzdoby jsou restaurátorské zprávy, záměry a jejich syntézy. Nejnovější poznatky jsou obsaženy ve zprávách o posledním restaurátorském zásahu v letech 1992, jeho přípravě a vyhodnocení včetně rozsáhlé fotografické dokumentace a analýzy dochovaných materiálů. Jan Muller a Petra Hoftichová v roce 1986 v rámci průzkumu stavu nástěnných fasád shrnuli vývoj poškození fasád od 19. století a rovněž sumarizovali literaturu ke vzniku maleb a jejich inspiraci.\n\nPoloha domu je významným dokladem urbanistického vývoje středu Prachatic a Velkého náměstí. Doložení stavebního vývoje domu a jeho malířské výzdoby na fasádě odráží postupný majetkový vzestup prachatických měšťanů v 16. století, kdy město vlastnili Rožmberkové, zejména v éře vladařství Viléma z Rožmberka v 2. polovině 16. století. Období, kdy vznikala renesance v Prachaticích, bývá nazýváno zlatým věkem Prachatic. Dům je významným prvkem Městské památkové rezervace Prachatice. Dům č.p. 13 odpovídá pojetí kulturní památky a památkové ochrany požívá celý objekt. Průčelí dominuje jižní straně Velkého náměstí a je významným rysem vytvářejícím charakter MPR Prachatice. V domě jsou dochovány historické konstrukce z období renesance. Cenný je i dochovaný fragment figurální fresky.\n"}
{"id": "983001", "url": "https://cs.wikipedia.org/wiki?curid=983001", "title": "Kone (sopka)", "text": "Kone (sopka)\n\nKone (také též \"K'one, K'onä, K’onä Isatä Gämora, K’onä Isatä Gemora\") je název vulkanického komplexu, nacházejícího se v Etiopii.\n\nKomplex se rozkládá na ploše 250 km² v severním části Východního zlomového pohoří Východoafrické příkopové propadliny, poblíž Afarské deprese. Je to asi 160 km východně od Addis Abeby a asi 30 km jihozápadně od sopky Fentale.\n\nZ geografického hlediska sestává celkově z osmi kalder, struskových kuželů a lávových proudů. Starší kaldery jsou topograficky nevýrazné. Největší je Gariboldi o rozměrech 5×7,5 km, její východní stěny jsou přerušeny menší kalderou. Dno kaldery a její stěny jsou rozrušené trhlinami, uspořádanými paralelně v severojižní linii.\n\n"}
{"id": "983005", "url": "https://cs.wikipedia.org/wiki?curid=983005", "title": "Kupón", "text": "Kupón\n\nKupón je obecně chápán jako jakýkoli cenný papír, jehož držitel má určité oprávnění nebo právo na nějaké plnění. Jde např. o slevové, výherní nebo dárkové kupóny a další různé druhy poukázek či voucherů. V českém právu je však kupón upraven v § 523 občanského zákoníku pouze jako cenný papír na doručitele, s nímž je spojeno právo na vydání výnosu z jiného cenného papíru. Kromě něj už existují jen investiční kupóny používané dříve v kupónové privatizaci a kupóny známé jako tzv. dálniční známky, jimiž se prokazuje uhrazení časového poplatku za užívání určených pozemních komunikací (dálnic).\n\nKupón je podobně jako opční list odvozen od hlavního cenného papíru (akcie, podílového listu, dluhopisu apod.), používá se jen k získání výnosu z tohoto hlavního cenného papíru, prokazuje se jím právo na daný výnos. Protože se většinou jedná o opakované plnění, vydávají se kupóny v \"kupónovém archu\", a pokud by byl arch spotřebován, právo na vydání nového lze uplatnit pomocí talónu, který není zvláštním cenným papírem a který bývá součástí původního archu. Vzhledem k tomu, že kupón je cenný papír na doručitele, lze právo na výnos z hlavního cenného papíru snadno převádět na třetí osoby. O kupón jde vždy, je-li ho třeba k uplatnění práva na výnos, i když tak není nazván. Výnos přitom může být jak finanční, tak třeba naturální nebo ve formě různých oprávnění, vždy však musí být, stejně jako nutné údaje o hlavním cenném papíru, v kupónu specifikován a musí být určeno datum a místo uplatnění práva na něj.\n"}
{"id": "983007", "url": "https://cs.wikipedia.org/wiki?curid=983007", "title": "Langudi", "text": "Langudi\n\nLangudi (jiné názvy: Jangudi, Iangudi, Angudi, Džangudi) je název komplexního stratovulkánu, nacházejícího se v severní části etiopského riftu ve východní Etiopii. Sopka je tvořena stratovulkanickým ryolitovým komplexem, ukončeným kalderou oválného tvaru. Postkalderové stádium vulkanické aktivity zahrnuje trachytické a bazaltové lávové proudy.\n\n"}
{"id": "983012", "url": "https://cs.wikipedia.org/wiki?curid=983012", "title": "Li’ado Hajk", "text": "Li’ado Hajk\n\nLi’ado Hajk je menší sopečné pole, které se skládá přibližně z tuctu maar, struskových kuželů a lávových proudů, nacházející se na rovině Awaš v Etiopii.\n\nNa základě morfologie maarů a struskových kuželů se předpokládá pleistocénní stáří hornin.\n\n"}
{"id": "983014", "url": "https://cs.wikipedia.org/wiki?curid=983014", "title": "Líška", "text": "Líška\n\nLiška může být:\n\n\n\"viz\" Líška (příjmení)\n"}
{"id": "983015", "url": "https://cs.wikipedia.org/wiki?curid=983015", "title": "Bakuriani", "text": "Bakuriani\n\nBakuriani ( ) je výletním místem v gruzínském kraji Samcche-Džavachetii. Leží v nadmořské výšce 1700 m na severním svahu Trialetského hřbetu v Malém Kavkazu. Je považováno za hlavní středisko zimních sportů v Gruzii, ale i v létě je oblíbeným turistickým místem.\n\nMěsto je obklopeno jehličnatými lesy, ve kterých dominuje jedle kavkazská. Leží v Bakuriánské sníženině tvořící kalderu. Půdu zde tvoří láva vulkánu Mušeri. Klima je relativně vlhké. Léto je dlouhé a teplé, zima studená. Od listopadu napadne až 64 cm sněhu. Průměrná roční teplota je 4,3 °C. V lednu je průměrná teplota -7,3 °C, v srpnu 15 °C. Průměrné roční srážky jsou 734 mm. Nejvyšší horou oblasti je Kochta (v překl. \"Krásná hora\", 2255 m n. m.).\n\nJiž počátkem 20. století se začínají v Bakuriani zřizovat hotely. Za sovětské éry přibyla sanatoria a zotavovny. Tyto budovy se po vyhlášení nezávislosti Gruzie 1991 privatizují a postupně modernizují. Novodobá horní vrstva Gruzínů si zde zřídila pompézní vily.\n\nV zimě je zde ubytováno kolem 2.000 návštěvníků. Zimní sezóna začíná v listopadu a končí v březnu. Obtížnost sjezdovek je svahu hory Kochta je střední až lehká. Většina sjezdovek je vybavena vleky a sedačkovými lanovkami. Je zde i skokanský můstek. Kromě lyžování a snowboardu se zde provozuje i pronájem sněžných skútrů, jízdy kočárem s koňmi a jezdectví.\n\nKolem Bakuriani probíhá ropovod Baku-Tbilisi-Ceyhan. Jelikož v oblasti je zvýšené riziko zemětřesení, je trasa ropovodu předmětem kritiky ochránců přírody.\n\nRoku 1901 propojily gruzínské železnice tento turistický cíl úzkokolejkou s asi 30 km vzdáleným lázeňským městem Bordžomi. Trať dlouhá 37 km o rozchodu 900 mm je vedena soutěskou řeky Gudžaretisckali (gruzínsky ). Jedna cesta trvá asi 2,5 hodiny.\n\nZ Bakuriani vede horská silnice přes průsmyk Devíti pramenů ( [Ckratskaris ugeltechili]) k jezeru Tabackuri a Achalkalaki.\n\nV roce 1910 založená botanická zahrada v Bakuriani má rozlohu 17 ha. Je zde na 1.200 druhů alpských rostlin z různých oblastí Kavkazu, na 300 rostlin z Asie a 66 různých kavkazských stromů. Od roku 1937 je botanická zahrada pod správou \"Gruzínské akademie věd\".\n\n"}
{"id": "983016", "url": "https://cs.wikipedia.org/wiki?curid=983016", "title": "Borgo San Lorenzo", "text": "Borgo San Lorenzo\n\nBorgo San Lorenzo je italská obec v provincii Firenze v oblasti Toskánsko.\n\nV roce 2012 zde žilo 17 952 obyvatel.\n\nFiesole, Firenzuola, Marradi, Palazzuolo sul Senio, Pontassieve, Scarperia e San Piero, Vaglia, Vicchio\n\nZdroj: \n\n"}
{"id": "983020", "url": "https://cs.wikipedia.org/wiki?curid=983020", "title": "Bellinda", "text": "Bellinda\n\nBellinda je značka spodního prádla a punčochového zboží. Sortiment Bellinda obsahuje punčochové zboží, dámské, pánské spodní prádlo a ponožky. Značka vznikla v Krásné Lípě, kde Josef Heinrich Vatter v roce 1882 začal vyrábět punčochové kalhoty a ponožky.\n\nSpolečnost Bellinda založili v roce 1950 Fred Vatter a Dr. Otto Palme jako značku pro punčochové zboží. Název Bellinda pochází z výrazu „Bella Linda”. Bella Linda je latinský překlad názvu severočeského města Krásná Lípa, kde Josef Heinrich Vatte v roce 1882 odstartoval závodní výrobu.\nOd roku 1991 působí Bellinda ve střední a východní Evropě. Mezi nejdůležitějšími trhy patří Česká republika, Maďarsko, Polsko a Slovensko. První kolekce spodního prádla byla představena v roce 2000 a v současnosti patří k hlavním pilířům značky Bellinda.\n\nV současné době je Bellinda součástí mezinárodní skupiny DBApparel, kde patří např. značky DIM, Playtex, Lovable a Wondebra.\n\nV rocek 2016, jako první e-shop v České republice, spustila zásilkovou službu men.bellinda.cz. Tato služba je určena můžům, kteří si chtějí nechávat zasílát pravidelně spodní prádlo a ponožky v určitých intervalech.\n\n"}
{"id": "983029", "url": "https://cs.wikipedia.org/wiki?curid=983029", "title": "Christopher Yost", "text": "Christopher Yost\n\nChristopher Lee Yost (* 21. února 1973) je americký scenárista a spisovatel, hlavní autor animovaného seriálu \"\" a spolutvůrce komiksových sérií \"X-23\", \"New X-Men\", \"X-Force\".\n\nSvou kariéru začal v roce 2002 jako praktikant v Marvel Comics. Jako scenárista začal poprvé u seriálu \"\" v roce 2003, podílel se také na scénáři filmu \"\".\n"}
{"id": "983031", "url": "https://cs.wikipedia.org/wiki?curid=983031", "title": "Rokosz", "text": "Rokosz\n\nPolský výraz rokosz (čti: \"rokoš\") původně označoval shromáždění polské \"szlachty\" ke svolání \"sejmu\". Výraz si polština vypůjčila z uherského prostředí, kde se podobná shromáždění konala na poli zvaném Rákos (čti Rakoš). \nPostupem času \"rokosz\" znamenal ozbrojené, pololegální, povstání polsko-litevské szlachty proti králi, ve jménu obrany ohrožení svých svobod. Šlechtici, kteří se sjeli na \"rokosz\" vytvořili \"konfederaci\".\n\nInstitut rokosze ve svém pozdějším smyslu vychází ze středověkého práva na odpor vůči královské moci. Rokosz odvozuje svoji autoritu z práva odmítnutí uposlechnutí krále, jak bylo artikulováno v Mielnickém privileji (\"przywilej mielnicki\", podepsaný 23. října 1501) a později v Jindřichovských článcích z roku 1573.\n\nDva z nejznámějších rokoszů se odehrály v 17. století (Zebrzydowského povstání) a v 16. století (Kohoutí válka).\n\n"}
{"id": "983036", "url": "https://cs.wikipedia.org/wiki?curid=983036", "title": "Vajnory", "text": "Vajnory\n\nVajnory jsou městská část Bratislavy.\n\nRozkládají se na úpatí Malých Karpat v nadmořské výšce 130-133 metrů nad mořem. S rozlohou 13,5 kilometrů čtverečních a s více než 5 000 obyvateli patří mezi menší městské části hlavního města Slovenska. Administrativně patří pod okres Bratislava III. Vajnorčané se však právem pyšní svou bohatou historií, osobitou krásou lidového umění a zvyky, které se zde až do současnosti uchovávají a rozvíjejí.\nVětší část území patří do Podunajské nížiny s typickým fluviálním reliéfem s relativními výškami v rozmezí 0,5 – 1,5 – 2,5 m. Severozápadní část je součástí Malých Karpat. Půdy patří mezi středně těžké s charakterem půdy naplaveninových sedimentů.\n\nHlavní hydrologická síť patří do povodí Šúrského kanálu, který byl uměle vybudován během 2. světové války. Do tohoto toku se vlévají Račí potok, Račianský potok, Vajnorský potok, Kratina a Struha. Vajnory jsou typické velmi vysokou hladinou podzemní vody. Podzemní vody jsou dotovány vodami z Malých Karpat. Dominantní směr proudění je SZ – JV. Jejich hladina je ovlivněna i zpětným vzdutím vod v řece Dunaj.\n\nVajnory se nacházejí v teplém a mírně suchém klimatickém regionu. Průměrná roční teplota je 9,8 stupňů. Nejvíce srážek spadne v měsících květen, červenec a nejméně v září. Průměrný počet dnů se sněhovou pokrývkou je 36,5, nejvíce sněhu je v lednu. Vajnory se považují za území nadprůměrně větrné. Převládají severozápadní a severovýchodní směry větru. Počet dnů se silným větrem je 108,4 a s bouřlivým větrem 31,6.\n\nSoučasná krajinná struktura je charakterizována zastoupením lesní a nížinné krajiny s vodními plochami, zemědělskou krajinou s ornou půdou a typickými vinohrady, velká část území je urbanizovaná. Významnými vodními plochami jsou na jihovýchodě Vajnorské jezera a v severozápadní části soustava rybníků na Sprinzlovom Majeri.\n\nVýznamné biocentra a biokoridory: severozápadní část území Vajnor je součástí Chráněné krajinné oblasti Malé Karpaty. V těsné blízkosti katastrální hranice Vajnor se nachází Přírodní rezervace Šúr, zařazena do sítě evropských významných chráněných území NATURA 2000. Regionální biocentra jsou Vajnorská dolina, Vajnorské jezera, Sprinzlov majer, Račiansky kanál a potok Struha.\n\nPrvní zprávy o osídlení na území Vajnor jsou z mladší doby železné – laténské, tedy z doby před přibližně 2300 lety. Při výstavbě dálnice archeologové odkryli i slovansko-avarské pohřebiště s deseti kosterními hroby a šesti slovanskými popelnicemi starobylého tvaru. Naleziště se nedochovalo. Původní obec vznikla jako poddanská obec Bratislavského hradu. Její obyvatelé sloužili městu, dodávali na královský dvůr svá kvalitní vína. Nejstarší písemná zpráva je však až z roku 1237, kdy již byla rozvinutou vesnicí. Tehdy nesla původní, slovanský název práce resp. Pracant. Od roku 1307, kdy obec vlastnil klášter v rakouském Heiligenkreuz, se začíná používat německý název Weinern, v návaznosti na převažující činnost Vajnorčů – vinohradnictví a vinařství. Toto pojmenování se uchovalo až do současnosti v počeštěné podobě Vajnory. V 16. století vesnici odkoupilo město, aby se tak po čtyřech stoletích Vajnory vrátilo do vlastnictví svého zakladatele. Změna přišla se zrušením poddanství, když se v roce 1851 staly samostatnou obcí. Městskou částí Bratislavy se Vajnory staly znovu až po druhé světové válce, v roce 1946.\n\nCentrum Vajnor bylo v roce 1992 prohlášeno za památkovou zónu. Vnější tvář tvoří architektura. Jako všude, i ve Vajnorech je nejstarší stavbou kostel, postavený v letech 1270-1279. Nejprve byl zasvěcen Panně Marii, pak uherskému králi sv. Ladislavu. Od roku 1968 opět Panně Marii, a to Sedmibolestné. Kostel je jednolodní, s polygonální uzavřenou svatyní, která je zaklenuta gotickou žebrovou klenbou se středověkými svorníky. V roce 1771 byl kostel zvětšen výstavbou nové lodi, která je zaklenuta sedmi poli tzv. pruské klenby. Věž s jehlanovou střechou má v hladkých polích trupu střílny. Sanktuárium kostela je vyzdobené kompozicemi nástěnných maleb Vajnorských žen. Dalšími kulturními památkami jsou socha svatého Floriána a Vajnorský lidový dům na Rolnické ulici č.118.\n\nVajnorský lidový dům ze začátku 19. století je ukázkou tradiční zástavby dvora typu řadových vesnic. Vertikální dělení stavebních parcel podmiňovalo orientaci domů od ulice k humnům a vinicím, čímž vznikaly dlouhé dvory nebo dlouhé domy.\n\nStavebním materiálem lidového domu byla zejména nepálená cihla kombinovaná s kamenem a pálenou cihlou. Stěny jsou přibližně 60 – 70 cm silné, mají nápadný strop s hrubým nosným půdním trámem a dřevěné podlahy.\n\nČlenění a interiér obytného domu byl přizpůsoben potřebám tehdejší rodiny. Sestával ze tří prostorů – kuchyně s otevřeným ohništěm, kterým se vytápěla i přední pokoj a komora, často přestavěna na zadní pokoj. Hospodářské stavby, jako stáj, maštal a stodola, byly od obytné části domu oddělené prešovnou, kde se nejen lisovaly hrozny, ale i uskladněné dodělané víno.\n\nNa Vajnorském lidovém domě můžeme pozorovat i charakteristický architektonický prvek typický pro tuto oblast – zpevněný vchod do domu a sklepů, tzv. výpustek.\nTypická je i vnitřní výzdoba – malba na stěnách. Umístěna byla vždy nad otevřeným ohništěm a v jiné barevné podobě i v předním pokoji. Nejčastějším motivem ornamentální malby je motiv ptáčka, který Vajnorské malířky uměly nakreslit v neuvěřitelném množství podob. Dodnes je tato původní tvorba zdrojem inspirace pro další generace.\n\nNa území městské části se nacházejí dvě základní školy a i mateřské. Obě základní školy jsou umístěny ve středu Vajnor na stejné ulici. Státní škola \"Základní škola Kateřiny Bruderová\" je na Osvobozenecké ulici a církevní (římskokatolická) \"Základní škola Jana Pavla II.\" na Osvobozenecké 27.\n\nMěstskou část Vajnory obsluhují 4 autobusové linky a 1 noční bratislavské MHD. Všechny jezdí během celého týdne (včetně víkendů a svátků).\n\n"}
{"id": "983037", "url": "https://cs.wikipedia.org/wiki?curid=983037", "title": "Tony Fletcher", "text": "Tony Fletcher\n\nTony Fletcher (* 27. dubna 1964) je hudební publicista známý především biografiemi o bubeníku Keithi Moonovi a kapele R.E.M..\n\nFletcher se narodil v Yorkshireu. Inspiroval se londýnským punk rockovým hnutím a jako třináctiletý založil fanzin, který pojmenoval \"Jamming!\". Časpopis byl založený v roce 1977, kdy ho Fletcher tiskl ještě ve škole, ale páté vydání v roce 1978, které obsahovalo rozhovory s Paulem Wellerem, Adamem Antem a Johnem Peelem, bylo tištěno již profesionálně a mělo širší distribuci. V letech 1979-84 časopis vydávala a částečně distribuovala firma Better Badges. Mezi roky 1978-83 fanzin obsahoval rozhovory s umělci jako Pete Townshend, Dexys Midnight Runners, The Damned, The Jam, Bill Nelson, Crass, Dead Kennedys a další. V září 1983 se z časopisu stal dvouměsíčník a později měsíčník. V tomto pozdějším období obsahoval umělce jako The Smiths, U2, Billy Bragg, Cocteau Twins, Echo & the Bunnymen, R.E.M., The Specials, Everything But the Girl, Madness a další. V lednu 1986, po 36 vydáních, \"Jamming!\" skončil.\n\nÚspěch s \"Jamming!\" přinesl Fletcherovi více příležitostí, jako byl například velký rozhovor s Paulem McCartneym v roce 1982. Moderoval různé televizní pořady a získal si kontakty na post-punkové osobnosti včetně Paula Wellera nebo Echo & the Bunnymen, kteří byli námětem jeho první knihy vydané v roce 1987.\n\nV New Yorku se Fletcher proslavil jako DJ, klubový promotér a konzultant hudebního průmyslu. Zde se začal plně věnovat moderní hudební historii, napsal knihu o hudbě The Clash a biografie R.E.M. a Keithe Moona.\n\nS nástupem internetu v 90. letech založil web iJamming.net. V roce 2010 vydal studii o hudbě v New Yorku ve 20. století.\n\nV září 2012 byla vydána jeho biografie The Smiths \"A Light That Never Goes Out: The Enduring Saga of the Smiths\".\n\n4. července 2013 vydal William Heinemann Fletcherovy memoáry o mládí v Londýně.\n\nFletcher je ženatý s Posie Strenz a má dvě děti. Žije na severu New Yorku.\n\n\n"}
{"id": "983040", "url": "https://cs.wikipedia.org/wiki?curid=983040", "title": "Čierna Voda (Chorvátsky Grob)", "text": "Čierna Voda (Chorvátsky Grob)\n\nČierna Voda je místní částí obce Chorvátsky Grob na Slovensku v okrese Senec. V současnosti zažívá prudký rozvoj. Probíhá zde výstavba rodinných domů ve více lokalitách. Obec je typickým příkladem satelitního městečka v okolí města Bratislavy. Hlavními problémy místní části je chybějící infrastruktura: odvodnění silničních komunikací, jejich špatný stav a chybějící základní občanská vybavenost.\n"}
{"id": "983041", "url": "https://cs.wikipedia.org/wiki?curid=983041", "title": "Dopravný podnik mesta Banská Bystrica", "text": "Dopravný podnik mesta Banská Bystrica\n\nDopravný podnik mesta Banská Bystrica, a.s. je akciová společnost, která provozuje trolejbusovou dopravu v Banské Bystrici.\n\nDopravný podnik mesta Banská Bystrica vznikl ještě v roce 1996 jako společnost s názvem \"Mestská hromadná doprava Banská Bystrica\". Tato společnost byla založena městem Banská Bystrica, přičemž dodnes je město Banská Bystrica jediným a tedy i stoprocentním akcionářem společnosti. V době vzniku byl jeho hlavním úkolem nákup vozidel pro městskou veřejnou dopravu v Banské Bystrici a tedy i zkvalitňování její úrovně. Díky jeho tehdejší činnosti dnes společnost vlastní 35 autobusů a 2 trolejbusy. Také jsou v jejím vlastnictví i některé trolejbusové tratě v samotném městě. Městský podnik \"Mestská hromadná doprava Banská Bystrica\" začal vystupovat pod novým obchodním jménem \"Dopravný podnik mesta Banská Bystrica\" dnem 28. února 2007. Ještě v listopadu roku 2006 začala společnost poprvé v historii s provozem veřejné dopravy a to na linkách 101 až 105. V současnosti DPMBB provozuje i trolejbusovou dopravu na 8 trolejbusových linkách.\n"}
{"id": "983044", "url": "https://cs.wikipedia.org/wiki?curid=983044", "title": "Slovak Lines", "text": "Slovak Lines\n\nSlovak Lines, a.s. (do roku 2007 Slovenská autobusová doprava Bratislava, akciová spoločnosť / v skratke SAD Bratislava, a.s. /) je slovenská akciová společnost provozující městskou, meziměstskou a mezinárodní autobusovou dopravu. Již před rokem 2007 firma používala název \"Slovak Lines\" jako značku.\n\n\n\n\n\n"}
{"id": "983045", "url": "https://cs.wikipedia.org/wiki?curid=983045", "title": "Anicetus Jokisch", "text": "Anicetus Jokisch\n\nAnicetus Jokisch OFM ( – 1702) byl český a slezský(?) františkán. V řádu působil aktivně jako kazatel a lektor filozofie na františkánských studiích. Od roku 1693 působil jako německý kazatel kláštera v Jindřichově Hradci. Je autorem postních kázání \"Quadragesimale\".\n"}
{"id": "983047", "url": "https://cs.wikipedia.org/wiki?curid=983047", "title": "Okres Törökszentmiklós", "text": "Okres Törökszentmiklós\n\nOkres Törökszentmiklós ( ) je maďarský okres v župě Jász-Nagykun-Szolnok. Jeho správním centrem je město Törökszentmiklós.\n\n"}
{"id": "983048", "url": "https://cs.wikipedia.org/wiki?curid=983048", "title": "Dopravný podnik mesta Žiliny", "text": "Dopravný podnik mesta Žiliny\n\nDopravný podnik mesta Žiliny s.r.o. (zkratka DPMŽ) je slovenský dopravce, který provozuje městskou hromadnou dopravu v Žilině.\n\nSpolečnost byla založena v roce 1949 jako Dopravný komunálny podnik Žilina. V letech 1963 až 1992 DPMŽ neexistovalo samostatně, ale bylo začleněno do podniku ČSAD. 6. listopadu 1992 zastupitelstvo v Žilině obnovilo DPMŽ, který znovu provozoval MHD od 1. listopadu 1993. V současnosti poskytuje své služby na území města Žilina a její příměstských částech. Provozuje autobusovou a trolejbusovou dopravu. V pracovních dnech autobusy a trolejbusy na všech linkách najedou spolu 11504 km a 6078 km přes víkend.\n\n\n\"Autobusové linky DPMŽ:\"\n\n\n\"Trolejbusové linky DPMŽ:\"\n\nByla zajišťována lodí \"Žilina\" na Oravské přehradě v padesátých letech 20. století.\n\nV současnosti DPMŽ nemá žádná výcviková vozidla.\n\nPo rozlučkové jízdě 8. září 2018 byl autobus Karosa B 732 ev. č. 89 vyřazen z běžného provozu a stal se prvním historickým vozidlem DPMŽ.\n\nDPMŽ provozuje 2 prodejny papírových a předplatných jízdenek. Nacházejí se na Městském úřadě v Žilině a na Hlinkovy náměstí v Žilině, otevřené jsou v pracovních dnech od 7:00 do 17:00 hod.. Od 15. Února 2010 je možné koupit jízdenku i pomocí SMS.\n\n"}
{"id": "983057", "url": "https://cs.wikipedia.org/wiki?curid=983057", "title": "Törökszentmiklós", "text": "Törökszentmiklós\n\nTörökszentmiklós je město v Maďarsku v okrese Törökszentmiklós, v župě Jász-Nagykun-Szolnok.\n\nRozkládá se na ploše 185,16 km² a v roce 2013 zde žilo 21 098 obyvatel.\nÚzemí bylo osidlováno různými etnickými skupinami od pradávna. Archeologické nálezy keramických zlomků dokládají přítomnost lidí už v období neolitu, konkrétně lid kultury s lineární keramikou. Z eneolitu se zde nacházejí zbyky mohyl. Své stopy tu zanechali také Keltové.\n\nPrvní zmínka o městě pochází z roku 1399 (udáváno pod jménem \"Zenthmyclos\").\n\nPři sčítání obyvatel v roce 2001 tvořili obyvatelstvo z 98 % Maďaři a ze 2 % Romové.\n\n"}
{"id": "983058", "url": "https://cs.wikipedia.org/wiki?curid=983058", "title": "Pumpáž", "text": "Pumpáž\n\nPumpáž je odborný termín pro nenormální režim práce dynamického kompresoru, dmychadla nebo větráku, způsobený odtržením vzduchových proudnic od lopatek. Jako velký problém se vyskytuje zejména u axiálních kompresorů leteckých proudových motorů. Vyznačuje se tlakovými rázy a extrémním nárůstem teploty vzduchu v kompresoru, kteréžto mohou v krátké chvíli způsobit totální havárii motoru.\n\nDojde-li k stržení vzduchového proudu, děje se tak skokem a postižený stupeň ihned přestává vyvíjet tlak. Vzduch již nepostupuje směrem k výstupu kompresoru a jen se protáčí a mele se mezi statorem a rotorem. Při takovém turbulentním proudění se vzduch intenzivně zahřívá a jeho teplota rapidně roste. Tlak může také zpětně expandovat a způsobit tak stržení i předních stupňů kompresoru. Po chvilce tlak na výstupu klesne, proudnice skokem přilehnou k lopatkám a stupeň opět vytváří tlak, který opět vzroste nad únosnou míru a cyklus se opakuje.\n\nBistabilní tlakový cyklus způsobuje silné mechanické rázy, z kompresoru dopředu prošlehuje plamen, motor kouří a z výstupu šlehá dlouhý plazivý plamen. Trvá jen několik sekund, než teplota lopatek kompresoru přesáhne hodnotu, při které materiál ztrácí tuhost i pevnost. Lopatky rotoru se trhají a radiálně odletují skrz plášť motoru. Porucha vyvážení rotoru způsobí destrukci motoru. \n\nK odtržení vzduchových proudnic dochází buď z důvodu přílišného zatížení konkrétního stupně kompresoru pracujícího do přílišného přetlaku na výstupu, nebo z důvodu příliš nízkého tlaku na vstupu, kdy se tomu stupni vzduchu nedostává. K takovým stavům dochází u axiálního kompresoru často, např. při akceleraci a deceleraci. Musí se s tím vypořádat automatická regulace motoru, spočívající v odpouštění tlaku na patřičných místech kompresoru odpouštěcími ventily nebo pásy, v natáčení lopatek statoru a v regulaci dodávky paliva do motoru. Tak se daří zabrzdit pumpáž v jejím počátku zvaném \"rotační stržení\". Na pumpáž jsou méně citlivé novější konstrukce proudových motorů např. vícerotorové.\n\nU proudových motorů stíhacích letounů může dojít k pumpáži také z důvodu neadekvátního tlaku v sacím potrubí, způsobeném abnormálním letovým režimem. Při vysoké dopředné rychlosti se výrazně projevuje stlačení vzduchu náporem již v sacím potrubí, což se omezuje přívěrou ve tvaru kužele, nebo šikmé desky před hrdlem sání. Vzduchu se ale nedostává při bočním skluzu, což je obrat z hlediska možného vzniku pumpáže rizikový. K omezení tohoto jevu jsou do bočních stěn sacích kanálů umístěna plandající dvířka, kudy si motor v nouzi může přisát vzduch. Při přetažení proudového letounu lze též očekávat přetažení kompresoru v důsledku velkého úhlu náběhu. Pumpáž může vyvolat i nasátí proudu horkých plynů z odpálené rakety nebo prudký poryv vzduchu.\n\nK odtržení proudu může dojít také z důvodu mechanického poškození lopatek kompresoru v důsledku nasátí ptáka, ledu, nepořádku ze vzletové plochy. Pokroucené lopatky kompresoru pak nemají správný profil a automatická regulace již nemusí být schopna toto vykompenzovat. I v těchto případech může redukce výkonu pomoci zabránit úplné ztrátě výkonu motoru. Havárie letu 751 společnosti Scandinavian Airlines (12/1991), která se jen náhodou obešla bez lidských ztrát, je učebnicovým příkladem vzniku pumpáže v důsledku odpadnutí ledu z křídel do motorů na ocasu letadla. Zde se navíc uplatnila nedomyšlená automatická regulace motoru, která pilotům nedovolila ve vzletovém režimu redukovat výkon postiženého motoru.\n\nJestliže dojde k pumpáži, je zřejmé, že automatika tomu již nemohla zabránit. Pilot musí okamžitě významně snížit, nebo i přerušit dodávku paliva do motoru. Jestliže byl na vině manévr a je dostatek výšky, je možné následně motor znovu spustit. \n\nK pumpáži dochází i u větráku pracujícího v nevýpočtovém režimu. Projevy nejsou tak dramatické, ale jde o hluk, energetickou účinnost a mechanickou životnost zařízení. \n\n"}
{"id": "983066", "url": "https://cs.wikipedia.org/wiki?curid=983066", "title": "Peklov", "text": "Peklov\n\nPeklov je potok, levostranný přítok Volyňky. Pramení na jihovýchodních svazích vrchu Zahájený, severně od vsi Vrbice, v nadmořské výšce 725 m, uváděn je i blízký pramen pod hájovnou Korytský v nadmořské výšce 750 m u Zálesí. Převážně teče severovýchodním směrem. V horním toku je koryto úzké a kamenité, od Nihošovic je údolí potoka širší. Východně od Nemětic ústí Peklov do Volyňky v nadmořské výšce 428 m.\n\nPeklov odvodňuje území o rozloze 80,5 km², délka toku je 18,3 km a průměrný průtok je 360 l/sec.\n\nPotok protéká krajinou Šumavského podhůří, přičemž v horní části má kamenité dno a je lemován lesy, zatímco v dolním toku protéká hlavně loukami. Údolím potoka vede silnice 2. třídy č. 170, která kopíruje jeho tok a několikrát jej překonává mosty.\n\n\n"}
{"id": "983067", "url": "https://cs.wikipedia.org/wiki?curid=983067", "title": "James McNeal Kelly", "text": "James McNeal Kelly\n\nJames McNeal Kelly (* 15. května 1964 v Burlingtonu, stát Iowa, USA), americký důstojník, letec a kosmonaut. Ve vesmíru byl dvakrát.\n\nAbsolvoval střední školu Burlington Community High School v městě Burlington a v roce 1982 pokračoval ve studiu na vojenské letecké akademii US Air Force Academy. Ukončil ji v roce 1986.\nPracoval pak v armádě jako pilot a operační letecký důstojník v Las Vegas.\nOd roku 1996 byl po zácviku členem jednotky kosmonautů v Houstonu u agentury NASA.\n\nOženil se, jeho manželkou je Dawn, rozená Tommermanová. Měl přezdívku Vegas.\n\nNa oběžnou dráhu se v raketoplánech dostal dvakrát jako jejich pilot a strávil ve vesmíru 26 dní, 17 hodin a 21 minut. Pracoval na orbitální stanici ISS. Byl 399. člověkem ve vesmíru.\n\n\n"}
{"id": "983068", "url": "https://cs.wikipedia.org/wiki?curid=983068", "title": "Městský hřbitov Prostějov", "text": "Městský hřbitov Prostějov\n\nMěstský hřbitov v Prostějově byl založen v roce 1900 při Brněnské ulici na jižním okraji města. Jedná se o jednu z mnoha nemovitých kulturních památek na území města Prostějov. Na jižním okraji jej doplňuje židovský hřbitov.\n\nVstup tvoří bohatě zdobený portál. Větší centrální bránu i obě menší postranní branky uzavírá ozdobně kovaná mříž. Nad nimi se nachází štukové reliéfy – postavy andělů i řecká písmena alfa a omega a pod nimi nápis \"„LP 1900“\". Na vrcholu štítu je usazena socha anděla s trubkou. Vpravo za vstupem stojí domek hřbitovního správce a vlevo zvonička z roku 1928.\n\nVstupní část ohraničují dva čtvrtkruhové oblouky arkád v renesančním duchu, které vznikly podle návrhu prostějovského architekta Čeňka Venclíka v letech 1902 a 1907. V nich jsou umístěny hrobky některých významných prostějovských občanů.\n\nJednotlivé hroby jsou rozmístěny v pravidelné síti kolem centrálního kříže. Na severním okraji hřbitova je doplňuje kolumbárium, urnový háj i vsypová loučka. V roce 1976 byla na západním okraji hřbitova postavena moderní smuteční síň, kterou navrhl architekt Blahoslav Adamík.\n\nHřbitov dostal v době svého založení velkorysou parkovou úpravu. Podél cest byly vysázeny desítky dřevin a bylin, včetně neobvyklých i exotických druhů. Tuto malou „botanickou zahradu“ z velké části vytvořil městský zahradník a první hřbitovní správce František Havránek. V průběhu 20. století druhové zastoupení značně zchudlo, přesto je městský hřbitov nejcennějším sadovnickým dílem Prostějova.\n\nVýznam hřbitova spočívá i v přítomností většího množství pomníků, které dosahují výjimečné umělecké kvality. Mezi známější autory patří:\n\nMezi další zajímavé pomníky patří:\n\nMezi významné osoby, pohřbené na Městském hřbitově v Prostějově patří především básník Jiří Wolker či vědec a vynálezce Otto Wichterle. Dále jsou zde pochováni hudební skladatelé František Neumann a Vladimír Ambros, kněz a spisovatel František Dohnal, letci RAF Josef Duda a Karel Vildomec, poslanec František Geršl, učitel a amatérský archeolog Antonín Gottwald, astronom Bohumil Hacar, architekt Václav Jeřábek, podnikatel a ministr František Kovářík, malíř Vilém Kraus, sběratel lidových písní Jan Poláček, lékař, spisovatel a politik Ondřej Přikryl, politik Rostislav František Reichstädter, generálporučík a spisovatel Vilém Sacher, sochař Jan Tříska, prostějovský starosta Karel Vojáček, spisovatel Edvard Valenta a mnoho dalších osobností.\n"}
{"id": "983072", "url": "https://cs.wikipedia.org/wiki?curid=983072", "title": "Carola Häggkvist", "text": "Carola Häggkvist\n\nCarola Maria Häggkvist, známější jako Carola (narozena 8. září 1966 ve Stockholm), je švédská zpěvačka a skladatelka.\n\nBěhem své více než třicetileté kariéry se zařadila mezi nejpopulárnější umělce ve Švédsku. Deset z jejích alb obsadilo první příčku hitparády, s řadou další obsadila umístění v nejlepší desítce. Její nahrávky se dobře prodávají také v ostatních zemích severní Evropy.\n\nV roce 1991 zvítězila na Eurovision Song Contest v Římě s písní \"\"Fångad av en stormvind\"\". Na soutěži dále obsadila v roce 1983 třetí místo s písní \"\"Främling\"\" a v roce 2006 páté místo s písní \"\"Invincible\"\". Právě účast na Eurovizi po vítězství v národním kole Melodifestivalen 1983 nastartovala její úspěšnou kariéru, během níž spolupracovala mimo jiné s Bee Gees či Andreou Bocellim.\n\nCarola Häggkvist se narodila ve Stockholmu a vyrostla v jeho jižní části Norsborg. Od dětství se účastnila řady pěveckých soutěží pro mladé. V deseti letech začala docházet na hodiny zpěvu, později studovala na hudebně zaměřené škole Adolfa Fredrika. V roce 1977 zvítězila na soutěži \"Barnens Dags Talangtävling - New faces\" a tentýž rok vystoupila v televizním pořadu Sveriges Magasin.\nNa přelomu desetiletí vystupovala s rockovou formací Standby. Několik jejich nahrávek se v roce 1981 objevila na kompilaci mladých kapel \"Vågrätt Samliv\". Mladá zpěvačka se objevila v několika pořadech – Nygammalt, Taube i Våra Hjärtan a Hylands Hörna. Poprvé také dostala nabídku na účast v soutěži Melodifestivalen, jejíž vítěz následně reprezentuje Švédsko na Eurovision Song Contest, ale odmítla.\n\nZásadní zlom v kariéře Caroly přišel s rokem 1983, kdy pozvání na 22. ročník Melodifestivalenu přijala – ve věku šestnácti let zvítězila s písní \"\"Främling\"\". Carola obdržela nejvyšší známku od všech jedenácti odborných porot – získala dvakrát více bodů, než druhá Kikki Danielsson, které byla vítězná skladba původně nabídnuta.\nCarola se v krátké době stala miláčkem Švédů. Debutové desky, nazvané podle vítězného singlu, se prodalo přes milion kopií a dodnes patří mezi nejpopulárnější nahrávky. Krátce po vítězství zpěvačka navštěvovala hudební školu Södra Latin.\nNa mezinárodním finále Eurovize v Mnichově pokořila rekord – přímý přenos sledovaly tři čtvrtiny švédské populace (zhruba šest milionů diváků). I přesto, že v prvních sekundách písně zpěvačce nefungoval mikrofon, Švédsko obsadilo třetí místo se ziskem 126 bodů (k vítězství chybělo pouhých 17) – píseň \"\"Främling\"\" bodově neohodnotila pouze porota vítězného Lucemburska, zatímco nejvyšší dvanáctibodové ohodnocení obdržela z Německa a Norska. Následně si píseň dobře vedla v evropských hitparádách, zpěvačka ostatně pro mezinárodní distribuci nahrála anglickou, německou a nizozemskou verzi.\n\nBěhem dvou let vydala několik alb, která si vedla velmi dobře v prodejích (přes čtvrt druhého milionu kopií) a hitparádách ve Švédsku a Norsku. Velkého úspěchu se dostalo především singlu \"\"Tommy tycker om mig\"\". V té době si stále nezletilá Carola pokoušela budovat kariéru v Japonsku, kde bylo v roce 1984 vydáno několik singlů. Ve zbytku Evropy, v Kanadě či v USA, kam byly její nahrávky také distribuovány, se setkala s dílčími úspěchy. Následně v domácím Švédsku podnikla turné.\nPočátkem roku 1986 odcestovala do Spojených států, kde se setkala s bratry Gibbovými ze skupiny Bee Gees. Právě oni stáli za písněmi na Carolině novém albu \"\"Runaway\"\", které produkoval nejmladší Maurice. Album se dočkalo úspěchu a čtvrt milionu prodaných kopií, nicméně zpěvačka následně po jediném singlu v roce 1987 téměř zmizela z médií – pouze absolvovala turné s církevním sborem a vystoupila v několika pořadech. Během pauzy se zasnoubila a odjela studovat do Texasu. Návrat na pódia jí čekal o nedlouho později opět prostřednictvím Melodifestivalenu.\n\nV roce 1990 se Carola podruhé účastnila Melodifestivalenu. S písní \"\"Mitt i ett äventyr\"\" obsadila druhé místo za skupinou Edin-Ådahl. Nové zpěvaččino album \"Much More\"\" se dočkalo zlaté desky, a o rok později Carola při třetí účasti v Melodifestivalenu podruhé zvítězila. Soutěžní píseň \"\"Fångad av en stormvind\"\" byla před Eurovizí v Římě jedním z horkých favoritů na vítězství. Na konci hlasování skončily dvě zpěvačky na prvním místě se shodným počtem bodů - Carola za Švédsko a Amina, zástupkyně Francie. Díky pravidlu ohledně remízy, která byla v soutěži zavedena o několik let dříve po podobném výsledku, byla vítězkou vyhlášena Carola - obě soutěžící obdržely shodný počet nejvyšších dvanáctibodových ohodnocení (čtyři), nicméně Amina získala pouze dvě známky desetibodové oproti Caroliným pěti. Se ziskem 146 bodů se tak Carola stala třetí švédskou vítězkou Eurovize po skupinách ABBA a Herreys. Mimo Švédska a Norska si píseň \"\"Fångad av en stormvind\"\" dobře vedla například v Rakousku.\n\nPo soutěži se zpěvačka vydala na dlouhé evropské turné, vydala novou mezinárodní verzi alba \"Much More\" a také kompilaci \"Carola Hits\". Jako první švédská interpretka vystoupila v Číně - v tamější televizi se objevila na Nový rok. V roce 1992 zde také vydala album. Gospelovou nahrávku \"My Tribute\"\" vydala mezinárodně a v Nizozemsku za ni obdržela zvláštní ocenění. Nástupce desky z roku 1994, \"Personligt\", sice v žebříčcích obsadilo až čtrnácté místo, bylo však významné z jiného důvodu – na skládání písní se zpěvačka poprvé osobně podílela.\n\nDruhá polovina devadesátých let pro ni skýtala mnoho dalších životních úspěchů – debutovala jako moderátorka ve vlastním pořadu \"Myck'e Nöje med Carola\", a jako muzikálová herečka v několika produkcích – za hlavní roli v muzikálu \"Sound of Music\", k němuž vydala také soundtrack, byla oceněna významnou Zlatou maskou. Ke konci roku 1996 vydala kompilaci \"Carola Hits 2\", o rok později následovala další, \"The Best of Carola\".\nRok 1998 se nesl ve znamení kratší pauzy, kdy se zpěvačka věnovala nově narozenému synovi. Stihla však pro švédské publikum namluvit jednu z postav v americkém animovaném filmu \"Princ egyptský\". Na podzim nahrála album duchovních písní \"Blott en dag\" s velkým úspěchem ve Švédsku a Norsku, a o Vánocích podnikla turné, které navštívilo 100 tisíc diváků.\nKe konci roku 1999 bylo vydáno velmi oceňované vánoční album \"Jul i Betlehem\", které dobylo žebříčky; během prvního měsíce se prodalo 300 tisíc kusů, v celé severní Evropě to bylo dokonce 600 tisíc.\n\nV prvních třech letech nového tisíciletí vydala nová alba především ve znamení duchovní hudby. V roce 2003 připravovala coby autorka textu balady '\"\"När löven faller\"\" účast v Melodifestivalenu, sama ji však nechtěla interpretovat, což pravidla vyloučila. V soutěži se nakonec objevila jako moderátorka jednoho ze semifinálových kol.\n\nV roce 2004 se Carola po nenadálé smrti obou svých rodičů zaměřila opět na duchovní písně při nahrávání alb \"Credo\" a \"Störst av allt\".\n\nPotřetí získala právo reprezentovat Švédsko na Eurovizi po strhujícím vítězství na Melodifestivalenu 2006. Píseň \"\"Evighet\"\", která byla později představena v anglické verzi \"\"Invincible\"\", v národním kole získala přes 437 tisíc hlasů. Triumf zpěvačky navíc sledovaly čtyři a čtvrt milionu diváků, nejvíce v historii soutěže. Před mezinárodním kolem Eurovize v Athénách v květnu Carola absolvovala turné po Evropě. V odhadech bookmakerů patřila k největším favoritům na vítězství vedle domácího Řecka, ruského zpěváka Dimy Bilana a belgické zástupkyně Kate Ryan.\nPo úspěšném postupu ze semifinálového kola Švédsko ve finále obsadilo 20. května páté místo se ziskem 170 bodů (tehdy národní rekord). Nejvyšší známky (po deseti bodech) \"\"Invincible\"\" obdrželo z Albánie, Dánska a Norska.\n\nPo návratu z Athén se Carola vydala na letní turné po Švédsku, v druhé polovině roku však především odpočívala po náročném vystupování. V říjnu si ovšem v televizním pořadu zazpívala s Andreou Bocellim a v prosinci podnikla několik vystoupení v severní Evropě.\n\nNásledující rok obdržela čestné vyznamenání Hans Majestät Konungens medalj z rukou švédského krále Karla, vystoupila na narozeninové oslavě princezny Viktorie v duetu s Månsem Zelmerlöwem, a koncem roku znovu dobyla vrchol hitparády s novým albem \"I denna natt blir världen ny - Jul i Betlehem II\". Usedla také do poroty pěvecké soutěže \"Idol\".\nSpolu s Andreasem Johnsonem se počátkem roku 2008 opět účastnila Melodifestivalenu. Duo Johnson & Häggkvist, které již v lednu vydalo singl \"\"Lucky Star\"\", bylo v médiích propráno ze všech stran, nicméně soutěžní píseň \"\"One Love\"\" nepostoupila z kola Druhé šance.\nPři příležitosti pětadvacetiletého výročí vítězství v Melodifestivalenu 1983 vydala kompilaci \"Främling 25 år\".\n\nV roce 2009 vystoupila v Moskvě na zahajovacím ceremoniálu Eurovize 2009. V létě s vítězem soutěže Alexandrem Rybakem vystoupila na norském festivalu Allsang på Grensen. Vydala také anglickou verzi dřívějších alb, \"Christmas In Bethlehem\".\nAlbum coververzí písní Elvise Presleyho a Barbry Streisand \"Elvis, Barbra & Jag\" vyšlo v březnu 2011. Obsadilo první příčku žebříčku.\n\nCarola vystoupila s novou verzí singlu \"\"Främling\"\" ve finále Melodifestivalen 2013. Mihla se také v přímém přenosu Eurovize 2013.\n\nV roce 1987 se Carola seznámila s mladým norským kazatelem Runarem Søgaardem, za něhož se provdala o tři roky později. V lednu 1998 se páru narodil syn Amadeus. V roce 2000 dvojice oznámila odloučení. Nedlouho poté se rozvedli. Oba rodiče Caroly zemřeli v roce 2004.\n\nVelmi diskutovaným tématem ve švédských médiích je po celou kariéru Caroly její víra: Od mládí je silně věřící, často byla úzce spojována s církví Livets Ord. Tu opustila v roce 1995, s jejími představiteli však zůstala v kontaktu.\n\nSilné kontroverze vyvolala v roce 2001 svými výroky o homosexualitě. V gay magazínu QX prohlásila, že \"\"přestože [jsem] se během let stala tolerantnější, homosexualita [pro mě] vždy zůstane něčím nepřirozeným.\"\" Také v médiu řekla, že zná věřící, kteří byli homosexuály a \"vyléčili\" se díky modlitbám. Zdůraznila však, že nepovažuje homosexualitu za nemoc a s gayi nemá žádný problém. Liberálními švédskými médii značně propírané výroky posléze zmírnila omluvou v televizním pořadu, kde prohlásila, že nikdy nebude rozumět všemu a nečiní mezi lidmi rozdíly. V roce 2006 toto téma znovu otevřeli novináři na tiskových konferencích Melodifestivalenu a Eurovize, zpěvačka však nechtěla odpovědět. Později potvrdila, že je v této otázce zcela tolerantní a obvinila média za dezinterpretaci jejích slov. Homosexuální umělec Rickard Engfors, který s Carolou dlouhodobě spolupracuje, navíc na její obranu prohlásil, že \"\"Carola nemá s gayi problém. Kdyby ho měla, nemohl bych s ní pracovat. Je to skvělá bytost.\"\"\nV roce 2008 Carola dle svých slov pozvala zástupce magazínu QX na koncert k oslavě výročí své kariéry, ale odmítli. \"\"Miluji všechny lidi. Miluji gaye. A cítím, že mnoho z nich mě také miluje.\"\"\nV roce 2013 podpořila gay komunitu vystoupením na festivalu Stockholm Pride.\n\nV dubnu 2012 adoptovala tříletou jihoafrickou holčičku Zoe. Žije na předměstí Stockholmu.\n\nCarola již v uměleckých počátcích disponovala charakteristickým silným hlasem, který v průběhu její kariéry vyzrával. Hudební kritici oceňují především její působivé vibrato a vysoké tóny. Krátce po nahrávání písně Elvise Presleyho \"\"If I Can Dream\"\", s níž před mnoha lety uspěla v hudební soutěži, v roce 2003 prohlásila, že dvacetiletá kariéra se na vývoji jejího hlasu znatelně podepsala a \"\"nyní si troufám být ve výškách více dramatická\"\".\n\nBěhem přenosů Melodifestivalenu 2006 vzbudila ve švédských médiích rozruch, neboť její hlasový výkon v písni \"\"Evighet\"\" byl značně omezený kvůli nemoci.\n\nSkupina Standby, kterou doprovázela do roku 1983, se orientovala především na hard rock. Ten ve zpěvaččině repertoáru v počátcích sólové kariéry vystřídal nenáročný pop. Všechny tři písně v Eurovizi, které Carola interpretovala, včetně vítězné \"\"Fångad av en stormvind\"\", jsou klasifikovány jako \"schlager\", podžánr populární hudby, který se vyznačuje především líbivou melodií.\nStyl zpěvačky se v pozdějších letech vyvíjel – od počátku devadesátých let byly její desky z hlediska žánru bohatší, zazníval na nich gospel, rock, folk i soul.\n\nAlba se skupinou Standby:\nSólová alba\n\n\n\n"}
{"id": "983079", "url": "https://cs.wikipedia.org/wiki?curid=983079", "title": "Lysina (Slavkovský les)", "text": "Lysina (Slavkovský les)\n\nLysina, hora v katastru Mariánských Lázní v okrese Cheb v Karlovarském kraji, je druhou nejvyšší horou Slavkovského lesa. Nachází se poblíž Kladské, v Lysinské hornatině v centrální části CHKO Slavkovský les a její nadmořská výška je 982 metrů. Do roku 1948 byla nazývána Kladským vrchem (Glatzberg). Od nejvyšší hory Slavkovského lesa Lesného 983 m n. m. je vzdálena vzdušnou čarou 3 km. Od zámečku v Kladské je vrchol Lysiny vzdálen 1,2 km ZJZ směrem. Vrchol je zalesněn a tak není z vrcholu rozhled.\nNa severozápadním svahu hory Lysina se nachází jedna z 5 lokalit Národní přírodní rezervace \"Kladské rašeliny\", konkrétně lokalita \"Lysina\" o rozloze 43 ha.\nPrůměrná roční teplota vzduchu je zde 5 °C.\n\nPodloží tvoří převážně světlé žuly, východní a jižní svahy tvoří kromě světlé žuly i lithné žuly s topazem a greiseny. Cínonosné greiseny byly v minulosti předmětem dobývání cínových rud, které zde probíhalo po dobu několika století již od 15. století (listina o dolech z roku 1454).\nPřesto, že výnosy cínu nebyly vysoké, pozůstatky po rýžování i dobývání štolami jsou poměrně rozsáhlé a patrné dodnes. Zejména propady bývalých štol jsou dobře viditelné na východním a jižním svahu Lysiny. Některé z nich jsou z důvodu bezpečnosti opatřeny výstražnými tabulkami se zákazem vstupu.\n\nNa vrcholu je umístěn totalizátor, zařízení určené k měření úhrnů srážek.\nPovrchové vody vykazují extrémní kyselost (pH 4). Průměrné srážky během 21 hydrologických roků 1990 až 2010 činily téměř 1000 mm, minimum v roce 1997 – 747 mm, maximum v roce 2002 – 1342 mm. Lysina je jedním ze dvou českých povodí v mezinárodní síti více než padesáti evropských povodí nazvané ICP Integrated Monitoring. V roce 2009 se Lysina stala jednou ze čtyř evropských observatoří kritické zóny evropského výzkumného projektu SoilTrEC.\n\n\n"}
{"id": "983080", "url": "https://cs.wikipedia.org/wiki?curid=983080", "title": "Táborský hřbet", "text": "Táborský hřbet\n\nTáborský hřbet je geomorfologický okrsek na jihovýchodě Kozákovského hřbetu, ležící v okrese Semily a malou částí v okrese Jičín.\n\nÚzemí se rozkládá zhruba mezi sídly Slaná na severu, Syřenov na severovýchodě, Dřevěnice na jihovýchodě a Libuň na jihozápadě. Uvnitř území se nacházejí obce Veselá a Bradlecká Lhota, částečně město Lomnice nad Popelkou\n\nChráněná území v okrsku jsou PP Cidlinský hřeben, PP Jezírko pod Táborem.\n\nOkrsek Táborský hřbet (dle značení Jaromíra Demka IVA–3B–2) náleží do celku Ještědsko-kozákovský hřbet a podcelku Kozákovský hřbet. Dále se člení na podokrsky Rváčovský hřbet na severozápadě a Ploužnický hřbet na jihovýchodě. Hřbet sousedí na severozápadě se sesterským okrskem, Komárovským hřbetem. Dále sousedí s celky Krkonošské podhůří na severu a východě a Jičínská pahorkatina na jihu a západě.\n\nNejvyšším vrcholem Táborského hřbetu je Tábor (678 m n. m.).\n\n\n"}
{"id": "983081", "url": "https://cs.wikipedia.org/wiki?curid=983081", "title": "Mary Lyonová", "text": "Mary Lyonová\n\nMary Mason Lyonová (\"Mary Mason Lyon\", 28. února 1797 – 5. března 1849) byla americkou průkopnicí v oblasti vzdělávání žen. V r. 1837 založila Mount Holyoke Female Seminary (nyní Mount Holyoke College) v South Hadley v Massachusetts a dvanáct let působila jako její první ředitelka. Její vize spojovala intelektuální náročnost se smyslem pro morálku. Vážila si socioekonomické rozmanitosti a snažila se školu zpřístupnit i méně majetným studentkám. Založila také Wheaton Female Seminary v Nortonu (Massachusetts, nyní Wheaton College).\n\nJako dcera ve farmářské rodině v Bucklandu (Massachusetts) prožila nuzné dětství. Její otec zemřel, když jí bylo pět let, a celá rodina se musela zapojit do práce, aby farma dále fungovala. Po osmi letech se její matka znovu vdala a odstěhovala se. Lyonová zůstává v Bucklandu, aby se starala o domácnost svého bratra Aarona, který farmu převzal. Přerušovaně navštěvuje různé oblastní školy a v r. 1814 na nich také začíná vyučovat. Tyto skromné počátky podnítily její celoživotní snahu o poskytnutí vzdělání dívkám ze středních a chudých vrstev.\n\nLyonová mohla nakonec navštěvovat dvě střední školy: Sanderson Academy v Ashfieldu a Byfield Seminary ve východním Massachusetts. V Byfieldu se spřátelila s ředitelem reverendem Josephem Emersonem a jeho asistentkou Zilpah Polly Grantovou. Také nasála byfieldský étos rigorózního akademického vzdělání prodchnutého křesťanským nadšením. Lyonová pak učila na několika akademiích včetně Sandersonu, na své malé škole v Bucklandu, v Adams Female Academy (vedené Grantovou) a Ipswich Female Seminary (vedeném též Grantovou).\n\nBěhem těchto raných let Lyonová postupně rozvíjela svou vizi Mount Holyoke Female Seminary, která v mnoha ohledech vycházela z koncepce Grantové, ale mířila na studenty širšího společenského spektra. Škola byla jedinečná tím, že byla založena lidmi pocházejícími ze skromných poměrů a sloužila spíše než dětem z bohatých rodin jejich dcerám. Velký vliv na ni měl reverend Joseph Emerson, který ve svém „Discourse on Female Education“ (Rozprava o vzdělání žen) propagoval názor, že ženy by měly být školeny v učitelství a ne v tom, „jak potěšit druhé pohlaví“.\n\nMount Holyoke byla otevřena v r. 1837 – škola byla připravena „přijímat učence 8. listopadu 1837“. Lyonová dbala na zachování vysoké akademické úrovně: vstupní zkoušky byly přísné a přijímala „mladé dámy dospělého věku a zralého charakteru“. Podle své sociální vize, která byla pro její misi „přitáhnout inteligenci ze všech vrstev“ klíčová, stanovila školné na 60 dolarů za rok, což byla zhruba jedna třetina školného, které se platilo na Ipswich Female Seminary Grant.\n\nLyonová jako jedna z prvních věřila ve význam denního cvičení pro ženy a vyžadovala po svých studentkách, aby po snídani ušly jednu míli (1,6 km). Během novoanglických studených a zasněžených zim snížila tento požadavek na 45 minut chůze. Kalistenika (způsob cvičení bez pomůcek) byla zpočátku vyučována přímo v nevyhřátých chodbách, až do té doby, než byl uvolněn sklad a upraven na tělocvičnu.\n\nAby mohla udržet nízké náklady, požadovala Lyonová po svých studentkách domácí práce – raná vize kombinace práce a studia. Také své učitele platila poměrně skromně. Ačkoliv byly její metody občas kontroverzní, škola brzy naplnila svoji plánovanou kapacitu 200 studentek.\n\nLyonová předvídala změnu role žen ve společnosti a vybavila své studentky vzděláním, které obsahovalo všechny důležité předměty, mělo vysokou úroveň a bylo inovativní – kladlo zvýšený důraz na přírodní vědy. Požadovala následující: sedm kurzů v přírodních vědách a matematice pro závěrečné zkoušky, což v té době bylo na ostatních dívčích školách něco nevídaného. Do výuky zavedla „nové a neobvyklé metody“ vyučování přírodních věd – laboratorní experimenty prováděné samotnými studentkami. Organizovala výlety, během nichž studentky sbíraly horniny, rostliny, vzorky pro laboratorní práci, geologické útvary a před nedávnem objevené pozůstatky dinosaurů.\n\nLyonová byla vedena k baptistické víře, ale pod vlivem svého učitele reverenda Josepha Emersona konvertovala ke kongregacionalismu. V Mount Holyoke (a nejen tam) pořádala tzv. revivals (setkání křesťanů), a ačkoliv nebyla knězem, byla členkou kléru (v orig. clergy) společenství New England's New Divinity. Měla velký vliv na znovuobjevení myšlenek Jonathana Edwardse, jehož práce byly tehdy často čteny. Z jeho myšlenek ji oslovilo sebeodříkání, sebezapření a nezaujatá benevolence.\n\nLyonová zemřela na erysipel (pravděpodobně se nakazila od nemocné studentky) 5. března 1849. Na její památku jsou po ní pojmenovány studentské koleje v Miami University, Swarthmore College, University of Massachusetts Amherst a Plymouth State University. Mount Holyoke se stala vzorem pro Vassar College, Wellesley College a dřívější Western College for Women.\n\nV r. 1905 byla Lyonová uvedena do síně slávy velkých Američanů v Bronxu (New York). United States Postal Service vydala dvoucentovou poštovní známku s její podobiznou v sérii Velcí Američané (Great American series).\n"}
{"id": "983084", "url": "https://cs.wikipedia.org/wiki?curid=983084", "title": "Židovský hřbitov v Prostějově", "text": "Židovský hřbitov v Prostějově\n\nNový židovský hřbitov v Prostějově se nachází při Brněnské ulici na jižním okraji města. Na severu sousedí s Městským hřbitovem, s nímž je společně památkově chráněn. Byl založen v roce 1908 a jedná se již o třetí židovský hřbitov na území města Prostějov.\n\nNejstarší prostějovský židovský hřbitov byl založen patrně v 15. století a svému účelu sloužil až do roku 1802. Nacházel se na jihozápadním okraji opevněného města. Zcela zlikvidován byl v 60. letech 19. století, přičemž některé náhrobky byly přeneseny na nový pozemek.\n\nDruhý židovský hřbitov byl založen v roce 1801 na Brněnském předměstí, jižně od dnešní Studentské ulice. Zde se pohřbívalo až do roku 1908, kdy byl otevřen nový hřbitov. Během druhé světové války byly náhrobky tohoto židovského hřbitova vytrhány a odvezeny. Na vyčištěné ploše vzniklo nejprve cvičiště, po válce park a v 70. letech byl u hrany hřbitova postaven areál školy.\n\nV roce 2013 americký filantrop Louis Kestenbaum nechal na místě starého hřbitova postavit kopii náhrobku prostějovského rabína Cvi Jehošui Horowitze (1754–1816), který byl synem slavného chasidského rabína Šmu'ela Šmelke Horowitze z Mikulova. Uveřejnil také výzvu ke hledání 1924 náhrobků, které na místě stávaly. Desítky náhrobních kamenů se tak už podařilo najít v prostějovské čtvrti Drozdovice a blízkých obcích Seloutky, Sněhotice, Žešov. Předkové dnešních majitelů nemovitostí, kde byly nalezeny, je často využili jako dlažbu nebo stavební kámen do zdí hospodářských budov, sklepů či základů.\n\nCílem pátrání je podle bývalého předsedy Židovské obce v Praze Tomáše Jelínka osvětlit historii hřbitova a okolnosti jeho zničení v roce 1943 a také vrátit jej na „duchovní mapu města“. Na tomto hřbitově byli pochováni mj. příbuzní spisovatele Stefana Zweiga nebo filozofa Edmunda Husserla, místního rodáka.\n\nVstup na současný hřbitov tvořila původně novobarokní brána s polosloupy a tympanonem. Na kladí byl v hebrejském písmu vyvedený citát ze Starého zákona, jehož překlad zní \"„Vložil jsem na vás svého ducha a vy jste ožili“\". Svrchní partie brány však byly v minulosti (patrně po druhé světové válce) sneseny. Dochovanou část uzavírají ozdobně kované mříže. V ose hlavního vstupu je umístěna obřadní síň. Tato přízemní stavba měla původně secesně zdobenou fasádu, ta však byla při opravě v roce 1967 otlučena. V interiéru síně je dochováno nejen autentické vnitřní vybavení, ale i modlitební texty na stěnách. V roce 1950 byla na severní stěnu umístěna pamětní deska se jmény 1370 občanů Prostějova, kteří se stali oběťmi holokaustu. Za obřadní síní byl zbudován památník obětí obou světových válek. Nejdříve byl vystavěn jako připomínka židovských vojáků z Prostějova, padlých v první světové válce, ale při renovaci v roce 1950 byl jeho význam rozšířen i na oběti z druhé světové války.\n\nŽidovské ghetto v Prostějově patřilo k největším na Moravě. V polovině 19. století zde žilo kolem 1 860 obyvatel, v roce 1930 jich bylo 1442.\n\n"}
{"id": "983085", "url": "https://cs.wikipedia.org/wiki?curid=983085", "title": "Malabarský ritus", "text": "Malabarský ritus\n\nMalabarský neboli syrsko-malabarský ritus se užívá v křesťanské liturgii od prvních staletí našeho letopočtu v jihozápadní Indii, zejména ve státě Kérala. Je blízký východosyrskému ritu, ale od 16. století byl značně ovlivněn římskou liturgií; její prvky se roku 1962 pokusil odstranit papež Pius XII., ve většině malabarských diecézí se však návrat k původní podobě fakticky neuskutečnil. Používá jej syrsko-malabarská katolická církev a chaldejská syrská církev, liturgickým jazykem je syrština a od roku 1968 také malajálamština.\n\n"}
{"id": "983086", "url": "https://cs.wikipedia.org/wiki?curid=983086", "title": "Emil Paleček", "text": "Emil Paleček\n\nEmil Paleček (3. října 1930 – 30. října 2018 Brno) byl český vědec, objevitel elektrochemie nukleových kyselin. Od roku 1955 pracoval v Biofyzikálním ústavu Akademie věd v Brně, kromě toho přednášel na Masarykově univerzitě jako profesor molekulární biologie. Spolupracoval s centrem RECAMO Masarykova onkologického ústavu. \n\nByl zakládajícím členem Učené společnosti ČR.\n\nNa kontě má 300 odborných publikací a je celosvětově jedním z nejcitovanějších českých vědců. Na rozdíl od pomalejší a zatím přesnější optické metody analýzy sekvence DNA je elektrochemická analýza rychlejší a mohla by vést k vývoji miniaturních analyzátorů s novým typem čipů.\n\n\n"}
{"id": "983087", "url": "https://cs.wikipedia.org/wiki?curid=983087", "title": "S’-ma Tchan", "text": "S’-ma Tchan\n\nS’-ma Tchan (, 165 př. n. l. Sia-jang, Šen-si – 110 př. n. l. Luo-jang) byl čínský historik a spisovatel žijící v říši Chan. Začal pracovat na \"Zápiscích historika\" (\"Š’-ťi\"), neboli \"Knize vrchních písařů\", popisujících dějiny Číny a okolních národů. Dílo dokončil jeho syn S’-ma Čchien.\n\nS’-ma Tchan se narodil kolem roku 165 př. n. l., Pocházel ze Sia-jangu (, moderní Chan-čcheng v prefektuře Wej-nan v provincii Šen-si). Získal kvalitní vzdělání, byl žákem astronoma Tchang Tua (), Jang Chea (), znalce Knihy proměn, a taoistického mistra Chuanga (, Chuang-c’).\n\nByl povolán ke dvoru chanského císaře Wu-tiho, kde se stal pomocníkem vrchního písaře (, \"tchaj-š’-čcheng\"). Od roku 140 př. n. l. zastával funkci vrchního písaře (, \"tchaj-š’ ling\", překládáno také jako dvorský historik či astrolog, archivář, vrchní úředník). Ve své funkci měl na starosti „záležitosti nebe“, tj. kalendář, určování příznivých a nepříznivých dnů, záznamy o znameních, řídil zkoušky úředníků, výuku na dvorské akademii Tchaj-süe a patrně spravoval i císařskou knihovnu.\n\nPracoval na \"Zápiscích historika\" (\"Š’-ťi\"), neboli \"Knize vrchních písařů\", široce koncipovaném dílu o historii Číny a okolních národů, které dokončil jeho syn. Jeho podíl na díle je nejistý, nejspíše shromáždil velkou část podkladů a snad i rozvrhl knihu. Jsou mu připisovány různé části výsledného textu.\n\nV debatách o autorském podílu S’-ma Tchana na \"Zápiscích\" uvažují historikové řadu kritérií. Např. S’-ma Čchien se vyhýbal používání znaku (\"tchan\") obsaženém ve jménu jeho otce. Přítomnost tohoto znaku v nepřítomnosti dalších známek interpolací může proto znamenat autorství S’-ma Tchana, např. v případě kapitol 39. (dědičný dům Ťin) a 87. (Li S’). Jiným z kritérií autorství jsou časové údaje. Výklad končící před dobou S’-ma Čchiena je označován za dílo S’-ma Tchana, a např. na závěr líčení atentátu Ťing Kchea na Čchin Š'-chuang-tiho autor uvádí, že očitý svědek o události vyprávěl Kung-sun Ťi-kungovi a Tung Šengovi a oni „mluvili se mnou“. Mezi atentátem (227 př. n. l.) a narozením S’-ma Čchiena (145 př. n. l.) uběhlo příliš mnoho let, než aby Kung-sun a Tung mohli mluvit se S’-ma Čchienem. Shoda panuje na S’-ma Tchanově autorství eseje o filozofických směrech ve 130. kapitole. V eseji staví nejvýše taoismus (v jeho chanské podobě – učení \"chuang-lao\"), a to i nad konfuciánství.\n\nRoku 110 př. n. l. S’-ma Tchan onemocněl, když nemohl provázet císaře na cestě za oběťmi na hoře Tchaj, a zemřel. Před smrtí požádal syna S’-ma Čchiena o dokončení Zápisků.\n"}
{"id": "983088", "url": "https://cs.wikipedia.org/wiki?curid=983088", "title": "Paul William Richards", "text": "Paul William Richards\n\nPaul William Richards (* 20. května 1964 v Scrantonu, stát Pensylvánie, USA), americký inženýr, kosmonaut. Ve vesmíru byl jednou.\n\nAbsolvoval střední školu Dunmore High School v městě Dunmore, po jejím ukončení v roce 1982 pokračoval ve studiu na Drexel University. Ukončil jej v roce 1987. V roce 1991 ukončil vysokoškolské studium na University of Maryland.\n\nPro NASA začal pracovat v roce 1996. Téhož roku se zapojil do výcviku budoucích kosmonautů v Houstonu, o dva roky později byl členem jednotky kosmonautů v NASA. Zůstal zde do roku 2002.\n\nZůstal svobodný.\n\nNa oběžnou dráhu se v raketoplánu dostal jednou s funkcí letový specialista, pracoval na orbitální stanici ISS a strávil ve vesmíru 12 dní, 19 hodin a 49 minut. Jednou vystoupil do volného vesmíru (EVA), strávil v něm 6 hodin a 21 minut. Byl 400. člověkem ve vesmíru.\n\n\n"}
{"id": "983096", "url": "https://cs.wikipedia.org/wiki?curid=983096", "title": "Červiňské privilegium", "text": "Červiňské privilegium\n\nČerviňské privilegium (polsky \"Przywilej czerwiński\") vydaný 23. července 1422 polské szlachtě králem Vladislavem II. Jagellonským na rokoszovém shromáždění v Červiňsku nad Vislou výměnou za pomoc ve válce proti Řádu německých rytířů.\n\nToto privilegium garantovalo:\n\n"}
{"id": "983103", "url": "https://cs.wikipedia.org/wiki?curid=983103", "title": "Datlík (rybník)", "text": "Datlík (rybník)\n\nDatlík je rybník nacházející se na jižním okraji Hradce Králové v katastru Kluky na území městské části Nový Hradec Králové. Jeho celková katastrální plocha je 4,89 ha a využitelná plocha 3,06 ha (plocha litorálu je 1,83 ha). Průměrná hloubka rybníka je 0,9 m. Jedná se o předposlední rybník z kaskády rybníků Biřička-Cikán–Datlík–Roudnička, která leží na toku potoku Biřička.\n\nRybník byl založen roku 1469. Vznikl zatopením lesa Křivec, který byl v majetku bývalého opatovického kláštera. Roku 1835 byl zrušen, vysušen a jeho plocha byla zalesněna. Roku 1898 byl pak obnoven a zarybněn. O rok později (1899) byla u jeho hráze postavena hájovna. O další dva roky později (1901) byla hráz Datlíku osázena duby, které na ní stojí dodnes. Roku 1914 byly pod hrází na západní straně rybníka zřízeny sádky. Roku 1942 byla postavena současná výpusť rybníka. V roce 1995 došlo k rekonstrukci budovy hájovny. V roce 2002 byl rybník odbahněn.\n\nV současnosti je rybník Datlík stejně jako ostatní vodní plochy ležící v okolí Hradce Králové spravován podnikem Městské lesy Hradec Králové a. s. Probíhá na něm intenzivní chov tržních ryb a chov polodivokých kachen, kterých je ročně 100 ks vysazováno mysliveckým sdružením Podzámčí.\n\nV hájovně u hráze rybníka dnes bydlí současný baštýř královéhradeckých městských lesů Jan Hýsek. U rybníka také každý čtvrtek od 14 do 18 hodin probíhá prodej živých ryb, které lze v případě zájmu nechat na místě usmrtit a vykuchat.\n"}
{"id": "983107", "url": "https://cs.wikipedia.org/wiki?curid=983107", "title": "Obří viry", "text": "Obří viry\n\nObří viry je obecné označení pro viry, které svou velikostí a často i počtem genů převyšují nejmenší bakterie. Jejich objev relativizoval dříve ostrou hranici mezi buněčným a nebuněčným světem.\n\n"}
{"id": "983108", "url": "https://cs.wikipedia.org/wiki?curid=983108", "title": "Varšavská konfederace", "text": "Varšavská konfederace\n\nVaršavská konfederace (28. ledna 1573), významný vývojový milník dějinách Polska a Litvy, který rozšířil náboženskou toleranci napříč šlechtou a svobodnými občany na území Polsko-litevské unie. Je považován za formální začátek svobody vyznání v Republice obou národů a je dokonce prvním takovým dokumentem v Evropě. I když nezažehnal všechny konflikty založené na vyznání, rozhodně učinil Republiku mnohem bezpečnější a tolerantnější zemí, než většinu tehdejší Evropy, a to zejména v následující třicetileté válce.\n\nNáboženská tolerance v Polsku měla vždy dlouhou tradici (viz např. Kališský výnos) a byla \"de facto\" politikou panování nedlouho předtím zesnulého krále Zikmunda II. Nicméně teprve výnosy podepsané konfederací daly právní rámec předchozí praxe. V tomto smyslu můžeme hovořit o počátcích či vrcholu tradice tolerance v Polském království.\n\nPo smrti posledního krále z jagellonské dynastie bez dědice, se polská a litevská šlechta (szlachta) shromáždila ve Varšavě, aby zabránila činnosti separatistů a kvůli zachování existujícího právního řádu. Proto museli občané bezpodmínenčně přijmout rozhodnutí učiněná shromážděním, přičemž konfederace byla přesvědčivou deklarací toho, že oba státy jsou stále úzce spjaty.\n\nV lednu šlechta podepsala dokument, v němž představitelé všech hlavních náboženských směrů vyzvali ostatní ke vzájemné tolerance a podpoře. Vznikal nový politický systém, podporovaný konfederací, která přispívala k jeho stabilitě. Náboženská tolerance byla důležitým faktorem v mnohonárodnostním státě s mnoha náboženskými skupinami. Území Unie bylo po generace obýváno lidmi rozdílného etnického původu (Poláci, Litevci, Ruténové/Rusíni, Němci a Židé) a rozdílných vyznání (katolíci, protestanti, pravoslavní, židé a dokonce muslimové). \"Tato země se stala tím, co kardinál Hozjusz nazýval “útočištěm pro kacíře a odpadlíky”. Bylo to místo, kde se nejradikálnější náboženské sekty snažily uniknout pronásledování v jiných křesťanských zemích.\n\nTento akt nebyl prosazen vládou nebo jako důsledek války, ale spíše vyplynul ze směřování obyvatel polsko-litevské společnosti. Byl však také ovlivněn francouzským masakrem zvaným Bartolomějská noc roku 1572, který přiměl polsko-litevskou nobilitu k tomu, aby něčemu podobnému v Polsku zamezili.\n\nNejvíce se na tvorbě listiny podíleli Mikołaj Sienicki (vůdce \"výkonného hnutí\"), Jan Firlej a Jan Zborowski. Proti jejich snahám se stavělo mnoho vysokých představitelů katolické církve.\n\n"}
{"id": "983114", "url": "https://cs.wikipedia.org/wiki?curid=983114", "title": "Radošina", "text": "Radošina\n\nRadošina je obec na Slovensku. Nachází se v Nitranském kraji, v jihozápadní části okresu Topoľčany.\nObec Radošina leží na rozhraní pohoří Považský Inovec a Nitranská pahorkatina ve výšce 216 m n. m. Její katastrální území se rozprostírá na ploše 3 438 ha. Podle regionálního geomorfologického členění patří celku Považský Inovec a do dvou podcelků Krahulčie vrchy a Inovecké předhůří. Nejvyšší vrch Marhát má 749 m n. m.\n\nV obci je římskokatolický kostel Nejsvětější Trojice z roku 1636.\n\n"}
{"id": "983115", "url": "https://cs.wikipedia.org/wiki?curid=983115", "title": "Uragán", "text": "Uragán\n\nUragán může být:\n\n"}
{"id": "983116", "url": "https://cs.wikipedia.org/wiki?curid=983116", "title": "Pithovirus", "text": "Pithovirus\n\nPithovirus je rod obřích virů, který zahrnuje jediný druh – virus \"Pithovirus sibericum\". Byl objeven v roce 2014. Jeho částice (virion) má oválný tvar o délce 1,5 mikrometru a šířce 0,5 mikrometru, což z něj činí největší známý virus.\n\nPithovirus patří do skupiny velkých nukleoplasmatických virů. Je o 50 % větší než největší dosud známý virus této skupiny, pandoravirus. Jeho genom obsahuje asi 500 různých genů, což je sice více než běžný virus, ale méně než u virů rodu \"Pandoravirus\".\n\nV roce 2014 jej objevili francouzští evoluční biologové Chantal Abergel a Jean-Michel Claverie v 30 000 let starých vzorcích sibiřského permafrostu. Napadá měňavkovité prvoky rodu Acanthamoeba.\n\n"}
{"id": "983118", "url": "https://cs.wikipedia.org/wiki?curid=983118", "title": "Ošupis", "text": "Ošupis\n\nOšupis je 5,4 km dlouhý potok v Klaipėdském kraji na západě Litvy. Spolu s potoky Rąžė, Rikinė, Cypa a Tydeka náleží k pětici malých přímých přítoků Baltského moře (tj. toků 1. řádu), které spolu s pěticí velkých řek (Němen, Lielupe, Venta, Daugava a Pregola) odvodňují území Litvy. Ošupis pramení ve čtvrti Kontininkai města Palanga; na svém horním toku však ještě nese jméno Vanagupė, a to až po soutok s bezejmenným pravostranným přítokem, jenž vytéká z vodní nádrže Kunigiškių tvenkinys a je jeho nejvýznamnějším zdrojem vody. Ošupis, Rąžė a Šventoji jsou jedinými vodními toky na území městského okresu Palanga.\n\nNázev Ošupis znamená \"hučící/šumící/burácející potok\" (složenina z \"ošti\" = šumět, šustit, hučet, burácet, bouřit a \"upė\" = řeka).\n\nPodle \"Vanagupė\" se jmenuje městská čtvrť v severní části Palangy, stejný název nese také ulice (\"Vanagupės gatvė\", \"Vanagupėská ulice\") a hotel. \"Ošupio takas\" („stezka Ošupisu“) je název ulice náležící do jižní části lázní Šventoji, kterou spojuje s částí Užkanavė, kde je most přes potok Ošupis. Podle potoka Ošupisu se jmenuje také jeden z hotelů ve Šventoji.\n\nPramení na severním okraji města Palanga, ve čtvrti Kontininkai. Teče zpočátku severním směrem, aby se u vsi Užkanavė stočil k západu, a 0,44 km po soutoku s potokem Kaniavosis se vlévá do Baltského moře v katastru vesnice Užkanavė.\nŠířka koryta se pohybuje v rozmezí několika desítek centimetrů (část s názvem Vanagupė), až po 2–3,5 metry. Hloubka se pohybuje mezi 0,2 a 0,8 metry, místy přesahuje i 1 metr. Dno je místy písčité (velmi jemný písek), místy jílovité, s příměsí sapropelu a rašeliny, bahnité. Naprostá většina toku je regulována, na přelomu let 2011 a 2012 bylo koryto vyčištěno.\n\n\nKvalita vody v roce 2010 neodpovídala normám, především kvůli antropogenním vlivům. Celkový ekologický stav potoka byl v letech 1999 až 2005 vylepšen investičními projekty ekologické obnovy. Znečištění díky těmto akcím kleslo, ale stále bylo vysoké a mělo přímý vliv na stav Baltského moře v okolí ústí potoka, na kvalitu vody v moři a čistotu pláží.\n\nBřehy a koryto samé trpěly dlouhodobě rozbujelou nadbytečnou vegetací, zejména rákosím a orobincem, což mělo za následek nadměrné zabahnění, a tím i zhoršování ekologického stavu a využití vodního toku pro rekreační účely. Situaci začal řešit městský úřad Palangy u Ošupisu, Rąžė a Žiogupisu s pomocí dotací z fondů Evropské unie. Protože financování není dostatečné, probíhá od konce roku 2011 (s největším objemem prací v zimě mezi lety 2011 a 2012) etapové/opakované čištění a další sanace převážně jen u Ošupisu. K počátku roku 2014 není dokončen již jen zanedbatelný úsek toku. Celková výše projektu se před zahájením předpokládala 362 473 Lt, z toho výše evropské dotace činila 326 226 Lt, což odpovídá tehdejším 2 579 720 Kč resp. 2 321 750 Kč.\n\nPři neobvyklém suchu v polovině července roku 2006, jaké obyvatelé Palangy a jejího okolí nepamatují, potok Ošupis vyschnul, v jeho korytě jen místy zůstaly bahnité kaluže.\n\nV období od roku 1993 do roku 2004 celé pobřeží Litvy erodovalo, s výjimkou Kurské kosy, kde naopak materiál přibýval. Po uragánu v roce 1999 bylo zaneseno ústí Ošupisu do moře pískem. Zanášení a eroze pokračovaly také v letech 2002–2004, kdy byla v souvislosti se změnami globálního klimatu zvýšená cyklónová aktivita. Kvůli erozi v těchto letech v oblasti ústí potoka do moře ubývalo 2–5 m³ písku ročně na běžný metr pobřeží, jak z pláží, tak z ochranných dun.\n\nOšupis je ekologicky důležitý okrsek migrujících a zimujících ptáků. V okolí hnízdí různé druhy vodního ptactva, nejčastěji v celé oblasti se vyskytující labutě velké (\"Cygnus olor\") a kachny divoké (\"Anas platyrhynchos\"). V potoce žijí velevrubi nadmutí (\"Unio tumidus\"). Na pravém břehu převládají bažinaté (rašelinné) louky s bohatým porostem rákosí a jiné vlhkomilné flóry. Podle Svajūna Stankuse relativně vyšší výskyt potěru korušek a šprotů v srpnu v oblasti ústí Ošupisu způsobuje relativně nižší počty platýsů.\n\nCelá oblast, včetně vesnice Užkanavė lemující většinu levého břehu potoka je silně poznamenána turismem a poskytováním ubytovacích služeb nejrůznějšího typu. Potok je tak důležitý pro sociální rozvoj obyvatel a pro turistiku, která se rozvíjí vysokým neregulovaným tempem, což je pro stav potoka riziko. V letech 2000 až 2010 se počet rekreačních objektů mezi Šventoji a Ošupisem zdvojnásobil.\n\nPři ústí potoka, které se nachází na jedné z nejlepších a nejširších pláží celé této turistické oblasti, je stejnojmenné odpočívadlo č. 6 cyklostezky \"Kuršių kelias\" (Kurská cesta), kde se dá koupat na pláži. Trasa tu má napojení na přímořskou pobřežní cyklostezku Šventoji – Palanga. Okolí ústí potoka je vhodné pro další rozvoj turistického ruchu vzhledem k rozvinuté dopravní infrastruktuře a vhodnosti místa pro zřízení přístavu pro turistické loďky.\n\nHeslo \"Ošupis\" v české verzi internetové encyklopedie Wikipedie bývá uváděno jako příklad tématu, o jehož encyklopedické významnosti se mezi přispěvateli encyklopedie vedly spory. Začátkem roku 2014 navrhl jeden z editorů smazání tehdy již tři roky starého hesla. Související diskuze, do níž se zapojilo šestatřicet wikipedistů, byla po osmnácti dnech uzavřena rozhodnutím heslo v encyklopedii ponechat. V době medializace této události v roce 2019 krátkodobě narostl zájem čtenářů o toto heslo.\n"}
{"id": "983120", "url": "https://cs.wikipedia.org/wiki?curid=983120", "title": "Abierto Mexicano Telcel 2014 – mužská dvouhra", "text": "Abierto Mexicano Telcel 2014 – mužská dvouhra\n\nDo soutěže mužské dvouhry na tenisovém turnaji Abierto Mexicano Telcel 2014 nastoupilo dvacet osm hráčů. Událost byla poprvé hrána na tvrdém povrchu. Obhájcem titulu byla španělská světová jednička Rafael Nadal, která se turnaje nezúčastnila.\n\nTurnaj vyhrál čtvrtý nasazený Bulhar Grigor Dimitrov, když ve finále porazil jihoafrickou turnajovou pětku Kevina Andersona po třísetové bitvě 7–6, 3–6 a 7–6. Ve dvou sadách utkání zvládl zkrácené hry, stejně jako v semifinále proti Skotu Andy Murraymu. Na okruhu ATP si tak Dimitrov připsal druhý titul, když premiérový slavil na říjnovém Stockholm Open 2013.\n\n\n"}
{"id": "983122", "url": "https://cs.wikipedia.org/wiki?curid=983122", "title": "Brasil Open 2014 – mužská dvouhra", "text": "Brasil Open 2014 – mužská dvouhra\n\nDo soutěže mužské dvouhry na tenisovém turnaji Brasil Open 2014 nastoupilo dvacet osm hráčů. Obhájcem titulu byla španělská světová jednička Rafael Nadal, která se turnaje nezúčastnila.\n\nTurnaj vyhrál nenasazený Argentinec Federico Delbonis, když ve finále porazil italského tenistu Paola Lorenziho ve třech setech 4–6, 6–3 a 6–4. Na okruhu ATP si tak připsal premiérový titul kariéry.\n\n\n"}
{"id": "983124", "url": "https://cs.wikipedia.org/wiki?curid=983124", "title": "Dubai Tennis Championships 2014 – mužská dvouhra", "text": "Dubai Tennis Championships 2014 – mužská dvouhra\n\nDo soutěže mužské dvouhry na tenisovém turnaji Dubai Tennis Championships 2014 nastoupilo třicet dva hráčů. Obhájcem titulu byl druhý hráč světa Novak Djoković ze Srbska, který v semifinále podlehl velkému soupeři na okruhu Federerovi, jenž tak přerušil sérii tří vzájemných porážek.\n\nTurnaj vyhrál čtvrtý nasazený Švýcar Roger Federer, když ve finále porazil českou turnajovou trojku a čerstvého vítěze Rotterdam Open Tomáše Berdycha po třísetovém průběhu 3–6, 6–4 a 6–3.\n\nNa dubajském turnaji si tak Roger Federer připsal rekordní šestou trofej a v rámci okruhu ATP pak 78. singlový titul kariéry, čímž se na třetím místě statistik otevřené éry odpoutal od Johna McEnroea. Vítězným turnajem ve čtrnácté sezóně bez přerušení také vyrovnal rekord Ivana Lendla. Po finále sdělil: „\"Byl to těžký zápas. Tomáš vedl, mohl a měl ten zápas dovést do vítězného konce, ale já měl možná trochu štěstí. Jsem moc spokojený se svou dnešní hrou i v celém týdnu\".“ Téměř půlmiliónová prémie znamenala, že jako první tenista v historii vydělal na odměnách více než 80 miliónů dolarů.\n\n\n"}
{"id": "983132", "url": "https://cs.wikipedia.org/wiki?curid=983132", "title": "Seznam léčivých rostlin (A)", "text": "Seznam léčivých rostlin (A)\n"}
{"id": "983169", "url": "https://cs.wikipedia.org/wiki?curid=983169", "title": "Eduard Gáborík", "text": "Eduard Gáborík\n\nEduard Gáborík (* 22. února 1942) je bývalý slovenský fotbalista, útočník a záložník.\n\nV československé lize hrál za ČH/Inter Bratislava, ZVL Žilina a Slavii Praha. Nastoupil ve 258 ligových utkáních a dal 25 gólů. Za dorosteneckou reprezentaci nastoupil v 1 utkání, za juniorskou reprezentaci nastoupil v 8 utkáních a dal 1 gól, za olympijskou reprezentaci nastoupil ve 4 utkáních a za reprezentační B-tým nastoupil v 5 utkáních.\n\n\n"}
{"id": "983170", "url": "https://cs.wikipedia.org/wiki?curid=983170", "title": "Gilbert Newton Lewis", "text": "Gilbert Newton Lewis\n\nGilbert Newton Lewis (23. října 1875, Weymouth – 23. března 1946, Berkeley) byl americký fyzikální chemik – objevitel fotonu a těžké vody.\n\nČíst se naučil již ve třech letech. Studovat začal na Univerzitě v Nebrasce, ale bakalářský titul nakonec získal na Harvardu (1896). Tam nakonec získal i doktorát (1899), pod vedením Theodora Williama Richardse. Poté absolvoval studijní pobyt v Evropě, u Walthera Hermanna Nernsta v Göttingenu a Wilhelma Ostwalda v Lipsku. Pak se vrátil na Harvard, působil chvilku na MIT, aby nakonec zakotvil na Úřadu měr a vah v Manile.\n\nUčinil zásadní objevy v oblasti chemické vazby: kovalentní vazbou (sdílení jednoho nebo více párů elektronů mezi dvěma prvky), tzv. elektronovými páry (dva elektrony na stejné orbitě, ale s opačnými spiny), tzv. Lewisovou strukturou (vazby mezi atomy v molekule a osamocenými páry elektronů), s valenční teorií vazby (jedna ze dvou kvantových teorií chemické vazby) ad. Roku 1926 jako první definoval foton. Roku 1933 jako první při separaci izotopů vyrobil tzv. těžkou vodu. Lewis ovšem přispěl i k rozvoji termodynamiky a fotochemie. Rozvinul též nový koncept kyselin a zásad (Lewisova kyselina, Lewisova zásada). Jednačtyřicetkrát byl nominován na Nobelovu cenu, nikdy ji však nezískal.\n\n"}
{"id": "983178", "url": "https://cs.wikipedia.org/wiki?curid=983178", "title": "Střední odborná škola a Střední odborné učiliště Horky nad Jizerou", "text": "Střední odborná škola a Střední odborné učiliště Horky nad Jizerou\n\nStřední odborná škola a Střední odborné učiliště Horky nad Jizerou je středoškolské zařízení ve Středočeském kraji, okres Mladá Boleslav. Studuje zde více než 300 studentů, kteří se vzdělávají v oblasti cestovního ruchu, potravinářských a zemědělských oborech.\n"}
{"id": "983180", "url": "https://cs.wikipedia.org/wiki?curid=983180", "title": "Tim Haines", "text": "Tim Haines\n\nTim Haines je britský scenárista, režisér a televizní producent, známý především pro svou práci na populárně-vědeckých pořadech televize BBC včetně seriálu Putování s dinosaury (Walking with Dinosaurs).\n\nHaines vystudoval roku 1982 Bangorskou univerzitu v oboru aplikované zoologie. Dále působil jako odborný publicista v žurnále, později se dostal k práci ve World Service a Radio 4. V roce 1988 se připojil k projektu BBC Science jakožto producent filmu Tomorrow's World. Od roku 1995, kdy se stal producentem seriálů, natočil několik dílů populárně-naučné série Horizon. Je také známým producentem kontroverzního seriálu Doctors In The Dock. Roku 1999 však byla na stanici BBC One vysílána jeho pravděpodobně nejznámější fiktivně-dokumentární série - Putování s dinosaury, jež natočil režisérem a producentem Jasperem Jamesem. O dva roky později, v roce 2001, vznikl pod jejich vedením další cyklus Putování s pravěkými zvířaty a řada speciálů k oběma dokumentům. V roce 2002 společně založili společnost Impossible Pictures Ltd.. V roce 2017 byl ve Velké Británii představen 3D zážitek \"Dinosaurs in the Wild\", za kterým Haines stojí.\n\nPozn. Originální názvy jsou v závorce\n\n\n"}
{"id": "983181", "url": "https://cs.wikipedia.org/wiki?curid=983181", "title": "Diego Alves Carreira", "text": "Diego Alves Carreira\n\nDiego Alves Carreira, známý především jako Diego Alves (24. červen 1985, Rio de Janeiro) je profesionální fotbalový brankář. Je také brazilským reprezentantem. Nyní působí ve španělském klubu Valencia CF.\n\nVe své kariéře prošel kluby Atlético Mineiro a UD Almería. Získal bronzovou medaili na olympijských hrách v Pekingu roku 2008.\n\nSvojí kariéru začal v Atléticu Mineiru, kde prošel dorosteneckými týmy, béčkem a prvně byl nominován do áčka Mineira v květnu 2005. Debutoval 3. května 2007 v 1. brazilské lize pod Ticem. Připsal si výhru 2:1. V této sezoně odehrál 13 zápasů z 38, Mineiro skončilo v sezoně osmé. Odešel do španělské Almérie za 2,2 mil. liber v červenci 2007. V Almerii odchytal svůj první zápas v La Lize až v prosinci tohoto roku. Hned vychytal nulu, pod trenérem Unai Emerym. Dříve, o měsíc, odehrál svůj první zápas ve Španělsku v Copa del Rey pod Unaiem Emereym také, tehdy ale prohrál proti Levante UD.\n\n"}
{"id": "983183", "url": "https://cs.wikipedia.org/wiki?curid=983183", "title": "Jeff Corwin", "text": "Jeff Corwin\n\nJeffrey Corwin (* 11. července 1967) je americký ochránce přírody a moderátor televizních pořadů o zvířatech. Je známý především jako výkonný producent a moderátor seriálu \"Zážitky Jeffa Corwina\" (\"The Jeff Corwin Experience\") z let 2001-2003 na stanici Animal Planet a v současnosti vysílaného seriálu \"Záhady oceánů s Jeffem Corwinem\" (\"Ocean Mysteries with Jeff Corwin\") stanice ABC z let 2011-2016.\n\nPozn. Originální názvy jsou uvedeny v závorce\n\n"}
{"id": "983187", "url": "https://cs.wikipedia.org/wiki?curid=983187", "title": "Záporožští kozáci píší dopis tureckému sultánovi", "text": "Záporožští kozáci píší dopis tureckému sultánovi\n\nZáporožští kozáci píší dopis tureckému sultánovi () je název historického obrazu ruského malíře Ilji Repina.\n\nObraz, v zemi svého vzniku známý také pod jednoduchým názvem Záporožci (\"Запорожцы\"), se námětově váže k období expanze Osmanské říše ve druhé polovině 17. století. Obraz zachycuje legendární událost kladenou do roku 1676, kdy kozáci výzvu tureckého sultána Mehmeda IV. k podrobení se rázně odmítli neuctivým dopisem plným nevybíravých urážek, známým jako \"Odpověď záporožských kozáků\".\n\nRepin zachytil na plátně vrcholný okamžik události, kdy kozáci pod vedením svého atamana Ivana Sirka (vousatý muž v kozácké čepici uprostřed skupiny nad písařem) společně vymýšlejí dopis tureckému vládci.\n\nI když originál údajného dopisu kozáků se nezachoval, v sedmdesátých letech 19. století se objevila kopie, která se dostala do rukou ukrajinskému historikovi D. I. Jarovnickému. Ten s ní seznámil své přátele, mezi jinými i Repina. Umělce dopis zaujal natolik, že se rozhodl námět přenést na plátno.\n\nOd roku 1880 se datuje Repinova práce na první verzi díla, na kterém mu jako modely jednotlivých postav posloužily mnohé známé osobnosti, např. písař listu je zmíněný historik Jarovnický. Jarovický později obraz koupil. Malba je umístěna ve výstavních prostorách Treťjakovské galerie.\n\nV roce 1891 umělec dokončil práce na hlavní verzi obrazu. Téměř vzápětí se obraz objevil na několika domácích i zahraničních uměleckých výstavách, kde sklidil obrovský úspěch. V následujícím roce ho koupil car Alexandr III. Až do roku 1917 byl v carské sbírce, odkud se po konfiskaci uměleckých děl po Říjnové revoluci dostal do sbírek Ruského muzea.\n\nNež Repin dokončil práce na hlavní verzi \"Záporožců\", v roce 1889 začal malovat druhou verzi, kterou však nedokončil. Tato verze je dnes umístěna v Charkovském uměleckém muzeu.\n\n"}
{"id": "983190", "url": "https://cs.wikipedia.org/wiki?curid=983190", "title": "Stadión", "text": "Stadión\n\nStadión byl sportovní časopis, který vycházel v letech 1953–2006.\n\n\"Stadión\" navazoval na týdeník \"Ruch v tělovýchově a sportu\" vycházející v letech 1945–1952 a vydávaný Československou obcí sokolskou. Do časopisu přispívali i významní publicisté Ota Pavel nebo Vladimír Škutina. Největšího rozmachu dosáhl časopis v období normalizace, kdy náklad činil až 164 000 výtisků. Dlouhodobým vydavatelem \"Stadiónu\" bylo nakladatelství Olympia, které v 80. letech v rámci své stejnojmenné edice vydávalo knižní výtisky článků a reportáží, které se předtím objevily na stránkách časopisu. Po roce 1989 se časopis obtížně vyrovnával s konkurenčním prostředím, což vedlo nakladatelství k odprodeji časopisu. Poslední čísla „tradičního“ \"Stadiónu\" v nakladatelství Olympia vyšla v roce 1993. Poté časopis několikrát změnil majitele i formát (logo nicméně zůstalo zachováno) i periodicitu.\n\nStadión vycházel ve svém hlavním období jako týdeník, nejprve s 16 stránkami. Od roku 1973 měl rozsah 32 stran. Do konce 60. let vycházel téměř výhradně s černobílými fotografiemi. Slovenskou obdobou \"Stadiónu\" byl časopis \"Štart\", jehož vydávání bylo již také ukončeno.\n\n\n"}
{"id": "983191", "url": "https://cs.wikipedia.org/wiki?curid=983191", "title": "Anton Hueber (politik DNP)", "text": "Anton Hueber (politik DNP)\n\nAnton Hueber (27. května 1862 Perg – 27. ledna 1937 Salzburg) byl rakouský politik, na konci 19. a počátku 20. století poslanec Říšské rady.\n\nVychodil národní školu a působil jako umělecký a stavební tesař. Byl ředitelem Ústavu na podporu živností pro vévodství Salcbursko. Angažoval se v politice jako člen německých politických stran. Byl předsedou německého svobodomyslného národního svazu v Salcbursku a poslancem Salcburského zemského sněmu.\n\nNa konci 19. století se zapojil i do celostátní politiky. Ve volbách do Říšské rady roku 1897 získal mandát v Říšské radě (celostátní zákonodárný sbor) za městskou kurii, obvod St. Johann, Wagrain, St. Veit atd. Za týž obvod obhájil mandát i ve volbách do Říšské rady roku 1901. Uspěl také ve volbách do Říšské rady roku 1907, konaných již podle všeobecného a rovného volebního práva, kdy byl zvolen v obvodu Salcbursko 3. Usedl do poslanecké frakce Německý národní svaz, do které se sloučily německé konzervativně-liberální a nacionální politické proudy. Mandát obhájil za týž obvod i ve volbách do Říšské rady roku 1911. Ve vídeňském parlamentu setrval až do zániku monarchie. K roku 1911 se profesně uvádí jako umělecký a stavební tesař.\n\nV letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\"), nyní za Německou nacionální stranu (DnP).\n"}
{"id": "983192", "url": "https://cs.wikipedia.org/wiki?curid=983192", "title": "BMW R 1150 R", "text": "BMW R 1150 R\n\nBMW R 1150 R je motocykl kategorie naked-bike, vyvinutý firmou BMW, vyráběný v letech 2000-2005. Jeho předchůdcem byl model BMW R 1100 R, nástupcem se stal model BMW R 1200 R.\n\nS předchůdcem R 1100 R nemá mnoho společného. Čtyřdobý, vzduchem a olejem chlazený osmiventilový dvouválec boxer se obsahem 1130 cm³ je použit z cestovního endura R 1150 GS, které je vyráběno od roku 1999, stejně jako šestistupňová převodovka.\n\nTechnickou lahůdkou je použití brzdového systému BMW EVO se zvýšeným brzdným účinkem, který ve spojení s příplatkovým integrovaným ABS třetí generace tvoří jednu z nejdokonalejších a nejúčinnějších brzdových soustav své doby. Zavěšení předního kola Telelever a kardanu v kyvném rameni letmo uloženého kola zadního je pro dvouválcové boxery BMW charakteristické. Dominujícím prvkem je široká palivová nádrž (20,4 l) s postranními chladiči oleje, které elegantní křivkou přecházejí do prolisů pro jezdcova kolena. Na ně je také směrován teplý vzduch proudící od olejových chladičů, což přispívá k pohodě řidiče v chladném počasí. Klínovitý přední blatník je optickým prodloužením nádrže a spojení těchto dvou částí dodává celkovému vzhledu dynamický charakter. S mohutnou přední části stroje kontrastují štíhlé zadní partie, vše dotvářejí litá kola s pěti dvojitými paprsky a výfuková soustava 2-1. Sedlo lze snížit na 770 mm.\n\n\n\n"}
{"id": "983195", "url": "https://cs.wikipedia.org/wiki?curid=983195", "title": "August Maria Kemetter", "text": "August Maria Kemetter\n\nAugust Maria Kemetter (17. července 1866 Vídeň – 4. prosince 1945 Innsbruck) byl rakouský politik, na počátku 20. století poslanec Říšské rady.\n\nVychodil národní školu a gymnázium. Vystudoval Vídeňskou univerzitu (obor zeměpis, dějiny). Roku 1895 získal státní zkoušku. Působil v letech 1898–1903 jako pedagog na gymnáziu v Mödlingu, v letech 1903–1905 jako ředitel gymnázia v Hornu a od roku 1905 coby ředitel Dolnorakouského zemského učitelského ústavu ve Vídni. Angažoval se v politice jako člen německých politických stran.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Dolní Rakousy 51. Usedl do poslanecké frakce Německý národní svaz, do které se sloučily německé konzervativně-liberální a nacionální politické proudy. Mandát obhájil za týž obvod i ve volbách do Říšské rady roku 1911. Ve vídeňském parlamentu setrval až do zániku monarchie. K roku 1911 se profesně uvádí jako ředitel Dolnorakouského učitelského ústavu.\n\nV letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\"), nyní za Německou nacionální stranu (DnP).\n"}
{"id": "983198", "url": "https://cs.wikipedia.org/wiki?curid=983198", "title": "Kaple svatého Václava (Brno)", "text": "Kaple svatého Václava (Brno)\n\nKaple svatého Václava se nachází v Brně-Žabovřeskách na Burianově náměstí a představuje přirozený střed této městské části. Průčelí kaple je chráněno jako kulturní památka České republiky.\n\nNa návsi někdejší osady Vinohrádky (později části Žabovřesk) byla původně v roce 1790 postavena zvonička na dřevěném sloupu, kolem roku 1826 zde byla postavena zděná kapličku z nepálených cihel. Kvůli nedostatečné údržbě ale chátrala a roku 1903 se zhroutila. Novoronesanční kaple svatého Václava byla postavena v polovině září 1906 podle projektu Tomáše Němečka. Kaple se nachází na území farnosti Brno-Žabovřesky, bohoslužby se zde konají v úterý večer. V letech 2008 a 2009 byl v kapli instalovány nové sochy svatého Jana Boska a Panny Marie Pomocnice od sochaře Jiřího Netíka.\n\nV červenci 2017 byla zahájena rekonstrukce kaple. Opravy budou stát šest milionů korun, během šesti měsíců dostane kaple novou střechu a vnější omítky, opraven bude i interiér kaple. Po rekonstrukci elektroinstalace dojde také k výměně topení a osvětlení. Po ukončení oprav se počítá se zpřístupněním předsíně kaple celý den.\n\nV lednu 2018 byla kaple zcela zrekonstruována. V úterý 6. března bude slavnostně otevřena. \n"}
{"id": "983200", "url": "https://cs.wikipedia.org/wiki?curid=983200", "title": "Josef Košťál", "text": "Josef Košťál\n\nJosef Košťál (7. listopadu 1851, Neděliště (okres Hradec Králové) - 17. října 1920, Praha) byl středoškolský profesor, folklorista, spisovatel povídek pro mládež, autor studií a zvykosloví.\n\nDětství strávil Josef Košťál v Nedělišti a Rozběřicích. Základní školu navštěvoval ve Všestarech, kde získal obecné vzdělání. Psát, číst a počítat se naučil ještě před nástupem do školy z popudu otce. V letech 1864 až 1873 navštěvoval gymnázium v Hradci Králové. V tomto období byl také svědkem prusko-rakouské války, zážitky z níž popsal v autobiograficky laděném díle \"Moje vzpomínky na válku r. 1866\". Po úspěšném složení maturitní zkoušky, začal studovat klasickou filologii a češtinu na filozofické fakultě pražské univerzity. Po dostudování se stal suplentem a později i profesorem na nižším gymnáziu v Novém Bydžově. Zde se mu podařilo nasbírat řadu materiálů k jeho studiím a dílům. Od roku 1899 byl profesorem v Praze, na reálném gymnáziu v Truhlářské ulici. Vyučoval češtinu, němčinu, řečtinu a latinu. Do penze odešel v roce 1910.\n\nS manželkou Františkou, rozenou Bohdaneckou (1854–??) měl sedm dětí, z nichž tři předčasně zemřely.\n\nOblíbil si divadlo, které se stalo jeho vášní až do sklonku jeho života. V ochotnických souborech vystupoval i po dobu svých univerzitních studií. Divadlu se věnoval převážně o prázdninách a ke konci svého života, kdy v Kostomlátkách u Nymburka režíroval dětská představení.\nNa dílo mělo vliv prostředí, ze kterého autor pocházel i jeho dětství. V díle se snaží popsat život na venkově v období 19. století. Zaměřuje se na jednotlivé zvyky, tradice, pověry i na ústní lidovou slovesnost.\nJiž od svých studií se věnoval národopisu. Jeho snaha zachytit život českého lidu vyústila ve shromáždění více než 20 000 zvyků a pověr, které slyšel na venkově. Ty doplnil o výtahy ze sbírek K. J. Erbena, F. Bartoše, Č. Zíbrta a z beletrie B. Němcové, K. Světlé a A. V. Šmilkovského.\n\nSvé práce uveřejňoval ve Výročních zprávách novobydžovského gymnázia a ve zprávách pražského novoměstského gymnázia. Nakladatele pro své dílo našel až u F. Popelky, který vydal jeho národopisnou studii Dětský věk.\n\n\n\nPřispíval do Bydžovských listů, Časopisu přátel starožitností, Českého lidu, Hlasatele, Jitřenky, Kurýra, Literárních listů, Mladého čtenáře, Stráže nad Cidlinou, Ratibora, Světa zvířat, Venkova, Zábavných listů, Zlaté Prahy. Dále přispíval do kalendářů, do Kottova Slovníku česko-německého a Ottova Slovníku naučného.\n\n"}
{"id": "983201", "url": "https://cs.wikipedia.org/wiki?curid=983201", "title": "Ferdinand Kinz", "text": "Ferdinand Kinz\n\nFerdinand Kinz (18. dubna 1872 Bregenz – 2. října 1935 Bregenz) byl rakouský politik, na počátku 20. století poslanec Říšské rady.\n\nVychodil národní školu a gymnázium. Vystudoval Innsbruckou univerzitu. Během studií založil v Innsbrucku buršácký spolek \"Germania\". Roku 1899 získal titul doktora práv. Působil jako advokát v rodném Bregenzu. Angažoval se v politice jako člen německých politických stran. V letech 1906–1929 byl starostou Bregenzu. V letech 1907–1912 byl též poslancem Vorarlberského zemského sněmu.\n\nNa počátku 20. století se zapojil i do celostátní politiky. Ve volbách do Říšské rady roku 1911 získal mandát v Říšské radě (celostátní zákonodárný sbor) za obvod Vorarlbersko 1. Usedl do poslanecké frakce Německý národní svaz, do které se sloučily německé konzervativně-liberální a nacionální politické proudy. Ve vídeňském parlamentu setrval až do zániku monarchie. K roku 1911 se profesně uvádí jako starosta a advokát. Jako poslanec podporoval rozvoj školství a dopravní sítě ve svém regionu. Zasloužil se o výstavbu dvou mostů přes Bregenzer Ach a inicioval zbudování lanové dráhy Pfänderbahn.\n\nV letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\"), nyní za Německou nacionální stranu (DnP).\n"}
{"id": "983203", "url": "https://cs.wikipedia.org/wiki?curid=983203", "title": "Ivan Sirko", "text": "Ivan Sirko\n\nIvan Dmytrovyč Sirko (ukrajinsky Іван Дмитрович Сірко, kolem roku 1610 – 7. listopadu 1680) byl kozácký ataman Záporožského vojska a jeden z možných autorů známého listu Odpověď Záporožských kozáků, který inspiroval malíře Ilju Repina k namalování stejnojmenného obrazu.\n\nIvan Sirko se narodil na stanici Merefa blízko současného Charkova. V roce 1654 přišel na Záporožskou Sič a zúčastnil se povstání organizovaného Bohdanem Chmelnickým. Získal hodnost plukovníka a roku 1659 spolu s ruským princem Alexejem Trubeckým bojoval proti Krymskému chanátu. V roce 1663 se Ivan Sirko stal košovým atamanem Záporožského vojska. Spolu s carským Ruskem bojoval ve více bitvách proti Polákům, Tatarům a hejtmanovi Petru Dorošenkovi. Byl prvním kozáckým atamanem, který do svého vojska přijal i oddíly Kalmyků. Navzdory své proruské orientaci nenáviděl proruského hejtmana Ivana Brjuchoveckého a nevěřil mu. V roce 1668 ho tato rivalita přinutila změnit strany a bojovat na straně Dorošenkova vojska proti moskevským bojarům a vévodům, ale už roku 1670 opět přislíbil věrnost carovi Alexeji Michajloviči. Zanedlouho nato se mu podařilo obsadit osmanskou pevnost Očakov a pustit se do boje s Dorošenkem.\n\nPo smrti Demjana Mnohohrišného v roce 1672 se Sirko pustil do zápasu o hejtmanský titul, ale byl brzy uvězněn a poslán do vyhnanství v sibiřském městě Tobolsk. Po svém návratu na Ukrajinu v roce 1673 bojoval proti Tatarům a Turkům, obsadil pevnost Arslan a opět získal Očakov. V roce 1675 Záporožští kozáci porazili osmanská vojska ve velké bitvě, ale sultán Mehmed IV. od nich i nadále požadoval podvolit se osmanské nadvládě. Kozáci pod Sirkovým velením na tento dopis údajně odpověděli velmi netradičním a nediplomatickým listem plným urážek a vulgarit, známým jako Odpověď Záporožských kozáků.\n\nZemřel v roce 1680, byl pohřben na Čortomlycké siči, dnes vesnice Kapulivka v Dněpropetrovské oblasti.\n\nIvan Sirko byl i po smrti jedním z nejznámějších záporožských atamanů, stal se legendou a vzniklo o něm více pověstí a lidových písní.\n"}
{"id": "983206", "url": "https://cs.wikipedia.org/wiki?curid=983206", "title": "Karl Kittinger", "text": "Karl Kittinger\n\nKarl Kittinger (2. prosince 1857 Karlstein an der Thaya – 21. prosince 1920 Vídeň) byl rakouský politik, na počátku 20. století poslanec Říšské rady.\n\nVychodil národní školu a nižší reálnou školu. Působil jako poštmistr v rodném Karlstein an der Thaya. Angažoval se v politice jako člen německých politických stran. Byl poslancem Dolnorakouského zemského sněmu.\n\nNa počátku 20. století se zapojil i do celostátní politiky. Ve volbách do Říšské rady roku 1901 získal mandát v Říšské radě (celostátní zákonodárný sbor) za kurii venkovských obcí, obvod Zwettl, Waidhofen an der Thaya atd. Do parlamentu se po několikaleté přestávce vrátil ve volbách do Říšské rady roku 1911, kdy byl zvolen v obvodu Dolní Rakousy 37. Usedl do poslanecké frakce Německý národní svaz, do které se sloučily německé konzervativně-liberální a nacionální politické proudy. Ve vídeňském parlamentu setrval až do zániku monarchie. K roku 1911 se profesně uvádí jako zemský poslanec a poštmistr.\n\nV letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\"), nyní za Německou nacionální stranu (DnP). Od 4. března 1919 do 9. listopadu 1920 byl poslancem Ústavodárného národního shromáždění Rakouska za Velkoněmeckou nacionální stranu (GdP). V letech 1918–1919 vykonával funkci náměstka zemského hejtmana Dolních Rakous.\n"}
{"id": "983210", "url": "https://cs.wikipedia.org/wiki?curid=983210", "title": "Anton Kofler", "text": "Anton Kofler\n\nAnton Kofler (6. března 1855 Vídeň – 22. září 1943 Kartitsch) byl rakouský politik, na počátku 20. století poslanec Říšské rady.\n\nByl synem soudního úředníka. Vychodil národní školu a absolvoval gymnázium v Brixenu. Vystudoval práva na Innsbrucké univerzitě. Roku 1879 získal titul doktora práv. V letech 1878–1887 pracoval u finanční správy, pak až do roku 1911 působil jako tajemník obchodní a živnostenské komory v Innsbrucku. Angažoval se v politice jako člen Německé pokrokové strany. V letech 1888–1901 za ni zasedal v obecní radě v Innsbrucku. V období let 1902–1919 byl poslancem Tyrolského zemského sněmu. Podporoval hospodářský rozvoj Tyrolska. Podílel se na založení \"Tyrolského živnostenského spolku\", \"Zemského svazu pro cestovní ruch\" a dalších hospodářských a vzdělávacích institucí. Sbíral rovněž umělecké památky, které pak daly základ Muzeu lidového umění otevřenému ve 20. letech 20. století.\n\nNa počátku 20. století se zapojil i do celostátní politiky. Ve volbách do Říšské rady roku 1911 získal mandát v Říšské radě (celostátní zákonodárný sbor) za obvod Tyrolsko 3. Usedl do poslanecké frakce Německý národní svaz, do které se sloučily německé konzervativně-liberální a nacionální politické proudy, včetně Německé pokrokové strany. Ve vídeňském parlamentu setrval až do zániku monarchie. K roku 1911 se profesně uvádí jako vládní rada a tajemník obchodní komory.\n\nV letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\"), nyní za Německou nacionální stranu (DnP).\n\nPo světové válce převzal Grandhotel v Kitzbühelu a ještě ve věku 77 let se stal předsedou \"Tyrolského svazu hoteliérů\".\n"}
{"id": "983218", "url": "https://cs.wikipedia.org/wiki?curid=983218", "title": "Emil Kraft", "text": "Emil Kraft\n\nEmil Kraft (26. ledna 1865 Štýrský Hradec – 5. září 1931 Štýrský Hradec) byl rakouský politik, na počátku 20. století poslanec Říšské rady, v poválečném období poslanec rakouské Národní rady a ministr obchodu, živností, průmyslu a výstavby Rakouska.\n\nVychodil národní školu a reálné gymnázium. Vystudoval zemědělskou střední školu ve Valticích a Klosterneuburgu. Působil jako učitel na zemědělských školách, později jako správce statku v Gonobitz. Pak byl obchodníkem v Mariagrünn u Štýrského Hradce. Publikoval četné politické a národohospodářské spisy. Angažoval se v politice jako člen německých politických stran. Zasedal v obecní radě v Badenu. Roku 1902 se přestěhoval do Merana. Byl náměstkem starosty Merana a zasedal jako poslanec na Tyrolském zemském sněmu.\n\nNa počátku 20. století se zapojil i do celostátní politiky. Ve volbách do Říšské rady roku 1911 získal mandát v Říšské radě (celostátní zákonodárný sbor) za obvod Tyrolsko 5. Usedl do poslanecké frakce Německý národní svaz, do které se sloučily německé konzervativně-liberální a nacionální politické proudy. Ve vídeňském parlamentu setrval až do zániku monarchie. K roku 1911 se profesně uvádí jako obchodník.\n\nRoku 1915 založil \"Svaz rakouských měst a městysů\" a do roku 1919 zastával funkci jeho viceprezidenta. Roku 1918 se stal generálním radou Rakousko-uherské banky a správním radou železniční společnosti Südbahngesellschaft.\n\nByl členem rakouské delegace při mírových jednáních v Saint-Germain-en-Laye. V letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\"), nyní za Německou nacionální stranu (DnP). Od 4. dubna 1919 do 9. listopadu 1920 byl poslancem Ústavodárného národního shromáždění Rakouska a od 10. listopadu 1920 do 13. prosince 1923 poslancem rakouské Národní rady za Velkoněmeckou nacionální stranu (GdP). Zastával i vládní funkci. Od 31. května 1922 do 17. dubna 1923 byl ministrem obchodu, živností, průmyslu a výstavby Rakouska. Během jeho působení na ministerském postu došlo k sanaci průmyslu, zrušení Rakousko-uherské banky a založení Rakouské národní banky. Podporoval elektrifikaci.\n"}
{"id": "983227", "url": "https://cs.wikipedia.org/wiki?curid=983227", "title": "Západoslovenské nářečí", "text": "Západoslovenské nářečí\n\nZápadoslovenské nářečí je jeden ze tří hlavních nářečních celků slovenštiny. Západoslovenskými nářečími se mluví na území bývalé Bratislavské župy, Trenčínské župy a Nitranské župy (z poslední jen část). Používají ji i někteří dolnozemští Slováci.\n\nPrvky západoslovenských nářečí se historicky uplatnily v kulturní západní slovenštině.\n\n\nZápadoslovenské nářečí:\n\nZápadoslovenské nářečí (makroareál západoslovenských nářečí):\n\n\"Poznámka : Z = základní areál , P = pomezní areál ( = hraniční areál )\"\n\nZápadoslovenský dialekt:\n\nZápadoslovenské nářečí:\n"}
{"id": "983232", "url": "https://cs.wikipedia.org/wiki?curid=983232", "title": "Rada federace", "text": "Rada federace\n\nRada federace () je horní komora Federálního shromáždění Ruské federace. Každý z 85 federálních subjektů vysílá do Rady dva členy.\n\nDo Rady federace musí být zvoleni dva zástupci z každého subjektu federace. Rada se tedy skládá ze 170 členů. Jednoho zástupce volí orgán zákonodárné moci subjektu většinovým systémem, druhého vybírá orgán moci výkonné (gubernátor).\n\nDle ústavy je členům Rady federace zaručena imunita pro zadržení, věznění a prohlídce. Zbaveni imunity mohou být jen na návrh generálního prokurátora rozhodnutím příslušné komory.\n\nPravomoci Rady federace jsou oproti dolní komoře (Státní duma) mnohem skromnější. Rada federace jako celek má právo zákonodárné iniciativy.\n\nPokud se Rada Federace rozhodne vetovat návrh státní dumy a jednání nepřinesou oboustranně přijatelný kompromis, může duma radu přehlasovat dvěma třetinami všech poslanců.\n\nRadě federace určuje ústava působnost v těchto oblastech:\n\n1) schválení změn hranic mezi subjekty Ruské federace\n\n2) schválení nařízení prezidenta o vyhlášení válečného stavu a mimořádného stavu\n\n3) rozhodnutí o užití Ozbrojených sil Ruské federace za hranicemi území Ruské federace\n\n4) vyhlášení voleb prezidenta Ruské federace\n\n5) zproštění funkce prezidenta Ruské federace\n\n6) jmenování do funkce soudců Ústavního soudu, Nejvyššího soudu a Vyššího arbitrážního soudu Ruské federace\n\n7) jmenování a odvolání z funkce generálního prokurátora Ruské federace\n\n8) jmenování a odvolání z funkce náměstka předsedy Účetní komory a poloviny jejích auditorů\n\nV uvedených věcech přijímá Rada federace usnesení většinou hlasů z celkového počtu svých členů, kromě případů kdy ústava neurčuje jiný způsob přijetí.\n"}
{"id": "983235", "url": "https://cs.wikipedia.org/wiki?curid=983235", "title": "Josef Lukášek", "text": "Josef Lukášek\n\nJosef Lukášek (* 15. února 1952 v Rychnově nad Kněžnou) je představitelem regionální literatury Východočeského kraje. Od roku 2008 působí jako zastupitel Královéhradeckého kraje, v letech 2012 až 2016 pak byl radním kraje pro sociální oblast. Je členem KSČM.\n\nJosef Lukášek vyrůstal ve mlýně ve Východních Čechách v Borohrádku, kde prožil své dětství. Obor učitelství vystudoval na univerzitě v Hradci Králové a několik let pracoval jako učitel fyziky na gymnáziu F. M. Pelcla v Rychnově nad Kněžnou, poté přestoupil na učitelskou pozici v Dobrušce. Mimo svoji profesi strávil 10 let ve funkci tajemníka národního výboru. Více než 30 let působil jako dobrovolný horský záchranář. V mládí hrál ochotnické divadlo a byl členem dobrovolného hasičského sboru. Podílel se na založení Kačenčiny pohádkové říše. Je ženatý, má dvě dcery a zamýšlí sepsání vodnických pohádek.\n\nLukášek ve svých dílech využívá botanické znalosti. Jeho pohádky mají ekologický přesah, neboť autor aktivně nabádá k ochraně vzácných rostlin orlické flóry. V díle Lukáška je často tematizováno pytláctví, jako zdroj obživy pro chudé obyvatele orlických chalup. Autor také často zpracovává téma pašeráctví, které bylo v pohraničí častým zdrojem přivýdělku. Josef Lukášek vychází z orlických pověstí a báchorek. Většina jeho pohádek je spojena s existujícími místy východočeské oblasti. Autor ve svém díle odkazuje na mnoho starých, dnes již zaniklých řemesel. \n\nInspiraci ke psaní hledal různě: v hasičských a sokolských sbornících, v místních a rodinných kronikách, národopisných věstnících a poslouchal povídání potomků pašeráků i obyvatel Orlických hor. Celým dětstvím ho provázely pohádky z úst babičky a otce. Ti ho také přivedli k hledání a sepisování pohádek a pohádkových příběhů Východočeského kraje. Blízká mu byla především pohádková země bájné Kačenky. Tato postava princezny představuje významnou postavu z oblasti Orlických hor, kde slouží jako protiváha ke Krakonošovi. Poprvé se objevila v Babičce Boženy Němcové. V Lukáškově díle je princezna Kateřina hrdinkou, která se snažila zachránit království před pomstou cizích panovníků a stala se vládkyní Orlických hor. \n\nLukášek píše jednoduchým, ale spisovným jazykem, protože jeho pohádky jsou určeny k přímému vyprávění. Je skvělý vypravěč a svými příběhy dokáže nejmenší čtenáře zaujmout nejen díky dynamickému ději; v jeho pohádkách se objevují různé nadpřirozené bytosti a kouzlené předměty (kouzelný zvoneček přivolávající jaro, stříbrné kladívko k nalezení stříbrné žíly, kouzlené zrcadlo, mošnička atd.). Z reálného světa a života prostých lidí přechází autor do světa pohádkových postav. Kromě typičtějších vodníků a čertů Josef Lukášek ve svém díle představuje i skřítky a permoníky, kteří hrdinu bohatě odmění za jeho dobré skutky. V protikladu ke klasickým pohádkám se příběhy odehrávají v blíže specifikovaném místě, ale až na výjimky v neurčené době. \n\nPřínos tohoto autora je především v tematizaci regionálních bájí a pověstí. Autorovy pohádky pozitivně ovlivňují hodnotový systém dětí, což je typické pro tento literární žánr. \n\n\nJe členem KSČM.\n\nV komunálních volbách v roce 1994 kandidoval za tuto stranu do Zastupitelstva města Dobruška na Rychnovsku a uspěl. Mandát zastupitele města pak obhájil ve volbách v roce 1998 a v roce 2002. V průběhu volebního období se přestěhoval do obce Bystré v okrese Rychnov nad Kněžnou, kde se v komunálních volbách v roce 2006 stal tamním zastupitelem (kandidoval jako člen KSČM na kandidátce subjektu \"Nezávislí pro Bystré\"). Ve volbách v roce 2010 tuto pozici obhájil.\n\nV krajských volbách v roce 2008 za KSČM kandidoval do Zastupitelstva Královéhradeckého kraje a uspěl. Mandát krajského zastupitele pak obhájil v krajských volbách v roce 2012 a v listopadu 2012 se stal krajským radním pro sociální oblast. V krajských volbách v roce 2016 obhájil za KSČM post zastupitele Královéhradeckého kraje. Skončil však na pozici radního kraje.\n\nVe volbách do Senátu PČR v roce 2014 kandidoval za KSČM v obvodu č. 48 – Rychnov nad Kněžnou. Se ziskem 10,75 % hlasů skončil na 4. místě a nepostoupil tak ani do druhého kola.\n\n"}
{"id": "983236", "url": "https://cs.wikipedia.org/wiki?curid=983236", "title": "Jacob Kolditz", "text": "Jacob Kolditz\n\nJacob Kolditz (cca 1718 – 26. října 1796, Rumburk, Habsburská monarchie) byl český houslař.\n\nJacob Kolditz patrně pocházel ze starého českého šlechtického rodu. Žil a zemřel v Rumburku v domě č. 22, v tehdejší Königstrasse. Kolditz měl pověst vynikajícího houslaře. Obzvlášť kvalitní jsou jeho violy, jeho housle pak připomínají pražskou houslařskou školu, od které se však odlišují v charakteristických detailech. Jedna Kolditzova pětistrunná viola je uložena v Grassiho muzeu hudebních nástrojů v Lipsku ve sbírce Paula de Wita. Kolditz houslařskému umění vyučil Josefa Antona Laskeho (1738–1805), který s výrobou hudebních nástrojů pokračoval v Praze. Housle a violy Jacoba Kolditze se dodnes objevují v aukcích, např. nizozemská interpretka Bachovy hudby Anneke van Haaften hraje na nástroj s autorskou značkou Jacobus Kolditz, Rumburgiæ 1762. \n\n\n"}
{"id": "983239", "url": "https://cs.wikipedia.org/wiki?curid=983239", "title": "Charagauli", "text": "Charagauli\n\nCharagauli (gruzínsky: ხარაგაული), za sovětské éry Ordžonikidze, je administrativním střediskem okresu Charagauli v kraji Imeretie v Gruzii. Leží na obou březích řeky Čcherimely, v úzké a hluboké soutěsce, 280–400 m nad mořem.\n\nCharagauli bylo založeno jako železniční stanice v 70. letech 19. století, když byla budována trať Poti - Tbilisi. Zprvu mělo funkci adinistrativní, později i ekonomickou. V letech 1949–1989 bylo přejmenováno na \"Ordžonikidze\" podle člena politbyra SSSR Ordžonikidze. Gruzínský \"král básníků\" Galaction Tabidze věnoval Charagauli báseň.\n\nÚchvatný je západní přístup soutěskou řeky Čcherimely. Turistickou atrakcí jsou dvě velké jeskyně na pravém břehu vytvářející přirozené sídlo paleolitického člověka období mladého paleolitu.\n\nNedaleko proti proudu řeky Čcherimely se nachází ruiny středověké pevnosti, nazývané pevnost Chandi, či pevnost Charagauli.\nV této pevnosti se ženil král Vachhtang VI (1675–1737).\n\n"}
{"id": "983242", "url": "https://cs.wikipedia.org/wiki?curid=983242", "title": "Svatopluk Technik", "text": "Svatopluk Technik\n\nSvatopluk Technik (7. března 1913, Rašovka, Rakousko-Uhersko – 2. února 2010, Liberec, Česká republika) byl český architekt, pedagog a publicista.\n\nNarodil se do rodiny Josefa Technika, řídícího učitele v Rašovce. Jeho otec byl vlastencem (před druhou světovou válkou například prosadil, aby se poněmčená obec Hynčice přejmenovala na Pilínkov). S manželkou měl Josef tři syny. Vedle zmíněného Svatopluka ještě Vladivoje a Miloše. Prostřední ze synů, Svatopluk, po absolvování libereckého gymnázia odešel na pražské České vysoké učení technické, kde studoval na Fakultě architektury a pozemního stavitelství. Dokončil ji v roce 1937. Pro prohloubení svých znalostí studoval dále v Ústavu Ernesta Denise a díky znalosti francouzštiny získal i stáž v ateliéru architekta Augusta Perreta. Ten Technikovi nabízel, aby pro něj v alžírské pobočce pracoval i po skončení stráže, nicméně Technik tuto nabídku nevyslyšel a vrátil se zpět do Československa.\n\nPo škole Technika zaměstnala pražská firma Hrabě a Losovský. Ve chvíli, kdy společnost otevírala pobočku v Bratislavě, odešel tam. Když během druhé světové války vypuklo Slovenské národní povstání (1944), vstoupil do Československé povstalecké armády. Po válce se ale ze Slovenska roku 1947 vrátil zpět do Liberce. Důvodem byla výzva jeho přítele Jaroslava Tomsy, který sháněl pedagogy pro tamní průmyslovou školu. Ve škole mezi jeho žáky patřil například Miloslav Maxa. Dlouho zde však Technik nevydržel. Se svým návrhem totiž vyhrál soutěž na úpravu středu Liberce a také na úpravu libereckého výstaviště. Následně byl od poloviny padesátých let zaměstnán ve Stavoprojektu, v němž se podílel na prvním poválečném územním plánu města Liberce, ale poté přešel do Pozemních staveb a odtud roku 1960 opět do střední průmyslové školy stavební. Zde vydržel až do roku 1988. Mezi roky 1969 až 1971 stál v čele odborníků, kteří prováděli statické zabezpečení a opravu střech na požárem poškozeném kostele svatého Archanděla Michaela ve Smržovce, kterého zasáhl oheň 19. dubna 1967.\n\nOd roku 1995 byl čestným občanem města Liberce.\n\n\n"}
{"id": "983243", "url": "https://cs.wikipedia.org/wiki?curid=983243", "title": "Ján Imrich", "text": "Ján Imrich\n\nJán Imrich (* 21. prosince 1995) je slovenský fotbalový obránce, hráč klubu MFK Stará Ľubovňa.\n\nOdchovanec MFK Stará Ľubovňa. Od července 2011 hostoval ve východoslovenském týmu MFK Košice, kde hrál v mládežnickém týmu.\n\nV březnu 2014 odešel do Polska do týmu Sandecja Nowy Sącz, kde již působili jeho krajané Matej Náther, Peter Petrán, Rudolf Urban a Richard Kačala.\n\n"}
{"id": "983259", "url": "https://cs.wikipedia.org/wiki?curid=983259", "title": "Johann Jakob Balmer", "text": "Johann Jakob Balmer\n\nJohann Jakob Balmer (1. května 1825 Lausen – 12. března 1898 Basilej) byl švýcarský matematik a fyzik.\n\nvystudoval na univerzitách v Karlsruhe a Berlíně. Doktorský titul (Ph.D.) obdržel na Univerzitě v Basileji. Doktorskou práci věnoval tématu cykloidy. Od roku 1859 až do své smrti učil na dívčí střední škole v Basileji, v letech 1865-1890 měl také přednášky na Basilejské univerzitě. Dlouho se zabýval hlavně geometrií, spektry, která ho nakonec nejvíce proslavila, se začal zaobírat až v závěru života. \n\nJeho nejoceňovanějším příspěvkem byl vzorec pro výpočet vlnové délky viditelných spektrálních čar atomu vodíku. U té příležitosti definoval tzv. základní číslo vodíku, které se dnes nazývá Balmerova konstanta. Jeho jméno nese též tzv. Balmerova série, tedy série spektrálních čar ve spektru atomů vodíku, které vznikají při přechodu elektronů mezi druhou energetickou hladinou a vyššími hladinami. Vycházel přitom z měření Anderse Jonase Ångströma. Balmerovy objevy položily základy Bohrově teorii stavby atomu. \n\nNa Měsíci je po Balmerovi pojmenován kráter.\n\n"}
{"id": "983260", "url": "https://cs.wikipedia.org/wiki?curid=983260", "title": "Jindřich Labe", "text": "Jindřich Labe\n\nJindřich Labe OFM (1648/1650–1693), někdy též Lábe, latinsky Henricus Labe, německy Heinrich Labe byl český františkán, kazatel, historik a autor spirituální (asketické) literatury pro řeholníky. Narodil se v Turnově jako syn nekatolických, posléze z města vykázaných rodičů Jeremiáše, též člena městského zastupitelstva, a Zuzany, pokřtěn byl Jan. Ve svých 18 letech vstoupil roku 1668 do františkánského řádu, kde 14.1. 1669 složil slavné sliby. Působil v řadě klášterů, kde proslul především svou kazatelskou činností, hlavně v turnovském klášteře (od 1677 jako kazatel a později opět 1685) a dále v Dačicích, Bechyni (1679), Jindřichově Hradci (1679), Voticích 1683. V roce 1685 působil jako kvardián v pražském konventu u P. Marie Sněžné, v letech 1690–1691 byl superior v Hořovicích, od 4. června 1690 proviční definitor. Zemřel 4. června 1693 v Turnově.\n\nLabe byl přítelem spolupracovníkem Bohuslava Balbína, který Labeho nazývá: „můj dávný přítel a milovník mých horlivých snah, muž velmi lidský a zbožný. Balbín spolupracoval s Labem při pátrání ve františkánských knihovnách především v Olomouci a Brně po českých, zejména františkánských autorech a jejich dílech, které Balbín zahrnul do svého díla \"Bohemia docta\".\n\nLabe byl dobrým příkladem spolupráce františkánů s učenci mimo řád. Balbín byl na druhou stranu Labemu poradcem při psaní jeho prací o františkánských konventech Bechyni a Hájku, z nichž je víc než popis minulosti zřejmá autorova snaha o podporu mariánského kultu v soudobých Čechách:\n\nLabe se však nevěnoval jen minulosti, ale i každodenním spirituálním potřebám křesťanů, jak ukázal v knihách:\n"}
{"id": "983261", "url": "https://cs.wikipedia.org/wiki?curid=983261", "title": "Ma Alalta", "text": "Ma Alalta\n\nMa Alalta nebo Pierre Pruvost je v současnosti neaktivní stratovulkanický komplex v Etiopii. Komplex je tvořen převážně trachytickými a ryolitovými horninami a sestává z masivního stratovulkánu a dvou kalder s rozměry 8×5 km a 5×2,5 km. Poslední aktivita vyprodukovala několik obsidiánových dómů na jižních svazích. Na některých dómech aktivita fumarol přetrvává.\n\n"}
{"id": "983264", "url": "https://cs.wikipedia.org/wiki?curid=983264", "title": "Tomáš Mošnička", "text": "Tomáš Mošnička\n\nTomáš Mošnička (* 6. prosinec 1966 Příbram) je aktivní český handicapovaný sportovec. Začal jako zdravý sportovec a spolujezdec v závodech sidecar. Je mistrem světa ve vzpírání 2000 v bench-pressu tělesně postižených. Závodí v handbiku.\n\nJako spolujezdec v závodech sidecar aktivně závodil v letech 1987–1995. Mezi přední řidiče, které doprovázel, patřili Josef Novotný, Vladimír Vodenka, Pavel Boukal, Libor Sakař, Milan Jiroušek. Účastnil se mezinárodních závodů a jeho největší úspěch byl ve Francii (5. místo, 1988), na mistrovství ČR v sidecarcrossu stanul 6x na stupních vítězů. V roce 1995 utrpěl úraz páteře při motocyklových závodech, po kterém se ocitl na invalidním vozíku. Ke sportu se vrátil o dva roky později.\n\nTomáš Mošnička soutěžil ve vzpírání v letech 1998–2006, v disciplíně bench-press pro tělesné postižené převážně v kategorii do 100 kg. V mistrovství ČR vyhrál celkem 6x (2000–2003, 2005, 2006), v roce 2004 získal stříbro. V otevřeném mistrovství Slovenska zvítězil 2x (2000, 2001). Na mistrovství Evropy (1998) získal 3. místo. V roce 2000 vyhrál zlato na Mistrovství světa. Je držitelem několika českých rekordů. Soutěží i se zdravými sportovci (World Sport pohár, Silák Sedlčan). Jeho stávajícím osobním rekordem je vzpěr 227,5 kg (Silák Sedlčan).\n\nTomáš Mošnička se v současnosti aktivně věnuje handbikingu, účastní se každoročně několika závodů, mj. i v zahraničí. Je dvojnásobným vicemistrem ČR (2010, 2011). Je dosud prvním vozíčkářem a handbikerem, který absolvoval a dokončil závod horských kol Nova Author Cup (65 km v extrémních podmínkách). Je dvojnásobným vicemistrem ČR (2010, 2011), vicemistrem v MTB cyklistice handicapovaných (2013), vicemistrem ČR v silniční časovce. Zvítězil v seriálu závodů Českého poháru silničních handbiků (2013). V roce 2014 vyhrál závod v MTB cyklistice handicapovaných.\n\nJako šéfredaktor webového portálu \"Žiju s handicapem\" testuje různé i adrenalinové sporty pro handicapované a píše o parasportech články (parabox, paragolf), dělá rozhovory s handicapovanými sportovci, ale i s jinými osobnostmi s handicapem. Ve volném čase jezdí na čtyřkolce a aktivně rybaří.\n\n"}
{"id": "983267", "url": "https://cs.wikipedia.org/wiki?curid=983267", "title": "Mallahle", "text": "Mallahle\n\nMallahle je název vulkanického komplexu, nacházejícího se v Danakilské proláklině na hranicích Eritreji a Etiopie jihozápadně od sopky Nabro. Komplex se skládá ze tří stratovulkánů (\"Bara Ale\", \"Sork Ale\" a \"Mallahle\"), které jsou umístěny v severovýchodní-jihozápadní linii.\n\nStavba komplexu je převážně ryolitová, ale mladší horniny mají spíše čedičové složení. Vrchol Mallahle je tvořen 6 km širokou kalderou.\n\n"}
{"id": "983269", "url": "https://cs.wikipedia.org/wiki?curid=983269", "title": "Seznam jezer v Tanzanii", "text": "Seznam jezer v Tanzanii\n\nSeznam jezer v Tanzanii (anglicky jezero - \"lake\"). Tabulka obsahuje přehled jezer v Tanzanii s plochou přes 100 km².\n"}
{"id": "983271", "url": "https://cs.wikipedia.org/wiki?curid=983271", "title": "Manda-Inakir", "text": "Manda-Inakir\n\nManda-Inakir je riftová erupční zóna, sestávající z několika severozápadně prodloužených trhlinových zón a pyroklastických kuželů podél Etiopské a Džibutské hranice, blízko města Koroli.\n\nVulkanický komplex vlastně představuje rozbíhavosti část (centrální zónu) stredooceánskeho hřbetu, vyzdvihnutou tektonickými pohyby nad hladinu moře. Okrajové zlomy riftu doprovázejí struskové kužely, převážně čedičového složení, jejichž láva vytváří morfologii, podobnou morfologii štítového vulkánu.\n\n"}
{"id": "983273", "url": "https://cs.wikipedia.org/wiki?curid=983273", "title": "Jan Damascén Marek", "text": "Jan Damascén Marek\n\nJan Damascén Marek OFM (1664?, Prachatice – 1725, Klášter Hájek), zkráceně častěji Damascén Marek, někdy též Jan Damašský Marek, latinsky Damascenus Marek byl český františkán. Narodil se v Prachaticích zřejmě v roce 1663 nebo 1664.\nDo řádu vstoupil obláčkou v Plzni na konci roku 1683 nebo v roce 1684. Své formační období (juniorát) v řádu prožil zejména v klášteře Jindřichově Hradci, kde absolvoval dvouletá filozofická studia pod vedením lektora Archangela Koppa. V lednu 1686 přijal nižší svěcení na akolytu a následně pokračoval v 3-4letých teologických řádových studiích. Kněžské svěcení přijal 24. září 1689 v Praze, po další praxi a přezkoušení v Jindřichově Hradci byl o dva roky později jmenován kazatelem, kázal česky i německy. Následně působil ve františkánských klášterech v Turnově (1693–1696, 1699–1702, 1703–1705), Slaném (1696–1699, 1705–1707, 1708–1709), Dačicích (1702-170'3), Hájku (1707–1708), kde kázal a zpravidla působil jako vikář kláštera. Od roku 1711, zřejmě nepřetržitě až do své smrti, žil v opět v konvent v Hájku, kde 12. února 1725 rovněž zemřel. \n\nDamascén Marek navázal na místní literární činnost spolubratra Jindřicha Labeho a pro poutníky do Hájku napsal spisek – příručku:\"Vůdce cesty pobožně putujících do Hájku svatého...\" Praha : Karel Jan Hraba, 1718. Ještě téhož roku dílo vyšlo u téhož tiskaře též v německé variantě: \"Weeg-Gefährt, deren welche mit Frucht und Andacht die gnadenreiche Mutter Mariam in dem lauretanischen Häusslein ...\" P. Marek byl údajně byl též básníkem.\nPosmrtně byla vydána sbírka Markových kázání – dvoudílná postila \"Trojí chléb nebeský pro lačný lid český...\" V Starém Městě Pražském : u Karla Jana Hraby, 1727–1728 folio 4°. Obsáhlá sbírka nedělní promluv nabízí pro každý nedělní den tři různé výklady na právě čtený text evangelia, které doplnil stručnými, někdy i vtipnými verši. Postila obsahuje řadu kázání na témata vyzdvihující principy potridentské katolické zbožnosti proti tradičním lidovým zvyklostem a pověrám: náležité svěcení svátků, hledání Božské a ne „babské“ pomoci v nouzi nebo řádné chování v kostele. „Je přitom psána živým jazykem a obsahuje černé motivy převzaté z tradiční kultury - ty však Marek využívá k tomu, aby názorněji vysvětlil principy zbožného života a povzbudil k jejich dodržování.“ Některá z Markových kázání se dočkala novodobé edice.\n\nP. Marek rovněž přeložil do češtiny asketicko-spirituální dílo \"Meditationes\" od františkánského reformátora svatého Petra z Alkantary, které vyšlo pod názvem \"Knížka zlatá o přemyšlování a ducha modlení skrze svatého Petra z Alkantary... \" v Praze u Anny Zuzany Hamplové roku 1713. Překlad je sice anonymní, ale jeho autora lze odvodit z hlubšího rozboru textu. \n\n"}
{"id": "983275", "url": "https://cs.wikipedia.org/wiki?curid=983275", "title": "No Way Out", "text": "No Way Out\n\nNo Way Out je debutové studiové album amerického hudebního producenta a rappera Seana Combse, vydané pod názvem Puff Daddy & the Family. Bylo vydáno 22. července 1997 u Combsovy nahrávací společnosti Bad Boy Records. Hudební produkci alba zajistil převážně Combs se svým týmem producentů zvaným The Hitmen.\n\nV roce 1998 bylo nominováno na čtyři ceny Grammy; získalo jednu za nejlepší rapové album roku. Z alba pochází dva \"number-one\" hity \"Can't Nobody Hold Me Down\" a \"I'll Be Missing You\".\n\nNahrávání alba započalo v roce 1996. Po vraždě rappera The Notorious B.I.G. z března 1997, který byl Combsovým přítelem a členem jeho labelu Bad Boy Records, bylo vydání alba odloženo, aby Combs mohl nahrát více emocionální písně, na kterých zveřejnil své pocity ze smrti přítele. Původně mělo nést název \"Hell Up in Harlem\", ale po oné tragické události byl změněn koncept natolik, že album získalo i nové jméno, a to fatalistické \"No Way Out\".\n\nPrvním singlem byla zvolena píseň \"Can't Nobody Hold Me Down\" (ft. Mase), ta ukazovala původní zaměření alba ještě za názvu \"Hell Up in Harlem\". Postupně se vyšplhala až na první místo v americkém žebříčku Billboard Hot 100. V USA se jí prodalo přes dva miliony kusů.\n\nV březnu 1997 byl Combs zasažen smrtí svého přítele, a proto album přepracoval. Mezi prvními dvěma singly tak uběhly více jak tři měsíce. Vzpomínková píseň \"I'll Be Missing You\", na které zpívala refrén vdova po Biggiem - zpěvačka Faith Evans; se stala hitem. Vyhoupla se na první místo americké hitparády a vydržela tam po jedenáct týdnů v řadě. V USA se jí prodalo přes tři miliony kusů, úspěšná byla i mezinárodně. Celosvětově se jí prodalo přes osm milionů; avšak Combs si včas nevyřešil všechna povolení pro využití samplu písně \"Every Breath You Take\" od The Police, a proto byl jediným příjemce vydělaných peněz zpěvák Sting.\n\nSingly \"It's All About the Benjamins\" (Remix) (ft. The Notorious B.I.G., Lil Kim a The L.O.X.) a \"Been Around the World\" (ft. The Notorious B.I.G. a Mase) se v USA oba umístily na druhé příčce žebříčku Billboard Hot 100. \"Been Around the World\" se stal platinovým.\n\nPoslední singl \"Victory\" (ft. The Notorious B.I.G. a Busta Rhymes) se umístil na 19. příčce a stal se zlatým. Videoklip k této písni je jedním z nejdražších v historii; náklady se vyšplhaly přes 2,7 milionu amerických dolarů.\n\nAlbum debutovalo na první příčce amerického žebříčku Billboard 200 s 561 000 prodanými kusy za první týden prodeje. V září 2000 obdrželo certifikaci 7x platinová deska od americké asociace RIAA za sedm milionů prodaných kusů.\n\n"}
{"id": "983280", "url": "https://cs.wikipedia.org/wiki?curid=983280", "title": "Mat Ala", "text": "Mat Ala\n\nMat Ala je nejjižněji umístěný vulkán pohoří Tat Ali v Etiopii. Sopka je ukončena kalderou s rozměry 2,5×3,5 km a výškou stěn 300 m. Kaldera je protkána četnými zlomy v linii sever-jih. Sopka byla aktivní během holocénu, zbytková fumarolická aktivita přetrváva v zlomovém pásmu jihozápadně od sopky.\n\n"}
{"id": "983282", "url": "https://cs.wikipedia.org/wiki?curid=983282", "title": "Václav Nedbal", "text": "Václav Nedbal\n\nVáclav Nedbal OFM (- 1683) byl český františkán, kazatel, kvardián několika klášterů. Jako český kazatel působil v 40. a 60. letech v konventu v Jindřichově Hradci, odkud byl v roce 1659 vyslán do Dačic, aby zde se spolubratrem Bedřichem Brukáčem zajistil v novém působišti františkánů vznik nové klášterní komunity a výstavbu kláštera včetně od počátku budované knihovny.\nV dačickém klášteře ponechal dva svazky rukopisných latinských kázání, která používal a zřejmě také zapsal a je jejich potenciálním autorem.\nP. Nedbal pobýval rovněž v opavském klášteře, kde se nechal ovlivnit místním kultem sv. Barbory, patronky zdejšího řádového chrámu, a pod tímto vlivem napsal české dílo \"Život sv. Panny Barbory\", které vydal v roce 1674 olomoucký tiskař Jan Josef Kylián. \nZemřel velmi oslaben nemocí 26. ledna 1683 v Jindřichově Hradci.\n"}
{"id": "983283", "url": "https://cs.wikipedia.org/wiki?curid=983283", "title": "Bytčica", "text": "Bytčica\n\nBytčica je městská část Žiliny, situovaná jižně od části Solinky na silnici I/64. \nJejí historické názvy byly: \"Bytrzycz\", \"Bychycze\" nebo \"Bittčica\". Patřila panství Lietava. Nachází se zde barokní zámeček z poloviny 18. století, klasicistní zámeček z roku 1844, budova bývalého klasicistního Majera a klasicistní římskokatolický kostel svatého Emericha z roku 1844. K Žilině patří od roku 1970. V Bytčici byla umístěna psychiatrická klinika. Okrajem obce protéká řeka Rajčianka. \n\nŽije zde 2043 obyvatel. V Bytčici se narodil Marek Mintál. Obec má spojení s centrem města pomocí autobusových linek číslo 20 a 22. Linka číslo 20 jede na trase Bytčica – centrum – sídliště Vlčince a zpět. Linka číslo 22 jede na trase Bytčica – centrum – Brodno a zpět. Spojení s centrem města je možné i lokální železniční tratí Žilina – Rajec. V Bytčici je železniční stanice. V obci se nachází několik hostinců a menší obchody.\nV okrajových částech obce probíhala a i probíhá individuální bytová výstavba rodinných domů. V katastrálním území obce se nacházela továrna – ZVL Bytčica (závody valivých ložisek). Dnes tento areál slouží jako logistické centrum pro firmu KIA. V budoucnu mezi obcemi Bytčica a Lietavská Lúčka povede dálnice D1 v úseku Hričovské Podhradie – Dubná Skala.\n"}
{"id": "983284", "url": "https://cs.wikipedia.org/wiki?curid=983284", "title": "Ludvík Kolek", "text": "Ludvík Kolek\n\nLudvík Kolek (* 5. srpna 1933, Újezd u Brna) je český architekt, sochař a malíř.\n\nPo maturitě studoval v letech 1952 až 1955 výtvarnou výchovu na Pedagogické fakultě Masarykovy univerzity. Po státní závěrečné zkoušce obdržel diplom až po půl roce, navíc s písemným zákazem učit. Nastoupil proto dráhu svobodného povolání výtvarníka a věnoval se především zakázkám pro církevní objekty. V nich vytvářel například nástěnné malby a vitráže, zabýval se také úpravou interiéru presbytářů, navrhoval oltáře, křížové cesty či ambony. V roce 1980 se podařilo uspořádat výstavu jeho prací v Muzeu křesťanského umění v belgickém Ostende. Stal se poté členem Evropského sdružení výtvarných umělců.\n\nJe zakládajícím členem komunity Emmanuel v České republice.\n\n\n\n"}
{"id": "983285", "url": "https://cs.wikipedia.org/wiki?curid=983285", "title": "Bánová", "text": "Bánová\n\nBánová je městská část Žiliny. Leží na levé straně řeky Rajčanky přibližně 3 km od centra města. Na severu sousedí s další městskou částí Závodie. Původně samostatná obec byla v roce 1970 přičleněna k Žilině. V Bánové dodnes zůstala jen individuální bytová výstavba. V roce 2009 měla městská část 1 871 obyvatel.\n\nÚzemí obce bylo osídlen již na konci 8. století. V prostoru Dúbravy-Kalinová byla objevena slovanská mohyla s hroby z 8. a z 9. století sestávající z 34 hrobů. Nedaleko dnešního hřbitova na vrchu Stráž byly nalezeny pozůstatky slovanského sídliště z 10. - 11. století.\nNázev obce se připomíná poprvé kolem roku 1208 jako \"praedium dole\". V roce 1393 pod názvem Banfoula a později v roce 1539 jako Banowa. Lze předpokládat, že nejméně od 13. století bylo toto území souvisle osídleno. Jako znak používala raka, klepety obráceného vpravo a zobrazeného nad vodou. Původně patřila panství Lietava, které tam mělo rybníky. Z původní zástavby se vytvořilo uprostřed obce náměstí.\n\nDo vzniku ČSR patřily rozsáhlé území v okolí zámečku hraběti Pongrác. Panství se již za 1. světové války ocitlo kvůli dluhům Pongrácovců v úpadku. Po jejím skončení stát rozprodal část areálu zámečku obyvatelům Bánové.\nBěhem 1. sv. války část obce vyhořela. V roce 1921 začala elektrifikace obce. V severní části náměstí byl v roce 1935 postaven kostel.\n\nV roce 1784 měla Bánová 483 obyvatel, v 1828 386 av roce 1900 773 obyvatel. Obec se až do skončení 2. sv. války rozkládala po obou stranách hlavní silnice. Po připojení obce k městu Žilina demografii ovlivnila stavební uzávěra. Na ploše Závodia a Bánové mělo vzniknout do roku 2005 nové sídliště. V Bánové měl zůstat jen zámeček, mateřská a základní škola.\nPočet je obyvatel i přes ukončení stavební uzávěry v roce 1989 stagnuje.\n\n\nNa severní straně náměstí sv. Jana Boska se nachází klasicistní zámek z první poloviny 19. století. Je to jednopodlažní budova s půdorysem tvaru písmene \"L\" s arkádami. Byl v soukromých rukou i během socialismu na Slovensku. Po změně majitele prochází rekonstrukcí (2005).\n\nBlízko zámečku na náměstí stojí jednolodní Kostel Božského Srdce Ježíšova z roku 1935, který postavili ze sbírek občanů a trojiční sloup z roku 1821 s plastikou svatého Floriána. Jako původně samostatná obec má vlastní hřbitov a patří pod římskokatolickou farnost salesiánů Dona Boska. Salesiáni jsou v městské části aktivní i přes občanské sdružení \"Domec\".\n\nNa Základní škole je umístěna pamětní tabule obětem války (Balvan Jozef, Špaldoň František, Ďuratný Ján, Zemčík Jaroslav, Ďuratný Jozef, Zichová Marta, Lamlech Vojtěch, Staffen Milan, Matušík Štefan) .\n\n\nVeřejnou dopravu městské části zajišťuje Dopravní podnik města Žiliny. Linka č.21 s trasou Bánová - Závodie - Žilina - Považský Chlmec má v Bánové pět zastávek.\n\nV Bánové má sídlo Regionální veterinární správa Žilina a Celní úřad Žilina.\n\nV jižní části je několik menších průmyslových podniků, sklady, společnost PEZA. V západní části sídlí společnost Domenica Interier, výrobce nábytku a kompletních interiérů.\n\n\nV Bánové je v provozu mateřská škola a základní škola.\n\nPočátky školství v Bánové sahají do roku 1900 kdy jmenovaný učitel Jozef Valent začal výuku v soukromém domě. Vlastní budovu škola získala v roce 1912, kdy škola začala fungovat jako 2-třídní.. V současnosti používaná budova základní školy byla postavena v roce 1962.\n\n"}
{"id": "983289", "url": "https://cs.wikipedia.org/wiki?curid=983289", "title": "Ivo Nevřelý", "text": "Ivo Nevřelý\n\nIvo Nevřelý OFM (- 1664), někdy též Ivo Neuzöda byl český františkán, kazatel a zejména lidový misionář. Je řazen mezi nejúspěšnější katolické misionáře 17. století v Čechách, podle souodbých pramenů „obrátil mnoho bludařů“, tj. protestantů. Působil na tehdy dominantně protestantském Turnovsku s dalšími františkány Jeronýmem ze Žatce a Jeronýmem Latzem, kam je s pomocí kardinála Harracha povolal 17. ledna 1651 nejvyšší zemský komoří a císařský rada hrabě Maxmilián z Waldsteina a Vartenberka († 1655), který řeholníky finančně zajistil a před dokončení kláštera v Turnově je usídlil na svém statku v Nudvojovicích. Spolu s Jeronýmem Latzem údajně působil také na Bechyňsku, když nejspíš pobývali v tamějším klášteře. Zemřel 17. září 1664 v Hájku v „pověsti svatosti.“\n"}
{"id": "983294", "url": "https://cs.wikipedia.org/wiki?curid=983294", "title": "Závodie (Žilina)", "text": "Závodie (Žilina)\n\nZávodie je městská část Žiliny. Leží na levé straně řeky Rajčanky, která ho odděluje od Žiliny. Na severu sousedí s městskou částí Strážov a na jihu s městskou částí Bánová.\n\nV oblasti Zátepličie se našlo sídliště ze starší doby kamenné (20 000 let př. Kr.) A na vrchu Hradisko útočiště opevnění vybudované pravděpodobně v starší době železné (7. století př. Kr .). Závodie se písemně vzpomíná v letech 1351 jako Zavoda, 1509 jako Zawdie a roku 1598 jako Zawodia. Bylo poddanskou vesnicí Žiliny a součást jejího katastru. Část Malá Zavoda patřila roce 1393 Lietavskému panství. Zemanské majetky v obci patřily rodině Závodských. Samostatnou obcí se stalo až v roce 1848. Z původní zástavby se vytvořilo uprostřed obce malé náměstí, do kterého se sbíhá 8 ulic. Na náměstí stojí na podstavci kamenný kříž z roku 1906, který dali postavit Závodský občané v Americe. Jižně od náměstí přirozeně navazuje asi 400 metrů dlouhý prodloužený park obestavěný domy. Východním okrajem parku prochází hlavní komunikace do Bánov, na sídliště Hájik a do obcí jižně od závodů. V roce 1927 postavili na okraji parku Kapli sv. Cyrila a Metoděje. Jednolodní stavba má představenou hranolovou věž se zvonem, který odlili ještě v roce 1875. Oltářní obraz namaloval žilinský rodák akademický malíř Viktor Krupec. Na jižní straně parku ve stínu stromů je ještě malá přícestná kaple. V parku je postaven i památník obětem války. Ojedinělou památkou je rozlehlý dřevěný hostinec z konce 19. století nazýván Dřevěnice, který byl postaven podle projektů z Kanady. V Závodí je základní a mateřská škola, pošta a jako bývalá obec má vlastní hřbitov.\nZávodie se v roce 1949 připojilo opět k Žilině. Pro blízkost k centru se stala vyhledávanou lokalitou převážně pro individuální bytovou výstavbu. V severní části přibylo několik průmyslových podniků a společností. Nejvýznamnější je DPMŽ s.r.o. s trolejbusovým depem. Celkem na severním okraji závodu prochází silnice I/18 z Prahy do Žiliny, která se přestavuje na dálniční přivaděč. U silnice je postavena čerpací stanice pohonných hmot a Autocentrum. Pod Hradiskem je vybudován centrální městský Nový hřbitov a krematorium. Na terase nad závodu se v roce 1987 začalo stavět čtvrté žilinské sídliště Hájik, které po dokončení v roce 2007 má asi 7300 obyvatel. Pod terasou sídliště hájek u potoka Bradová je postaven obytný soubor Kvačalova. Po vybudování DPMŽ a trolejbusového depa na okraji závodu přibyla v roce 1994 i trolejbusová doprava. Její význam nastal až v roce 2002, kdy se vybudovala přes intravilán závodu trolejbusová trať na sídliště hájek, čímž se dotvořil městský charakter.\n\nBývalá poddanská obec Žiliny, která měla v roce 1784 jen 405 obyvatel, se rozrostla do nebývalých rozměrů. V roce 2008 zde žilo 2 758 obyvatel, v roce 2009 Závodie mělo 2 963 obyvatel, čímž se stalo největší městskou čtvrtí v Žilině. \n\n"}
{"id": "983295", "url": "https://cs.wikipedia.org/wiki?curid=983295", "title": "Hájik", "text": "Hájik\n\nSídliště Hájik je v pořadí čtvrté žilinské sídliště, které je postaveno západně od centra města. Rozkládá se na přírodní terase nad Závodie, odkud je malebný výhled na město a pohoří Malá Fatra. \n\nVýstavba panelového sídliště začala v roce 1987. Sídliště můžeme rozdělit na starší část \"Hájik I\" a novější část \"Hájik II\", kde výstavbu zabezpečuje Město Žilina. V roce 2007 byla bytová výstavba ukončena. Na sídlišti žije 7311 obyvatel. Součástí sídliště je i obytný soubor rodinných domů \"Hájek - jih\", jakož i individuální postavené rodinné domy.\n\nNa sídlišti je základní škola, mateřská škola, nákupní středisko (nejnovější i OD Tesco), obchody, pošta, velkogaráže a probíhá výstavba Kostela Božího milosrdenství . V roce 2002 byla na sídliště Hájik vybudována trolejbusová doprava, která ho spojuje s centrem.\n\nNa průčelí základní školy je umístěna pamětní tabule s reliéfem plukovníka Georgese Barazera de Lannuriena, velitele skupiny francouzských bojovníků v SNP od akademického sochaře Štefana Pelikána. Na sídlišti je umístěn i Památník slovenských parašutistů, kteří na tomto místě v roce 1943 před prezidentem Slovenské republiky uskutečnili první hromadný seskok 19 vojenských parašutistů pod vedením npr. Juraje Meška. \n\nO sídlišti Hájik byl natočen zajímavý filmový dokument \"Životní podmínky a problémy mladých lidí na sídlištích\", který připravilo žilinské sdružení Kumakokra v rámci kampaně Ministerstva školství SR s názvem \"Každý jiný\", všichni rovni.\n\n"}
{"id": "983296", "url": "https://cs.wikipedia.org/wiki?curid=983296", "title": "Strážov (Žilina)", "text": "Strážov (Žilina)\n\nStrážov je městská část Žiliny. \n\nLeží severozápadně od města asi tři kilometry od centra. Na západě sousedí s městskou částí Žilinská Lehota a obcí Dolný Hričov. Na východě ho od Žiliny odděluje řeka Rajčanka, která se zde vlévá do Váhu. Na jihu sousedí katastrální území s městskou částí Závodie. Na severní straně jeho katastrální území přes Hričovskou přehradu sousedí s městskou částí Považský Chlmec a obcí Divinka. \n\nStrážov se připomíná v roce 1393 jako Straso a již v roce 1402 jako Strazow. Patřil k Lietavskému panství. V roce 1418 Stibor ze Stibořic a Beckova dal obec městu Žilina do dědičného pronájmu. V erbu měl rybáře, který u vody chytá ryby do sítě. V roce 1784 měl 213 obyvatel, v roce 1900 již 359 a v roce 1980 měl 722 obyvatel. Obec byla přičleněna k Žilině v roce 1970.\n\nStarý Strážov byl postaven v zúženém prostoru mezi řekou Váh a Strážovskými vrchy. Již v minulosti měl omezené možnosti na rozvoj. Po jeho jižní straně prochází hlavní silnice I/18 z Bratislavy do Žiliny. Ze severní části ho uzavřela Považská železnice postavena v roce 1883. Navíc část obce zaplavily vody Hričovské přehrady, kterou postavili v roce 1962. \n\nNová bytová výstavba byla postavena západně od staré části a druhá část je vedle cesty I/18 směrem do Žiliny. Celá oblast městské části není vhodná pro bytovou výstavbu. V městské části se nenachází průmysl. V Strážove je mateřská škola, kulturní dům a jako bývalá obec má vlastní hřbitov. V budově mateřské školy je umístěna pobočka Žilinské knihovny. Na Hričovský přehradě jsou vybudovány rybníky, nachází se zde lyžařský vlek a při vstupu do Strážova při cestě I/18 je Motel Marakana. Má autobusové spojení s centrem linkou č. 24 a 29.\n\nOd Hričovského Podhradí se buduje dálnice D3, která končí před obytnou částí v Strážove. V budoucnu má pokračovat přes Hričovskou přehradu do tunelu v Považském Chlmci. Od dálnice D3 v Strážove se buduje v místě nynější cesty I/18 dálniční přivaděč do Žiliny.\n"}
{"id": "983297", "url": "https://cs.wikipedia.org/wiki?curid=983297", "title": "Klinická embryologie", "text": "Klinická embryologie\n\nKlinická embryologie je zdravotnický obor. V České republice byla tato specializace formálně zavedena nařízením vlády 31/2010 Sb. po 30 létech neformální existence.\nOdborníci v klinické embryologii jsou v České republice sdruženi v Asociaci reprodukční embryologie a v Sekci asistované reprodukce České gynekologicko-porodnické společnosti při České lékařské společnosti J.E. Purkyně, jejich mezinárodní organizací je Evropská společnost lidské reprodukce a embryologie.\n\nOficiálním evropským vyjádřením kvalifikace embryologů je certifikát Clinical Embryologist a Senior Clinical Embryologist, udělovaný ESHRE.\nObsahem zdravotnického, vědeckého, studijního a specializačního oboru klinická embryologie jsou následující oblasti:\n\nTrávník P, Hampl A, Hüttelová R, Malenovská A, Priesnitz J, Rejthar D, Žáková J. Teoretická a praktická náplň oboru klinická embryologie. Česká gynekologie. 2013, roč. 78, č. 4, s. 400-401. ISSN: 1210-7832; 1805-4455 (elektronická verze).\n\nŽáková J, Trávník P, Malenovská A, Hűttelová R. Činnosti a odpovědnosti pracovníků embryologické a andrologické laboratoře v centrech asistované reprodukce. Česká gynekologie. 2013, roč. 78, č. 5, s. 481-484. ISSN: 1210-7832; 1805-4455 (elektronická verze).\n"}
{"id": "983299", "url": "https://cs.wikipedia.org/wiki?curid=983299", "title": "Žilinská Lehota", "text": "Žilinská Lehota\n\nŽilinská Lehota je městská část města Žilina, v severozápadní části jeho území, 8 km severozápadně od centra města. Obec leží v nejvýchodnější části Povážského Podolí, v nadmořské výšce 415 m n. m. Nachází se 2 km od silnice I/18, západně od Hričovské přehrady. Jezdí sem MHD linka č. 29 ze Žiliny.\n\nŽilinská Lehota se vzpomíná v letech 1402 jako Lehota, 1469 Benchma Lhotha, 1598 Lehotka a 1920 Bitča Lehôta. V letech 1927 - 1954 měla název Bytčianska Lehota. V minulosti patřila k Hričovskému a později k Bytčianskému panství. V erbu měla strom s kruhovou korunou a s dvěma rostlinami po stranách. K Žilině byla přičleněna v roce 1980. Má asi 300 obyvatel. Ve střední části je postavena kaple, kulturní dům a v horní části je postaven kříž na památku obětem války. V kulturním domě je umístěna pobočka Žilinské knihovny. V malebné obci byla vybudována pouze individuální bytová výstavba ve stísněných podmínkách v dolině mezi vrchy na nerovném terénu. Ani po přičlenění k městu se její venkovský charakter nezměnil.\n"}
{"id": "983300", "url": "https://cs.wikipedia.org/wiki?curid=983300", "title": "Žilinská ulice (Piešťany)", "text": "Žilinská ulice (Piešťany)\n\nŽilinská je ulice v Piešťanech. Je součástí silnice I/61, která spojuje Bratislavu s Bytčou. Začíná na křižovatce ulic Teplická, Bratislavská a Staniční a pokračuje směrem na Nové Mesto nad Váhom až po hranici piešťanského katastrálního území. Významná křižovatka je s ulicí Andreje Hlinky u \"OD Kostka\" a \"OD Prior\".\n\nČást ulice (od křižovatky s ulicemi Hoštáky a Mojmírová po křižovatku s ulicí Domkárska řada) byla v období od konce srpna do poloviny září 2012 zrekonstruována.\n"}
{"id": "983302", "url": "https://cs.wikipedia.org/wiki?curid=983302", "title": "Žilinská (Bratislava)", "text": "Žilinská (Bratislava)\n\nŽilinská je ulice v Bratislavě v Starém Městě. Je to vnitřní zástavby spojující komunikace, propojuje ulice Štefanovičova a Šancová, prochází přes ni trolejbusová trať.\n\nProchází mezi ulice Povraznícka, Belopotockého, Škovránčia a Ulice J. Kronera. Přibližně ve středu ulice je klasické tržiště.\n"}
{"id": "983303", "url": "https://cs.wikipedia.org/wiki?curid=983303", "title": "Štefanovičova (Bratislava)", "text": "Štefanovičova (Bratislava)\n\nŠtefanovičova je ulice v Bratislavě v městské části Staré Město. Je pojmenována podle advokáta a veřejného činitele Miloše Štefanoviče (1854-1904).\n\nSídlí zde Ministerstvo financí Slovenské republiky.\n\n\n"}
{"id": "983304", "url": "https://cs.wikipedia.org/wiki?curid=983304", "title": "Ansbach", "text": "Ansbach\n\nAnsbach je historické město v Bavorsku, ve Středních Francích (\"Mittelfranken\"). Leží na řece Fränkische Rezat a na dálnici A6 asi 40 km jihozápadně od Norimberka, s nímž je spojeno předměstskou dráhou S4.\n\nVzniklo kolem benediktinského kláštera, založeného v polovině 8. století hrabětem Gumbertem, který byl později svatořečen. Roku 1221 se poprvé připomíná jako město a od roku 1331 bylo sídlem rodu Hohenzollernů až do roku 1415, kdy se stali braniborskými markrabími. Mladší větev rodu, braniborsko-ansbašská, si zde v letech 1704-1738 vybudovala velký barokní zámek. Roku 1710 zde byla založena významná továrna na kameninu (fajáns).\n\nNacisté vyvraždili zdejší židovskou obec, nejméně 500 pacientů psychiatrické léčebny a více než 50 postižených dětí. Byla zde velká základna bombardovacích letadel, kterou po válce užívala americká armáda. Těsně před koncem války se mladý student Robert Limpert snažil přesvědčit vojáky, aby se město vzdalo bez boje, na udání svých vrstevníků z \"Hitlerjugend\" byl však oběšen před radnicí. Roku 1970 se město rozšířilo o řadu sousedních obcí a roku 1996 vznikla univerzita aplikovaných věd.\n\n\nAnsbach leží na dálnici A6, na silnicích B13 a B14 a na železničních tratích Norimberk - Crailsheim a Treuchtlingen - Würzburg. Má malé sportovní letiště.\n\n\n\n\n"}
{"id": "983305", "url": "https://cs.wikipedia.org/wiki?curid=983305", "title": "Ministerstvo financí Slovenské republiky", "text": "Ministerstvo financí Slovenské republiky\n\nMinisterstvo financí Slovenské republiky je ústředním orgánem státní správy Slovenska pro oblast financí, daní, cel, cen, finanční kontroly a interního auditu.\n\nMinisterstvo financí Slovenské republiky zabezpečuje:\n\nMinisterstvo financí řídí a za jeho činnost odpovídá ministr financí, kterého jmenuje prezident SR na návrh předsedy vlády SR. \n\nSoučasným ministrem je Ladislav Kamenický (SMER-SD), a to od 7. května 2019.\n\nMinistra financí v době jeho nepřítomnosti zastupuje v rozsahu jeho práv a povinností státní tajemník. Ministr ho může pověřit i v jiných případech, aby ho zastupoval v rozsahu jeho práv a povinností. Státní tajemník má při zastupování ministra na jednání vlády poradní hlas. Státního tajemníka jmenuje a odvolává vláda na návrh ministra financí. V odůvodněných případech může vláda určit, že na ministerstvu působí dva státní tajemníci – to je i případ ministerstva financí. Ministr určí, ve kterých otázkách a v jakém pořadí ho státní tajemníci zastupují.\n\n"}
{"id": "983306", "url": "https://cs.wikipedia.org/wiki?curid=983306", "title": "Ministerstvo výstavby a stavebnictví Slovenské republiky", "text": "Ministerstvo výstavby a stavebnictví Slovenské republiky\n\nMinisterstvo výstavby a stavebnictví Slovenské republiky bylo v letech 1988 až 1992 ústředním orgánem státní správy Slovenské republiky pro investiční rozvoj, pro stavební výrobu a výrobu stavebních materiálů.\n\nMinisterstvo výstavby a stavebnictví bylo zrušeno zákonem 453/1992 Sb. Jeho působnost:\n\nS Ministerstvem výstavby a regionálního rozvoje SR, které bylo vytvořeno v dubnu 1995 nemá přímou právní souvislost.\n"}
{"id": "983308", "url": "https://cs.wikipedia.org/wiki?curid=983308", "title": "Ministerstvo dopravy, výstavby a regionálního rozvoje Slovenské republiky", "text": "Ministerstvo dopravy, výstavby a regionálního rozvoje Slovenské republiky\n\nMinisterstvo dopravy, výstavby a regionálního rozvoje Slovenské republiky je jedno z ministerstev Slovenska. Sídlí v Administrativní budově spojů v Bratislavě.\nMinisterstvo vícekrát změnilo název a upravilo svou působnost. Zákonem č.. 298/1991 Sb. bylo zřízeno jako Ministerstvo dopravy a spojů Slovenské republiky, zákonem č.. 453/1992 Sb. bylo přejmenováno na Ministerstvo dopravy, spojů a veřejných prací Slovenské republiky, zákonem č.. 74/1995 CFU bylo přejmenováno na Ministerstvo dopravy, pošt a telekomunikací Slovenské republiky. Ve smyslu zákona č. 403/2010 Sb, kterým se upravily kompetence jednotlivých resortů, s platností od 1. listopadu 2010 převzalo kompetence zrušeného Ministerstva výstavby SR, zároveň se stalo určujícím pro politiku cestovního ruchu. V souladu s tímto zákonem ministerstvo přebralo od 1. ledna 2011 kompetence centrálního řídicího orgánu pro fondy Evropské unie, které do 31. prosince 2010 spravoval Úřad vlády.\n\nMinisterstvo dopravy, výstavby a regionálního rozvoje SR je ústředním orgánem státní správy Slovenské republiky pro:\nV letech 1991 až 1995 bylo ústředním orgánem státní správy Slovenské republiky v oblasti spojů v rozsahu patřícím\ndo působnosti Slovenské republiky. V letech 1992 až 1995 bylo ústředním orgánem státní správy Slovenské republiky pro investiční rozvoj a oblast veřejných prací.\n\nMinisterstvo dopravy, výstavby a regionálního rozvoje řídí a za jeho činnost odpovídá ministr dopravy, výstavby a regionálního rozvoje, kterého jmenuje a odvolává prezident SR na návrh předsedy vlády SR.\n\nSoučasným ministrem je od Árpád Érsek (MOST – HÍD).\n\nMinistra dopravy, výstavby a regionálního rozvoje v době jeho nepřítomnosti zastupuje v rozsahu jeho práv a povinností státní tajemník. Ministr může pověřit i v jiných případech státního tajemníka, aby ho zastupoval v rozsahu jeho práv a povinností. Státní tajemník má při zastupování ministra na jednání vlády poradní hlas. Státního tajemníka jmenuje a odvolává vláda na návrh ministra dopravy, výstavby a regionálního rozvoje. V odůvodněných případech může vláda určit, že na ministerstvu působí dva státní tajemníci - to je i případ ministerstva dopravy, výstavby a regionálního rozvoje. Ministr určí, ve kterých otázkách a v jakém pořadí ho státní tajemníci zastupují.\n\nOd 11. dubna 2012 jsou státními tajemníky ministerstva František Palko a Andrej Holák.\n\n"}
{"id": "983309", "url": "https://cs.wikipedia.org/wiki?curid=983309", "title": "Abigail a Brittany Henselovy", "text": "Abigail a Brittany Henselovy\n\nAbigail Loraine Henselová (Abby) a Brittany Lee Henselová (* 7. března 1990 v Carver County v Minnesotě, USA) jsou siamská dvojčata. Jsou výjimečná v tom, že jsou svými těly zcela srostlá a vypadají jako jediný člověk se dvěma hlavami. Ovšem uvnitř jsou to dvě osobnosti a důležité tělesné orgány má většinou každá z nich svoje a plně funkční. Například mají ve společném těle dvě srdce, dva páry plic, dva žaludky atd.\n\nI přes tuto jejich zjevnou a výraznou indispozici se dvojčata dokázala v dětství vyhnout větší publicitě. V prosinci 2006 poskytly rozhovor televizní stanici TLC, kde popsaly svůj každodenní život a své plány do budoucna. Pro stejnou stanici pak v roce 2012 natočily svou vlastní reality show o sobě.\n\nDvojčata Henselovy mají jediné tělo s oddělenými hlavami i krky. Abigail má hlavu nakloněnou o 5° napravo a Brittany o 15° nalevo, takže vypadá menší než její siamské dvojče. Jejich společný hrudník je však širší, než je obvyklé, a mají společné dvě ruce a nohy. Při narození měly ještě třetí paži, vyrůstající z místa mezi jejich hlavami, která byla chirurgicky odstraněna. Mezi oběma hlavami je proto na zádech mezera hlubší, než jaká je výška jejich ramen po stranách. Brittany má však nohu na \"své\" straně o 5 cm kratší než je noha Abby, proto Brittany často chodí po špičce a díky tomu má na své noze o hodně svalnatější lýtko. Kvůli této nerovnoměrnosti růstu obou sester hrozily v horních partiích závažné komplikace kvůli skolióze, která musela být v jejich 12 letech chirurgicky napravena. Spolu s tím také doktoři rozšířili jejich společný hrudní koš, aby se v budoucnu vyhnuly dýchacím potížím.\n\nCo se týče ovládání společného těla, každá z obou sester ovládá jen tu svou polovinu, tedy svou hlavu, krk, ruku a nohu. Zrovna tak vnímání hmatu je omezeno pouze na polovinu těla, přičemž se tento jev stírá v ose těla, kterou jsou schopny obě vnímat rovnocenně. Trochu paradoxní je ovšem jev, kdy například bolest v žaludku cítí jen sestra, které patří opačná strana těla. Přesto jsou schopné pohyby svých polovin přesně sladit a mohou společně chodit, psát na klávesnici, řídit kolo nebo automobil či sportovat jako běžní lidé, navíc bez časových, omezujících prodlev. Ovšem v některých činnostech mají potíže udržet rovnováhu kvůli rozdílným délkám nohou.\n\nAbigail i Brittany mají každá svoje vnitřní orgány ve srostlém těle, ačkoliv ve spodních partiích srůstají některé do jednoho. Zde je jejich seznam:\n\n\nUž při jejich narození je chtěli doktoři operací oddělit, ale rodiče sester ji odmítli, protože byla mizivá šance, že by ji obě přežily. Byla však aspoň odstraněna překážející 3. paže. Jak děvčata v jediném těle vyrůstala, naučila se postupně ovládat harmonicky každá svou polovinu tak, že byly schopny se rozvíjet a prožít plnohodnotné dětství. I proto nakonec rodiče oddělující operaci zatrhli.\n\nI v jednom těle jsou každé rozdílné a co se líbí jedné, druhé nemusí. Chtě nechtě musí dělat kompromisy, například při oblékání. Díky dvěma žaludkům a odděleným orgánům k trávení jsou ale obě schopny jíst najednou, každopádně i zde jsou rozdíly v tom, jaké jídlo oběma chutná. Dále je Abigail nadanější v matematice než její sestra a naopak Brittany umí lépe psát. Každopádně jejich symbióza dvou osobností v jednom těle se projeví například ve chvíli, kdy komunikují s ostatními lidmi za obě dohromady a jejich společný projev nese známky odhadovaných pocitů té druhé a téměř se kvůli tomu nepotřebují dohodnout mezi sebou slovně. Při psaní dopisu, když se zněním obě souhlasí, píšou o sobě ze zvyku nikoliv v 1. osobě množného čísla, ale v jednotném čísle. Pokud při psaní nesouhlasí, tak používají místo \"já\" jen jméno a věty píšou pouze ve 3. osobě.\n\nNakonec se obě dožily dospělosti, i díky tomu, že se jim vyhnuly závažnější zdravotní komplikace, neboť podobná siamská dvojčata s jedním tělem a dvěma hlavami takové štěstí nemají. Jsou veselé a přátelské, ale nesnesou, když na ně cizí lidé zírají jako na zjev, nebo si je bez dovolení fotografují.\n\nV rozhovorech a v dokumentu \"Joined for Life: Abby & Brittany turn 16 (česky: Spojeny po celý život: Abby a Brittany slaví 16 let)\", který byl o nich natočen, řekly, že by se jednou chtěly i přes svou rozdílnost oproti běžným lidem vdát a mít děti. S jeho natočením souhlasily i proto, že doufaly, že jim pomůže žít normální život a lidé si na jejich zjev v širším okolí lépe zvyknou. V tomtéž dokumentu je ukázáno, jak studují společně na střední škole: seděly sice v jediné lavici, ale zkoušky musely dělat každá za sebe. Totéž platilo i pro zisk řidičského průkazu, který musely získávat vlastně nadvakrát.\n\nV roce 2012 začaly pro televizní stanici TLC točit reality show \"Abby and Brittany: Joined for Life\", jenž byl vysílán v USA a Velké Británii. Po ukončení studií na vysoké umělecké škole v roce 2013 začaly pracovat na částečný úvazek jako učitelky.\n"}
{"id": "983312", "url": "https://cs.wikipedia.org/wiki?curid=983312", "title": "Staryj Krym", "text": "Staryj Krym\n\nStaryj Krym (ukrajinsky '; rusky ' – \"Staryj Krym\"; krymskotatarsky \"\") je město v Kirovském rajónu v autonomní republice Krym, sporném území považovaném za část Ukrajiny, ale ovládaném od Krymské krize Ruskem. Leží na jihovýchodním pobřeží poloostrova Krym, který je po něm pojmenován, zhruba 25 kilometrů západě od Feodosije a 78 kilometrů východně od Simferopolu. V roce 2012 žilo ve Starém Krymu bezmála deset tisíc obyvatel.\n\nMěsto bylo založeno Mongoly ze Zlaté hordy, která Krym dobyla pod vedením chána Bátúa v roce 1239. Pak zažívalo rozkvět jako hlavní město Krymských Tatarů, kde sídlili také první chánové Krymského chanátu. Po přesunutí sídla chánů do Bachčisaraje v polovině patnáctého století začíná význam Starého Krymu upadat.\n\n\n"}
{"id": "983313", "url": "https://cs.wikipedia.org/wiki?curid=983313", "title": "Dům U Bílé růže (Plzeň)", "text": "Dům U Bílé růže (Plzeň)\n\nDům U Bílé růže se nachází na náměstí Republiky 2/2 v bývalém královském městě Plzni. Dům se nachází vedle renesanční plzeňské radnice. Dům byl postaven v renesančním slohu, dnešní klasicistní vzhled je z roku 1871. Bydlel zde generalissimus Alexandr Vasiljevič Suvorov od 16. 12. – 18. 12. 1799 za vítězného návratu z italského tažení přes Čechy zpět do vlasti. Dům je chráněn jako kulturní památka České republiky.\n\n\n"}
{"id": "983316", "url": "https://cs.wikipedia.org/wiki?curid=983316", "title": "Štěpán Adler", "text": "Štěpán Adler\n\nŠtěpán Adler (2. února 1896, Rajhrad – 7. srpna 1942, Berlín) byl československý voják, zpravodajský důstojník a protinacistický bojovník.\n\nNarodil se 2. února 1896 v Rajhradě. Po maturitě na české vyšší reálce v Brně v roce 1914 začal studovat České vysoké učení technické v Brně. To však po třech semestrech ukončil a byl odveden jako jednoroční dobrovolník. Prezentován byl ve Vídni. Absolvoval školu pro důstojníky dělostřelectva a po ukončení základního výcviku sloužil až do února 1917 ve Vídni. 15. února 1917 byl během I. světové války odvelen na italskou frontu jako velitel baterie minometů. 1. července 1917 byl povýšen na poručíka.\n\nPo návratu z Itálie vstoupil 21. listopadu 1918 do československé armády. Sloužil postupně v Židlochovicích, v Olomouci a ve Znojmě. Od dubna do června 1919 sloužil jako velitel čety dělostřelectva v Brně a poté již jako aktivní důstojník do 31. ledna 1920 ve stejné funkci v Josefově. Od února do konce roku 1920 působil v Mladé Boleslavi. Od 1. ledna 1921, již jako nadporučík sloužil, již jako příslušník telegrafního vojska do 30. listopadu 1924 v Kutné Hoře.\n\nOd 1. prosince 1924 do 30. září 1928 sloužil na různých pozicích v oblasti radiotelegrafie v Kutné Hoře a v Praze. Od 1. října 1928 již jako kapitán nastoupil do I. ročníku Válečné školy v Praze. Tuto školu ukončil 30. září 1931. Do 23. dubna 1933 působil v Praze u I. divize jako přednosta 1. a 4. oddělení, od 24. dubna 1933, již jako štábní kapitán nastoupil na místo styčného důstojníka MNO u ministerstva pošt a telegrafů. Od 30. září 1933 do 9. srpna 1939 působil ve funkci referenta operační skupiny 3. oddělení HŠ. Během mobilizace, již jako podplukovník v roce 1938 působil ve Vyškově.\n\nPo německé okupaci Čech a Moravy a likvidaci československé branné moci nastoupil 10. srpna 1939 k Nejvyššímu cenovému úřadu v Praze. Zároveň se zapojil do odboje. V ústředním vedení Obrany národa působil jako přednosta 5. oddělení zodpovědného za udržování radiového spojení v protektorátu i se zahraničím.\n\nDne 7. prosince 1939 byl zatčen gestapem. Vězněn byl na Pankráci v Praze, Berlíně, v Gollnowě u Štětína a poté znovu v Berlíně ve věznici Moabit. V procesu konaném 2.-3. prosince 1941 byl za velezradu a spolčení s nepřítelem odsouzen k trestu smrti. Popraven byl 7. srpna 1942 v Berlíně-Plötzensee.\n\nV roce 1946 byl posmrtně povýšen do hodnosti plukovníka generálního štábu. Jeho jméno je uvedeno na pomníku padlým a popraveným absolventům VŠV před MO v Praze, na pamětní desce na budově GŠ AČR v Praze a na Pamětní desce obětem 2. světové války a na Pomníku obětem 2. světové války v Rajhradě.\n\n\n\n"}
{"id": "983318", "url": "https://cs.wikipedia.org/wiki?curid=983318", "title": "Magnesia Litera 2014", "text": "Magnesia Litera 2014\n\nMagnesia Litera 2014 je 13. ročník cen Magnesia Litera. Vyhlášení proběhlo 8. dubna 2014.\n\n\n\n\n\n\n\n\n\n"}
{"id": "983319", "url": "https://cs.wikipedia.org/wiki?curid=983319", "title": "Národní park Bordžomi-Charagauli", "text": "Národní park Bordžomi-Charagauli\n\nNárodní park Bordžomi-Charagauli ( , \"Bordžom-Charagaulis erovnuli parki\") je přírodní národní park ve střední části Gruzie, v pohoří Malý Kavkaz, jihozápadně od hlavního města Tbilisi.\n\nJeden z největších národních parků v Evropě se rozkládá přes 6 okresů (rajónů) od města Bordžomi v kraji Samcche-Džavachetie až k městu Charagauli v kraji Imeretie. Rozloha parku je 5300 km čtverečních, což představuje 7,6 % gruzínského území. Park byl založen v roce 1995 a oficiálně otevřen v roce 2001.\n\nPark s rychle se rozvíjející turistickou infrastrukturou je unikátní v rozmanitosti zeměpisných a ekologických oblastí, krajiny a bohaté flóry a fauny.\n\nHistorie parku sahá až do středověku, když byl využíván převážně místní aristokracií k lovu.\n\nKdyž Gruzie ztratila nezávislost a stala se součástí ruského impéria, ruský velkokníže Michail Nikolajevič Romanov, syn cara Mikuláše I. získal místo generálního guvernéra Zakavkazska. Právě on ocenil přírodní krásu parku natolik, že se rozhodl si zde postavit osobní letní rezidenci v Likani.\nNato zapověděl veškerý lov a kácení bez povolení, čímž založil kořeny pro budoucnost národního parku.\n\nÚstřední zónu parku tvoří bývalý \"zapovědnik\" ( ), za éry Sovětského svazu silně chráněná oblast.\n\nNárodní park Bordžomi-Charagauli byl zřízen v roce 1995 z rozhodnutí gruzínského parlamentu za podpory Světového fondu na ochranu přírody. Bankovní skupina KfW-Kreditanstalt für Wiederaufbau dala ve prospěch tohoto projektu v období let 1999 až 2003 k dispozici celkem 19,18 miliónů marek, toho 2,5 miliónu ve prospěch parku a 16,68 miliónu do okolní infrastruktury.\n\nV roce 2007 byla ústřední zóna národního parku o rozloze 50 325 ha od evropské organizace PAN Parks certifikována jako součást sítě PAN-Parks.\n\nNejvyššími vrcholy jsou Sametšvario (2.642 m), Šavimta (2.511 m) a Cchalcitela (2.496 m). Na území parku vyvěrají četné léčebné prameny, např. \"Canavi\" (obchodní název \"Bordžomi light\") a \"Larebi\" (obchodní název \"Bordžomi super light\").\n\nV parku žije jelen maral (Cervus elaphus maral), medvěd hnědý, vlk, rys ostrovid, srnec obecný a kamzík horský.\n\nV severní části parku, v nadmořské výšce od 400 po 1 800 m, dominuje kolchidský les s rododendrony, bobkovišní lékařskou (Prunus laurocerasus) a dubem cesmínovitým. V nadmořské výšce 2 000 m se nachází subalpinské louky s vysokou trávou a v létě barevně kvetoucím kavkazským lotosem, pryskyřníkem, kontryhelem a sasankou.\n\nNárodní park je veřejnosti přístupný od dubna do října. Je zde 9 turistických tras s různým stupněm obtížnosti a nabízí výpravy v délce jednoho až pěti dnů v nadmořských výškách 800 až 2 642 m. Mezi trasami je i \"stezka cara Mikoláše II.\", oblíbená cesta z jeho rezidence u vesnice Likani do hor. Pro návštěvu parku je nutno se ohlásit v návštěvním centru, kde sdělíte kterou trasu máte v plánu, nahlásíte počet dní a zaplatíte poplatek za přespání za každou noc strávenou na území parku.\n\nNávštěvníci mají možnost volby mezi pěti vstupy. Hlavní vchod a návštěvní centrum se nachází blízko lázeňského města Bordžomi. Pro přenocování jsou k dispozici hostince a autokempingy. Výpravy mohou cestou použít horské chaty s jednoduchým vybavením.\n"}
{"id": "983320", "url": "https://cs.wikipedia.org/wiki?curid=983320", "title": "Grid computing", "text": "Grid computing\n\nGrid computing (\"gridové výpočty\") je v informatice způsob provádění výpočtu, při kterém je pro dosažení společného cíle použito více počítačů nacházejících se na různých místech. Gridem může být myšlen distribuční systém s neinteraktivní pracovní zátěží, která obsahuje velký počet souborů. To, co odlišuje gridování od běžných vysoce výkonných výpočetních systémů, jako jsou clusterové výpočty je, že gridy mají tendenci být více volně vázané, heterogenní a rozmístěné na různých místech. Ačkoli jediný grid může být přidělen na konkrétní aplikaci, obvykle se grid používá pro různé účely. Gridy jsou často konstruovány s univerzálními gridovými middleware softwarovými knihovnami.\nGridová velikost se pohybuje ve velkém rozsahu. Gridy jsou forma distribučních výpočtů, kdy je „super virtuální počítač“ složen z mnoha síťových volně vázaných počítačů, které společně plní rozsáhlé úkoly. Některé aplikace, „distribuční“ nebo „gridové“, lze chápat jako zvláštní druh paralelních výpočtů, které se opírají o kompletní počítač (vestavěné procesory, úložiště dat, napájecí zdroje, síťové rozhraní, atd.) připojený k síti (soukromé, veřejné nebo Internetu) pomocí běžného síťového rozhraní, jako je Ethernet. To je rozdíl od tradičního pojetí superpočítače, který má mnoho procesorů spojených vysokorychlostními sběrnicemi počítače.\n\nGridové výpočty kombinují počítače z více administrativních domén pro dosažení společného cíle, vyřešit jeden úkol, a pak rychle zmizet. Jednou z hlavních strategií gridových výpočtů je použití middleware k oddělení a přidělení kousků programu mezi několika počítači, někdy až mnoha tisíc. Gridové výpočty vyžadují výpočet distribučním způsobem, který může zahrnovat i agregaci rozsáhlých clusterů.\n\nVelikosti gridů se mohou lišit od málo omezených sítí počítačových stanic v rámci společnosti, například k velkým, veřejně spolupracujícím s mnoha firmami a sítěmi. Pojem uzavřený grid může být také známý jako vnitřní spolupráce uzlů, zatímco pojem větší, širší grid tak může odkazovat na spolupráci mezi jednotlivými uzly.\n\nGridy jsou forma distribučních výpočtů, kdy je „\"super virtuální počítač\"“ složen z mnoha síťových volně vázaných počítačů, které společně vykonávají velmi rozsáhlé úkoly. Tato technologie byla použita pro výpočetně náročné problémy (vědecké, matematické, a akademické) prostřednictvím dobrovolných výpočtů, a to se používá v komerčních podnicích pro různorodé použití jako jsou léčiva, ekonomické prognózy, seismické analýzy, a back office zpracovávání dat na podporu e-commerce a webových služeb .\n\nKoordinační aplikace na gridy může být složitý úkol, a to zejména při koordinaci toku informací přes distribuční výpočet zdrojů. Gridové workflow systémy byly vyvinuty pro specializovanou formu řízení workflow systému navrženému speciálně sestavit a realizovat řadu aritmetických a manipulačních kroků s daty, nebo pracovními postupy, v rámci Gridu.\n\nDistribuční nebo Gridové výpočty jsou obecně speciální typ paralelních výpočtů, které se opírají o kompletní počítače (vestavěný procesor, paměť, napájecí zdroje, síťové rozhraní, atd.) připojené k síti (soukromé, veřejné nebo Internetu) pomocí běžného síťového rozhraní zřízeného komoditním hardwarem, porovnávajícím nižší účinnost navrhování a výrobu malého počtu klientských superpočítačů. Základní nevýhodou je, že různé procesory v lokálních pamětech nemají vysokou rychlost připojení. Toto uspořádání je tedy velmi vhodné pro aplikace, ve kterých je více paralelních výpočtů probíhajících nezávisle na sobě, aniž by bylo nutné, aby komunikace mezi procesory byla s mezivýsledky. Konečná škálovatelnost různě rozmístěných sítí je obecně výhodná, vzhledem k nízké potřebě připojení mezi uzly ke kapacitě veřejného internetu .\n\nTaké tady jsou nějaké rozdíly v programování a rozmístění. To může být nákladné a složité pro zápis programů, které mohou běžet v životním prostředí superpočítače, který může mít zakázkový operační systém, nebo vyžadovat adresu programu souběžného problému. Jestliže problém bude adekvátně obdobný, tenká vrstva gridové infrastruktury může konvenčně, samotné programy, vzhledem k rozdílné části téhož problému nechat běžet na více strojích. Toto dělá možným psaní a ladění chyb v samotném konvenčním stroji a odstraňuje komplikace díky mnoha příčinám stejného programu běžícího ve sdílené paměti a úložném prostoru ve stejném čase.\n\nJedna z vlastností distribučních gridů je, že mohou být vytvořeny z výpočetních zdrojů patřících k různým osobám nebo organizacím, (známé jako vícesprávní domény). To může usnadnit obchodní transakce, jako utility, výpočty, nebo usnadnit montáž dobrovolné počítačové sítě.\n\nNevýhodou této vlastnosti je, že počítače, které ve skutečnosti provádějí výpočty nemusí být zcela důvěryhodné. Konstruktéři systému musí tedy zavést opatření, aby se zabránilo poruchám nebo vytváření falešných, zavádějících nebo chybných výsledků škodlivými účastníky, a z použití systému jako vektorový útok. Často se jedná o přiřazení práce náhodným uzlům (pravděpodobně s různými majiteli) a kontrola, že alespoň dva různé uzly mají stejnou odpověď pro danou pracovní jednotku. Nesrovnalosti by identifikovaly nefunkční a škodlivé uzly.\n\nVzhledem k nedostatku centrální kontroly nad hardwarem, není žádný způsob, jak zaručit, že uzly nevypadnou ze sítě v náhodných časech. Mohou být také některé uzly (jako jsou notebooky nebo uživatelské připojené pomocí vytáčeného připojení) k dispozici pro výpočet, ale ne k síťové komunikaci pro nepředvídatelné období. Tyto změny mohou být přizpůsobeny přiřazením velké pracovní jednotky (čímž se sníží nutnost neustálého připojení k síti) a přerozdělím pracovní jednotky, když daný uzel neoznámí své výsledky v předpokládaném čase.\n\nDopady důvěry a dostupnosti na výkonnost a rozvoj obtížnosti může mít vliv na výběr, zda je možné nasadit na vyhrazený cluster, na volnoběh stroje vnitřně se rozvíjející organizace, nebo na otevřené vnější sítě dobrovolníků a dodavatelů. V mnoha případech, musí zúčastněné uzly důvěřovat centrálnímu systému o nezneužití přístupu, který je udělil tím, že manipuluje s provozem jiných programů, mandluje uložené informace, přenáší soukromá data, nebo vytváří nové bezpečnostní díry. Jiné systémy využívají opatření ke snížení množství důvěry „klientských“ uzlů, které se musí umístit do centrálního systému, jako jsou umístěny aplikace ve virtuálních strojích.\n\nVeřejné systémy nebo ty, přes administrativní domény (včetně různých oddělení ve stejné organizaci) mají často za následek, že je třeba spustit se na heterogenních systémech, za použití různých operačních systémů a hardwarové architektury. U mnoha jazyků je kompromis mezi investicemi do vývoje softwaru a počtem platforem, kterých lze dosáhnout (a tím i velikosti výsledné sítě). Cross-platformní jazyky mohou snížit potřebu tohoto kompromisu, i když potenciálně na úkor vysokého výkonu na daném uzlu (kvůli run-time výkladu nebo nedostatku optimalizace pro konkrétní platformu). K dispozici jsou různé vědecké a komerční projekty, jak využít konkrétní spojené gridy nebo pro účelné zřizování nových gridů. BOINC je společný pro různé akademické projekty hledající veřejné dobrovolníky.\n\nVe skutečnosti může být middleware viděn jako vrstva mezi hardwarem a softwarem. Na vrcholu middleware, existuje řada technických oblastí obsahujících požadavky, které mohou nebo nemusí být na middleware nezávislé. Příkladem je oblast zahrnující správu SLA, důvěry a bezpečnosti, virtuální organizační řízení, licence pro správu, portály a správu dat. Tyto technické oblasti se mohou postarat o komerční řešení.\n"}
{"id": "983322", "url": "https://cs.wikipedia.org/wiki?curid=983322", "title": "Kašny na náměstí Republiky v Plzni", "text": "Kašny na náměstí Republiky v Plzni\n\nKašny na náměstí Republiky v Plzni leží ve třech rozích náměstí Republiky, ve čtvrtém se nachází morový sloup. Autorem kašen je architekt Ondřej Císler, jehož návrh byl vybrán v architektonické soutěži ze 42 návrhů. Slavnostně byly uvedeny do provozu 29. července 2010. Kašny znázorňují chrtici, anděla a velblouda z plzeňského městského znaku. Na kašnách je naneseno plátkové zlato. \n"}
{"id": "983325", "url": "https://cs.wikipedia.org/wiki?curid=983325", "title": "Miroslav Frank", "text": "Miroslav Frank\n\nMiroslav Frank ( 1961 - 29. června 2012, Hranice na Moravě, Česká republika) byl český házenkář a později trenér. Hrával na postu pravého křídla. Jeho trenérská kariera je spojena s družstvy Cementu Hranice a Sokola Přerov HC. Družstvu Přerova postupně pomohl k postupu do druhé ligy, následně do první ligy a po postupu do extraligy převzal tým v polovině sezony. Družstvo Přerova pod jeho vedením dosáhnulo historického úspěchu, když obsadilo v extralize 6. místo. Tragicky zahynul 29. června 2012 po pádu z kola. \n\n\n"}
{"id": "983328", "url": "https://cs.wikipedia.org/wiki?curid=983328", "title": "1. slovenská národní fotbalová liga 1987/88", "text": "1. slovenská národní fotbalová liga 1987/88\n\nV soubojích 19. ročníku 1. slovenské národní fotbalové ligy 1987/88 se utkalo 16 týmů dvoukolovým systémem podzim – jaro.\n\nZdroj: \nPoznámky:\n\nKarel Stromšík (30/0),\nAlexander Vencel (2/0) −\nRóbert Bielek (2/0),\nMiroslav Danek (1/0),\nRudolf Ducký (29/9),\nStanislav Gorel (22/2),\nPavol Gostič (12/0),\nJán Guziar (7/3),\nĽubomír Havran (25/1),\nMiroslav Hirko (28/9),\nJozef Juriga (22/2),\nRoman Kudlík (6/1),\nLadislav Pecko (29/8),\nLadislav Repáčik (23/2),\nPeter Rýzek (4/0),\nIvan Schulcz (20/0),\nIgor Schweighofer (9/0),\nEmil Stranianek (3/0),\nTomáš Stúpala (21/0),\nMilan Suchánek (13/0),\nMilan Šimora (4/0),\nJaroslav Timko (24/7),\nDušan Tittel (27/3),\nEugen Varga (15/3) -\ntrenéři Ján Zachar\n\nPeter Bartek (2/0),\nVladimír Figura (28/0),\nMiroslav Valenta (1/0) -\nMilan Bartko (29/6),\nPavol Bartoš (25/2),\nRastislav Fiantok (27/8),\nMiloš Holenda (4/0),\nĽubomír Kopinec (18/2),\nĽuboš Kostalanský (2/0),\nPavol Košík (29/0),\nJozef Kukučka (29/1),\nMiloš Lejtrich (29/18),\nVladimír Masár (27/5),\nMilan Meliš (26/2),\nStanislav Močár (17/3),\nMilan Novák (22/6),\nMiroslav Pribila (6/0),\nJán Tatiersky (5/0),\nJaroslav Vágner (21/1),\nŠtefan Zaťko (26/0),\nJaroslav Žídek (2/0) -\ntrenér Ján Bodnár\n\nIvan Maljar (23/0),\nIvan Mikuš (7/0) -\nĽudovít Adam (27/0),\nJuraj Belica (26/7),\nSlavomír Bielka (9/1),\nPeter Cerovský (29/10),\nJán Csefalvay (21/1),\nĽubomír Demjanovič (11/0),\nRóbert Fischer (28/1),\nPeter Gramblička (24/8),\nOndrej Gubančok (5/0),\nJán Haspra (21/6),\nBranislav Janko (5/1),\nJulian Kaničár (12/1),\nMilan Kříž (27/2),\nOtto Lörincz (8/0),\nDušan Magula (19/9),\nJozef Olša (28/0),\nLadislav Steindl (6/0),\nRoman Turček (15/2),\nVojtech Varga (17/0),\nMartin Venéni (8/1)\nĽubomír Zrubec (10/0) -\ntrenér František Urvay\n\nĽuboš Babjak (20/0),\nPeter Kolbas (5/0),\nMilan Palovčák (6/0) -\nŠtefan Čižmadia (3/0),\nĽubomír Čižmár 30/4),\nVladimír Gaľa (4/0),\nPeter Geroč (30/4),\nVojtech Juraško (27/0),\nMichal Kapráľ (3/0),\nŠtefan Kondor (22/1),\nLadislav Krivák (16/0),\nJán Leško (3/2),\nMiroslav Paško (1/0),\nJozef Porvaz (18/2),\nRadek Sasák (25/2),\nPavol Sütö (25/3),\nPeter Tomko (7/0),\nVladimír Vankovič (27/18),\nJán Varga (29/0),\nMichal Varga (27/1),\nMichal Vasil (21/3),\nJozef Žarnay (29/8) -\ntrenér Fridrich Bliščák\n\nViliam Bilko (1/0),\nStanislav Fišan (11/0),\nNorbert Juračka (19/0) -\nMiroslav Bachratý (19/2),\nPeter Bachratý (8/0),\nSlavomír Benko (3/0),\nMiroslav Bojnák (8/0),\nIvan Burcel (14/0),\nMilan Bureš (8/0),\nRudolf Gendiar (30/4),\nEmil Golán (5/0),\nMarián Halás (28/3),\nFrantišek Halasi (7/1),\nJán Herda (23/1),\nGabriel Hornyák (15/3),\nZdenko Kováč (16/4),\nIgor Lančarič (20/5),\nDušan Maluniak (16/0),\nJán Meszároš (16/2),\nIgor Mokroš (22/1),\nJozef Ravasz (27/3),\nDušan Sepeši (7/0),\nMilan Srňanský (25/1),\nEugen Varga (15/3),\nAlfonz Višňovský (24/0) -\ntrenér Dušan Radolský\n\nDezider Halmo (30/0) -\nIvan Baláž (28/0),\nĽubomír Bartovič (24/9),\nPeter Fabián (7/0),\nKarol Herák (14/3),\nĽuboš Herman (12/2),\nIvan Horniš (19/2),\nMiroslav Chlpek (22/0),\nŠtefan Klenko (2/1),\nMiloš Klinka (28/1),\nMilan Kováč (24/1),\nMilan Lackovič (30/4),\nJán Maslen (29/2),\nJozef Pichňa (1/0),\nJozef Remeň (17/0),\nLadislav Sokol (24/5),\nLadislav Struhárňanský (24/7),\nPeter Ševčík (24/7),\nPeter Valkovič (28/7) -\ntrenér Štefan Šimončič\n\nEmil Sudimák (30/0) -\nAndrej Blanár (25/2),\nZoltán Breuer (30/0),\nAlexander Comisso (20/2),\nĽudovít Čonka (1/0),\nJán Drozd (2/0),\nJozef Džubara (22/2),\nRóbert Filko (18/1),\nPeter Furda (25/2),\nPavol Gomolčák (9/0),\nMilan Jakim (7/0),\nJozef Gazdag (15/0),\nMilan Juhás (13/2),\nBartolomej Juraško (29/12),\nRastislav Kuba (3/0),\nJaroslav Kurta (24/3),\nCyril Migaš (25/3),\nGabriel Németh (2/0),\nJán Panda (3/0),\nMartin Poláček (9/0),\nVladimír Rusnák (28/1),\nMilan Siksa (5/1),\nVladimír Stanko (8/0),\nMário Suchý (1/0),\nJozef Šmitala (22/1),\nŠtefan Šoltész (22/9) -\ntrenér Štefan Nadzam\n\nJozef Gálik (29/0),\nPeter Škola (1/0) -\nPavol Baďura (1/0),\nMiroslav Baka (29/0),\nPeter Baník (15/1),\nJán Berešík (28/3),\nVladimír Čilo (20/3),\nRudolf Dejčík (5/0),\nPavol Greguš (13/1),\nEduard Halada (2/0),\nVladimír Hýll (25/3),\nJozef Jakubec (20/1),\nFrantišek Jantoš (2/0),\nJán Kocúr (20/4),\nLadislav Kolembus (18/1),\nVladimír Kopásek (30/0),\nLadislav Kubica (25/4),\nAlojz Kulla (7/0),\nFrantišek Ondrejáš (20/4),\nMiroslav Oravec (16/0),\nMiroslav Radolský (14/3),\nPavol Strapáč (13/3),\nMilan Šmehýl (23/0),\nŠtefan Vanák (2/0),\nJozef Vanin (11/3) -\ntrenér Milan Benčok\n\nFrantišek Jurkovič (22/0),\nŠtefan Potůček (6/0),\nRadoslav Valjent (3/0) -\nViktor Buzay (27/3),\nJuraj Fila (1/0),\nLadislav Harsa (15/1),\nFridrich Hutta (20/0),\nPeter Hutta (8/0),\nMiroslav Jakubovič (9/0),\nIvan Kavecký(25/1),\nEmil Krajčík (28/4),\nBranislav Kubica (27/6),\nJozef Lopatka (2/0),\nDušan Miča (30/0),\nJozef Mikula (12/0),\nVojtech Petráš (27/5),\nMiroslav Reha (20/0),\nJozef Růžička (20/2),\nŠtefan Sadloň (22/8),\nJozef Uhlár (28/3),\nJozef Vanek (16/0),\nMilan Zíšek (10/0) -\ntrenér Fridrich Hutta st.\n\nJaroslav Olejár (28/0),\nIvo Pilip (2/0) -\nJuraj Bilohlávek (3/0),\nPavol Duraj (2/0),\nPeter Dzúrik (16/0),\nMilan Flašík (13/0),\nJán Gajdoš (15/2),\nJaroslav Gorej (16/10),\nAnton Havran (2/0),\nMichal Ivan (5/0),\nPavol Jurčo (1/0),\nPavol Kretovič (27/0),\nJozef Majoroš (13/3),\nVladimír Marchevský (30/1),\nPeter Mužík (26/6),\nSlavomír Nickel (1/0),\nAnton Petrovský (30/1),\nJaroslav Pollák (8/0),\nFrantišek Rendoš (2/0),\nPeter Sabol (20/1),\nJozef Sobota (11/3),\nStanislav Šimčák (14/0),\nCyril Stachura (22/2),\nŠtefan Švaňa (9/1),\nĽuboš Tomko (24/0),\nErik Vágner (6/1),\nLadislav Vankovič (1/0),\nŠtefan Zajac (26/4) -\ntrenér Ján Gajdoš st.\n\nMarek Jenčo (4/0),\nĽuboš Kavka (26/0) -\nStanislav Durkoš (14/0),\nZdenko Fedeš (25/0),\nMiroslav Fedor (8/0)\nJozef Gazda (24/2),\nPeter Hurný (18/0),\nĽubomír Hutňan (1/0),\nRudolf Jakubčo (28/0),\nJán Krok (1/0),\nAlojz Lehocký (29/8),\nJozef Lehocký (1957) (13/2),\nJozef Lehocký (19/0),\nEmil Mati (11/0),\nMarián Očipka (22/6),\nJaroslav Paňko (23/2),\nJozef Pariľák (29/1),\nPavol Piršč (26/0),\nMartin Senaj (25/7),\nPeter Sokol (2/0),\nJozef Štefko (8/0) -\ntrenér Vladimír Rusnák\n\nRené Babušík (30/0) -\nMartin Babin (11/1),\nJán Balaščík 25/3),\nMilan Béreš (28/9),\nMilan Bober (12/1),\nŠtefan Čirák (8/1),\nMilan Danko (26/3),\nAndrej Demjanovič (17/7),\nJaroslav Ferko (17/1),\nMiroslav Hajdučko (6/1),\nMichal Ivan (4/0),\nJaroslav Jelo (15/0),\nLeonid Kocurišin (15/1),\nSlavomír Kočerha (26/1),\nMichal Kopej (29/1),\nMarián Macko (29/1),\nMilan Nazad (2/0),\nDušan Papjak (23/2),\nZbyněk Pavličko (10/0),\nMilan Soták (1/0),\nVladimír Uličný (19/0),\nJaroslav Varchola (15/3),\nLadislav Vasilenko (23/0) -\ntrenér Jozef Balažovič\n\nMarián Magdolen (14/0),\nPavol Petruf (6/0),\nMichal Šimko (11/0) -\nJuraj Bátora (20/0),\nMiroslav Bobka (28/5),\nJaroslav Derco (11/0),\nŠtefan Hodas (9/0),\nJaroslav Košecký (4/1),\nIvan Krnáč (24/3),\nMilan Kušnír (28/2),\nMichal Kuzma (17/3),\nDaniel Lauko (17/1),\nMiroslav Liška (5/2),\nIvan Maderič (3/0),\nPavol Mucha (3/0),\nIvan Nemčický (28/1),\nMilan Peciar (22/2),\nĽubomír Plevka (4/0),\nPeter Rybár (1/0),\nJozef Sluka (8/0),\nJaroslav Šebík (15/4),\nVladimír Škultéty (15/1),\nVladimír Šlosár (21/2),\nJozef Tomasta (24/1),\nDušan Uškovič (25/2),\nRóbert Žember (24/0) -\ntrenér Anton Hrušecký\n\nMilan Hazucha (11/0),\nViliam Rendko (19/0) -\nMilan Bielik (30/2),\nJán Blahušiak (21/0),\nJaroslav Boroviak (15/1),\nLadislav Cabadaj (29/8),\nJaroslav Enderla (5/0),\nStanislav Fekeč (21/2),\nVladimír Goffa (14/4),\nVladimír Husárček (1/0),\nVladimír Huťka (15/0),\nIvan Janči (2/0),\nJozef Kopecký (27/2),\nPeter Latečka (11/0),\nIgor Lavrenčík (16/2),\nMarián Lavrenčík (16/2),\nRoman Líška (8/1),\nMilan Macho (29/1),\nLadislav Machovič (15/0),\nJozef Plazák (23/0),\nIvan Šefčík (18/0),\nBoris Šimkovič (5/0),\nDušan Török (9/0),\nMiroslav Vereš (22/5) -\ntrenér František Katerinčin, od 1. 1. 1988 Vladimír Sýkora\n\nStanislav Seman (30/0) -\nPeter Andrejco (22/0),\nBohumil Andrejko (5/0),\nMilan Bečka (19/2),\nJaroslav Begáni (1/0),\nStanislav Bosák (24/3),\nFrantišek Diheneščík (7/0)\nAlojz Fedor (27/2),\nSlavomír Hajčák (9/0),\nMarián Jozef (23/1),\nMilan Juhás (10/0),\nPeter Kosiar (25/8),\nLadislav Kuczik (1/0),\nFrantišek Kunzo (16/0),\nPeter Lovacký (17/0),\nJán Máčaj (12/0),\nPeter Matovič (29/0),\nMiroslav Matulaj (8/0),\nMarián Mižák (3/0),\nMartin Obšitník (16/0),\nAlexander Péter (25/4),\nPeter Sepeši (27/1).\nLadislav Štecák (13/0),\nMartin Šuchter (1/0),\nMilan Urban (1/0) -\ntrenér Vojtech Malaga\n\nJozef Aštary (4/0),\nJúlius Greif (14/0),\nPeter Hanúsek (1/0),\nVladimír Mička (11/0) -\nAugustín Antalík (4/0),\nAnton Filarský (13/0),\nJozef Fleško (25/1),\nPavol Gabriš (7/0),\nMilan Gabura (7/0),\nJán Gálik (12/0),\nIgor Holeš (17/1),\nPeter Hovorka (14/0),\nTibor Jančula (29/4),\nMarián Ježík (9/1),\nImrich Kľačko (3/0),\nJozef Lorenc (22/3),\nŠtefan Maixner (25/3),\nMiroslav Marko (17/0),\nĽubomír Maruna (25/0),\nPeter Medgyes (14/0),\nPeter Michalec (13/2),\nStanislav Orth (7/0),\nRoman Pivarník (15/1),\nJozef Režnák (14/3),\nLadislav Šimčo (9/0),\nOndrej Šmelko (12/0),\nMarián Tibenský (22/2),\nIgor Valent (13/0) -\ntrenér Dušan Jacko, od 1. 1. 1988 Anton Urban\n\n"}
{"id": "983335", "url": "https://cs.wikipedia.org/wiki?curid=983335", "title": "Donulus Palea", "text": "Donulus Palea\n\nDonulus Palea OFM ( – 8. dubna 1681 Jindřichův Hradec), zkráceně Donul Palea, počeštěně a snad skutečným jménem Donul Pleva byl český františkán, kazatel a teolog. Získal akademickou hodnost doktora biblistiky a přednášel na řádových františkánských studiích, například po roce 1661 jako lektor morální teologie v Jindřichově Hradci Teologii ale přednášel také na pražské univerzitě, na Arcibiskupském semináři. V letech 1662–1663 byl kvardiánem klášter ve Voticích. Jako praeses dalších dvou spolubratří se podílel okolo roku 1659 za pomoci významného dobrodince františkánů Františka Adama Eusebia Žďárského, syna zakladatele poutního místa Florána, na prvotním vzniku a výstavbě františkánského konventu v Hájku, kde prozatímně pobývali v před několika desetiletími vybudované poustěvně. Zemřel 8. dubna 1681 v Jindřichově Hradci.\n"}
{"id": "983341", "url": "https://cs.wikipedia.org/wiki?curid=983341", "title": "Moje Terara", "text": "Moje Terara\n\nMoje Terara (jiný přepis: Moje Tärara; jiné názvy: Moje, Tul(l)u Modže) je mladý, trachyticko-ryolitový sypaný kužel, nacházející se v Etiopii, asi 20 km jižně od jezera Koka, v jedné z nejaktivnějších zón etiopského riftového systému. Všechny zaznamenané historické erupce probíhaly z trhlinových struktur, lokalizovaných asi 5 km severně od základny sopky.\n\n"}
{"id": "983344", "url": "https://cs.wikipedia.org/wiki?curid=983344", "title": "Tat Ali", "text": "Tat Ali\n\nTat Ali může být:\n\n"}
{"id": "983345", "url": "https://cs.wikipedia.org/wiki?curid=983345", "title": "Bílí Američané", "text": "Bílí Američané\n\nBílí Američané či američtí běloši (anglicky \"White Americans\") je označení těch obyvatel Spojených států amerických, kteří jsou původem z Evropy, Blízkého východu nebo severní Afriky, a náleží tedy k europoidní rase. Jedná se především o potomky přistěhovalců z Evropy, ale také z jiných částí světa osídlených evropskými přistěhovalci. Menší část již tvoří přistěhovalci ze Severní Afriky a Blízkého východu, především z Levanty (libanonští křesťané). Za bělochy jsou standardně považováni též Židé.\n\nMezi deset nejpočetnějších skupin podle původu patří: \"Němečtí Američané\" (16,5 %), \"Irští Američané\" (11,9 %), \"Angličtí Američané\" (9,0 %), \"Italští Američané\" (5,8 %), \"Francouzští Američané\" (4 %), \"Polští Američané\" (3 %), \"Skotští Američané\" (1,9 %), \"Holandští Američané\" (1,6 %), \"Norští Američané\" (1,5 %) a \"Švédští Američané\" (1,4 %).\n\nBěloši, včetně hispánských bělochů, tvoří většinu obyvatel USA – 223 553 265 lidí, tj. 72,4 % celkové populace podle sčítání z roku 2010. Nehispánských bělochů pak bylo 196 817 552, tj. 63,7% celkové populace.\n\nPodíl nehispánských bělochů již několik desetiletí konstantně klesá – jen v letech 1990–2010 poklesl z 75,6 % na 63,7 % populace. To je způsobeno vysokou imigrací nebělochů do země po přijetí Hart-Cellerova imigračního zákona v roce 1965, vysokou porodností imigrantů a naopak nízkou porodností nehispánských bělochů, ale také rasově smíšenými manželstvími. V roce 2013 počet úmrtí poprvé přesáhl počet porodů, i když to je zatím stále vyvažováno slabou imigrací bělochů do země. Přesto se předpokládá, že do budoucna bude počet nehispánských bělochů klesat i v absolutních číslech.\n\nNehispánští běloši se stali menšinou mezi novorozenci v roce 2012, v roce 2013 pak byl oznámen zlom i u dětí do pěti let. Projevuje se generační propast, kdy většinu dětí tvoří menšiny, ale velká většina seniorů jsou naopak běloši (tzv. generace \"Baby Boomers\").\n\nCo se týče příjmů, tak bílí Američané jsou druhou nejlépe vydělávající rasovou skupinou po asijských Američanech. Tento fakt je ale interpretován jako známka rasového útlaku ostatních skupin, a tak jsou běloši cílem diskriminace, která se nazývá afirmativní akce.\n"}
{"id": "983346", "url": "https://cs.wikipedia.org/wiki?curid=983346", "title": "Tat Ali (sopka)", "text": "Tat Ali (sopka)\n\nTat Ali je dominantní vulkán pohoří Tat Ali, které se nachází východně od jezera Afrera v Etiopii. Štítová sopka holocénního stáří je tvořena různorodými horninami, převážně však bazalty a porézními skly (tzv. \"pantellerity\"). Sopku protíná severozápadní-jihovýchodní zlomový systém, který je původcem posledních erupcí. Nejmladší lávové proudy se nacházejí na vrcholu sopky, také je zde přítomna i fumarolická aktivita.\n\n"}
{"id": "983347", "url": "https://cs.wikipedia.org/wiki?curid=983347", "title": "Afrera", "text": "Afrera\n\nAfrera může být v Etiopii:\n\n"}
{"id": "983356", "url": "https://cs.wikipedia.org/wiki?curid=983356", "title": "Mime Fatale", "text": "Mime Fatale\n\nMime Fatale je česká pantomimická skupina, založená v roce 2013 pěti herečkami, studentkami Katedry pantomimy AMU v Praze.\n\nSkupina byla založená po úspěšné spolupráci na studentské inscenaci Na Plechárně (2012, HAMU v Praze) na motivy stejnojmenného románu Johna Steinbecka. Inscenace ve stylu klasické pantomimy pod vedením známého českého mima Radima Vizváry sklidila kladný divácký i kritický ohlas, a po 30 reprízách v Česku i v zahraničí se dívky rozhodly založit profesionální soubor. V roce 2013 už jako Mime Fatale vytvořily představení Push the Button (premiéra 10. 6. 2013 v Teatru NoD, Praha), propojující pantomimu s beat-boxem a virtuální realitou počítačových her. Inscenace je stále reprízována v pražském NoDu a byla hrána na desítkách festivalů v Česku i v zahraničí. V roce 2014 dívky vytvořily představení Ešús (premiéra 18. 10. 2014 ve Studiu ALTA, Praha), propojující trampské zkušenosti s beat-boxem a slam-poetry. V roce 2015 vytvořily v doprovodu kapely Circus Problem představení Balkán (předpremiéra 30. 4. 2015 v Bakelit Multi Art Centre, Budapešť, premiéra 11. 5. 2015 v Teatru NoD, Praha) na motivy cikánské hudby a představení Město s tlukoucím srdcem (premiéra 9. 11. 2015 v A Studiu Rubín, Praha), inspirované životem a dílem Gustava Meyrinka.\n\nSkupinu založily Michaela Hradecká, Lucie Lísková, Lenka Stolařová, Tereza Těšínská a Kateřina Votočková. V rámci další činnosti se do skupiny přidaly herečky Barbora Mišíková, Barbora Debnárová a jako produkční Alexej Byček.\nDívky byly vedeny k pantomimě a pohybovému zpracování svých představení Radimem Vizváry.\nV inscenaci Push the Button se k uskupení připojili beat-boxeři Tiny Beat, Dozr, Jony Týpek, Michal Bliek a Jaro Cossiga. V inscenaci Ešús spolupracují s Barborou Rihak (slam-poetry) a Prokopem Jelínkem (kytara). Inscenaci Balkán doprovází kapela Circus Problem a režie se zhostila Irina Andrejeva. Scénografii k jejich představením vytváří Linda Mikolášková a Anna Forstová.\n\n\n"}
{"id": "983358", "url": "https://cs.wikipedia.org/wiki?curid=983358", "title": "Rozchodnice růžová", "text": "Rozchodnice růžová\n\nRozchodnice růžová (\"Rhodiola rosea\") je nízká, kompaktní tučnolistá rostlina s mnoha drobnými květy, jediný druh rodu rozchodnice který v České republice vyrůstá. Je považována za léčivou bylinu s rozsáhlými účinky, její sběr v minulosti zapříčinil v ČR téměř její vyhubení a je nyní považována za kriticky ohroženou.\n\nTento druh má cirkumpolární rozšíření, roste hlavně v arktické a subarktické oblasti po celé severní polokouli. V Asii zasahuje i do jižnějších oblastí, do Japonska, Koreje, Mongolska, Kazachstánu, Ruska a Číny, tam ale roste pouze ve vyšších nadmořských výškách. Obdobné je to ve střední i západní Evropě kde se vyskytuje ve vyšších polohách hlavně v Pyrenejích, Alpách a Karpatech. V Česku se velice vzácně objevuje v ledovcových kotlích v Krkonoších a Hrubém Jeseníku kde roste v subalpínském a spodní části alpínského stupně.\n\nRoste na vysokohorských loukách, v okolí řek, v řídkých listnatých i smíšených lesích nebo v klečích, na vlhčích, nedokonale odvodněných skalnatých svazích zatravněných nebo pokrytých sutí či balvany neb ve škvírách skal s trvale prosakující vodou. Pro zdárný růst je důležitá vlhkost a propustnost půdy, obvykle se vyskytuje na bazickým kamenitých substrátech se svrchním horizontem do 20 cm vysokým. Roste i v tundře mezi mechovými rohožemi a také v blízkosti pobřeží. V místech s půdním substrátem bohatým na živiny se rostliny vyvíjejí mnohem rychleji, dorůstají větších rozměrů a mají svěžejší vybarvení.\n\nVytrvalá dvoudomá bylina vytvářející trsy. Z hlízovitého, až několik cm tlustého a široce rozvětveného šedobéžového oddenku, jenž intenzivně voní po růžích (odtud druhové jméno rozchodnice růžová), vyrůstá skromná listová růžice a z ní roste vzpřímeně několik 10 až 35 cm vysokých, nevětvených, dužnatých a oblých lodyh. Hustě olistěné lodyhy jsou porostlé přisedlými, podlouhlými, obvejčitými až kopinatými, obvykle střídavě vyrůstajícími listy. Sivozelené, dužnaté, lysé a ploché čepele jsou dlouhé 2 až 7 cm a široké 1 až 3 cm, u báze klínovité a na vrcholu hrotité a v horní části po obvodě pilovité. S příchodem zimy listy usychají, obnovovací pupeny přežívají těsně nad terénem. Je to rostlina značně polymorfní, podle podmínek prostředí se mění výška lodyhy, tvar a velikost listů, počet květů i rozsah kořenového systému.\nJednopohlavné čtyřčetné květy vyrůstají v hustém koncovém mnohokvětém chocholíku složeném i ze 150 květů. Samčí květy mají zelené kopinaté kališní lístky a načervenalé nebo nazelenalé žluté, čárkovité 3 až 4 mm dlouhé korunní lístky s celistvým okrajem, v květu je dále osm tyčinek delších než korunní lístky a dva zakrslé pestíky a pod nimi čtyři medníky. Samičí květy mají obvykle jen kališní lístky a korunní bývají redukované nebo úplně chybějí, místo tyčinek mají čtyři pestíky a pod semeníkem žlázky s nektarem. Obvykle samčí květy dozrávají před samičími, opylovány bývají hmyzem; někdy se vyskytují rostliny s květy oboupohlavnými. Obvykle kvetou v červnu až srpnu. Ploidie druhu je 2n = 22.\n\nPlody jsou vzpřímeně vyrůstající podlouhlé, nahoře zašpičatělé, načervenalé nebo nazelenalé měchýřky dlouhé 6 až 12 mm obsahující podlouhlá hnědá semena. Ta jsou dlouhá 1,3 a široká 0,6 mm a hmotnost tisíce semen je 0,32 gramů. Měchýřky se otvírají za deštivého počasí a semena bývají vodou ihned odplavená na vhodné místo k vyklíčení kde je předpoklad dostatku vlhkosti.\n\nZa léčivou část se považuje dužnatý oddenek, nať a i přídatné kořeny. Oddenek je na povrchu hladký a pod slupkou má citrónově žlutou vrstvu, na řezu je bělavý a chutná velice trpce. U statných víceletých rostlin může jeho hmotnost činit 2,5 až 3,5 kg, obvykle je ale menší než 0,4 kg.\n\nVýše uvedené části rostlin obsahují vedle vysokých obsahů organických kyselin (např. kyseliny citrónové, vinné, jablečné, šťavelové, jantarové, fumarové, gallové a kávové), silic a tříslovin tři rozlišné skupiny látek. Do prvé patří flavonoidy, např. tricin a rhodionin. Ve druhé jsou sloučeniny odvozené z 2,6-oktadienu, např. rosiridol a rosiridin. Třetí skupinou tvoří heteroglykosidy s aglykonem cinnamylalkolem a 2-(4-hydroxyfenyl)ethanolem.\n\nSvou účinnosti je srovnávána se ženšenem a v určitých případech je ještě vyšší. Je považována za tonikum zlepšující celkový fyzicky i psychicky zdravotní stav a dále zvyšuje sexuální vitalitu, přímo léčí nemocí jater, popáleniny, rakovinu, zlepšuje paměť a zvyšuje celkovou imunitu. Mladé listy a lodyhy jsou považovány za chutnou zeleninu.\n\nObyvatelstvo z míst kde rozchodnice růžová tradičně roste jeho léčivých účinků využívá po více než 400 let. Protože je v současnosti o tuto léčivku veliký zájem nejen u lidových léčitelů ale i u mnoha farmakologů, fyziologů a lékařů, je v klimaticky příhodných chladných místech pěstována uměle na plantážích, např. ve Finsku a Kanadě.\n\nSběr této tradiční léčivé rostliny vedl v Česku téměř k jejímu vyhubení. Nyní se vyskytuje jen velice vzácně a pouze na dvou lokalitách, v Hrubém Jeseníku a pak na nepůvodním stanovišti v Krkonoších kde byla uměle reintrodukována. Aby pro ní byla zajištěna co nejpřísnější ochrana byla v \"Seznamu zvláště chráněných druhů rostlin\" dle vyhlášky Ministerstva životního prostředí ČR č. 395/1992 Sb. ve znění vyhl. č. 175/2006 Sb. a stejně tak v \"Červeném seznamu cévnatých rostlin České republiky\" z roku 2012 zařazena do skupiny kriticky ohrožených druhů (§1, C1).\n\n\n \n"}
{"id": "983363", "url": "https://cs.wikipedia.org/wiki?curid=983363", "title": "Marco Melandri", "text": "Marco Melandri\n\nMarco Melandri (* 7. srpna 1982) je italský motocyklový závodník, který má bohaté zkušenosti jak ze seriálu MotoGP, tak z WSBK. Od příští sezóny (2017) vstoupí do továrního týmu Aruba.it Racing - Ducati Superbike ve světovém šampionátu WSBK. Je také mistrem světa ve třídě do 250 cm³ z roku 2002 a vicemistrem světa kategorie MotoGP z roku 2005.\n"}
{"id": "983365", "url": "https://cs.wikipedia.org/wiki?curid=983365", "title": "Samuel Arje", "text": "Samuel Arje\n\nSamuel Arje (1875, Wassileu – 1950, Jeruzalém) byl český rabín a pedagog.\n\nNarodil se na Bukovině. Již v mládí zaujal svou zběhlostí v talmudu, ale také mimořádnou schopností ujasnit text jiným. Získal několik rabínských autorizací a oficiální teologická studia si doplnil na rabínském semináři ve Vídni. Své první rabínské místo nastoupil v Dobříši, odkud v r. 1909 odešel na Smíchov. Kromě rabínské pozice zastával řadu dalších funkcí: byl spoluzakladatelem a členem prezidia židovské školy v Praze, předsedou Svazu rabínů v Čechách, členem B'nai B'rith a řady dalších sionistických organizací.\n\nPřed vypuknutím druhé světové války odešel do Palestiny, kde se usídlil v Jeruzalémě. I zde se zúčastňoval společenského života, byl ve stálém kontaktu s vrchním aškenázským rabínem Herzogem a byl předsedou organizace rabínů z Československé republiky. Věnoval zde však více času také talmudickému studiu a získal si i v tomto prostředí respekt jako znalec talmudu.\n\nZa svého působení v Praze vydal pojednání o kabale, po dlouhou dobu jedinou česky psanou rabínskou publikací na toto téma:\n\nSynové - Otto Arje, Kurt Arje, Herbert Arje.\n\nKurt Arje - bojoval během 2. světové války v Africe proti Italům a Němcům. \n\nVnučka rabi Arjeho, Hanna Arie-Gaifman, dcera Herberta Arje vystudovala hudbu a literaturu a od r. 2000 je ředitelkou Tischova uměleckého centra 92nd Street Y v New Yorku. Její manžel Chajim Gaifman je profesorem logiky na Columbia University.\n\nVnuk rabi Arjeho Dan Arje se narodil ve stejný den, kdy rabín zesnul. Na počest dědečka pojmenoval svého syna jménem Samuel Arje (*1981).\n"}
{"id": "983366", "url": "https://cs.wikipedia.org/wiki?curid=983366", "title": "Hokejová liga mistrů", "text": "Hokejová liga mistrů\n\nHokejová liga mistrů je evropská mezinárodní hokejová soutěž, jejíž první ročník se konal v sezóně 2014/2015, a kterou pořádá akciová společnost Champions Hockey League.\n\nPohár pro vítěze nese název European Trophy, který má připomínat soutěž, která vzniku ligy předcházela.\n\nPrvní celoevropskou klubovou soutěží byl Evropský hokejový pohár pořádaný od roku 1965 do roku 1997. Ten byl nahrazen Evropskou hokejovou ligou, která však měla jen čtyři ročníky, a tak od roku 2000 Evropě chyběla mezinárodní klubová soutěž na nejvyšší úrovni. Dalším pokusem o vzkříšení byl Pohár evropských mistrů, známější pod názvem Super six, který měl rovněž jen čtyři ročníky mezi lety 2005 až 2008.\n\nTen pro další sezónu 2008/2009 nahradila Hokejová liga mistrů IIHF. Tento projekt Mezinárodní hokejové federace, který měl vytvořit hokejovou obdobu podobných soutěží v jiných kolektivních sportech, však nevydržel víc než jednu první sezónu, po které se z finančních důvodů již žádná další nekonala.\n\nMezi lety 2010 až 2013 vznikl další pokus o evropskou klubovou soutěž, který současné lize mistrů přímo předcházel. European Trophy, které se účastnily kluby ze sedmi evropských zemí, měla ovšem formu pouhého předsezónního přípravného turnaje. Na rozdíl od předchozích pokusů však soutěž organizovaly a financovaly samy kluby, což je vedlo k pokusu o vytvoření nové hokejové ligy mistrů.\n\nPo nezdaru Hokejové ligy mistrů IIHF a zkušeností s kluby pořádanou soutěží European Trophy se 26 zakládajících hokejových klubů rozhodlo zorganizovat vlastní evropskou hokejovou soutěž. Novou soutěž pořádá akciová společnost Champions Hockey League, jejímiž majiteli je z 63 procent 26 zakládajících klubů, z 25 procent šest členských hokejových lig a z 12 procent Mezinárodní federace ledního hokeje.\n\nV sezóně 2017-18, bude formát CHL být drasticky vylepšen, aby do značné míry napodobil UEFA Champions League. Celkový počet týmů se sníží z 48 na 32, přičemž 24 týmů z celkového počtu bude pocházet z šesti zakládajících lig. Zákládající kluby už nemohou automaticky postoupit a budou se muset probojovat do soutěže ze své ligy. Je povoleno maximálně pět týmů z každé země, přičemž jsou místa přidělena každé zemi v souladu s koeficientem (žebříčkem CHL). Zbývajících osm míst bude věnována mistrům norské, slovenské, francouzské, běloruské, dánské, britské a polské ligy a vítězi Kontinentálního poháru. Týmy pak budou losovány do osmi skupin po čtyřech, přičemž první dva týmy z každé skupiny postupují do vyřazovacích bojů, které budou probíhat stejně dvoukolově (doma-venku). Finále se bude hrát na jeden zápas.\n\nNa působení českých klubů se můžete podívat v článku České kluby v hokejové lize mistrů\n\n\nPořadí v žebříčku určuje počet účastníků před každou sezónou CHL. Každému týmu jsou udělovány body, za jejich výkony:\nKlubům, které dosáhnou 16tifinále, osmifinále, čtvrtfinále, semifinále a finále je udělován další bonusový bod pro každé kolo.\n\nKoeficient se vypočítá tím, že se sečtou body všech týmů z jedné ligy a vydělí se počtem jejich utkání.\nPříklad: česká liga bude mít 4 účastníky a ty získají 80 bodů v celkem 30 utkáních - 80:30 = 2,67 bodů pro naši ligu.\nDále se seřadí jednotlivé ligy podle jejich dosaženého koeficientu od nejvyššího koeficietu po nejmenší a podle toho dostane liga body. Největší koeficient (1. místo) nejvíce bodů a tedy 100. Dále pak o pět méně 2. místo - 95 bodů, 3. místo - 90 bodů.\n\nZískané body v předchozích sezónách jsou dodatečně poníženy. Pro sezónu 2019/20 platí takovéto bodové ohodnocení:\n\n"}
{"id": "983369", "url": "https://cs.wikipedia.org/wiki?curid=983369", "title": "Carlos Ismael Noriega", "text": "Carlos Ismael Noriega\n\nCarlos Ismael Noriega (*8. října 1959 Lima), americký pilot a kosmonaut. Ve vesmíru byl dvakrát.\n\nAbsolvoval střední školu Wilcox High School v městě Santa Clara (v Kalifornii) , po jejím ukončení v roce 1977 pokračoval ve studiu na University of Southern California. Ukončil jej v roce 1981. V roce 1990 ukončil postgraduální studium na Naval Postgraduate School.\n\nOd roku 1983 byl pilotem helikoptéry, později působil na různých místech a funkcích v USA i Japonsku.\n\nV roce 1994 se zapojil do výcviku budoucích kosmonautů v Houstonu, o dva roky později byl členem jednotky kosmonautů v NASA. Zůstal zde do roku 2005. U NASA zůstal i pak ve vedoucích řídících funkcích.\n\nOženil se, jeho manželkou se stala Wendy, rozená Thatcherová-\n\nNa oběžnou dráhu se v raketoplánu dostal dvakrát s funkcí letový specialista, pracoval na orbitálních stanicích Mir i ISS a strávil ve vesmíru 20 dní, 1 hodinu a 18 minut. Třikrát vystoupil do volného vesmíru (EVA), strávil v něm 19 hodin a 20 minut. Byl 358 člověkem ve vesmíru.\n\n\n"}
{"id": "983376", "url": "https://cs.wikipedia.org/wiki?curid=983376", "title": "František Blabolil", "text": "František Blabolil\n\nFrantišek Blabolil (1. července 1904, Jindřichův Hradec - 2. září 1942, Berlín) byl československý voják, účastník protinacistického odboje.\n\nNarodil se 1. července 1904 v Jindřichově Hradci. Po maturitě na státním gymnáziu v J. Hradci v roce 1923 byl odveden a 1. října téhož roku prezentován v Českých Budějovicích. Již 4. října nastoupil do Vojenské akademie v Hranicích. Po absolvování akademie byl 15. srpna 1923 vyřazen v hodnosti poručíka pěchoty. Do 30. září 1925 sloužil u pěšího pluku v Písku jako velitel čety. Od 1. října 1925 do 12. srpna 1926 absolvoval aplikační školu pro pěchotu v Milovicích. Po nedokončeném kurzu pro letecké pozorovatele byl ještě v srpnu odeslán zpět do Písku. Od 15. září 1928 do 29. září 1930 působil v Košicích, kde byl povýšen na nadporučíka a absolvoval několik dalších kurzů, včetně kurzu útočné vozby. Poté složil řidičské zkoušky na osobní a nákladní vozidla a motocykly. Od 30. září 1930 byl přemístěn k pluku útočné vozby v Milovicích. Zde prošel řadou funkcí. Od 4. listopadu 1935, již v hodnosti kapitána nastoupil na Vysokou školu válečnou v Praze. na podzim 1936 byl ale odeslán do Francie, kde v Paříži nastoupil na Vysokou školu válečnou. Tu absolvoval 31. července 1937. Od 31. srpna 1938 nastoupil, již v hodnosti štábního kapitána do Jihlavy jako přednosta 4. oddělení štábu. Po reorganizaci na podzim 1938 byl přidělen k velitelství 2. rychlé divize v Brně, kde sloužil až do německé okupace Čech a Moravy.\n\nPo okupaci a následné likvidaci čs. branné moci pracoval od 1. srpna do 1. prosince 1939 u Zemského soudu v Brně jako administrativní komisař. Zároveň působil v domácím odboji. V Obraně národa vykonával funkci náčelníka štábu Oblastního velitelství ON Morava. V jeho působnosti bylo zajišťování spojení a materiálního vybavení budoucích jednotek. Zároveň udržoval spojení s řadou odbojářů z řad bývalé československé armády.\n\nDne 1. prosince 1939 byl v Brně zatčen gestapem. Vězněn byl v Brně, Vratislavi, Wohlau a v Berlíně ve věznici Alt Moabit. Dne 3. prosince 1941 byl za zločin velezrady a zemězrady odsouzen před lidovým soudem (Volksgericht) v Berlíně k trestu smrti. Společně s ním byli za odbojovou činnost souzeni: Otto Francl (doživotí), Jaroslav Konopásek (5 let káznice), Václav Lysák (trest smrti) a Václav Kratochvíl (6 let káznice). František Blabolil byl popraven 2. září 1942 v Berlíně-Plötzensee.\n\nV roce 1946 byl in memoriam povýšen do hodnosti podplukovníka GŠ. Jeho jméno je uvedeno na pomníku padlým a popraveným absolventům VŠV před MO v Praze. \n\n\n"}
{"id": "983382", "url": "https://cs.wikipedia.org/wiki?curid=983382", "title": "Dubai Tennis Championships 2014 – mužská čtyřhra", "text": "Dubai Tennis Championships 2014 – mužská čtyřhra\n\nDo soutěže mužské čtyřhry na tenisovém turnaji Dubai Tennis Championships 2014 nastoupilo šestnáct dvojic. Obhájcem titulu byl indicko-francouzský pár Mahesh Bhupathi a Michaël Llodra, jehož členové nestartovali společně. Llodra se turnaje nezúčastnil. Spoluhráčem Bhupathiho se stal Uzbek Denis Istomin, s nímž ve čtvrtfinále nestačil na dvojici Rohan Bopanna a Ajsám Kúreší.\n\nDeblový titul získal druhý nasazený indicko-pákistánský pár Rohan Bopanna a Ajsám Kúreší, když ve finále přehrál zkušenou nejvýše nasazenou kanadsko-srbskou dvojici Daniel Nestor a Nenad Zimonjić po dvousetovém průběhu 6–4 a 6–3.\n\nBopanna s Kúreším získali na okruhu ATP Tour pátý společný titul. Pro každého člena vítězného páru to byla celkově desátá deblová i kariérní trofej.\n\n"}
{"id": "983386", "url": "https://cs.wikipedia.org/wiki?curid=983386", "title": "Abierto Mexicano Telcel 2014 – mužská čtyřhra", "text": "Abierto Mexicano Telcel 2014 – mužská čtyřhra\n\nDo soutěže mužské čtyřhry na tenisovém turnaji Abierto Mexicano Telcel 2014 nastoupilo šestnáct dvojic. Obhájcem titulu byl polsko-španělský pár Łukasz Kubot a David Marrero, jehož členové nestartovali společně. Kubot nastoupil po boku švédského deblisty Roberta Lindstedta, s nímž ve čtvrtfinále podlehl dvojici Lópezovi s Mirným. Marrerovým spoluhráčem se stal chorvatský tenista Ivo Karlović. V úvodním kole je však také zastavil López a Mirnyj.\n\nDeblový titul získal nenasazený jihoafricko-australský pár Kevin Anderson a Matthew Ebden, když ve finále přehrál španělsko-běloruskou dvojici Feliciano López a Max Mirnyj po dvousetovém průběhu 6–3 a 6–3.\n\nKevin Anderson a Matthew Ebden získali na okruhu ATP Tour první společný titul. Pro Andersona to byla po prohraných finále první deblová trofej a Ebden si z mužské čtyřhry připsal úhrnem čtvrtý turnajový vavřín.\n\n"}
{"id": "983387", "url": "https://cs.wikipedia.org/wiki?curid=983387", "title": "Brasil Open 2014 – mužská čtyřhra", "text": "Brasil Open 2014 – mužská čtyřhra\n\nDo soutěže mužské čtyřhry na tenisovém turnaji Brasil Open 2014 nastoupilo šestnáct dvojic. Obhájcem titulu byl nejvýše nasazený rakousko-brazilský pár Alexander Peya a Bruno Soares, který skončil v úvodním kole na raketách Garcíi Lópeze a Oswalda.\n\nDeblový titul získala nenasazená španělsko-rakouská dvojice Guillermo García-López a Philipp Oswald, když ve finále přehrála kolumbijské turnajové dvojky Juana Sebastiána Cabala s Robertem Farahem. Po rovnocenném rozdělení prvních dvou sad 5–7 a 6–4, rozhodl o vítězích až dlouhý supertiebreak nejtěsnějším poměrem dvou míčů [15–13].\n\nGarcía López a Oswald získali na okruhu ATP Tour první společný titul. Pro Španěla to byla celkově druhá deblová a třetí kariérní trofej, zatímco rakouský tenista si ve svém debutovém finále na okruhu připsal první turnajový vavřín.\n\n"}
{"id": "983388", "url": "https://cs.wikipedia.org/wiki?curid=983388", "title": "Szászberek", "text": "Szászberek\n\nSzászberek je obec v Maďarsku v župě Jász-Nagykun-Szolnok v okrese Szolnok.\n\nMá rozlohu 39,22 km² a v roce 2013 zde žilo 998 obyvatel.\n\nPrvní písemná zmínka pochází z roku 1435, v 15. století získala osada statut městyse, ale ten byl později zrušen, kvůli vylidnění v 17. století. O dvě století později se Szászberek stal opět prosperující obcí.\n"}
{"id": "983389", "url": "https://cs.wikipedia.org/wiki?curid=983389", "title": "Světový pohár v biatlonu 2013/2014 – Pokljuka", "text": "Světový pohár v biatlonu 2013/2014 – Pokljuka\n\n7. podnik Světového poháru v biatlonu v sezóně 2013/14 probíhal od 6. do 9. března 2014 ve slovinské Pokljuce. Na programu byly sprinty, stíhací závody a závody s hromadným startem.\n"}
{"id": "983393", "url": "https://cs.wikipedia.org/wiki?curid=983393", "title": "Dubai Tennis Championships 2014 – ženská čtyřhra", "text": "Dubai Tennis Championships 2014 – ženská čtyřhra\n\nDo soutěže ženské čtyřhry na tenisovém turnaji Dubai Tennis Championships 2014 nastoupilo šestnáct dvojic. Obhájcem titulu byl americko-indický pár Bethanie Matteková-Sandsová a Sania Mirzaová, jehož členky nestartovaly společně. Matteková-Sandsová do soutěže nezasáhla. Mirzaová nastoupila po boku Zimbabwanky Cary Blackové, s níž v úvodním kole podlehla české dvojici Andrea Hlaváčková a Lucie Šafářová.\n\nDeblový titul získala nenasazená dvojice složená z Rusky Ally Kudrjavcevové a naturalizované Australanky Anastasie Rodionovové, které ve finále zdolaly americký pár Raquel Kopsová-Jonesová a Abigail Spearsová. Po rovnocenném rozdělení prvních dvou sad 6–2 a 5–7, rozhodl o vítězkách až supertiebreak poměrem míčů [10–8].\n\nKudrjavcevová s Rodionovovou získaly na okruhu WTA Tour čtvrtý společný titul. Pro Kudrjavcevovou to byla celkově sedmá deblová trofej a Rodionovová si připsala úhrnem osmý turnajový vavřín ze čtyřhry.\n\n"}
{"id": "983397", "url": "https://cs.wikipedia.org/wiki?curid=983397", "title": "Fermentum", "text": "Fermentum\n\nFermentum (latinsky \"kvas\") je kousek eucharistického chleba, který papež od roku 120 po mši posílal po akolytech kněžím římských titulárních kostelů, kteří jej při svých bohoslužbách symbolicky vkládali do kalicha při slovech „Pax Domini sit semper vobiscum“ (česky \"„Pokoj Páně ať zůstává vždycky s vámi.“\") jako výraz jednoty církve. Ještě v roce 416 zmiňuje sv. Inocenc I., že se tento zvyk zachovává každou neděli, později byl omezen jen na největší svátky.\n"}
{"id": "983399", "url": "https://cs.wikipedia.org/wiki?curid=983399", "title": "Brasil Tennis Cup 2014 – ženská čtyřhra", "text": "Brasil Tennis Cup 2014 – ženská čtyřhra\n\nDo soutěže ženské čtyřhry na tenisovém turnaji Brasil Tennis Cup 2014 nastoupilo šestnáct dvojic. Obhájcem titulu byl pár Anabel Medinaová Garriguesová a Jaroslava Švedovová, který turnaj opět vyhrál.\n\nDeblový titul získala třetí nasazená španělsko-kazašská dvojice Anabel Medinaová Garriguesová a Jaroslava Švedovová, když ve finále zdolala italsko-španělskou dvojici Francesca Schiavoneová a Sílvia Solerová Espinosová. Po rovnocenném rozdělení prvních dvou sad 7–6 a 2–6, rozhodl o vítězkách až supertiebreak poměrem míčů [10–3].\n\nMedinaová Garriguesová získala na okruhu WTA Tour se Švedovovou druhý společný titul. Pro Španělku to byla celkově dvacátá druhá deblová trofej a kazašská tenistka si připsala úhrnem devátý turnajový vavřín ze čtyřhry.\n\n"}
{"id": "983400", "url": "https://cs.wikipedia.org/wiki?curid=983400", "title": "Brasil Tennis Cup 2014 – ženská dvouhra", "text": "Brasil Tennis Cup 2014 – ženská dvouhra\n\nDo soutěže ženské dvouhry na tenisovém turnaji Brasil Tennis Cup 2014 nastoupilo třicet dva hráček. Obhájkyní titulu byla pátá nasazená rumunská hráčka Monica Niculescuová, která ve čtvrtfinále skrečovala utkání proti Španělce Carle Suárezové Navarrové.\n\nSoutěž dvouhry vyhrála třetí nasazená tenistka Klára Zakopalová z České republiky, která ve finále zdolala španělskou turnajovou dvojku Garbiñe Muguruzovou po třísetovém průběhu. První dvě sady měly vyrovnaný průběh . V rozhodující pak Češka soupeřku deklasovala „kanárem“ 6–0.\n\nŠpanělce tak oplatila čerstvou porážku z finále australského Moorilla Hobart International 2014, který se odehrál v první týden sezóny a na němž Muguruzaová vybojovala premiérovou trofej kariéry. Zakopalová získala na okruhu WTA Tour třetí titul ve dvouhře a celkově sedmý kariérní, když na singlový vavřín čekala, po šesti prohraných finále v řadě, téměř devět let.\n\n\n"}
{"id": "983401", "url": "https://cs.wikipedia.org/wiki?curid=983401", "title": "Kerčský poloostrov", "text": "Kerčský poloostrov\n\nKerčský poloostrov (ukrajinsky ' – \"Kerčenskyj pivostriv\"; rusky ' – \"Kerčenskij poluostrov\"; krymskotatarsky \"\") je nejvýchodnější část poloostrova Krym, sporného ukrajinského území kontrolovaného od Krymské krize v roce 2014 Ruskou federací. Na východě jej dělí Kerčská úžina od ruského Tamanského poloostrova, na severu jej omývá Azovské moře a na jihu Černé moře. Na západě je Kerčský poloostrov spojen se zbytkem Krymu zhruba 17 kilometrů širokou Akmanajskou šíjí, na kterou je také připojen jižní konec Arabatské kosy. Na délku má Kerčský poloostrov 90 km, na šířku 52 km, jeho plocha činí 3027 km² a začátkem třetího tisíciletí na něm žilo přes dvě stě tisíc obyvatel.\n\nZe správního hlediska patří Kerčský poloostrov do Autonomní republiky Krym, v rámci které na něm leží na západě bezokresní město Kerč a zbytek poloostrova patří do Leninského rajónu, ve kterém leží města Ščolkine a Lenine. Z východu na západ vede přes Kerčský poloostrov dálnice M 17, která dále pokračuje přes Feodosiji, Džankoj a Kalančak do Chersonu.\n\nVe starověku patřil Kerčský poloostrov k Bosporské říši a rod Archeanaktovců přes něj nechal vybudovat obranný val.\n\nZa druhé světové války se v letech 1941 až 1942 na Kerčském poloostrově odehrávaly boje zejména v rámci Kerčsko-feodosijské operace, Kerčsko-eltigenské a Krymské operace.\n"}
{"id": "983402", "url": "https://cs.wikipedia.org/wiki?curid=983402", "title": "Dubai Tennis Championships 2014 – ženská dvouhra", "text": "Dubai Tennis Championships 2014 – ženská dvouhra\n\nDo soutěže ženské dvouhry na tenisovém turnaji Dubai Tennis Championships 2014 nastoupilo dvacet osm hráček. Obhájkyní titulu byla třetí nasazená Češka Petra Kvitová, která ve druhém kole nestačila na Španělku Carlu Suárezovou Navarrovou.\n\nSoutěž dvouhry vyhrála nenasazená americká tenistka a bývalá světová jednička Venus Williamsová, startující na divokou kartu, která ve finále zdolala Francouzku Alizé Cornetovou po hladkém průběhu ve dvou sadách . Francouzská hráčka v semifinále překvapivě přehrála úřadující první tenistku světa Serenu Williamsovou, čímž zhatila plány sesterské dvojice na finálový duel.\n\nVenus Williamsová na okruhu WTA Tour získala čtyřicátý pátý titul ve dvouhře. Současně prodloužila na dubajské události svou neporazitelnost na patnáct utkání, když předchozí účasti v letech 2009 a 2010 proměnila ve vítězství.\n\nČtyři nejvýše nasazené hráčky měly volný los do druhého kola.\n\n"}
{"id": "983410", "url": "https://cs.wikipedia.org/wiki?curid=983410", "title": "Steven Bradbury", "text": "Steven Bradbury\n\nSteven John Bradbury (* 14. října 1973 v Camden, Sydney) je bývalý australský shorttrackař. Do povědomí široké sportovní veřejnosti se zapsal především nečekaným vítězstvím na Zimních olympijských hrách 2002 na kilometrové trati a hlavně způsobem, jakým ho dosáhl.\n\nV devadesátých letech byl členem úspěšných australských štafet na vrcholných světových podnicích. Především byl u zisku bronzové medaile štafety na olympiádě 1994 v Lillehammeru a také má kompletní medailovou sbírku z mistrovství světa na krátké dráze (zlato 1991, stříbro 1994, bronz 1993), vždy ze štafetového závodu. Nebyl tedy zcela neznámým závodníkem, nepatřil však k favoritům v individuálních závodech. Na Hrách v roce 1998 například vypadl v závodech na 500 i 1000 metrů po kolizích s jinými závodníky a obsadil 19. resp. 21. místo.\n\nV září 2000 utrpěl při závodě vážné zranění, když se snažil vyhnout soupeři, který před ním upadl, a sám narazil hlavou do bariéry kolem trati. Utrpěl zlomeninu 4. a 5. krčního obratle. Lékaři mu tehdy řekli, že nebude schopen vrátit se na led. Bradbury však toužil odčinit neúspěch z individuálních závodů na předchozích olympiádách a dokázal se připravit na další hry v roce 2002 v Salt Lake City. Tam v závodě na jeden kilometr dostal hned v rozjížďce silné soupeře – domácího favorita Apolo Ohna a světového šampiona Kanaďana Marca Gagnona. Skončil za nimi třetí, přičemž postupovali jen první dva. Kanaďan však byl dodatečně diskvalifikován a tak se Bradbury posunul na druhou postupovou příčku. Od semifinále, kde rovněž nebyl favoritem, zvolil vyčkávací strategii a držel se s odstupem na posledním místě. Avšak tři ze čtyřech jeho soupeřů po vzájemné kolizi upadli a tak skončil opět na druhém, postupovém místě. Stejnou taktiku použil i ve finále. Tam dokonce v poslední zatáčce upadli všichni čtyři jeho soupeři a on se pohodlně doklouzal k vítězství. Byla to první zlatá olympijská medaile ze zimních her nejen pro Austrálii, ale pro sportovce z jižní polokoule vůbec.\nPo těchto hrách ukončil aktivní kariéru.\n\nVe své kariéře utrpěl několik závažných zranění. Kromě zmíněné zlomeniny krčních obratlů byla nejzávažnějším z nich řezná rána pravého stehna, při které ztratil více než polovinu své krve a vyžádala si 111 stehů. Utrpěl ji v roce 1994 během závodů Světového poháru.\n\nAustralská pošta vydala čtyři dny po jeho triumfu 45-centovou známku s jeho portrétem, navazující na sérii známek oslavujících australské olympijské vítěze z domácích letních her 2000 v Sydney.\n\nV roce 2007 byl oceněn australským řádem Order of Australia a ve stejném roce uveden do Síně slávy australského sportu.\n"}
{"id": "983411", "url": "https://cs.wikipedia.org/wiki?curid=983411", "title": "Zdeněk Kos", "text": "Zdeněk Kos\n\nZdeněk Kos (* 23. června 1951 Praha) je bývalý československý basketbalista a trenér. Je zařazen na čestné listině zasloužilých mistrů sportu.\n\nOd 70. let patřil mezi nejvýznamnější české basketbalisty. Čtyřikrát (v letech 1974, 1975, 1977, 1978) byl vyhlášen nejlepším basketbalistou Československa. Jako hráč s reprezentačním týmem byl účastníkem 11 světových a evropských basketbalových soutěží. Zúčastnil se tří Olympijských her 1972 v Mnichově, 1976 v Montrealu (Československo skončilo šesté) a 1980 v Moskvě, když předtím Československo skončilo druhé v kvalifikacích v Holandsku před OH 1972, v Hamiltonu, Kanada před OH 1976 a v Ženevě před OH 1980 a vybojovalo si tak účast na Olympijských hrách. Startoval na třech Mistrovství světa 1974 v Portoriku, 1978 v Manile, Filipíny a 1982 v Cali, Kolumbie.\n\nZúčastnil se na Mistrovství Evropy juniorů 1970 v Athénách a šesti Mistrovství Evropy mužů - 1971 v Essenu, Německo, 1973 v Barceloně, 1975 v Bělehradě, 1977 v Lutychu, Belgie, 1979 v Turínu, Itálie, 1981 v Praze. S basketbalovou reprezentací Československa získal na Mistrovství Evropy dvě bronzové medaile a dvě čtvrtá místa.\n\nZa reprezentační družstvo Československa v letech 1970-1982 odehrál 345 zápasů (je na 4. místě historické tabulky), z toho na Olympijských hrách, Mistrovství světa a Mistrovství Evropy celkem 120 zápasů, v nichž zaznamenal 1223 bodů. Oceněním jeho basketbalové kvality bylo také to, že byl nominován a hrál dvě utkání za výběr Evropy 3. května 1977 ve Splitu proti Jugoplastika Split (116-108) a 7. června 1981 v Krakově proti Wisle Krakov (121-81).\n\nV 1. československé basketbalové lize odehrál 13 sezón a získal třikrát titul mistra Československa a to v roce 1970 s týmem VŠ Praha a v letech 1973 a 1975 s týmem Dukla Olomouc, se kterou byl v roce 1978 vicemistrem republiky a má čtyři třetí místa (1972, 1974, 1979, 1980). V historické střelecké tabulce 1. basketbalové ligy Československa (od sezóny 1962/63 do 1992/93) je na 17. místě s počtem 5 673 bodů.\n\nS týmem Dukla Olomouc se zúčastnil 5 ročníků evropských klubových pohárů v basketbale, v sezónách 1973/74 a 1975/76 Poháru evropských mistrů a v sezónách 1970/71, 1974/75 a 1978/79 FIBA Poháru vítězů národních pohárů, v nichž odehrál celkem 18 zápasů.\n\nSedmkrát v letech 1973-1980 byl zařazen do nejlepší pětice hráčů československé 1. ligy basketbalu. V roce 2001 skončil na 12. místě ankety o nejlepšího českého basketbalistu dvacátého století. \n\nNa konci basketbalové kariéry působil jako hráč a trenér v Rakousku (Klosterneuburg, Oberwart).\n\n\nPředolympijská kvalifikace (účast celkem 3×)\n\nOlympijské hry 1972, Mnichov (účast celkem 3×)\n\nMistrovství světa (účast celkem 3×)\n\nMistrovství Evropy juniorů (účast celkem 1×)\n\nMistrovství Evropy (účast celkem 6×)\n\n\n\nněmecky\n"}
{"id": "983413", "url": "https://cs.wikipedia.org/wiki?curid=983413", "title": "Seznam léčivých rostlin (B)", "text": "Seznam léčivých rostlin (B)\n"}
{"id": "983437", "url": "https://cs.wikipedia.org/wiki?curid=983437", "title": "Stephen Kern Robinson", "text": "Stephen Kern Robinson\n\nStephen Kern Robinson (* 26. října 1955 Sacramento, Kalifornie) je americký vědec a kosmonaut. Ve vesmíru byl čtyřikrát.\n\nAbsolvoval střední školu Campolindo High School v městě Moraga v Kalifornii, po jejím ukončení v roce 1973 pokračoval ve studiu na University of California Ukončil jej v roce 1978. Doktorát získal v roce 1991 na Stanfordově univerzitě.\n\nV letech 1978 až 1994 pracoval v agentuře NASA jako vědecký pracovník. Zůstal svobodný.\n\nV roce 1995 se zapojil do výcviku budoucích kosmonautů v Houstonu, o rok později byl členem tamní jednotky kosmonautů NASA.\n\nNa oběžnou dráhu se v raketoplánu dostal čtyřikrát s funkcí letový specialista, pracoval na orbitální stanici ISS a strávil ve vesmíru 34 dní, 15 hodin a 44 minut. Třikrát vystoupil do volného vesmíru (EVA), strávil v něm 20 hodin a 5 minut. Byl 362. člověkem ve vesmíru.\n\n\n"}
{"id": "983439", "url": "https://cs.wikipedia.org/wiki?curid=983439", "title": "Fu-si", "text": "Fu-si\n\nFu-si () je mytologický čínský císař a vynálezce, který podle čínského tradičního dějepisectví udajně vládl v letech 2852–2737 př. n. l.\n\nJde o legendární postavu. Patří k tzv. Třem vznešeným, tedy třem polobožským vládcům, kteří měli mít zázračné schopnosti a darovali lidstvu základní vynálezy a kulturní objevy. Fu-si měl vládnout 115 let a dožít se 197 let. Čínská tradice Fu-simu připisuje vynález čínského písma (jiným legendárním tvůrce čínského písma je Cchang-ťie), kalendáře, vaření, domestikace zvířat, rybaření se sítěmi a lovu zvířat s pomocí pastí.\n\nBěhem jeho vlády byly údajně uvedeny do života praktiky akupunktury. Sám vyrobil devět typů jehel pro dané léčebné účely. Dále sestavil osm trigramů tzv. pa-kua, tedy osm základních znaků a zároveň elementů vesmíru, jež se staly podkladem knihy I-ťing, jedné z knih konfuciánského kánonu.\n\nZ mytologického hlediska Fu-si značil přechod od matriarchátu k patriarchátu. Před ním měla vládnout jeho sestra Nüwa, společnost v její době měla zůstávat primitivní a lidé nevěděli, že k početí dítěte je třeba muž, příchod dítěte byl považován za zázrak. Fu-si objevil otcovství, vzal si svou sestru za ženu a založil tak institut manželství.\n\nNa reliéfech z doby Chan se oba objevují jako dva navzájem propletení hadi, přičemž Fu-si drží v ruce úhelník jako symbol kreativity a rozumu. Byl též zobrazován s dračím tělem, což může mít význam mytologický, ale podle některých antropologů by to mohlo značit – pokud by byl reálnou postavou – i to, že pocházel z kmene, který uctíval draka.\n\nJeho hrob se nachází ve městě Ťi-ning, v provincii Šan-tung. Každý rok, 3. března lunárního kalendáře, se zde konají oslavy a pouť k uctění Fu-siho památky.\n\n"}
{"id": "983441", "url": "https://cs.wikipedia.org/wiki?curid=983441", "title": "Štefan Gyurek", "text": "Štefan Gyurek\n\nŠtefan Gyurek (* 2. srpna 1941) je bývalý slovenský fotbalista, útočník.\n\nV československé lize hrál za Slovan Nitra a Lokomotívu Košice. Nastoupil ve 121 utkáních a dal 16 gólů. Za juniorskou reprezentaci nastoupil ve 2 utkáních. V nižší soutěži hrál i za Slovan Duslo Šaľa.\n\n\n"}
{"id": "983444", "url": "https://cs.wikipedia.org/wiki?curid=983444", "title": "Christian Goldbach", "text": "Christian Goldbach\n\nChristian Goldbach (18. března 1690 Kaliningrad – 20. listopadu 1764 Moskva) byl německo-ruský matematik. Narodil se na území někdejšího Pruska, ve městě tehdy nesoucím jméno Königsberg. Dnes leží na území Ruska a nazývá se Kaliningrad.\n\nDo dějin vědy se zapsal především zformulováním tzv. Goldbachovy hypotézy, která tvrdí, že každé sudé číslo větší než 2 lze vyjádřit jako součet dvou prvočísel. Hypotézu vyslovil roku 1742 v dopise svému příteli, matematikovi Leonhardu Eulerovi. Je stále označována za hypotézu, neboť se ji dosud nepodařilo plně matematicky dokázat, byť většina matematiků soudí, že platí. Zaobíral se též problémem tzv. perfektní mocniny, proto je po něm pojmenována tzv. Goldbachova-Eulerova věta (suma čísel 1/(p − 1) přes množinu mocnin P (kromě 1), se rovná 1).\n\nVýznamná je jeho korespondence i s dalšími matematiky své doby, kromě Eulera k nim patřil též Gottfried Leibniz či Nicholas Bernoulli.\n\nByl učitelem a vychovatelem ruského cara Petra II.\n\n\n"}
{"id": "983449", "url": "https://cs.wikipedia.org/wiki?curid=983449", "title": "Doherty (příjmení)", "text": "Doherty (příjmení)\n\nDoherty je příjmení více osob:\n"}
{"id": "983452", "url": "https://cs.wikipedia.org/wiki?curid=983452", "title": "Jaroslav Kotulan", "text": "Jaroslav Kotulan\n\nJaroslav Kotulan (* 27. února 1937 Šlapanice) je český hráč na lesní roh.\n\nVystudoval Státní hudební a dramatickou konzervatoř v Brně, pak Janáčkovu akademii múzických umění ve třídě Františka Šolce (magisterský diplom). Od roku 1959 působil jako solohornista ve Státní filharmonii Brno.\n\nJe laureátem několika mezinárodních soutěží. (Mnichov ARD) V roce 1962 získal první cenu ve hře na lesní roh v rámci festivalu Pražské jaro, a pak v roce 1965 zvítězil v mezinárodní soutěži umělců v Ženevě. Poté zůstal ve Švýcarsku a po mnoho let (31) byl sólistou orchestru se sídlem v Basileji (Basler Orchester Gesellschaft, později Stiftung Basler Orchester). 20 let člen Dechového kvinteta Basler Bläser Quintett.\n\nNahrál (většinou pro rozhlasová vysílání) koncerty Wolfganga Amadea Mozarta, Richarda Strausse, Beethovena, Brittena a jiných. V letech 1969-1983 vyučoval na Vysoké hudební škole ve Freiburgu (Staatliche Musikhochschule).\n\nJe autorem řady komorních skladeb pro lesní roh a další dechové nástroje.\n"}
{"id": "983459", "url": "https://cs.wikipedia.org/wiki?curid=983459", "title": "Abierto Mexicano Telcel 2014 – ženská dvouhra", "text": "Abierto Mexicano Telcel 2014 – ženská dvouhra\n\nDo soutěže ženské dvouhry na tenisovém turnaji Abierto Mexicano Telcel 2014 nastoupilo třicet dva hráček. Obhájkyní titulu z dvou předchozích let byla Italka Sara Erraniová, která však v tomto ročníku do soutěže nenastoupila.\n\nTitul si připsala nejvýše nasazená hráčka Dominika Cibulková, která ve finále zdolala nenasazenou Christinu McHaleovou ve třísetové bitvě 7–6(3), 4–6 a 6–4.\n\n\n"}
{"id": "983461", "url": "https://cs.wikipedia.org/wiki?curid=983461", "title": "Philipp Langenhan", "text": "Philipp Langenhan\n\nPhilipp Langenhan (4. června 1878 Černovice – 14. listopadu 1960 Mnichov) byl rakouský politik, na počátku 20. století poslanec Říšské rady.\n\nVychodil národní školu a gymnázium. Vystudoval obchodní akademii v Lipsku a pak studoval na Černovické univerzitě, Vídeňské univerzitě a Lipské univerzitě. Působil jako průmyslník. Angažoval se v politice jako člen německých politických stran. Byl členem předsednictva německo-nacionální kanceláře.\n\nNa počátku 20. století se zapojil i do celostátní politiky. V doplňovacích volbách roku 1911 získal mandát v Říšské radě (celostátní zákonodárný sbor) za obvod Čechy 98. Zvolen byl 16. března 1911. Nastoupil 21. března 1911 místo Antona Pergelta. Usedl do poslanecké frakce Německý národní svaz, do které se sloučily německé konzervativně-liberální a nacionální politické proudy. Mandát obhájil za týž obvod v řádných volbách do Říšské rady roku 1911. Ve vídeňském parlamentu setrval až do zániku monarchie. K roku 1911 se profesně uvádí jako soukromník.\n\nV letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\"), nyní za Německou nacionální stranu (DnP).\n"}
{"id": "983466", "url": "https://cs.wikipedia.org/wiki?curid=983466", "title": "Richard Marckhl", "text": "Richard Marckhl\n\nRichard Marckhl (10. května 1861 Brežice – 27. dubna 1939 Vídeň) byl rakouský politik, na počátku 20. století poslanec Říšské rady.\n\nVychodil národní školu, reálné gymnázium a vyšší reálné gymázium. Vystudoval práva. V roce 1883 vstoupil do soudní služby. V roce 1890 se stal soudním adjunktem, roku 1897 soudním tajemníkem a roku 1905 radou zemského soudu v Klagenfurtu. Později dosáhl funkce rady vrchního zemského soudu. Angažoval se v politice jako člen německých politických stran.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Štýrsko 11. Usedl do poslanecké frakce Německý národní svaz, do které se sloučily německé konzervativně-liberální a nacionální politické proudy. Mandát obhájil za týž obvod ve volbách do Říšské rady roku 1911. Ve vídeňském parlamentu setrval až do zániku monarchie. K roku 1911 se profesně uvádí jako rada vrchního zemského soudu.\n\nV letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\"), nyní za Německou nacionální stranu (DnP). Kromě toho byl od 5. listopadu 1918 do 15. března 1919 státním podtajemníkem na rakouském ministerstvu vnitra.\n"}
{"id": "983467", "url": "https://cs.wikipedia.org/wiki?curid=983467", "title": "Česká softballová asociace", "text": "Česká softballová asociace\n\nČeská softballová asociace (ČSA, : \"Czech softball association\") je sdružení, zabývající se organizací softballových událostí na území ČR.\n\nZáklad československého softballu se datuje do roku 1919, kdy plzeňský profesor Machotka (Čech z americké Omahy) vedl kurs playgroundballu, ze něhož se později vyvinul softball. Dalším mužem, který se o rozvoj této hry u nás zasloužil nejvíce, byl Joe (Josef) First. Na přelomu 50. a 60. let 20. století se začíná softball hrát i v neorganizovaných turnajích v Praze, v Brně, v Přerově či v Hradci Králové.\n\nVelký zlom v historii československého a českého softballu navíc přišl v roce 1992, kdy se organizačně odděluje od baseballu. Česká softballová asociace byla založena v roce 1993 po zániku Federálního svazu softballu a baseballu, který souvisel s rozpadem Československa.\n\nČSA se zabývá registrací hráčů softballu, pořádáním turnajů a mistrovství ČR. Všechny softballové týmy působící na území ČR zde musí být zaregistrovány.\n\n\n\n\n"}
{"id": "983468", "url": "https://cs.wikipedia.org/wiki?curid=983468", "title": "Abierto Mexicano Telcel 2014 – ženská čtyřhra", "text": "Abierto Mexicano Telcel 2014 – ženská čtyřhra\n\nDo soutěže ženské čtyřhry na tenisovém turnaji Abierto Mexicano Telcel 2014 nastoupilo šestnáct dvojic. Obhájcem titulu byl španělský pár Lourdes Domínguezová Linová a Arantxa Parraová Santonjaová, který se však soutěže nezúčastnil.\n\nTrofej získal druhá nasazená dvojice Kristina Mladenovicová a Galina Voskobojevová, když ve finále porazil po třech setech Češky Petru Cetkovskou a Ivetu Melzerovou.\n\n"}
{"id": "983470", "url": "https://cs.wikipedia.org/wiki?curid=983470", "title": "David Brewster", "text": "David Brewster\n\nDavid Brewster (11. prosince 1781, Jedburgh – 10. února 1868, Gattonside) byl skotský fyzik, matematik, vynálezce a historik vědy.\n\nVystudoval teologii na univerzitě v Edinburgu, ale knězem se navzdory přání rodičů nikdy nestal, neboť ho zlákala věda. Navzdory tomu byl po celý život silně věřícím křesťanem a kreacionistou. Roku 1815 se stal členem Královské společnosti a získal Copleyho medaili. V roce 1831 byl uveden do šlechtického stavu. Na Měsíci je po něm pojmenován kráter.\n\nNejzásadnější jsou jeho příspěvky v oblasti optiky, William Whewell ho dokonce označil za “otce moderní optiky” a “Keplera optiky”. Objevil fotoelastický efekt, který je klíčovým v optické mineralogii. Je též vynálezcem kaleidoskopu, dvouoké stereokamery, polyzonálního objektivu a majákového reflektoru. Významně zdokonalil stereoskop a polarimetr. Definoval základní zákony polarizace, odrazu a lomu světla, zejména v souvislosti s krystaly (viz např. Brewsterův úhel)\n\n"}
{"id": "983471", "url": "https://cs.wikipedia.org/wiki?curid=983471", "title": "Raimund Neunteufel", "text": "Raimund Neunteufel\n\nRaimund Neunteufel (22. května 1872 Japons – 18. dubna 1937 Štýrský Hradec) byl rakouský politik, na počátku 20. století poslanec Říšské rady.\n\nPocházel z rodiny zemědělce. Vychodil národní školu a gymnázium v Hornu (maturita roku 1890). Následně byl po jeden rok dobrovolníkem v armádě. Studoval na Vídeňské univerzitě, nejprve medicínu, pak právo, ale studia nedokončil. V roce 1899 se účastnil založení \"Zemského spolku studentů Horních Rakous a Salcburska\". Působil jako publicista a novinář. V roce 1900 se přestěhoval do Štýrského Hradce a stal se redaktorem listu \"Grazer Volksblatt\", vydávaného katolickým tiskovým podnikem. Roku 1904 se stal i odpovědným redaktorem listu \"Sonntagsboten\". Roku 1904 kvůli platovým požadavkům redakci Grazer Volksblatt opustil, ale krátce poté se do ní vrátil a byl zde od roku 1906 opět aktivní jako novinář. Redakci opustil definitivně až roku 1910 a založil v Štýrském Hradci list \"Österreichischen Staatsbürger\".\n\nByl dobrým řečníkem a publicistou a angažoval se v politice jako člen německých politických stran. Zpočátku byl stoupencem Křesťansko sociální strany. Křesťansko sociální hnutí ho oslovilo již ve Vídni a snažil se vybudovat jeho síť i ve Štýrsku. Roku 1901 zde založil první stranickou organizaci a v únoru 1907 byl zvolen předsedou zemského vedení strany. V roce 1910 se ovšem dostal do ostrého sporu s Franzem Hagenhoferem, který byl předákem štýrských křesťanských konzervativců.\n\nNa počátku 20. století se zapojil i do celostátní politiky. Ve volbách do Říšské rady roku 1911 získal mandát v Říšské radě (celostátní zákonodárný sbor) za obvod Štýrsko 7. V roce 1911 se pro pokračující rozpory v štýrském křesťansko sociálním hnutí rozešel se svými stranickými kolegy a společně s několika dalšími politiky založil novou formaci, Nezávislá křesťansko sociální lidová strana Německého Rakouska (Unabhängige Christlichsoziale Volkspartei der Deutschen Österreichs), a stal se jejím předsedou. K straně se přidal i další poslanec Říšské rady Ferdinand Pantz.\n\nNa Říšské radě zpočátku Neunteufel působil jako nezařazený poslanec. Poté, co se na druhém sjezdu Nezávislé křesťansko sociální lidové strany Německého Rakouska v lednu 1913 k této formaci připojili i další nespokojení politici včetně Augusta Kemettera, došlo k ustavení vlastního parlamentního klubu nazvaného \"Deutsches Zentrum\". Podle jiného zdroje ovšem roku 1917 usedl do poslanecké frakce Německý národní svaz, do které se sloučily německé konzervativně-liberální a nacionální politické proudy. A teprve později byl členem klubu \"Deutsches Zentrum\". Ve vídeňském parlamentu setrval až do zániku monarchie. K roku 1911 se profesně uvádí jako spisovatel a vydavatel listu \"Österr. Staatsbürger\".\n\nV letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\"), nyní za Německou nacionální stranu (DnP). Podle jiného zdroje zastupoval v tomto zákonodárném sboru křesťanské sociály, protože během války došlo k otupění předchozích stranických sporů.\n\nV následném období, kdy se opět vzdaloval křesťanským sociálům, se naopak sbližoval s Velkoněmeckou nacionální stranou, která ho v roce 1919 nominovala do \"Mezirezortní komise pro západní Uhersko\" (Burgenland). Přestěhoval se do Vídně a byl ředitelem knihovny. V roce 1933 se zapojil do organizace Vaterländische Front. Byl tiskovým referentem jejího zemského vedení ve Štýrsku.\n"}
{"id": "983474", "url": "https://cs.wikipedia.org/wiki?curid=983474", "title": "Naděžda Petrenko", "text": "Naděžda Petrenko\n\nNaděžda Petrenko (, ) je ukrajinská sopranistka, působící především v Praze.\n\nNarodila se v Kyjevě, kde absolvovala roku 1987 na Vysoké hudební škole obory sólový zpěv a sborové dirigování. Po ukončení studia nastoupila jako sólistka do Státní opery v Kyjevě. Tam se prosadila například jako Liza v opeře Kirilla Molčanova Zori zdes tichie nebo Marfa v Carské nevěstě Rimského-Korsakova, dále v operách ukrajinských skladatelů a jako Donna Anna v Mozartově Donu Giovannim. Současně spolupracovala s Mužským sborem Ukrajiny.\n\nV roce 1987 zvítězila v soutěži komorních sólistů Ukrajiny. S jejím uměním se od té doby seznámilo publikum v Německu, Polsku, Bulharsku, Norsku, USA či Švýcarsku. Zpívala v koncertních programech televizních stanic CBN (USA), ruské i ukrajinské televize.\n\nRoku 1991 byla u příležitosti znovuotevření Stavovského divadla pozvána do Národního divadla v Praze ztvárnit roli Dony Anny v Donu Giovannim pod vedením sira Charlese Mackerrase. Od té doby je stálým hostem Národního divadla. Zde vytvořila role Mimi v Pucciniho Bohémě či Taťánu v Evženu Oněginovi P. I. Čajkovkého.\n\nV roce 1993 ztvárnila na scéně drážďanské Semperoper v rámci festivalu Dresdner Musikfestspiele hlavní roli v inscenaci opery Jolanta P. I. Čajkovkého v režii Sira Petera Ustinova. V témže roce získala cenu české Jednoty hudebního divadla za ztvárnění role Violetty ve Verdiho La Traviatě v divadle J. K. Tyla v Plzni (dirigent Josef Chaloupka).\n\nV roce 1996 se v Německu zúčastnila festivalu Europänishe Wochen Passau Festspiele, kde zpívala Celebration Jazz Mass a Te Deum Karla Růžičky. V prosinci téhož roku získala čestné uznání na Mezinárodní hudební soutěži ve Vídni. Pro Český rozhlas natočila sólový sopránový part v Requiem Solenne Jana Zacha a Mši D dur Jana Koželuha.\n\nV roce 1997 se zúčastnila natáčení filmového projektu \"Great Composers - Wagner\" pro firmu BBC (dirigent Sir Roger Norrington). V rámci operního festivalu Bayreuth Markgräflisches Opernhaus ztvárnila Donu Annu v Donu Giovannim. Zpívala též na fetivalech Pražské jaro, Kutná hora, Český Krumlov a Pocta Emmy Destinnové. Se souborem Národního divadla se zúčastnila měsíčního turné s operou Don Giovanni v Japonsku.\n\nV roce 1998 ztvárnila role Michaely v opeře G. Bizeta Carmen a roli Gildy ve Verdiho opeře Rigoletto.\n\nV roce 1999 ztvárnila titulní roli v opeře J. Masseneta Manon v Jihočeském divadle v Českých Budějovicích. V norském Trondheimu zpívala sopránový sólový part v Requiem Antonína Dvořáka.\n\nV letech 2000 - 2002 v Jihočeském divadle ztvárňovala hlavní roli ve Verdiho opeře Luisa Miller. S komorním orchestrem Berg zazpívala 14. symfonii Dmitrije Šostakoviče, vysílanou Českým rozhlasem.\n\nV roce 2003 se účastnila mezinárodního festivalu v Litvě Opera at Caunas Castle.\n\nDále se věnuje především koncertní a pedagogické činnosti, léta vystupovala v sólových programech v Domě u Kamenného Zvonu a v domě Emy Destinové. Zaměřuje se i na folklórní hudbu, zejména ukrajinskou a ruskou, kdy asistuje vedení souboru Kozáci Vltavy.\n\nPaní Petrenko je provdaná za tenoristu Viktora Byčka, s nímž umělecky spolupracovala již na Ukrajině. Spolu mají syna Alexeje Byčka, který vystudoval pražskou AMU a působí jako divadelní umělec.\n\n"}
{"id": "983475", "url": "https://cs.wikipedia.org/wiki?curid=983475", "title": "Stanisław Hozjusz", "text": "Stanisław Hozjusz\n\nStanislaus Hosius (polsky \"Stanisław Hozjusz\", 5. května 1504 v Krakově, Polské království – 5. srpna 1579, Capranica Prenestina, Itálie) byl římskokatolický kardinál. Od roku 1551 kníže-biskup varmijského biskupství v dnešním Polsku. Od roku 1558 byl papežským legátem u císařského dvora Svaté říše římské ve Vídni a od roku 1566 papežským legátem v Polsku.\n\nVedle papežského nuncia a polského krále byl jedním ze tří vůdčích osobností protireformace. V Branievu (Brunsbergu) spoluzaložil Jezuitský seminář. Pomocí něj se měly dostávat myšlenky protireformace do Ruska, Švédska a Dánska.\nV letech 1549 až 1551 byl biskupem Chełmińskym. Hosius byl předtím vyslancem krále na jiných dvorech, kde domluvil například alianci mezi králem polským, českým králem Rudolfem a císařem Karlem V.\n\nNačež 23 X 1550 zemřel biskup ve Warmě T. Giese. Volba nového biskupa se neobešla bez kontroverzí. Kapitula poslal králi výpis kanovníků se stručnými biografickými údaji a král měl vyznačit čtyři kandidáty, ze kterých měla kapitula vybrat biskupa. Král vybral sice čtyři, akorát dva, včetně Hosiuse, nebyli Prusy a další dva, ač byli rodem tuzemáky, byli oba velmi mladí (Jakubu Zimmermanovi bylo tehdy 18 let). Kapitula se tedy domnívala, že se jedná o nedorozumění a vyžadovala od krále další čtyři kandidáty. Královský posel jim však sdělil, že jestli nevyberou Hosiuse dobrovolně, vybere jej sám král ze své moci mu svěřené (V tom období měl Polský král právo jmenovat Warmské biskupy).\n\nSvými spisy přesvědčil například českého prince Maxmiliána, aby upadl od své hereze. Neboť mladý Maxmilián byl otevřený vůči protestantismu.\n\nKardinálem se stal v roce 1561, v únoru, ačkoliv mu již dříve několikrát byl tento post nabízen, dosud jej vždy odmítl pro svou důstojnost; a následně se účastnil koncilu v Trentu, kde působil jako jeden z pěti papežových vyslanců. Byl totiž striktním obhájcem jeho autority.\n\nPolscy Šwiéci 12, Akademia Teologii Katolickiej, Warszawa 1987\n\nhttp://www.newadvent.org/cathen/07473a.htm\n\n"}
{"id": "983478", "url": "https://cs.wikipedia.org/wiki?curid=983478", "title": "Vox iuvenalis", "text": "Vox iuvenalis\n\nVox Iuvenalis (Hlas mládí) je amatérský smíšený pěvecký sbor působící v Brně pod vedením Jana Ocetka. Mezi jeho členy jsou studenti a absolventi brněnských vysokých škol.\n\nSbor vznikl v roce 1993 jako pokračování absolventů sboru Gymnázia Vídeňská Brno. Od té doby vystupuje doma i v zahraničí, odkud si přivezl četná ocenění z mezinárodních soutěží. Od roku 2000 působí pod záštitou Vysokého učení technického v Brně.\n\nSbor spolupracoval při tradičních i experimentálních operních a muzikálových představeních:\n\n\n\n"}
{"id": "983483", "url": "https://cs.wikipedia.org/wiki?curid=983483", "title": "Zeměpán", "text": "Zeměpán\n\nZeměpán (německy \"Landesherr\") je od raného středověku označení pro majitele svrchovaného panství, monarchu, který měl nejvyšší moc či vládu na určitém území. Ten byl určován pravidlem primogenitury nebo dle lenního práva, jako vlastník či \"správce\" již existujícího nebo konstituujícího se rozsahu moci stanoveného pro příslušníka vysoké šlechty či kléru. Byli to králové, vévodové, markrabata, knížata, říšská hrabata.\n\nV rámci Svaté říši římské národa německého byli panovníci jednotlivých členských států, říšských stavů (nikoli císař) pány na jimi spravovaných územích.\n\nZemští páni obvykle také disponovali mincovním právem a výkonem práva na svém území.\n"}
{"id": "983485", "url": "https://cs.wikipedia.org/wiki?curid=983485", "title": "Star Citizen", "text": "Star Citizen\n\nStar Citizen je rozpracovaný vesmírný obchodní a bojový simulátor pro platformu Microsoft Windows. \"Star Citizen\" bude mít tři složky: vesmírné souboje z pohledu první osoby, FPS a obchodování v perzistentním světě a přizpůsobitelné privátní servery (známé jako \"Star Citizen\"), hru jednoho hráče a drop-in kooperativní multiplayer kampaň (známou jako \"Squadron 42\"). Hra bude podporovat headset pro virtuální realitu Oculus Rift.\n\n\"Star Citizen\" i \"Squadron 42\" budou situovány do Mléčné dráhy 30. století soustředěné kolem smyšlené UEE (\"United Empire of Earth\") – analogie pozdní římské říše. Ústředním tématem hry je občanství (nebo jeho absence), které může být získáno činy hráče (jako například absolvování vojenské služby). Předpokládá se, že občané budou mít určité herní výhody, například sníženou sazbu daně nebo snadnější přístup k mezidruhovému obchodu, ale přesné podrobnosti je třeba ještě určit.\n\nVelký důraz bude kladen na interakci mezi hráči. Chování hráčů bude mít vliv na dynamický ekonomický systém.<ref name=\"IGN 2012/10\"></ref>\n\n\"Star Citizen\" v současné době vyvíjí Chris Roberts a jeho studio Cloud Imperium Games založené v roce 2011.<ref name=\"joystiq 2012/10\"></ref>\n\nV říjnu 2012 herní vývojáři založili crowdfundingovou kampaň na svém vlastním webu Přibližně o týden později začali získávat finanční prostředky také skrz kampaň na Kickstarteru. 17. listopadu 2012, dva dny před ukončením kampaně, hra dosáhla rekordu s nejvyšší vybranou částkou v crowdfundingovém projektu počítačové hry, která získala více než 4,2 milionů dolarů. Na konci kampaně celkové závazky daleko převyšovaly cílovou částku stanovenou vývojáři Cloud Imperium Games a dosáhly 6 238 563 dolarů. Po počáteční kampani financování pokračovalo přes webové stránky hry. Když v červnu 2013 částka překročila 10 milionů dolarů, \"Star Citizen\" se stal dosud nejvýkonnějším crowdfundingovým projektem. Současné prostředky téměř dosáhly 194 milionů dolarů (23. září 2018).\n\n1.x.x – Obsahovala jenom hangár module a Arena Commander. Arena Commander bylo jenom několik singleplayer a multiplayer modů v omezené aréně jako Battle Royale, Team Deathmatch, Vanduul Swarm(vlny nepřátel), závody a volný let. Tento modul už obsahoval základy FPS, kdy bylo možno přistát na plošinách, vystoupit z lodě a používat ruční zbraně.\n\n2.x.x Po úpravě herního enginu, kdy byly přepsány koordináty na 64 bitovou přesnost a další úpravy, které umožnily použít velmi obrovské mapy. Byl vytvořen základ pro persistentní vesmír a vytvořena mapa kolem plynného obra Crusaider v systému Stanton. Kolem obra byly 3 měsíce a několik stanic s interiéry. Měsíce byly jenom 3D modely a nebylo možno navštívit jejich povrch. Dále bylo možno používat multicrew lodě s interiéry. Subjektivně 2.x.x měla jen malý pokrok v mechanikách mezi jednotlivými aktualizacemi, protože nebyly hotové nástroje a chyběly core mechaniky.\n\n3.0.x Téměř dva roky trval vývoj této verze, která už obsahovala základ herních mechanik, mise, povrchy měsíců se stanicemi a vraky, obchodování, Item systém 2.0, který mimo jiné povoloval kontextuální menu u interaktivních objektů. NPC na třech stanicích. Tato verze byla velmi nestabilní a konkrétně u měsíce Yela se úplně nepovedlo procedurální generování.\n\n3.1.x Zlepšena stabilita, měsíce už konečně vypadaly dobře (Yela), oprava velkého množství bugů.\n\n3.2.x Původně tato aktualizace měla přinést velké množství herních mechanik, ale protože ve verzi 3.3.0 měl přijít základní systém Object Container Streaming (i zde odloženo, viz níže), u kterého je potřeba zpětně revidovat velkou část kódu, většina těchto mechanik byla přesunuta na rok 2019. Tato verze přinesla těžbu nerostů na povrchy měsíců včetně skenování. Skenování bude postupně zlepšováno téměř každým velkou aktualizací. Velké množství mechanik bylo vylepšeno.\n\n3.3.0 Tato verze měla vyjít 10. 10. 2018. Původně tato verze měla obsahovat Object Container Streaming ale kvůli složitému testování byla tato mechanika z buildu odstraněna a naplánována do verze 3.3.5, která má vyjít až po 3.3.0. spolu s novými lokacemi, které jsou na OCS závislé. S touto verzí mají přijít FPS boje s NPC, nové procedurální stanice a vylepšení stávajících mechanik včetně těžby z asteroidů. Má přijít nová činnost závodů vozítek. Původně měla být součástí tohoto patche první procedurálně generovaná planeta se 4 měsíci a městem Lorvile.\n\n3.3.5 tato verze má přijít po 3.3.0 a tato verze je jen kvůli tomu, aby nedošlo k posunu patche 3.3.0 a bylo možno OCS pořádně otestovat. Tato verze kromě OCS bude obsahovat první planetu se čtyřmi měsíci a městem. Object Container Streaming zlepší FPS dropy, do určité míry vylepší počet snímků za vteřinu. Zrychlí načítání. Klient by měl být méně náročný na operační paměť a hlavně umožní rozšiřování herního univerza.\n\n3.4.x Tato verze byla vydána před Vánoci 2018. Zaměřená především na opravy bugů a stability způsobené OCS. Patch přinesl do hry novou planetu, která je téměř celá pokryta jedním městem. Kolem planety jsou dva měsíce. Bude možno hrát za ženu a přibudou první ženské NPC charaktery s aktivní AI.\n\n3.5.x Verze měla původně výjít Q1 2019. Má přinést Salvage herní mechaniku, Reputation/Law system V1 a pokročilou tvorbu postav. Plus první core systémy potřebné pro instancování v budoucích verzích.\n\n3.6.x Měla původně vyjít Q2 2019. Patch zaměřený na nové herní mechaniky včetně opravování z povrchů lodí a doplňování paliva z lodi do lodi. Refactoring některých core systémů a nový typ procedurální stanice zaměřené na rafinování nerostů. Dále vylepšení bojové AI lodí a FPS.\n\n"}
{"id": "983490", "url": "https://cs.wikipedia.org/wiki?curid=983490", "title": "Lon Nol", "text": "Lon Nol\n\nLon Nol (13. listopadu 1913 — 17. listopadu 1985) byl kambodžský voják a politik, prezident Khmerské republiky v letech 1972 až 1975.\n\nV dobách francouzské nadvlády byl úředníkem koloniální správy, od roku 1946 zastával funkci guvernéra provincie Kratié. O rok později založil pravicovou Stranu khmerské obnovy, která podporovala prince Sihanuka. Po vyhlášení nezávislosti se stal náčelníkem generálního štábu a od roku 1960 ministrem obrany. V roce 1966 byl jmenován předsedou vlády, ale o rok později ho Sihanuk, který ve Vietnamské válce zachovával neutralitu, odvolal pro příliš proamerické postoje. V lednu 1968 však Rudí Khmerové zahájili povstání a Sihanuk zkušeného vojáka Lon Nola zase potřeboval. Dosadil ho do funkce ministra obrany a v roce 1969 mu svěřil i premiérský post. 17. března 1970 využil Lon Nol s dalším prozápadním politikem Sirik Matakem Sihanukova zdravotního pobytu ve Francii k provedení státního převratu.\n\nSihanuk byl sesazen a v nepřítomnosti odsouzen k trestu smrti, v říjnu 1970 byla oficiálně vyhlášena Khmerská republika. Lon Nol získal v roce 1971 titul maršála a ve zmanipulovaných volbách v březnu 1972 se nechal zvolit hlavou státu. Jeho režim se orientoval jednoznačně na Spojené státy, zahájil také rozsáhlé represe proti vietnamské menšině. Stát byl velmi zkorumpovaný, stárnoucí a nemocný Lon Nol ztrácel kontrolu nad veřejnými záležitostmi. Proti vládě se sjednotili komunisté s monarchisty a dobývali na špatně vycvičených Lon Nolových jednotkách rozsáhlé oblasti na venkově. Nepomohlo ani vyhlášení výjimečného stavu v dubnu 1973. Lon Nol začal spoléhat na kouzla, nařídil buddhistickým kněžím, aby vytvořili kolem hlavního města kruh z posvěceného písku. Nakonec prezident odletěl 2. dubna 1975 na léčení na Havaj a 17. dubna obsadili Phnompenh Rudí Khmerové.\n\nLon Nol zemřel v exilu v americkém městě Fullerton (Kalifornie).\n\nMiroslav Nožina: \"Dějiny Kambodže\". Nakladatelství Lidové noviny, Praha 2007. ISBN 978-80-7106-897-6\n\n"}
{"id": "983499", "url": "https://cs.wikipedia.org/wiki?curid=983499", "title": "Topol kanadský", "text": "Topol kanadský\n\nTopol kanadský (\"Populus\" x \"canadensis\") je statný opadavý strom z čeledi vrbovité (\"Salicaceae\"), rychle rostoucí, dosahující výšek až nad 30 m. Má kmen se širokou, vysokou a velmi otevřenou kuželovitou korunou.\nTopol kanadský je kříženec vzniklý z domácího topolu černého (\"Populus nigra\") a z různých amerických druhů, zejména topolu bavlníkového (\"Populus deltoides\").\nTento druh roste silněji než původní rodičovské druhy, dobře se množí řízky.\n\nKmen má 1-2 m v průměru. U vzrostlých nebo starších stromů až do výšky nad 10 m je takřka bez větví a teprve výše s několika málo řídkými, téměř vodorovně odstávajícími větvemi, které teprve v horní třetině koruny jsou vystoupavé nebo vzpřímené.\nLetorosty má hranaté, lesklé a žlutavé. Pupeny jsou vejcovitě kuželovité, 1-2 cm dlouhé, hnědavé a lepkavé.\nBorka je světle šedá s hlubokými vertikálními brázdami.\nListy jsou široce trojhranné, až 10 cm dlouhé a široké, s krátkou špičkou na konci, na líci leskle zelené. Při okraji jsou slabě zvlněné plochými, poněkud nestejně velkými zuby. Řapíky 3-5 cm dlouhé, jsou většinou zřetelně zploštělé.\nKvete v době od dubna do května. Je to dvoudomá rostlina s jednopohlavnými květy v jehnědách. Samčí jsou až 10 cm dlouhé, leskle červenavé, po odkvětu opadávají. Samičí značně tlusté a pevné, leskle zelenožluté, na oddělených rostlinách na začátku jara před rašením listů, opadávají teprve později.\nPlodem je tobolka, vejcovitá, ca 5 mm dlouhá, otevírající se 2-4 chlopněmi.\n\nSvětlomilná a teplomilná dřevina, nesnášející trvale zamokřené půdy. V hustých výsadbách trpí houbovými chorobami. Vyznačuje se neobyčejně rychlým růstem, porosty je možné těžit ve 20-40 letech. Hojně se vysazuje v ochranných lesních pásech, větrolamech, při zpevňování břehů, k zakrytí zemědělských budov a skládek. V sadovnictví je často vysazován ve stromořadích, v parcích většinou jako solitér. Mimo intravilán zřejmě nejčastěji vysazovaná dřevina, uplatňující se ve volné krajině jako výrazná dominanta.\n\nLesnicky pěstovaná dřevina především v oblasti lužních lesů, která v posledních desetiletích vytlačuje domácí topol černý.\nČasto se vysazoval až do poloviny 20. století do intenzivních plantáží, aby byla získána surovina pro výrobu papíru a buničiny. Také zápalky byly vyráběny ve velkém množství ze dřeva těchto topolů.\n\nTopoly byly v polovině 20. století považovány málem za samospasitelné (rychle rostou a produkují mnoho dřevní hmoty, mj. pro papírenský průmysl, ale hlavně na výrobu dřevotřísky), a tak se více než předtím dostaly do naší krajiny i další druhy topolů, zejména amerických, jako je právě topol kanadský (\"P.\" x \"canadensis\") a některé tzv. balzámové topoly.\n\nPěstován je všude v Evropě v různých kultivarech jako strom silničních stromořadí nebo parkový, využíván i v ochranných kulturách. Místy se realizovala i lesnická výsadba pro těžbu dřeva, při poměrně krátkém dospívání, protože jde většinou o rychle rostoucí stromy. Vysazován je především na minerálně bohatých, čerstvě vlhkých půdách s vyšší hladinou podzemní vody, na neutrálních až bazických podkladech, v nižších a středních polohách, při vodách a v lužních lesích.\n\nNejčastěji pěstované kultivary:\n\n\"Serotina\": Mohutný strom s rovným kmenem a vějířovitou, ve stáří zploštělou korunou. Je nejstarším evropským kultivarem; pouze samčí stromy. Pozdě raší a má velmi kvalitní dřevo.\n\n\"Marylandica\": Statný strom se šikmým pokřiveným kmenem, často tvoří dvojáky; v mládí roste pomalu. Samčí klon.\n\n\"Robusta\": Kmen rovný, koruna široce kuželovitá, větve v přeslenech; v mládí roste velmi rychle. Samičí klon.\n\n\"Regenerata\": Kmen silně sbíhavý, dole rozšířený, koruna široká. Velmi světlomilný, samičí klon.\n\n\"Brabantica\": Kmen rovný, koruna hustá, spodní větve zůstávají dlouho zelené. Velmi kvalitní dřevo. Samčí klon.\n\n\"Grandis\": Kmen rovný, koruna dosti štíhlá, s četnými tenkými větvemi uvnitř koruny. Samičí klon.\n\n\"Gerlica\": Kmen s nápadně světlou borkou. Koruna dosti štíhlá řídká, větve v přeslenech. Pozdě raší a záhy opadává. Samčí klon.\n\n\"I – 214\": Kmen často tvoří dvojáky. Koruna široká se silnými větvemi. Brzy raší a pozdě opadává. Jeden z nejproduktivnějších topolů. Samičí klon.\n\n\"Virginiana de Frignicourt\": Kmen má v mládí zprohýbaný, ve stáří se křivost vyrovnává. Koruna nápadně rozložitá se silnými větvemi. Samičí klon.\n\n\"Virginiana de Nancy\": podobá se cv. \"Robusta\", je to však samičí klon.\n\nPodobnými druhy jsou například \"Populus nigra\" (topol černý) a \"Populus deltoides\" (topol bavlníkový). \"Populus nigra\" má listy na makroblastech asi 5-9 cm dlouhé, srdčité, trojúhelníkovité nebo kosníkovité a dlouze řapíkaté, okraj listu má jemně vroubkovaně pilovitý. Letorosty jsou oblé. Borka je zpočátku šedě bílá a později se mění v černou hluboce podélně rozpraskanou. \"Populus deltoides\" má řapík listů ze stran zploštělý a na něm žlázky. Čepel je na spodu uťatá, po okraji hustě trvale brvitá, letorosty výrazně hranaté.\n\n"}
{"id": "983502", "url": "https://cs.wikipedia.org/wiki?curid=983502", "title": "Urmas Paet", "text": "Urmas Paet\n\nUrmas Paet (* 20. dubna 1974, Tallinn) je estonský politik, který v letech 2005–2014 působil jako ministr zahraničních věcí a v letech 2003–2005 jako ministr kultury.\n\nNarodil se v Tallinnu. V roce 1996 získal na Tartuské univerzitě titul BA z politologie a dále pokračoval ve studiu, avšak vyšší akademický titul nezískal.\n\nPaet je ženatý a má dvě děti. Hovoří estonsky, rusky, německy, finsky a anglicky.\n\n"}
{"id": "983503", "url": "https://cs.wikipedia.org/wiki?curid=983503", "title": "Jiří Döbler", "text": "Jiří Döbler\n\nJiří Döbler (20. dubna 1788, Praha – 19. června 1845, Karlín) byl český kreslíř, mědirytec, ocelorytec a pedagog období klasicismu.\n\nNarodil se pravděpodobně v Praze, ale rodina pocházela z Českých Budějovic, v Praze se učil kreslit u Františka Antonína Steinského a roku 1806 vstoupil na \"Kreslířskou akademii\" v Praze, kde byl žákem Josefa Berglera a Karla Postla. Dále odešel studovat na akademii do Drážďan. Po návratu se usadil v Praze na Smíchově a oženil se s Karolínou (1790–1841), dcerou českobudějovického magistrátního rady Karla Battberga. Z jeho manželství s manželkou Karolínou se narodili synové Ludvík (?) a Karel. Karel Döbler (1814–1833) byl nadaný kreslíř, vyučil se v otcově dílně rytcem, ale zemřel předčasně jako žák Kreslířské akademie. Později si Döbler starší otevřel ryteckou oficínu na Malostranském náměstí v domě čp. 34/III a na dalších adresách.\n\nPodporoval české národní obrození, zejména divadelní umělce. Ilustroval tisky divadelních her Jana Nepomuka Štěpánka, Václava Klimenta Klicpery a dalších dramatiků.\n\nŽivnost Jiřího Döblera dobře prosperovala, rodina vždy mívala služky a bydlela s nimi Döblerova neprovdaná starší sestra Rosalie (* 1784). S poslední služkou, Rosalií Čížkovou, se vdovec Döbler roku 1842 oženil. Jiří Döbler se sestrou Annou († 1826), první ženou Karolínou († 1841) a s oběma syny je pohřben na Malostranském hřbitově v Praze – Košířích.\n\nVyučoval kreslení a rytectví architektury jednak na pražské polytechnice (od roku 1838) a ve 40. letech také na reálce. Na pražskou akademii jej k výuce rytectví přijal ředitel František Tkadlík. Společně s J.J.A. Drdou a s Antonínem Puchernou tiskl své rytiny na lisu Akademie.\n\nDöbler byl oblíbený pražskými vedutami, které prováděl v sériích (v albech) technikou akvatinty podle kreseb Vincence Morstadta, Josefa Šembery nebo Vojtěcha Benedikta Juhna, se kterým se přátelil až do smrti. Dále užíval techniku litografie. Mimo vedut ryl také náboženské výjevy a svaté obrázky podle předloh Josefa Führicha, dále portréty, knižní ilustrace, novoročenky a taneční pořádky. Ceněny ve své době byly jeho převody krajinomalby do rytiny, zejména nizozemských mistrů Everdingena, Moucherona, Pynackera a Hermana a Cornelise Saftlevena. Poslední léta své tvorby věnoval tehdy módní a pokrokové ocelorytině.\n\n\n\n\n\n\n"}
{"id": "983505", "url": "https://cs.wikipedia.org/wiki?curid=983505", "title": "BMW R 1100 R", "text": "BMW R 1100 R\n\nBMW R 1100 R je motocykl kategorie naked bike, vyvinutý firmou BMW, vyráběný v letech 1994-1999. Jeho předchůdcem byl model BMW R 100 R, nástupcem se stal model BMW R 1150 R. Sesterské modely jsou sportovní BMW R 1100 RS a cestovní BMW R 1100 RT. Byl vyráběn v Berlíně.\n\n\n"}
{"id": "983509", "url": "https://cs.wikipedia.org/wiki?curid=983509", "title": "Kníže-biskup", "text": "Kníže-biskup\n\nKníže-biskup (kníže biskup, německy \"Fürstbischof,\" latinsky \"Princeps Episcopus\"), popřípadě kníže-arcibiskup (německy \"Fürsterzbischof,\" latinsky \"Princeps Archiepiscopus\") byl biskup (nebo arcibiskup), kterému příslušela též hodnost knížete a v řadě případů též svrchovaná či téměř nezávislá vláda ve vlastním knížectví nebo jiném feudálním teritoriu. Termín kníže-biskup byl v minulosti chápán jako hovorový a neoficiální. Úplný titul zněl: N. N., (z Boží milosti) (arci)biskup z N., kníže (Svaté říše římské). Hodnost se týkala naprostou většinou biskupů římskokatolických, jen ve vzácných, historicky podmíněných případech, patřili ke knížatům-biskupům též někteří biskupové luteránští, anglikánští a pravoslavní.\n\nVe Svaté říši římské ztratila knížata-biskupové svoji moc při sekularizaci a mediatizaci roku 1803, několik zbylých většinou se zánikem říše v roce 1806, ovšem v Rakouském císařství titul obvykle přetrval až do roku 1918, jako např. v biskupství vratislavském a v arcibiskupství olomouckém. V salcburské arcidiecézi užívali arcibiskupové titul knížete až do roku 1951.\n\nKníže-biskup byl biskup s knížecí hodností. Tento jev, kdy jeden člověk držel jak světský, tak duchovní titul, měl důležitou funkci ve Svaté říši římské, kde knížatům-biskupům (v několika případech také knížatům-opatům) příslušel stav říšských knížat. Tito pak zpravidla vystupovali jako suverénní zeměpáni nad územím svého biskupství (nebo opatství) a měli právo zasedat v říšském sněmu. S různými regionálními specifiky se funkce knížete-biskupa vyskytovala i v několika dalších zemích mimo Svatou říši římskou.\n\nSvětská panovnická funkce biskupů byla výsledkem politiky německých králů raného středověku, jejichž záměrem bylo, aby byl vliv mocných knížecích rodin na králem jmenované biskupy co nejmenší. Několik z těchto biskupů tehdy získalo dokonce propůjčení královských práv (tzv. regálií). Souběžně s rozvojem územních států si i knížata-biskupové budovali svá panství jako světská území, a to mnohdy použitím vojenské síly. Příkladem jsou vojenské výboje pasovských biskupů.\n\nZáklady světské moci říšských biskupů byly položeny v dobách vlády Otonů. Dobová státní idea líčila panovníka jako nástupce Kristova a biskupy jako nástupce apoštolů. Král či císař dával světskou investiturou symbolicky najevo, že biskupové patří k prvním velmožům říše a stojí dokonce výše než vévodové. Již Ota I. a Ota II. udíleli biskupským statkům celní a tržní práva, právo razit mince a od konce 10. století a vlády Oty III. a Jindřicha II. získávali někteří biskupové i skutečnou vládu, neboť panovníci jim udíleli říšská hrabství či jiné domény stejně jako právo horního regálu, právo opevňovat svá města a právo držet si vlastní vazaly. V Itálii byla tato práva pro biskupy běžná již na počátku 10. století, kdy takto biskupy vyznamenávali tamní králové Hugo a Lothar. Již tito dva králové spolu s Otou I. v Německu také využívali služeb biskupů jako osobních kaplanů a rádců. Knížecí biskupství v říši vznikala postupně, tak jak docházelo k procesu teritorializace, tedy štěpení původních kmenových vévodství a jiných větších celků na stále menší feudální panství. Svrchovaná biskupská léna, podřízená jen císaři, byla původně biskupskými závislými statky, které biskupství získávala většinou cestou donací. Jako poslední obdrželi postavení říšských knížat a s tím spojené právo účastnit se aktivně říšských sněmů biskupové v Sasku po pádu Jindřicha Lva v roce 1180, kdy se původní Sasko-engernsko-vestfálské kmenové vévodství rozpadlo, a z tamních biskupů se stali plnoprávní zeměpáni v rámci říše. Není však bez zajímavosti, že přinejmenším někteří saští arcibiskupové i biskupové bývají v dobových pramenech počítáni mezi knížata již před tímto datem a tedy před získáním říšské bezprostřednosti a naopak sufragánní biskupové brémského a magdeburského arcibiskupa s diecézemi na dříve slovanských územích bývají po velkou část středověku jako knížata zpochybňováni, ačkoli byli říšskými vládci na malých územích.\n\nZ počátku budilo spojení světské a duchovní moci jisté rozpaky, neboť duchovní osoby měly zakázáno přijímat a zastávat světské úřady, což se ovšem v raném středověku pravidelně porušovalo. Zatímco emancipace biskupů jako feudálů v říši Otonů nacházela alespoň částečně pochopení, pak spojení funkce arcibiskupa kolínského a vévody v jednom z pěti kmenových vévodství Germánie, Lotharingii v rukou bratra Oty I., Bruna, vzbudilo patrně nemalý odpor, který musel kronikář Widukind z Corvey výslovně mírnit.\n\nV raných obdobích říše, v podstatě po většinu středověku, bylo právo účastnit se říšských sněmů v podstatě synonymum pro hodnost říšského knížete, ať už světského či duchovního. Titul knížete jako takový, až na naprosté výjimky, neexistoval. Šlo o souhrnné označení vévodů, lantkrabat, falckrabat, markrabat a samozřejmě i arcibiskupů a biskupů. Členství v elitní skupině říšských knížat nebylo možné získat bez získání svrchovanosti, přesněji říšské bezprostřednosti nad (alespoň některými) svými statky, čímž byl v případě biskupů vytvořen tzv. \"Hochstfit\" či u arcibiskupů \"Erzstift\", ono duchovní knížectví. Počátek existence knížecího biskupství bývá proto obvykle datován oním uvedením na sněm nebo první zmínkou o účasti immediátního biskupa na sněmu. Teprve od 15. století a zejména v novověku začalo být zařazení mezi říšská knížata otázkou vystavení knížecího diplomu císařem, i když většina takovýchto nových knížat politická práva říšských knížat na říšském sněmu vůbec nezískala. Knížat-biskupů se ale otázka nových nobilitací dotkla jen okrajově, protože většina knížecích biskupství již existovala (hranice diecézí byly dokonce z větší části utvořeny již v době ohraničené vládou Karla Velikého a Oty I.). Zřejmě to byl císař Fridrich Barbarossa, za jehož vlády se titul říšského knížete začal užívat v jednoznačném a současném významu. Každopádně v době jeho vlády byla vydána tzv. Gelnhausenská listina (13. dubna 1180), která vymezila postavení, práva a povinnosti jak světských, tak i duchovních knížat. Práva říšských knížat potvrdilo, rozšířilo a do značné míry na příští staletí definovalo tzv. \"Confoederatio cum principibus ecclesiasticis\" vydané dne 26. dubna 1220 Fridrichem II. a dále tzv. \"Statuta in favorem principum\", vydaná spolukrálem Jindřichem Švábským 1. května 1231 a Fridrichem II. následně potvrzená. Zvláštní skupinu říšských knížat tvořili kurfiřté, volitelé císaře, přičemž již od poloviny 13. století byli mezi nimi tři bezprostřední arcibiskupové: mohučský, kolínský a trevírský. Pevné ohraničení počtu kurfiřtů, v té době již přes sto let de-facto existující, právně ztvrdila r. 1356 Zlatá bula Karla IV. Během 14. a 15. století bývaly biskupské země stále častěji označovány jako knížectví a staly se vlastně prvními říšskými knížectvími i podle názvu. Pravomoci biskupů jako knížat odpovídaly právům knížat světských. Šlo v první řadě o práva soudní svrchovanosti v první i druhé instanci, právo horního regálu, právo držet si vlastní leníky, právo zemského sněmu (tzv. \"Privilegium Fori\"), právo výběru cel a poplatků, a právo výběru daní a užitku z poddanských robot. Několik duchovních knížectví (Trevír, Salcburk, Trident, Brixen, Pasov, Chur, Kostnice, Mety, Toul a Verdun) dokonce neznámo kdy postupně získali právo povyšovat do šlechtického stavu a udílet znaky. Všichni knížecí biskupové ovšem mívali vlastní lenní šlechtu, například münsterský biskup Franz z Waldecku shromáždil v roce 1534 při svolání rytířské hotovosti 115 šlechticů a 26 erbovníků.\n\nBiskupská knížectví se od sebe značně lišila velikostí, od těch největších (Mohuč, Lutych, Münster, Salcburk), až po zcela nepatrné (Kostnice, Lübeck, Lebus, Řezno). Ta největší bývala někdy rozdělena na dvě části, pojmenované „Horní a Dolní knížectví“ (\"Oberstift\" a \"Niederstift\"). To byl případ Mohuče, Utrechtu a Münsteru. Mnohdy vládli knížecí biskupové také nad dalšími územími, což bývalo vyjádřeno jejich doplňkovými (tzv. subsidiárními) tituly. Takto byl např. kurfiřt-arcibiskup mohučský knížetem eichsfeldským a hrabětem gleichenským, kurfiřt-arcibiskup kolínský hrabětem recklinghausenským, kníže-arcibiskup brémský hrabětem ze Stade, kníže-biskup utrechtský hrabětem z Drenthe, kníže-biskup lutyšský hrabětem z Hoornu a hrabětem z Loonu, kníže-biskup freisinský hrabětem z Werdenfelsu či kníže-biskup míšeňský pánem stolpenským. V jiných případech titul knížecího biskupství plně splýval s jiným historickým územím, jehož titul se v titulatuře biskupů udržel. Příkladem může být kníže-arcibiskup z Vienne jako hrabě z Vienne, kníže-biskup sionský jako hrabě wallisský nebo kníže-arcibiskup z Cambrai jako hrabě a posléze vévoda z Cambrai. Knížecí biskupství bývala obvykle výrazně menší, než diecéze svěřená biskupovi a také leželo zcela v jejích hranicích, takže biskup byl ve svém knížectví svrchovaným světským i duchovním pánem. Nebylo tomu tak ale vždy. Například Münsterské biskupství, k němuž patřilo vůbec největší duchovních knížectví říši, zaujímalo původně jen oblast biskupského Horního knížectví (\"Oberstift\") a několika drobných suverénních feudálních panství, zato biskupovo Dolní knížectví (\"Niederstift\"), patřilo z duchovního hlediska až do roku 1668 pod jurisdikci biskupa z Osnabrücku, který sám vládl jako světský vladař jen nad nevelkým knížectvím. Světská moc münsterského biskupa tak původně sahala podstatně dále, nežli moc duchovní.\n\nČastým kamenem úrazu byl vztah biskupů a arcibiskupů k městům, v nichž stály jejich svěřené katedrály. Jak ve vrcholném a pozdním středověku rostly moc, bohatství a také ambice měst, snažily se tyto setřást světskou vládu svých biskupů jako nevítané jho, což bývalo v případě duchovních vladařů snazší, než u světských pánů, vládnoucích na dynastickém principu. Z mnoha biskupských sídelních měst se tak postupně stávala svobodná říšská města (Kolín, Besançon, Augsburg, Špýr, Worms, Štrasburk, Mety, Řezno, Kostnice aj.) či se město připojilo k Švýcarskému spříseženství (Basilej). Někdy však nedošlo přímo k osamostatnění, ale jen k faktickému „vyhnání“ biskupů z jejich rezidenčního města. Biskupové si pak zřídili vedlejší rezidenci v menším městě svého knížectví a do města se svým mateřským kostelem (katedrálou), zajížděli pouze kvůli výkonu duchovních povinností (Mohuč, Trevír, Brémy, Osnabrück). Město jako takové jim ovšem nadále zůstalo poplatným. Někdy byli biskupové donuceni přeložit svou rezidenci i v případě, že jejich sídelní město jim nikdy nepodléhalo jako zeměpánům, ale bylo buď svobodné, nebo náleželo některému ze světských knížat, ovšem i přesto byla trvalá přítomnost biskupského dvora pro měšťany či městského zeměpána obtížně snesitelná (Míšeň, Schwerin, Lübeck). Někdy se ale také biskupům podařilo zarazit snahy svého města emancipovat se a znovu jej, občas již jako právně svobodné město, opět podřídit své vládě (Lutych, Verden, Hildesheim). Samozřejmě špatný vztah biskupa s jeho rezidenčním městem nebyl pravidlem bez výjimky a někde se dařilo udržet vzájemné vztahy v relativně bezkonfliktní rovině (Salzburg, Magdeburg, Trident, Münster, Eichstätt, Würzburg, Merseburg, Cammin, Halberstadt aj.).\n\nVelké změny přinesla knížecím biskupstvím protestantská reformace. Do poloviny 16. století se luteránům či kalvinistům podařilo ovládnout pole v řadě biskupství a nebylo výjimkou, že se biskupové oženili a přešli na novou víru. Několik málo diecézí a jejich duchovních knížectví zaniklo již kol. poloviny 16. století (Míšeň, Havelberg, Braniboř, Lubuš/Lebus) augšpurský náboženský smír z roku 1555 a říšský sněm z roku 1582 fakticky vylučovaly změny aktuálního statu-quo. Diecéze, kde zvítězilo protestantství, byly tedy fakticky zrušeny a jednotlivá knížectví (\"Hochstift\") řízena světskými administrátory, většinou z řad mladší synů významných protestantských říšských knížat. Tito administrátoři nebyli v žádném směru biskupy, pouze užívali bývalých biskupských domén jako svého světského knížectví, kterému vládli doživotně, nikoli však dědičně. Administrátory se v některých případech se mohla stát i knížata katolického vyznání, příkladem je třeba Albrecht z Valdštejna, který se roku 1629 stal knížetem v Biskupství schwerinském, které převzal současně s Meklenburským vévodstvím. Tuto praxi ukončil až vestfálský mír v roce 1648, který zrušil většinu luterských biskupských knížectví (Brémy, Verden, Ratzeburg, Minden, Schwerin, Cammin, Zeitz, Merseburk, Halberstadt a také Magdeburk, který ovšem zanikl definitivně až roku 1680) a také protestantských diecézí (kromě jmenovaných Utrecht a jemu podřízená biskupství). Naproti tomu v biskupstvích Osnabrücku a Lübecku se podařilo uchovat luterskou víru a to tak, že oběma zemím vládli luterští knížecí biskupové: v Lübecku působili nastálo biskupové pouze z dynastie holštýnsko-gottorpských vévodů, v Osnabrücku se napříště střídali luterský biskup z rodu vévodů brunšvicko-lüneburských s voleným biskupem katolickým. Katedrální kapitula byla v Lübecku plně složená z luterských kanovníků, v Osnabrücku pak měli luteráni převahu. Luterští biskupové však byli skutečnými, byť většinou ženatými, biskupy, nikoli jen světskými administrátory knížectví. Pro všechna biskupství v říši pak od augšpurského míru, potažmo od míru vestfálského platil neměnný status quo v rozšíření protestantských a katolických farností. V katolických knížecích biskupstvích, nikoli však v diecézích jako církevně-správních jednotkách, nebyla od roku 1648 již uplatňována zásada „\"Cuius regio, eius religio\"“, nýbrž zde panovala náboženská svoboda při zachování reformačního rozdělení farností. Kníže-biskup, který by ve svém knížectví dopustil pokles katolického obyvatelstva pod 20%, měl být ihned vyměněn. Augšpurský mír stanovil dvě kompromisní ustanovení, upravující princip \"Cuius regio, eius religio\". Jednak šlo o tzv. \"Reservatum ecclesiasticum\", které nařizovalo duchovnímu knížeti, který by přestoupil na protestantskou konfesi, okamžitě odstoupit z úřadu a vzdát se vlády. Opatření, které mělo zabránit sekularizaci dalších duchovních knížectví a tvorbě nových protestantských dynastických států, se plně podařilo prosadit až Vestfálským mírem, který přesně stanovil počet katolických a protestantských duchovních knížectví. Naproti tomu se císař v tzv. \"Declaratio Ferdinandea\" musel zavázat garantovat v katolických duchovních knížectvích nejen vyznávání některé protestantské konfese, ale i politická práva evangelických stavů, především zemské šlechty. Vestfálský mír dal knížatům-biskupům, stejně jako světským knížatům, právo zahraniční politiky nezávislé na císaři pouze s vágním dodatkem, že uzavírané mezinárodní smlouvy nesmí „býti ke škodě říše“. Zároveň také všem říšským knížatům povolil stavět vlastní ozbrojené síly.\n\nArmády knížecích biskupů sice obvykle velikostí příliš nepřesahovaly osobní gardy, přesto však hojně vznikaly. Ačkoli některá duchovní knížata, jako mohučský kurfiřt Jan Filip Schönborn před císařskou korunovací Leopolda I. či některá duchovní knížata z rodu Wittelsbachů, užívala tohoto práva k politice nepřátelské císařům a dokonce ve shodě s Francií, tradičním rivalem Svaté říše, většina knížat-biskupů tvořila v novověku konzervativní, prohabsburskou a vlastně i proříšskou sílu, ostře se vymezující vůči rozkladným snahám Francie nebo Pruska. Novověk také znamenal kumulaci biskupských a prelátských hodností v několika málo rukou. Mladším synům z nejvýznamnějších katolických knížecích rodů říše, zejména Habsburků a Wittelsbachů, umožňovala knížecí biskupství odpovídající příjem, ovšem reálná administrace takových biskupství pak byla téměř zanedbatelná. Někteří princové, jako např. arcivévoda Leopold Vilém Habsburský, či pozdější kolínský kurfiřt, Clemens August Bavorský (1700–1761), dokázali získat i šest nebo sedm vrcholných duchovních úřadů spojených většinou i s hodností knížete.\n\nPostavení, práva a povinnosti říšských biskupů spolu se ziskem jejich knížecího titulu a vytvořením jeho reálného obsahu se zformovala během série zápasů římsko-německých panovníků s papežstvím, s církevní, ale i světskou opozicí v 11.-12. století. Tyto střety, dnes ne zcela přesně zvané Boj o investituru (z latinského \"vestio\", \"vestire\", tj. šatit, oblékat, investitura symbolicky znamenala předání duchovní, případně i světské moci biskupovi), změnily a právně zakotvily pozici říšských biskupů, jak se vytvořila v době Otonů. Otonsko-sálská koncepce univerzálního západního císařství vycházela z tezí, že římský císař stojí v pozici panovníka nadřazeného všem křesťanským králům, jeho císařství v rámci křesťanského světa  „nemá hranice“ (\"Imperium orbi universo\") a císař je nejen nejvyšším ochráncem papežství a církve obecně, ale i tím, kdo má bezvýhradné právo rozhodovat na svém vlastním území o ustanovení všech duchovních, biskupy nevyjímaje. Za to mu náleží pouze povinnost takováto duchovní beneficia (tj. úřady s příslušným financováním) řádně zabezpečit. V době vlády Otonů byla léna říšských biskupů a jejich vládci významnou oporou císařské moci, ovšem zhruba od poloviny 11. století s nástupem Clunyjské klášterní reformy a období reformních papežů, pocházejících vesměs z Lotrinska, se církev pokoušela o vybudování vlastní univerzální koncepce, nezávislé na císaři a také o plný papežský primát při správě církevních záležitostí nejširším slova smyslu. Císařská a papežská koncepce, která vyvrcholila počátkem 13. století pontifikátem Inocence III., se brzy dostaly do nevyhnutelného střetu, který se významně dotkl otázky říšských knížecích biskupství. Ještě císařovna-regentka Agnes, vdova po Jindřichovi III., udílela bez omezení biskupům v léno jak světské statky, tak duchovní úřady (symbolicky prstenem a berlou), ovšem již její sesazení (1061), prosazené kolínským arcibiskupem Annem, pozdějším vychovatelem korunního prince Jindřicha, předznamenalo otřes císařské moci v této oblasti. Ostatně ještě předtím, roku 1059, kdy byl za papeže zvolen „Lotrinčan“ Fridrich z Lutychu (jako Štěpán V.) ztratilo císařství kontrolu nad volbou papeže, kterou již nikdy nezískalo zpět. Papež Alexandr II. se pak s Jindřichem IV. dostal do sporu o povahu říšských biskupství, na která nahlížel jako na autonomní, na světské moci nezávislé církevní instituce.\n\nPlně to formuloval nový papež Řehoř VII., který v roce 1075 vydal dokument \"Dictatus Papae\", jenž byl z části encyklikou a zčásti politickým manifestem. Dokument obsahoval 27 bodů, které jednostranně posilovaly moc a vliv papežství. Otázky biskupů se dotýkaly tři z nich. Článek III. říkal, že jen papež má právo jmenovat a sesazovat biskupy, článek XIII. papeži přikládal právo přemísťovat biskupy na různá místa podle své potřeby a článek XXV., který ustanovoval, že papež má právo o biskupech volně rozhodovat i bez rozhodnutí církevního synodu. Dictatus papae se nesetkal s odporem jen na císařském dvoře, ale i mezi některými říšskými biskupy, mnohdy pevně svázanými s císařskou politikou a závislé na císařské přízni. Dictatus papae však dával papeži daleko rozsáhlejší práva i v oblastech, které se biskupů netýkaly (např. odvolávat krále i císaře) a vedl k razantnímu vyhrocení konfliktu. Po exkomunikaci Jindřicha IV. a následném smíření obou aktérů v Canosse roku 1077 se však císařská opozice začala formovat z řad světských knížat a papež krátce stál dokonce na císařské straně, což záležitosti jmenování a podřízenosti biskupů odsunulo do pozadí. Dictatus papae se netýkal jen biskupů říšských a knížecích, ale všech, nicméně v jiných zemích bylo jeho naplnění vázáno na politickou situaci a ve vztahu k papeži chyběl na rozdíl od říše precedent. Takto byl papež Urban II. nucen ustoupit králi Rogerovi II. Sicilském v otázce jmenování a obojí (tj. světské i duchovní) investitury biskupů v jeho království (1098), naopak Westminsterský konkordát z roku 1107 uzavřený mezi papežem Paschalisem II. a králem Jindřichem I. Anglickým za přítomnosti arcibiskupa Anselma z Canterbury dával papeži právo obojí investitury, zakazoval biskupskou investituru z rukou laiků, tedy i krále, a králi dával pouze právo pasivně se účastnit biskupského jmenování nebo volby (tam, kde kapitula měla privilegium si biskupa zvolit) a také právo udělit biskupovi světské léno k jeho zajištění.\n\nV říši bylo pro nejednotný postup jinde, a tedy neexistující vzor třeba uzavřít mezi papežstvím a císařstvím vlastní dohodu. Již od roku 1106 zprostředkovával jednání zástupce „říšské církve“, arcibiskup Bruno Trevírský. Brunovi snahy vyústily v roce 1111 v uzavření dohody, zpečetěné dne 4. února v dnes již neexistujícím kostele Santa Maria in Turri v Římě u příležitosti nadcházející císařské korunovace Jindřicha V. Papež Paschalis, považovaný historiky za slabého, Jindřichovi plně ustoupil v otázce obojí investitury, dosazování i lenní poddanosti říšských biskupů a prelátů a vymínil si lenní svrchovanost pouze k těm církevním statkům říšských duchovních, které ležely mimo hranice Svaté říše. Dohoda vzbudila okamžitý odpor říšských církevních představitelů, kteří se od dob Otonů a prvních sálských císařů emancipovali a nyní již odmítali zejména faktické předání církevních majetků v říši císaři. Odpor vůči dohodě si vynutil uzavření kompromisního Wormského konkordátu (1122), uzavřeného císařem Jindřichem V. a papežem Kalixtem II. (fakticky jde o dvě listiny, z nichž každá byla sepsaná jednou ze stran) který napříště dělil investituru na světskou, tedy císařskou, spojenou s předáním léna a posléze také udělováním knížecího titulu (symbolizoval ji předaný prsten) a investituru duchovní, spojenou s uvedením do úřadu a biskupským svěcením (symbolizovala ji předaná berla). Rozhodování o osobě budoucího biskupa bylo již výhradně záležitostí papeže, případně nadřízeného arcibiskupa-metropolity či také kapituly, měla-li kapitula v příslušném biskupství právo volby. Biskup se však jako světský kníže musel chovat jako řádný vazal svého krále či císaře. Volba biskupů mohla probíhat za přítomnosti krále (\"Praesentium regis\"), tuto výsadu však měl panovník jen v Německém království, v Itálii a Burgundsku měl jmenovaný biskup dokonce lhůtu šesti měsíců od svého jmenování, aby přijal světskou investituru a léno od římského panovníka.\n\nAni Wormský konkordát ovšem neznamenal konečné rozhřešení sporů. Významným doplňkem a změnou v ustanoveních konkordátu byla dohoda z roku 1177, která veškeré duchovenstvo včetně biskupů v Italském království stavěla do pozice výhradních papežských poddaných či leníků a císaři Fridrichu I. tak v Itálii zbývala již jen lenní práva nad biskupskými statky a knížectvími, nikoli ale nad biskupy osobně.\n\nPodíl duchovních knížat mezi všemi knížaty ve Svaté říši římské od dob Štaufů setrvale klesal. Kolem roku 1190 se na říšské dvorské sněmy dostavovalo 92 duchovních knížat, z toho 1 patriarcha, 7 arcibiskupů, 39 biskupů, 29 opatů a 16 abatyší. Světských knížat bylo naproti tomu jen 14. O necelých sto let později, při královské volbě Rudolfa I. byl počet rodů světských knížat dokonce ještě o jeden nižší. K oněm 92 duchovním knížatům je navíc třeba připočíst knížata-biskupy arelatské a italské, kteří se dvorských sněmů neúčastnili pravidelně. S nimi by počet duchovních knížat vystoupal na 130–140. Již první říšská matrika z roku 1521 však eviduje jen 53 duchovních knížat vůči 24 knížatům světským. V roce 1648 zbývalo jen 23 knížecích biskupů či arcibiskupů a k nim ještě tři duchovní kurfiřté vůči 61 světským knížatům a pěti světským kurfiřtům. Přesto do roku 1792 počet knížat-biskupů nepatrně vzrostl na 25 virilních hlasů, které v roce 1792 reálně drželo 20 biskupů, mezi kterými byli i všichni tři duchovní kurfiřti. Spolu s nimi hlasovalo v knížecí radě také 9 knížecích prelátů, ovšem jen čtyři z nich byli v roce 1792 zvláštní osoby, zbylé prelátské virilní hlasy byly v držení duchovních kurfiřtů nebo jiných knížecích biskupů. Duchovním knížatům tehdy odpovídalo 61 virilních hlasů světských knížat (bez 5 světských kurfiřtů). Ačkoli se o tyto hlasy dělilo jen 37 osob, celkový počet říšských teritoriálních světských knížectví, tedy včetně těch, která neměla na sněmu virilní hlas, byl ještě výrazně vyšší, zatímco počet 25 knížecích biskupů, 3 kurfiřtů a 9 prelátů byl konečný.\n\nOd dob novověku se ustálila titulatura knížecích biskupů. Základ pro pevný systém oslovení duchovních knížat položila Zlatá bula Karla IV. z roku 1356, přesněji její dodatek z roku 1375, kterým Karel IV. přiznal právo na oslovení „Vaše Jasnosti“ (latinsky \"Serenitas Vostra\", v 3. os. \"Serenissimus\") světským kurfiřtům a těm z duchovních kurfiřtů, kteří pocházeli z některé z rodin vládnoucích říšských knížat. V 17. století získávali postupně predikát Jasnost také různá říšská knížata, roku 1742 jej pak získaly paušálně všechny rody starých říšských knížat, tedy rody přijaté na říšský sněm do roku 1582. Kurfiřté, aby zvýraznili své postavení, měly od roku 1712 nárok na oslovení „Nejjasnější“ (německy \"Durchlauchtigst\"). Oslovení \"Durchlauchtigst\" pak bylo v roce 1746 přiznáno také starým říšským knížatům, zatímco knížata „nová“, získala téhož roku predikát „Jasnost“ (\"Durchlaucht\", v 3. os. většinou \"Durchlauchtig-Hochgeboren\").\n\nV praxi se tak v titulatuře duchovních knížat ustálila v 16.–18. století pravidla v rámci tzv. kuriálií či kuriálního stylu, kdy duchovní kurfiřt či kníže, který pocházel z rodu starých říšských knížat, byl v úvodním písemném nebo verbálním oslovení titulován: „Nejdůstojněji-nejjasnější kurfiřte/kníže a pane“ (\"Hochwürdigst-Durchlauchtigster Kurfürst/Fürst und Herr\") a duchovní kurfiřt či kníže z rodu nových knížat: „Nejdůstojněji-jasný kurfiřte/kníže a pane“ (\"Hochwürdigst-Durchlauchtiger Kurfürst/Fürst und Herr\"). V průběhu rozhovoru či dopisu se pak užívalo oslovení: \"Vaše kurfiřtská Jasnosti\" (\"Eure kurfürstliche Durchlaucht\") pro kurfiřta a Vaše Jasnosti (\"Eure Durchlaucht\") pro knížete-biskupa. Výjimku tvořila duchovní knížata královského (od r. 1804 také císařského) původu, kteří užívali stejnou úvodní titulaturu jako stará knížata, ovšem s úvodním oslovení „Vaše královská (císařská) Výsosti, používané v průběhu rozhovoru či dopisu jako titul jediný. Pokud duchovní kurfiřt nebo kníže nebyl sám knížecího původu (či pocházel z rodu pouhých titulárních knížat), měl od 16. století nárok na úvodní oslovení: „Nejdůstojněji-vysokorodý kurfiřte/kníže a pane“ (\"Hochwürdigst-Hochgeborener Kurfürst/Fürst und Herr\") a v průběhu rozhovoru či dopisu na oslovení: „Vaše kurfiřtská Milosti“ (\"Eure kurfürstliche Gnaden\") pro kurfiřta a „Vaše knížecí Milosti“ (\"Eure fürstliche Gnaden\") pro knížete-biskupa. Třem říšským kurfiřtům-arcibiskupům byl v roce 1630 také udělen papežem Urbanem VIII. predikát „Eminence“, který zároveň obdrželi všichni kardinálové (v té souvislosti papežem zrovnoprávnění s princi královských rodů) a také velmistr Maltézského řádu. Ve Svaté říši římské však v diplomatickém styku říšských knížat nebylo oslovení Eminence pro duchovní kurfiřty užíváno a kurfiřté takto byli oslovováni jen ze strany zástupců papežské kurie. \n\nO něco jednodušší titulatura duchovních knížat byla zavedena na francouzském královském dvoře. Duchovní kurfiřté knížecího původu bývali ve Versailles oslovováni: „Vaše kurfiřtská Jasnosti“ (\"Votre Altesse sérénissime electorale\"), kurfiřté neknížecího původu: „Vaše kurfiřtská Výsosti“ (\"Votre Altesse electorale\") a knížata-biskupové/arcibiskupové pak bez ohledu na svůj původ titulováni stejně jako panující říšská světská knížata: „Vaše Výsosti“ (\"Votre Altesse\"). Ani ve Francii se neujalo oslovení \"Eminence\" pro duchovní kurfiřty, ovšem francouzští a italští kardinálové, pokud pocházeli z rodu panujících knížat či vévodů (obvykle italských), požívali ve Francii i v Itálii stejné oslovení jako maltézský kníže-velmistr „Vaše Výsosti a Eminence“ (francouzsky \"Votre Altesse éminentissime\", italsky \"Vostra Altezza eminentissima\"). Toto oslovení se týkalo také kardinála Louise Édouarda de Rohan-Guéméné (1734–1803), který byl nejen kardinálem, ale též knížetem-biskupem štrasburským, jehož diecéze se rozkládala jak ve Svaté říši, tak ve Francii. Ještě jednodušší byla titulatura v latině. Pokud nebyl vůči duchovním kurfiřtům užit predikát \"Vaše Eminence\" (\"Eminencia Vostra\"), pak duchovním kurfiřtům i knížatům-biskupům původem z rodů vládnoucích knížat náležel titul \"Jasnost\" (\"Serenitas\", \"Serenissimus\"), těm, kteří byli původu méně urozeného pak predikát \"Celsissimus\", který česky doslova znamená \"nejvýsostnější\", ovšem v německých zemích býval obvykle překládán jen jako \"knížecí Milost\". Protože tyto predikáty užívala též světská knížata, bývaly někdy u knížecích biskupů a knížecích opatů doplněny o titul \"Reverendissimus\" (česky \"nejdůstojnější\").\n\nPřed svým zánikem, kolem roku 1795, měla Svatá říše římská (často nazývaná s přídavkem „národa německého“) tato knížecí biskupství:\n\n\"Data znamenají vznik a zánik duchovních knížectví, nikoli biskupství. Datum za lomítkem označuje vznik či zánik knížecího titulu, pokud se neshoduje s datem vzniku nebo zániku biskupského bezprostředního státečku.\"\n\n\nKnížecí hodnosti biskupů v Arelatském/Burgundském království jsou obtížně sledovatelné v porovnání s knížecími biskupstvími v Království německém. Základními atributy říšských knížecích biskupů bylo přímé oblénění císařem či jeho zástupcem (tedy přijetí světské investitury z říše), které se vztahuje na biskupský úřad (tj. de facto říšská bezprostřednost vázaná na osobu biskupa a jeho katedrálu), dále držba bezprostředního říšského území (s titulem knížectví), právo zasedat na říšském sněmu a také biskupův knížecí titul. V Burgundsku mnohdy jeden či více z těchto atributů chyběly a navíc někteří z biskupů jsou císařskou kanceláří označeni ne jako říšský kníže (\"Princeps Imperii\") jen jako \"Náš kníže\" (\"Princeps noster\"), což značí, že biskup nebyl plnoprávným říšským knížetem s právem zasedat na říšském sněmu, ale spíše \"císařský soukromý kaplan a dvořan\". Říšská bezprostřednost všech burgundských knížecích biskupství (ve smyslu územních jednotek, nikoli úřadů) zanikla do roku 1365. Výjimku tvořila jen ta knížectví, která přešla pod Království německé. Království burgundské navíc v letech 1378/81/84 přešlo pod svrchovanost Francie a jako království zaniklo. K burgundským knížecím biskupům, kteří naplňovali alespoň po jistou dobu veškeré základní podmínky říšských knížecích biskupů patřili tito:\nNěkteří burgundští biskupové nebyli říšskými knížaty, zastoupenými na sněmu, pouze získali světskou investituru od císaře (mnohdy ovšem vázanou spíše na úřad, než na držbu bezprostředního území), někdy navíc také nosili titul \"Náš kníže\" (\"Princeps noster\"), občas i bez oné říšské investitury, jiní jednorázově v pramenech označeni za říšského knížete:\n\nItalští biskupové nebývali účastni na říšském sněmu a nehlasovali tam, nýbrž se orientovali výlučně na italské záležitosti. Mnozí z nich vlastnili říšské léno, které nebylo knížectvím, ale např. hrabstvím. Jiní biskupové byli zase císaři označováni v pramenech za říšská knížata, ale nevlastnili bezprostřední říšské léno a někteří nebyli zřejmě říšskými knížaty v plném slova smyslu, ale byli jen tzv. \"Principis Nostri\" (jedn. č. \"Princeps Noster\"), tedy knížaty ze soukromé vůle císařovy.\n\n\nNěkteří biskupové byli v jistém období označeni císařem za říšského knížete či \"Našeho knížete\" (\"Princeps Noster\"), avšak není známo, že by drželi vlastní říšské léno.\n\nNěkteří italští biskupové sice podle dostupných zdrojů nebyli nikdy označeni za knížata, získali ale světskou investituru (regálie) od císaře či byli pány na některém feudálním území nižšího stupně (hrabství panství).\n\nNěkteří knížecí biskupové nosili rovněž doplňkově titul vévody, odvozený od držby skutečného říšského vévodství. Řazení vévodského titulu až za titul knížete-biskupa neznamenalo, že by říšské vévodství stálo hierarchicky níže než knížecí biskupství (ve skutečnosti tomu bylo naopak), ale titul knížete-biskupa měl přednost, protože se tento titul a knížectví s ním spojené přímo pojily s biskupským úřadem, zatímco vévodství mohlo být (se souhlasem císaře) koupeno, prodáno či uděleno prakticky komukoli. Těmito biskupskými vévody byli:\n\nV říši bývalo pravidlem, že pokud nějaké knížecí arcibiskupství zaniklo, ovšem uchovalo si územní celistvost a jednotnou správu, bývalo prohlášeno světským vévodstvím, zatímco sekularizovaná knížecí biskupství se stávala jen knížectvími. Tak roku 1648 získala švédská královna Kristina vévodství Brémy, roku 1680 braniborský kurfiřt Bedřich Vilém I. vévodství Magdeburk a roku 1803 toskánský velkovévoda Ferdinand III. Habsburský vévodství a kurfiřtství Salcburk.\n\nVe Svaté říši římské se vyskytovali také knížata-biskupové, kteří nikdy nebyli pány svého říšského knížectví a nikdy také nezasedali na říšském sněmu na lavici ostatních duchovních knížat. Jejich říšský knížecí titul tak byl pouhým vyznamenáním bez státoprávního významu a politických práv. K takovýmto knížatům-biskupům patřili i biskupové čeští.\n\nNepočítaje některé knížecí biskupy v burgundské a italské části Svaté říše, pak vůbec prvním titulárním knížetem-biskupem se stal roku 1218 biskup v rakouském Seckau a jeho titul platil až do roku 1918. Řada rakouských biskupů získalo knížecí důstojenství za vlády Habsburků:\n\nNení přesně známo, kdy získalo knížecí titul biskupství Chiemsee na dnešním bavorském území kolem jezera Chiemsee. Toto území bylo zcela uvnitř území arcibiskupství salcburského, avšak nedisponovalo žádným bezprostředním územím. Z hlediska církevní správy se ovšem rozkládalo od jezera Chiemsee až po Thurnský průsmyk v Tyrolsku. V roce 1325 máme poprvé doloženo titulování zdejšího biskupa jako knížete ze strany druhé osoby. V letech 1445 a 1489 oslovuje král, resp. císař Fridrich III. biskupa jako „Našeho knížete“ (\"Unser Fürst\"), čímž dává najevo, že biskup z Chiemsee není říšským knížetem ve smyslu politických práv, ale spíše císařovým „soukromým kaplanem a dvořanem“. V roce 1630 se tehdejší biskup, hrabě Johann Christoph Liechtenstein-Kastelkorn jako první z těchto biskupů sám začal označovat za knížete. Časté protesty bavorských vévodů proti knížecímu titulu biskupů z Chiemsee byly ukončeny teprve v roce 1700, kdy byl podán poslední protest. Rakouští a bavorští knížecí biskupové bez vlastního knížectví ovšem v 16. století patřili ke krajským stavům. V Rakouském kraji zasedali mezi stavy biskupové ze Seckau, Lavantu a Gurku, v Bavorském kraji biskup z Chiemsee. V 17. století již říšská matrika tyto biskupy mezi stavy neuvádí.\n\nJsou známy i zmínky o ještě starší držbě knížecího titulu těchto biskupů. Již roku 1162 však byl za knížete označen biskup z Gurku. Šlo ale zřejmě o chybu či ojedinělý případ, protože, hned roku 1174 se objevuje nejen bez titulu, ale až na konci seznamu svědečných řad říšských biskupů. V roce 1231 byl takto označen biskup ze Seckau a v l. 1274 až 1281 a 1312 opakovaně biskupové ze Seckau, Gurku a Chiemsee.\nTaké v Českých zemích se objevuje titul knížete-biskupa, udílený někdy z moci českého krále, někdy jako říšský titul od císaře či krále Svaté říše římské. Čeští knížecí biskupové však nikdy nevlastnili suverénní panství ani nezasedali na říšském sněmu spolu s ostatními říšskými biskupy. Titul knížete-biskupa v zemích Koruny české udělen pouze biskupům a arcibiskupům dříve vzniklých biskupství. Později zřízená biskupství v Litoměřicích (1655), Hradci Králové (1664), Brně (1777) a Českých Budějovicích (1785) knížecí hodností vyznamenána nebyla.\n\nCelkem v Českých zemích existovala tato čtyři knížecí biskupství:\n\nVratislavští biskupové ve Slezsku, které tehdy ještě nebylo součástí Svaté říše, získali roku 1290 od slezského vévody Jindřicha IV. Proba Knížectví niské. V roce 1368, kdy již celé Slezsko patřilo k zemím Koruny české i ke Svaté říši římské, udělil císař Karel IV. biskupům další ze slezských knížectví (vévodství), a to Knížectví grotkovské. Ačkoli ve Slezsku často kolísá terminologie mezi knížectvím a vévodstvím, v případě biskupů byl titul důsledně uváděn jako „biskup vratislavský, kníže niský a vévoda grotkovský“. K tomu byli biskupové v letech 1548–1765 také stavovskými pány na Pštině. Biskupové však stále nebyli knížaty-biskupy, ani nepatřili k říšským, ale pouze k českým knížatům. Teprve císař Rudolf II. jim v roce 1585 udělil titul kníže-biskup vratislavský vázaný na úřad a nikoli na některé ze slezských knížectví. Ačkoli se jednalo zároveň o udělení hodnosti říšského knížete, šlo pouze o čestné důstojenství platné na celém území říše, nikoli o právo zasedat s ostatními říšskými knížaty na říšském sněmu. Knížectví Niské a Vévodství Grotkovské v Prusku zanikly v roce 1810. V Rakousku, kam zasahovalo částečně Niské knížectví (do oblasti kolem Javorníku ve Slezsku) skončila autonomie knížectví až v roce 1918, kdy také v obou zemích skončila platnost biskupského knížecího titulu.\n\nPrvní nejasné doklady o knížecím titulu olomouckých biskupů nacházíme v l. 1146 a 1147, kdy se objevují na císařském říšském dvorském sněmu (\"Reichshoftag\") ve Špýru a Frankfurtu aniž by sice byli výslovně označováni za knížata, ovšem jsou uvedeni v oficiálních seznamech před některými německými knížaty-biskupy, což by na jejich knížecí hodnost ukazovalo. Za Karla IV. dne 7. dubna 1348 se biskupové stali přímými leníky české koruny a svého druhu „knížaty de facto“, resp. získali autonomii, která v českých podmínkách odpovídala držbě říšského \"Hochstift\". Příslušná listina uvádí olomoucké biskupy na stejné úrovni s markrabaty moravskými a vévody opavskými a přiznává biskupům právo na vlastní leníky, které ovšem biskupství mělo již od dob biskupa Bruna ze Schaumburku. Biskupové i jejich knížectví takto byli zcela vyjmuti z pravomoci moravského zemského hejtmana. Karel IV. dále udělil 1. května 1365 biskupům vyšší zemský úřad „hraběte královské kaple“ (latinsky \"Comes regiae Capellae Bohemiae\"). V roce 1380 vzniká biskupský manský soud, potvrzený Rudolfem II. roku 1590 a roku 1625 obnovený. Biskupství mělo vlastní leníky, kteří nepodléhali moravským zemským orgánům a jejich statky (tzv. podléna neboli \"Afterlehen\") nebyly evidovány v Zemských ani Dvorských deskách. Lenní statky, řídící se lenním právem císaře Fridricha II. přetrvaly až do alodizace lén roku 1869, mezi biskupskou lenní šlechtou byla později i hrabata. Biskupové olomoučtí získali od císaře Rudolfa II. 10. října 1588 titul českého knížete-biskupa s právem razit mince a titulovat se \"Z Boží milosti\" stejně jako suverénní knížata a králové. Zároveň Rudolf II. biskupské statky povýšil na knížectví v rámci Moravy. Biskupskými statky pod přímou biskupskou správou byly Chrlice, Hukvaldy, Kelč, Kroměříž, Mírov, Osoblaha, Vyškov a Žďár nad Sázavou, který byl roku 1615 vyměněn za Chropyni. Kromě toho biskupové vládli nad statky svých manů. Svévolně si olomoučtí biskupové přisvojili také titul vévody (\"Herzog\"), proti čemuž v r. 1672 neúspěšně protestoval moravský zemský tribunál. Olomoučtí biskupové měli dostatek ekonomických prostředků k vedení nákladného dvora. Například za biskupa Karla II., hraběte z Lichtenštejn-Castellcornu činil biskupský dvůr kolem 100 osob včetně biskupské kapely, 20členné gardy a dvorního šaška. Dne 5. prosince 1777 bylo biskupství povýšeno na arcibiskupství a zároveň s tím byli biskupové povýšeni Josefem II. na titulární říšská knížata, i když bez politických práv říšských knížat-biskupů. Vedle autonomních práv ve svém moravském knížectví byli biskupové již od pozdního středověku hlavou moravské stavovské obce a předsedali moravskému zemskému sněmu. Právo razit vlastní mince bylo biskupům odejmuto teprve českou královnou Marií Terezií dne 2. srpna 1747, panovnice však zároveň toto privilegium mimořádně ponechala doživotně stávajícímu biskupu, hraběti Troyerovi (k definitivnímu zákazu mincování pak došlo 15. září 1759 za biskupa hraběte Egkha). Knížecí titul olomouckých arcibiskupů zanikl v roce 1918. Právní rozsah dřívější světské moci olomouckých biskupů a arcibiskupů dokumentují i hmotné památky, např. tzv. Manský sál na zámku v Kroměříži, kde probíhaly biskupské lenní soudy nebo bývalá biskupská mincovna nedaleko téhož zámku. \n\nJe poněkud sporné, jestli pražští biskupové v raném středověku patřili k říšským či alespoň k českým knížatům nebo nikoli. V letech 1158, 1160, 1165 a 1194 jsou uváděni jako účastníci říšských dvorských sněmů a ačkoli nejsou přímo označováni jako knížata, jejich postavení v oficiálních seznamech, kdy pražští biskupové předbíhají některé říšské knížecí biskupy, pro jejich knížecí postavení hovoří. V roce 1159 je biskup Daniel I. spolu s biskupem z Verdenu vyslán k Fridrichu Barbarossovi jako posel a oba biskupové jsou římským panovníkem označeni za \"naše knížata\" (\"Principes Nostri\"). Podle právního historika Jiřího Kejře je ovšem vyloučené, že by pražský biskup patřil před rokem 1186 k říšským knížatům. V roce 1187, podle vyprávění kronikáře Jarlocha, pražský biskup Jindřich Břetislav přímo zažaloval u císaře na dvorském sněmu ve Wormsu českého knížete Bedřicha, což by v případě, že by biskup nebyl říšským knížetem, znamenalo přímé porušení věrnosti českému panovníkovi, jako biskupovu lennímu pánovi. Zda Jindřich Břetislav již byl knížetem z titulu biskupa alespoň v rámci českého státu nebo své právo si stěžovat odvozoval výhradně ze své přemyslovské krve a tedy příslušnosti ke knížecí rodině, není známo. Nicméně 5. března 1187 rozhodl Fridrich Barbarossa spor v biskupův prospěch tak, že biskupa povýšil na říšského knížete, ovšem patrně pouze pro jeho vlastní osobu, takzvaně \"ad personam\". Jestli ono povýšení nebylo jen potvrzením dřívějšího stavu, se můžeme pouze dohadovat. Nepodařilo se však trvale vytvořit nové říšské knížectví a Čechy de facto nikdy rozděleny mezi duchovního a světského knížete nebyly. O významu tohoto privilegia by mohla svědčit knížecí stříbrná čelenka, nalezená v roce 1937 v Českých Budějovicích, uchovávaná v Jihočeském muzeu a připisovaná právě Jindřichu Břetislavovi. Není však jisté, i kdyby opravdu patřila Jindřichovi, jestli vyjadřuje jeho knížecí hodnost z moci biskupa, či jeho pozdější hodnost svrchovaného vládce nad Českým knížectvím, resp. vévodstvím. V roce 1197 pražský biskup Daniel II. opět vystupuje na říšském dvorském sněmu a označuje sám sebe za „vévodu“ (\"dux et episcopus Bohemiae\"). Na druhou stranu již sloučení biskupské hodnosti a vlády v Českém knížectví předznamenalo zánik knížecího titulu pražských biskupů i jakéhokoli vlivu císaře v této oblasti. Investitura Daniela II. byla již opět v rukou českého panovníka, což trvale ztvrdila Zlatá bula sicilská.\n\nTeprve v roce 1348 udělil císař Karel IV. pražskému arcibiskupství říšský i český knížecí titul, ovšem bez politických práv říšských knížecích biskupů a bez bezprostředního říšského léna. Knížecí titul však zanikl spolu se samotným arcibiskupstvím za husitských bouří a teprve po jeho obnovení roku 1561 udělil císař Rudolf II. pražskému arcibiskupství 15. června 1603 říšský i český knížecí titul znovu. I tentokrát se jednalo toliko o čestný titul bez říšského léna a politických práv říšského knížete. Navíc s tímto titulem nebyla spojena ani držba nějakého autonomního knížectví v rámci zemí Koruny české, jako tomu bylo v případě biskupa vratislavského a olomouckého. Knížecí titul pražských arcibiskupů zanikl spolu s koncem monarchie v roce 1918.\n\nÚdajně již od vzniku biskupství v roce 1344 nesli biskupové litomyšlští (říšský?) knížecí titul, který zanikl spolu s biskupstvím samotným za husitských bouří.\n\nKnížata.biskupové měli nárok na knížecí titul z moci svého úřadu. Takový knížecí titul byl považován za automatický a získával se při nástupu do úřadu, aniž by musel být zvlášť potvrzován. Přesto někteří z knížat-biskupů obdrželi od císaře ještě osobní (\"ad personam\") knížecí hodnost, což posilovalo jejich postavení říšských knížat. Někteří biskupové tento knížecí titul získali ještě před nástupem do biskupského úřadu. Nejznámější je případ kardinála Františka z Ditrichštejna, jenž k osobnímu knížecímu titulu získal i privilegium adoptovat dědice z řad vlastního rodu, čímž se knížecí hodnost dědičně přenesla na rod Ditrichštejnů. Osobní knížecí tituly biskupů byly uděleny vždy císařem jako tituly říšské a nikoli např. z pravomoci českého krále. Vždy je také obdržela osoba, která nepocházela z knížecího rodu. Navíc vždy byli takto vyznamenáni jen \"úřední\" knížata-biskupové, či přinejmenším ti minulí nebo budoucí. Nikdy se osobní knížecí hodnosti nedostalo biskupovi, který během života nevykonával nebo neměl v budoucnu vykonávat svůj úřad v alespoň jedné již okněžněné diecézi. Osobní knížecí hodnost byla udělena v následujících případech:\nUdělování knížecího titulu v říši bylo až na drobné výjimky (České země, Burgundsko, po r. 1741 také Prusko) výlučnou pravomocí císařů a římských králů. Pozoruhodnou výjimku, týkající se biskupských knížat, nacházíme v případě biskupů ze Seckau v l. 1609 a 1625. Biskupové ze Seckau byli již od středověku říšskými knížaty (viz výše). Dne 31. října 1609 jim pro země pod svou vládou udělil knížecí titul arcivévoda Ferdinand Štýrský (budoucí císař Ferdinand II.). Ač vlastně šlo jen o potvrzení titulu, je privilegium stylizováno jako nové udělení. Tentýž Ferdinand, již jako císař a král povýšil knížete-biskupa ze Seckau Jakoba Eberleina 8. dubna 1625 navíc do osobní knížecí hodnosti (ad personam), ovšem nikoli pro říši, ale opět jen pro oblast dědičných zemí.\n\nŘíškým knížetem-biskupem, který ovšem obdržel ještě před biskupskou volbou pruský osobní knížecí titul byl Filip Gotthard ze Schaffgotsche, kterého pruský král Fridrich II. úspěšně protlačil na vratislavský biskupský stolec. který biskup spravoval v l. 1748–1795. Ještě před biskupskou volbou, dne 16. března 1744, jej pruský král povýšil do osobního knížecího stavu.\n\nVe svaté říši římské ovšem existovala i taková biskupství, jejichž biskup žádný knížecí či jiný šlechtický titul nenesl a nijak se nelišil od biskupů dnešních. V Rakouských zemích šlo o ta biskupství, která vznikla později: (Wiener-Neustadt 1469, St. Pölten 1785, Linec 1785, Leoben 1786), rovněž biskupství Tournai, Arras a Therouanne (posl. zrušené r. 1537) nikdy nebyla okněžněna. Původně ležela na území pod suzerenitou francouzského krále a teprve r. 1521, resp. definitivně roku 1529, byla připojena k Habsburskému Nizozemí a tím i k Svaté říši římské. Totéž se týkalo i nizozemských biskupství vzniklých bulou papeže Pavla IV. \"Super universas\" z roku 1559. Šlo o krátce (1559-1580) existující sufragánní diecéze utrechtského arcibiskupa v Haarlemu, Deventeru, Groningenu, Leeuwardenu a také Middelburgu, dále o sufragánní diecéze arcibiskupa z Cambrai v Namuru a Saint-Omer (existovaly v l. 1559-1801) a o nově zřízené arcibiskupství v Mechelenu a jemu podřízené biskupy v Antverpách, Gentu, Hertogenboschi, Bruggách, Ieperu a Roermondu (s výjimkou dosud existujícího Mechelenu fungovaly letech 1559–1801). Čtyři neokněžněná biskupství se nacházela i v českých zemích (viz výše).\n\nV odtrženém Arelatském království se toto týkalo biskupství či arcibiskupství Vaison, Gavaillon, Toulon, Nice (arcibiskupství), Vence, Riez, Fréjus, Sens (arcibiskupství) a Grasse. V Království italském šlo dokonce o více než tři desítky biskupství. Několikrát byl za plnoprávného říšského knížete označen také biskup ze Schleswigu, jehož diecéze i závislé biskupské statky ležely na území Šlesvického vévodství a vůbec nepatřily ke Svaté říši římské. Zařazení biskupa mezi říšská knížata bylo vždy omylem bez jakýchkoli důsledků. Biskupství Hamburg velmi brzy splynulo s Arcibiskupstvím brémským v trvalou personální unii a proto nikdy nebylo okněžněno (původně ale příslušela arcibiskupská hodnost Hamburku a biskupská Brémám). V 8. století založená biskupství v Erfurtu, Neuburgu an der Donau a Büraburgu zanikla nejpozději poč. 9. století za vlády Karla Velikého a proto nikdy nebyla spojena s knížecí hodností.\nSpolu s rozpadem říše vymizel politický význam knížecích biskupství a titul téměř ve všech zemích byl zrušen. Pouze Karl Theodor z Dalbergu, bývalý kurfiřt a arcibiskup mohučský se stal nově arcibiskupem řezenským a formálním předsedou Napoleonem zřízeného Rýnského spolku s titulem kníže-primas (německy \"Fürstprimas\") a kníže aschaffenburský. Bylo mu také přiznáno unikátní oslovení \"nejdůstojnější Výsost\" (\"hochwürdigste Hoheit\"). Suverénní Aschaffenburské knížectví, skládající se z části bývalého mohučského knížecího arcibiskupství a ze svobodných měst Frankfurt a Wetzlar. Knížectví ovšem bylo přiznáno jmenovitě Dalbergovi osobně a nemělo být trvale spjato s důstojností řezenského arcibiskupa. Zároveň s tím mu zůstalo Řezenské knížecí biskupství (pro jeho osobu dočasně povýšené na arcibiskupství), ovšem s poněkud nejasným vztahem mezi světskou a duchovní složkou. Proto bývalo většinou nazýváno jen Regensburské knížectví. Řezno i Aschaffenburg stále byly částečně spojeny s úřadem arcibiskupa. V roce 1810 ovšem Napoleon přiřkl Řezenské knížectví Bavorsku a Aschaffenburské knížectví rozšířil o většinu zrušeného Nasavsko-oranžsko-fuldské knížectví, čímž vytvořil tzv. Velkovévodství frankfurtské, vytvořené přímo a jmenovitě pro Dalberga. Toto Dalbergovo velkovévodství již ovšem nemělo žádný vztah k jeho řezenské arcibiskupské stolici. Vídeňský kongres však Frankfurtské velkovévodství zrušil a Dalberg dožil jako řezenský arcibiskup bez jakékoli suverénní vlády i bez knížecího titulu. Titul knížete-biskupa se udržel již jen v Rakouském císařství a poté v Rakousku-Uhersku. Zde navíc od zavedení parlamentarismu v roce 1861 (po r. 1867 již jen v předlitavské části monarchie) platilo, že všichni arcibiskupové (knížecí i neknížecí) a ti z biskupů, s jejichž úřadem je spojeno knížecí důstojenství, byli nositeli virilního hlasu v panské sněmovně rakouské říšské rady. Tato praxe trvala do roku 1918, avšak arcibiskup salcburský a biskup tridentský si udrželi své knížecí tituly až do roku 1951.\n\nMimo Svatou říši římskou nebyl titul knížete-biskupa obvyklý. Přesto však existovaly výjimky a to prakticky po celé Evropě\n\nV té části Itálie, která, alespoň po většinu své historie, nepatřila ke Svaté říši římské, byl biskupem s vladařskými pravomocemi papež, jenž byl zároveň biskupem římským, který vládl nad Církevním státem, tzv. \"Patrimoniem svatého Petra\", rozsáhlým územím ve střední Itálii. Vladařská práva papežů se datují od Pipinovy donace a byla římsko-německými císaři mnohokrát potvrzena a upřesněna. Přinejmenším před rokem 1870, kdy byl Papežský stát okleštěn jen na území dnešního Vatikánu, lze papežská vladařská práva přirovnávat spíše ke královským nežli knížecím, což se také dělo. Papežové byli v dobovém právním myšlení srovnáváni spíše se světskými králi než s knížaty. Papeži například spolu s římsko-německými císaři příslušelo právo udílet nové královské hodnosti. Toto právo navíc neměl v západokřesťanském světě vyjma papeže a císaře Svaté říše již nikdo další, dokud si toto privilegium po roce 1804 neuzurpoval francouzský císař Napoleon Bonaparte. Dokonce královská povýšení udělená císaři papež obvykle potvrzoval (první dva čeští králové Vratislav I. a Vladislav I. papežské potvrzení nezískali, což také snižovalo váhu jejich královských titulů). Vedle svých světských privilegií má papež také nárok na čestný titul \"kníže apoštolů\" (latinsky \"Princeps Apostolorum\").\n\n\"Hraběcí biskupové Papežského státu\"\n\nNěkolik biskupů v oblasti Pentapolis, dnešní provincii Marche, získalo od papežů hraběcí titul a správu nad vlastním hrabstvím v rámci Papežského státu (tedy podřízeného papežské jurisdikci ve světských věcech). Důvodem snad mohla být bývalá příslušnost oblasti k říši, ale již krátce po r. 1150 říše svou lenní svrchovanost nad touto částí Papežského státu ztratila. Místní biskupské hrabství neslo vždy stejné jméno jako biskupovo sídelní město a zahrnovalo jak toto sídlo biskupství, tak jeho nevelké okolí. Souhrnně je zmiňuje císařská listina z roku 1210. Listina zmiňuje následující biskupy:\n\"Kardinálové\"\n\nV kolegiu kardinálů, má každý kardinál (jenž je vždy zároveň biskupem některého z kostelů v Římě či jeho okolí) nárok na čestný titul \"kníže církve\" (latinsky \"Princeps Ecclesiae\"), který vlastně ani skutečným šlechtickým titulem není. Od roku 1630 až do současnosti navíc všem kardinálům náleží stejné postavení jako královským princům v první generaci (synům vládnoucího krále) mimo princů korunních. Kardinál od toho roku nesměl užívat v erbu žádné feudální atributy, ani ty odvislé od jeho rodového původu. Bylo to proto, aby se podtrhl význam samotného kardinálského stavu, který již neměl mít zapotřebí další zdůrazňování vznešenosti.\n\nV letech 1321–1367 bylo na biskupství přechodně povýšeno územní opatství Monte Cassino v jižní Itálii, jehož opat tradičně vládl zemičce nazývané Terra Sancti Benedicti. V době, kdy se z opatů stali biskupové, byli tito nadále vládci svého feudálního teritoria, ovšem, tak jako předtím i potom, nedrželi žádný konkrétní feudální titul.\n\nOsobní říšský knížecí titul získal 18. března 1710 od císaře Josefa I. Annibale kardinál Albani, v době povýšení kuriální kardinál-jáhen od kostela Santa Maria in Cosmedin, v závěru kariéry v l. 1730–1743 extrakuriální kardinál-biskup a biskup v Sabině, též kardinál camerlengo (tj. komoří). Titul získal spolu se svým bratrem, prvním dědičným říšským knížetem.\n\nV Italském království byl z historických důvodů titul knížete výslovně přiznán a potvrzen biskupovi tridentskému a to dne 11. března 1927, dne 14. června 1929 pak biskup získal nárok na oslovení \"nejdůstojnější Výsost\" (\"Altezza reverendissima\").\n\nBiskupství Durham mělo díky své poloze v sousedství se Skotskem strategický význam. Knížata-biskupové z Durhamu (angl. \"Prince Bishops\") proto měla ve středověku od anglického krále propůjčeny zvláštní pravomoci, jako např. moc nad životem a smrtí. Tyto pravomoci biskupovi zajišťovala držba tzv. velkého palatinátu čili komitivy (biskup měl v angličtině titul \"Count Palatine\"). Titul knížat-biskupů, zavedený roku 1071, však v Anglii, kde se jinak knížecí titul takřka vůbec nevyskytuje, neodpovídá nejvyšším britským šlechtickým titulům vévody či markýze, ale jen titulu anglického hraběte (\"Earl\"). V letech 1836, 1858, 1869 a 1889 vydala anglická koruna soubor dokumentů, z nichž každý byl nazýván \"Durham County Palatine Act\" které postupně zrušily zvláštní pravomoci durhamských biskupů. Do současnosti (2015) biskupům zůstala práva výlučně ceremoniální: právo stát po králově pravici v době korunovace, přednost před všemi anglikánskými biskupy s výjimkou všech arcibiskupů a rovněž biskupů londýnského a winchesterského, stejně jako právo nosit původní znak s feudálními atributy. Již vydáním prvního z aktů, rušících biskupská zvláštní práva, ze dne 21. června 1836, byla zrušena platnost biskupského knížecího titulu. Na britských ostrovech existuje však dalších 29 biskupů (25 v Británii a 4 v Irsku), kteří zasedají, či před odtržením Irska zasedali ve sněmovně lordů a jako britští peeři jsou oficiálně rovní hrabatům, i když sami nemají udělený hraběcí titul. Jejich postavení bylo či je prakticky rovné s bývalými knížecími biskupy z Durhamu. Biskup z Durhamu má nárok, stejně jako ostatní britští lordi-biskupové, nárok na titul „V pravdě důstojný“ (\"The Right Reverend\") a oslovení: „Mylorde biskupe“ (\"My Lord Bishop\").\n\nV Irsku neexistovala žádná knížecí biskupství. V období raného středověku, když bylo Irsko rozděleno až na 150 drobných gaelských království (staroirsky \"túath\"), se ale mnoho králů (s titulem \"rí ruirech\") z království Cashel stalo zároveň biskupy nebo opaty. Nešlo o náhodu. Cashel byl centrem šíření křesťanství v Irsku a jeho králi se stávali výlučně králové svazů více království z oblasti Munsteru, kteří pocházeli z různých větví dynastie Éoganachtů, která držela nad Cashelem ochranný patronát.\n\nNěkteří z biskupů ve Francii patřili ke starým pairům království. Jejich feudální državy se rozkládaly na severovýchodě země. Není přesně známo, kdy byli zařazeni mezi pairy, snad v průběhu 12. století. Nejstarší seznam pairů pochází z roku 1216. V několika případech je ale známo datum zřízení biskupského vévodství či hrabství.\n\n\"Vévodští biskupové\"\n\"Hraběcí biskupové\"\n\"Zvláštní případy\"\n\nVe Francii existovali také biskupové s vlastními feudálními dominii, kteří nepatřili k pairům, nikdy nebyli vévody a jen v některých případech hrabaty. Panství těchto biskupů se ve většině případů (s výjimkou Tournai) nacházela v jižní části státu, často na území bývalého Toulouského hrabství. Stejně jako duchovní paiři i těmto biskupům v pozdním středověku a během novověku ubývala jejich vladařská moc v souvislosti s postupnou centralizací francouzské monarchie.\n\nFrancouzští biskupové, kteří nepocházeli z knížecích nebo královských rodin, měli za Starého režimu nárok na oslovení: „Vaše Urozenosti“ (\"Vôtre Grandeur\") a to bez ohledu na to jestli k biskupství patřilo feudální dominium či dokonce právo paira anebo nikoli. Arcibiskupům pak náleželo, opět bez ohledu na status arcibiskupství, oslovení: Vaše Excelence (\"Vôtre Excellence\").\n\nBiskupské knížectví Avignon, stejně jako zdejší diecéze ležely na rozhraní lenních práv římsko-německých panovníků a francouzských králů. V téže oblasti ležel také kraj Venaissin, nejprve léno říšských hrabat z Provence a poté francouzských hrabat z Toulouse. Již roku 1229 však Venaissin zakoupila jako svrchované hrabství papežská kurie a její neomezená vlastnická i vladařská práva byla ještě potvrzena roku 1274 francouzskou korunou. V roce 1309 započalo tzv. Avignonské zajetí papežů a funkce avignonského biskupa a papeže se spojily v jedněch rukou, takže bezprostřední statky avignonských biskupů připadly venaissinskému hrabství V roce 1348 navíc papežství zakoupilo od hraběnky Jeane z Provence město Avignon s okolními pozemky. Město samo dosud nepatřilo k avignonskému biskupskému knížectví, jak bývalo ostatně ve Svaté říši vcelku běžné. Avignon s okolím přímo sousedil s Venaissinem a tvořil napříště s hrabstvím jeden celek. Papežství si Venaissin udrželo i po návratu papežů do Říma a suverénní hrabství s centrem v Avignonu zaniklo teprve připojením k Francii v roce 1791.\n\nV průběhu 14.–17. století se pod moc francouzských králů dostalo množství říšských knížat-biskupů, z nichž některým byl uznán jejich knížecí titul i v rámci Francie. Navíc, protože ve středověké Francii panoval zvyk označovat za knížete (francouzsky \"Prince\") každého držitele suverénního panství, byl tento titul přiznán i některým biskupům, kteří ho v říši patrně nikdy nenosili (šlo zejména o biskupy bývalého Arelatského království, definitivně připojeného k Francii roku 1384). Titul byl vždy vázán na konkrétní knížectví a neobjevoval se ve formě \"kníže-biskup\". Navíc byl přiznán mnohdy i těm říšským biskupům, jejichž knížectví se ocitlo pod francouzskou mocí jen z části a oni zůstávali říšskými knížaty (Štrasburk). Byli to:\n\n\nBiskupové z Urgellu získali roku 1133 od urgellských hrabat Andorru jako vlastní nezávislou državu. V důsledku sporů o dědictví po svých lenících musel urgellský biskup v r. 1278 podepsat Smlouvu o spoluvládě (francouzsky \"Paréage\"), která znamenala rozdělení vladařských pravomocí nad Andorrou mezi biskupa a hraběte z Foix, čímž vznikla funkce spoluknížete. Biskupové zůstali andorrskými spoluknížaty dodnes, ovšem vymřelá hrabata z Foix následovali v této hodnosti jejich dědici: králové Navarry, Francie a dnes francouzští prezidenti. Biskupům, jako suverénům v Andoře náleží, stejně jako francouzským prezidentům, titul Excelence, resp. \"Excelentísímo Señor\".\nBiskupové z Coimbry byli v letech 1472–1967 hrabaty z Arganil. Coimberskému biskupovi, Domu Joãovi Galvãovi tento titul spolu s hrabstvím Arganil udělil portugalský král Alfons V. za biskupovu vojenskou pomoc při dobývaní marockých přístavů Tanger a Arzila. Hrabaty z Arganil pak byli i další biskupové kteří všichni nesli ojedinělý titul biskup-hrabě (portugalsky \"bispo-conde\"). Titul byl zrušen spolu se zrušením šlechtických titulů v Portugalsku.\n\nPoslední král z portugalské dynastie Avízů, Jindřich I., se stal králem v 66 letech po smrti svého prasynovce Sebastiána, za nějž původně vykonával regentskou vládu v království. Když byl roku 1578 korunován, měl tento vysvěcený duchovní již za sebou dlouhou církevní kariéru. Byl arcibiskupem v Braze, poté v Évoře a nakonec v Lisabonu. Od roku 1545 byl kardinálem. Po své intronizaci požádal tento král-kardinál papeže Řehoře XIII. o povolení odložit kardinálský purpur, opustit duchovní stav a oženit se, aby mohl přes svůj pokročilý věk zajistit nástupnictví dynastie. Papež však tuto žádost zamítl a Jindřich tak během své krátké vlády byl zároveň nejvyšší světskou i duchovní autoritou (jako zemský církevní primas) Portugalského království. Když v lednu 1580 zemřel, vypukla v zemi krátká nástupnická válka mezi Antonínem I., nelegitimním potomkem dynastie Avízů a králem Filipem II. Španělským.\n\nPodle švédského historika 15. století Erica Olaie († 1486) se měl Kol, biskup z Linköpingu († kolem r. 1196) stát finským vévodou (\"dux Finlandiae\"). Olaiovo tvrzení ovšem nedokládá žádný dnes známý dobový pramen, událost známe jen z Olaiova díla \"Chronica Regni Gothorum\". I v případě, že Olai čerpal z hodnověrných zdrojů a Finsko skutečně spadalo pod biskupovu správu, lze o Kolově vévodském titulu pochybovat. Použitý latinský termín \"Dux\", který běžně označoval jak vévodu, tak knížete, kmenového náčelníka, územního správce či vojevůdce, navíc ve Skandinávii sloužil někdy také jako překlad místního titulu jarl.\n\nO sto let později, nyní již bez historických pochybností, získal Finské vévodství Benedikt (švédsky též \"Bengt\", 1254–1291), mladší bratr krále Valdemara I. V roce 1284 byl jmenován vévodou (\"Dux\") ve Finsku, tehdy nazývaném \"Österlandia\". O dva roky později Benedikt rovněž nastoupil jako biskup ve švédském Linköpingu. Souběžné držení vévodské hodnosti a biskupského úřadu bylo ovšem spíše náhodou, protože Finsko bylo Benediktovi jako léno uděleno na základě jeho příslušnosti ke královské rodině, jak o tom svědčí i takto opakované udílení země v pozdějších staletích, kdy ale oblénění švédští princové už nedrželi zároveň úřad biskupa.\n\nV oblasti teritoria Řádu německých rytířů vzniklo v pozdním středověku postupně pět knížecích biskupství. Papežská bula z roku 1243 měla zajišťovat, že jedna třetina každé nově založené diecéze měla patřit k biskupským statkům. V praxi se to ale nepodařilo plně dodržet a navíc šlo opatření týkající se Prus, nikoli Livonska a Estonska, kde bývaly biskupské statky větší. V rámci řádového státu měli biskupové rozsáhlou autonomii na vlastních knížectvích, zejména v oblasti soudní a daňové. Všichni biskupové obdrželi svou knížecí hodnost od římsko-německých panovníků, příslušnost řádových území k říši je ovšem historicky sporná, i když knížata-biskupové z oblasti dnešního Lotyšska a Estonska (tedy všichni s výjimkou biskupa varmijského) v 16. století prokazatelně zasedala na říšském sněmu. Nejdéle se udrželo Varmijské biskupství, které Řád přežilo a pod suzerenitou polského krále vydrželo až do prvního dělení Polska roku 1772, kdy bylo spolu se Západními Prusy připojeno k Prusku. Pruský stát jistá autonomní práva Varmie a jejích biskupských pánů i biskupský titul knížete uznával do roku 1837.\nV řádovém státě ležela ještě biskupství Chełmno (\"Kulm\") se sídlem v Chełmźi, Sambie (\"Samland\") se sídlem v Královci, a Pomezánie (\"Pomesanien\") se sídlem v Kwidzynu, která požívala podobnou autonomii na vlastních biskupských statcích a jsou někdy uváděna jako \"Hochstift\", nebyla ale okněžněna. Naproti tomu biskupství v Tallinnu (německy \"Reval\"), které bylo založeno roku 1219 v Dánskem ovládaném Estonském vévodství nevlastnilo žádný (polo)nezávislý státeček ani jiné statky, žilo výhradně z poplatků a církevních dávek (např. desátku). Součástí řádového státu se stalo až roku 1346, nezískalo ovšem suverénní práva ostatních biskupů a také v církevních záležitostech podléhalo do roku 1374 arcibiskupům v tehdy dánském Lundu, zatímco všechna ostatní pobaltská biskupství podléhala arcibiskupům v Rize. Teprve v druhé polovině 15. století získal talinnský biskup nějaké malé majetky a hrad Porkuni, status těchto majetků ale odpovídal běžnému vrchnostenskému panství bez jakékoli autonomie. Přesto však zdejší biskup, v oné době již také rižský sufragán, získal v roce 1521 hodnost titulárního knížete Svaté říše římské, kterou si podržel do zániku biskupství v roce 1560. V Západních Prusích se rozkládala také část diecéze biskupa z Pomoří (\"Pommerellen\") se sídlem v polském Włocławku mimo řádový stát. S tímto biskupstvím však nebyl spojen ani knížecí titul ani feudální teritorium. Jiná pobaltská biskupství nebyla nikdy okněžněna ani spojena s feudálními právy. Šlo o krátce existující (1217–1251) Sélsko-zemgalské biskupství a o Livonské biskupství, zřízené polskou Korunou r. 1585 s centrem v Cēsisu (německy \"Wenden\", polsky \"Kieś\") přestěhované roku 1621 do Daugavpilsu (něm. \"Dünaburg\", pol. \"Dyneburg\") než bylo roku 1798 zrušeno.\n\nOd roku 1714 jsou ostřihomští arcibiskupové titulárními říšskými knížaty s titulem \"kníže-primas\" (maďarsky \"hercegprímás\", myšleno uherský církevní primas). Protože Maďarsko po první světové válce formálně zůstalo monarchií, udržel si knížecí titul ostřihomských arcibiskupů formální platnost po celou dobu regentství Miklóse Horthyho i během krátké vlády proněmeckého hnutí Šípových křížů v letech 1944–1945 a zanikl až s oficiálním koncem monarchie roku 1946.\nV Polsku patřili někteří arcibiskupové a biskupové ke knížatům a vládcům polských vévodství (knížectví). S výjimkou biskupa varmijského získali všichni svou knížecí hodnost z rukou polského panovníka či panovníka některého z dílčích polských vévodství. Tituly i vláda biskupů obvykle zanikly po některém z dělení Polska. Šlo o následující biskupy:\nDne 24. prosince 1764 byl do osobního polského knížecího stavu povýšen Michał Poniatowski, arcibiskup hnězdenský a biskup płocký. Pro jeho povýšení ovšem nebyl rozhodující výkon vrcholných duchovních úřadů, nýbrž bratrský vztah ke králi Stanislavovi Augustovi. Téhož dne povýšil král ostatně i zbylé dva bratry, Andrzeje a Kazimierze, kteří, jako světské osoby, získali knížecí hodnost dědičně.\n\nPo třetím dělení Polska r. 1795 a znovu po obsazení Krakovské republiky roku 1846 se krakovští biskupové stali rakouskými poddanými. V roce 1889 jim František Josef I. potvrdil titul kníže-biskup a vévoda/kníže seveřský. Zároveň s tím byl tehdejší krakovský biskup, Albín, rytíř Dunajewski, přijat jako první krakovský biskup za dědičného člena rakouské panské sněmovny a to ihned do jejího probíhajícího 10. zasedání. Titul byl v rámci Rakouska-Uherska platný do roku 1918, v rámci katolické církve pak až do roku 1951. V roce 1925 byl navíc krakovský biskup povýšen na arcibiskupa.\n\nArcibiskupství ochridské zůstalo i po ovládnutí první bulharské říše Byzantskou říší (po roce 1018) a po celou dobu trvání druhého bulharského státu autonomním arcibiskupstvím, ve kterém pravoslavný arcibiskup disponoval také světskou mocí. Pod nadvládou Osmanské říše mu byla podřízena také velká část pravoslavných křesťanů v Srbsku, a to až do roku 1767, kdy bylo arcibiskupství v Ochridu se souhlasem konstantinopolského patriarchy zrušeno. Zvláštní práva arcibiskupství byla stanovena v listině císaře Basilea II. z roku 1018, kdy ochridští arcibiskupové získali světská vladařská práva na úrovni eparchie, správního obvodu Byzantské říše. Arcibiskupství zůstalo nezávislé na byzantské církevní organizaci a po Velkém schizmatu mu bylo roku 1078 potvrzeno autokefální postavení (tedy nezávislost na konstantinopolském patriarchátu). Světské arcibiskupské panství spadalo v l. 1215–1259 pod Epirský despotát, v l. 1259–1343 pod Nikájské císařství a v l. 1343–1400 pod Srbské carství, než roku 1400 padlo pod vládu Osmanů. Vždy si však udrželo své autonomní postavení ve světských i duchovních otázkách.\n\nV roce 1516 přijal osmanský sultán Selim I. vazalský slib cetinjského pravoslavného biskupa a metropolity Vavily a umožnil mu loutkovou vládu nad tureckým vilájetem Cetinje. Biskup od toho roku užíval titul vojvoda nebo velkovojvoda Srbů. V roce 1696 navíc vzniklo spojením vilájetu Cetinje se sandžakem Zeta pravoslavné knížecí biskupství Černá Hora, pod vládou biskupů převážně z rodu Petrovićů-Njegošů. Odlehlá poloha zabránila Osmanům knížectví obsadit, ovšem jediné a nejisté spojení horské země s mořem zajišťoval přístav Kotor, za napoleonských válek od Černé Hory odtržený. Plný titul prvního černohorského knížete-biskupa, Danily I., zněl: \"\"Danilo I.,\" \"metropolita cetinjský, Njegoš, kníže Srbské země\"\". Od roku 1715 byla knížata podporována pravoslavným Ruskem a v roce 1789 uznala Vysoká Porta knížectví za zcela nezávislý stát a rezignovala na svá svrchovaná práva. Z Černohorského knížecího biskupství pak vzniklo roku 1852 sekulární knížectví Černá Hora, když se poslední vládnoucí biskup Danilo II. vzdal duchovního úřadu a přijal v Moskvě z rukou ruského cara Mikuláše I. světský knížecí titul.\n\nV dobách Latinského císařství držel katolický biskup z Patrasu sedm baronií v Achajském knížectví a byl přímým knížecím leníkem\n\nLatinský jeruzalémský patriarcha, obvykle sídlící v Bejrútu má udělený titul papežského markýze (\"Marchio Romanus\").\n\nVedle knížat-biskupů existovali ve Svaté říši římské také knížata-preláti. Šlo většinou o opaty, řádové velmistry, abatyše a další představené významných duchovních institucí. Knížecího titulu se nedostalo ani zdaleka všem z nich.\n\n\n\n\n\n\n\n\n\n\nPreláti v Českých zemích byli knížaty původu říšského, českého a rakouského. I ti z prelátů, kteří byli knížaty z vůle císařů Svaté říše římské, však nesli svůj titul jen jako vyznamenání, bez svrchovaného říšského léna a bez práva zasedat a hlasovat na říšském sněmu.\n\nK českým knížatům-prelátům patřila především kněžna-abatyše kláštera sv. Jiří na Pražském hradě, k jejímž mimořádným právům patřilo privilegium korunovat české královny. Podle tradice, rozšířené Janem Floriánem Hammerschmidtem, obdržela svatojiřská abatyše knížecí titul, říšský i český, od krále Karla IV. roku 1348. Poprvé o abatyších jako o kněžnách hovoří Aeneas Silvius Piccolomini v polovině 15. století a od konce 16. století bývá jejich knížecí titul užíván již nepřetržitě. V současnosti (2018) jsou symboly duchovní a světské moci abatyší – berla a knížecí čapka, uchovávány v expozici \"Příběh pražského hradu\" ve Starém královském paláci. Zlacená, rudým sametem vyložená čapka, zhotovená roku 1553 podle staršího vzoru pro abatyši Ludmilu Blíživskou z Blíživé, je spolu s knížecím kloboukem rájeckých Salmů jednou z pouhých dvou prokazatelně knížecích čepic dochovaných v ČR. V roce 1782 Josef II. klášter zrušil a práva abatyše včetně oprávnění korunovat české královny a práva nosit knížecí čapku svatojiřských abatyší, přešla na abatyše Tereziánského ústavu šlechtičen.\n\n Koncem 13. století získal probošt kolegiátní kapituly na Vyšehradě při kostele sv. Petra a Pavla titul knížete Českých zemí. Ze strany českých králů byli probošti označováni jako \"Principes Nostri\", tedy \"Naše knížata\". Někdy za vlády Karla IV. měl probošt získal i říšský knížecí titul, ovšem podle jiných zdrojů zůstali vyšehradští probošti i za vlády posledních českých Lucemburků pouze českými knížaty. Zajímavou postavou na proboštském stolci byl Václav Králík z Buřenic, patriarcha z Antiochie a český královský kancléř, který byl vyšehradským proboštem a tedy s tím spojeným říšským a českým knížetem od roku 1403, ovšem již od roku 1394 užíval český knížecí titul z funkce českého kancléře a byl tak jediným královským kancléřem, vyznamenaným knížecí hodností, vztaženou jmenovitě k tomuto úřadu. V pozdějších staletích se již knížecí hodnost proboštů v pramenech neobjevuje a prakticky jistě zanikla během husitských válek.\n\nSlezské stavovské panství s centrem v Bruntálu bývalo v majetku Řádu německých rytířů. Formálně panství vládl komtur a panství užívala bruntálská komenda. Kníže-velmistr (přesněji Vysoký a německý mistr) Německých rytířů Johann Caspar von Ampringen obdržel v roce 1682 za zásluhy od císaře Leopolda I. řadu titulů. 4. listopadu 1682 byl jmenován slezským zemským hejtmanem a 10. listopadu téhož roku osobně povýšen do stavu říšských knížat (vedle svého \"úředního\" titulu knížete-velmistra) a také český knížecí titul svázaný s povýšením bruntálského panství na slezské knížectví/vévodství. Jeho vévodský titul stejně jako status Bruntálského vévodství se udržel jen do úmrtí von Ampringena 9. září 1684. Ostatní velmistři již drželi opět jen stavovské panství fakticky spravované místním komturem.\n\nDne 22. září 1706 udělil císař Josef I. říšský knížecí titul abatyším Ústavu šlechtičen svatých andělů, zřízeném v roce 1701 na Koňském Trhu na Novém Městě v Praze. Abatyše měla právo na knížecí erb s routovým štítem. O den později udělil císař abatyším ještě český knížecí titul. První kněžnou-abatyší tohoto ústavu šlechtičen byla Marie, hraběnka z Berlepsch. Ta se ovšem brzy finančně vyčerpala při výstavbě svého paláce a v roce 1709 roztrpčeně opustila Prahu. Po její smrti roku 1723 nebyla již zvolena nová abatyše, takže po dlouhém mezidobí se novou řádnou abatyší (a kněžnou) stala až 14. května 1738 Marie Gabriela, hraběnka Černínová, jmenovaná císařem Karlem VI. Dne 11. října 1755 ovšem Marie Terezie této abatyši knížecí hodnost odebrala a posléze ji přenesla na abatyši nově zřízeného Tereziánského ústavu šlechtičen na Pražském hradě. Fakticky však knížecí hodnost zanikla až smrtí Marie Gabriely v roce 1758. Ústav sám ovšem skončil svou činnost teprve v roce 1918 se zánikem monarchie.\n\nV roce 1755 vznikl Tereziánský ústav šlechtičen na Pražském hradě a od 2. února 1766 byly jeho první abatyše, arcivévodkyně Marie Anna zároveň titulární říšskou kněžnou, přičemž titul byl dědičný i pro další abatyše a na Tereziánský ústav přešel od abatyší ústavu šlechtičen na Novém Městě, jimž byla tato hodnost odebrána. V roce 1791 na abatyše Tereziánského ústavu, konkrétně na druhou abatyši, arcivévodkyni Maria Annu, navíc přešlo právo korunovat české královny, zděděné po abatyších kláštera sv. Jiří, který byl roku 1782 zrušen.\n\nDne 2. dubna 1881 byl česko-rakouskému velkopřevorovi Řádu maltézských rytířů, sídlícímu v Praze, udělen císařem Františkem Josefem I. rakouský knížecí titul s právem na oslovení „knížecí Milost“. Toto oslovení bylo v roce 1905 polepšeno na „Jasnost“; jednalo se o jediné udělení takovéhoto predikátu přímo duchovnímu úřadu v historii. Po rozdělení českého a rakouského velkopřevorství nebylo stanoveno, který z obou velkopřevorů je dědicem knížecího titulu, a protože na rozdíl od titulů knížat-biskupů nebyly knížecí tituly maltézských řádových hodnostářů papežem formálně zrušeny, mohou si knížecí titul dnes nárokovat jak pražský, tak i vídeňský velkopřevor.\n\nKlášter cisterciaček v Mariensternu v Horní Lužici byl ještě v 19. století označován jako \"fürstliches Frauenstift\". Nezdá se však pravděpodobné, že by jeho abatyše někdy opravdu získala knížecí hodnost.\n\n\n"}
{"id": "983510", "url": "https://cs.wikipedia.org/wiki?curid=983510", "title": "Steven Wayne Lindsey", "text": "Steven Wayne Lindsey\n\nSteven Wayne Lindsey (*24. srpna 1960 v Arcadii, stát Kalifornie) je americký pilot, důstojník a kosmonaut. Ve vesmíru byl pětkrát.\n\nAbsolvoval střední školu Temple City High School v městě Temple City (v Kalifornii), po jejím ukončení v roce 1978 pokračoval ve studiu na armádní letecké akademii USAF Academy. Ukončil jej v roce 1982. Později si doplnil vzdělání na USAF Institute of Technology.\n\nVojenským pilotem byl v letech 1982 až 1994. V roce 1995 se zapojil do výcviku budoucích kosmonautů v Houstonu, o rok později byl členem tamní jednotky kosmonautů v NASA. Zůstal zde do roku 2011.\n\nOženil se, jeho manželkou se stala Diane Renee rozená Trujilo. Mají spolu tři děti, Jessicu, Jasona a Jill.\n\nNa oběžnou dráhu se v raketoplánu dostal pětkrát, pracoval na orbitální stanici ISS a strávil ve vesmíru 62 dní, 22 hodin a 33 minut. Byl 365 člověkem ve vesmíru.\n\n\n"}
{"id": "983512", "url": "https://cs.wikipedia.org/wiki?curid=983512", "title": "FC", "text": "FC\n\nZkratka FC má více významů\n\n\n"}
{"id": "983515", "url": "https://cs.wikipedia.org/wiki?curid=983515", "title": "Jan Ocetek", "text": "Jan Ocetek\n\nJan Ocetek (* 4. května 1972, Brno, Československo) je český sbormistr působící ve sboru Vox Iuvenalis.\n\nAbsolvoval FF MU, PdF MU a JAMU v Brně (obor dirigování u doc. Lubomíra Mátla). Na mnoha festivalech a soutěžích v ČR i zahraničí získal ocenění poroty za vynikající dirigentský výkon. Je uměleckým ředitelem celostátní hodnocené přehlídky gymnaziálních sborů GYMNASIA CANTANT a pedagogicky působí jako interní doktorand na katedře kompozice a dirigováni JAMU Brno. Do konce roku 2016 byl druhým sbormistrem Českého filharmonického sboru Brno.\n\n\nSe sborem Vox iuvenalis:\n\n"}
{"id": "983516", "url": "https://cs.wikipedia.org/wiki?curid=983516", "title": "Josef Anton Laske", "text": "Josef Anton Laske\n\nJosef Anton Laske (18. března 1738, Rumburk, Habsburská monarchie – 30. listopadu 1805, Praha, Habsburská monarchie) byl český houslař a výrobce hudebních nástrojů.\n\nJosef Anton Laske (psal se také Laschke, Lasche nebo Láska) se narodil 18. března 1738 v severočeském Rumburku, kde se vyučil u houslařského mistra Jacoba Kolditze (cca 1718–1796). Potom se vydal na cesty a jako tovaryš pracoval v Drážďanech, Berlíně a ve Vídni. V letech 1762–1964 se v řemesle zdokonaloval u brněnského houslaře Johanna Josefa Hentschela (1709–1782). V roce 1764 se odstěhoval do Prahy a usadil se zde na Malé Straně na Maltézském náměstí v Domě u zlatého hada č. 474. Následujícího roku pak získal v Praze měšťanské právo. 6. května 1766 se oženil s dcerou radního Elisabeth Voglovou († 1778). Rok po její smrti v roce 1779 vstoupil do druhého manželství s Ludmilou Libovickou. Josef Anton Laske zemřel na tuberkulózu 30. listopadu 1805. Jím vytvořené housle, violony, violoncella, violy d'amore, mandolíny, pošetky a harfy byly díky výjimečným tónovým kvalitám vysoce ceněny v Čechách, Sasku a v Polsku, dokonce nad práce vídeňské a italské. Obrysy Laskeho houslí jsou v porovnání s nástroji houslařů předchozí generace elegantnější, proti slavnostním a vážným liniím houslí zakladatele pražské houslařské školy Johanna Eberleho (1699–1768) působí lehce a uvolněně. Některé nástroje z Laskeho dílny byly v inventáři Strahovského kláštera a v Kostele Narození Páně (v Loretě). Jiné jsou k vidění v Grassiho muzeu hudebních nástrojů v Lipsku a ve vídeňském muzeu Orpheon Fundation. Na jeho nástroje hrají členové České filharmonie v souboru Pro Arte Antiqua Praha a v nahrávce Vivaldiho také český houslový virtuos Jaroslav Svěcený.\n\n"}
{"id": "983520", "url": "https://cs.wikipedia.org/wiki?curid=983520", "title": "AMD Gizmo Board", "text": "AMD Gizmo Board\n\nGizmo Board a Gizmo Board 2 od firmy AMD je alternativa k jednodeskovým počítačům Raspberry Pi, která však nabízí výkon 52,8 GigaFlops (Gizmo Board 1) a 85 GigaFlops (Gizmo Board 2). Avšak na rozdíl od Raspberry Pi poskytuje prostředí kompatibilní s PC, takže umožňuje běh širokého spektra operačních systémů a aplikací, včetně systémů Windows a Linux.\n\nSrdce Gizmo Boardu představuje dvoujádrové APU G-T40E firmy AMD (jádro Bobcat), které běží na frekvenci 1GHz při příkonu do 10Wattů. Součástí procesoru je GPU Radeon HD 6250, běžící na frekvenci 280MHz. Výhledově se uvažuje o multijádrech a vyšších frekvencích. K dispozici je 1GB DDR3 RAM. Dále je k dispozici široká škála konektorů, jako dvojice USB 2.0, grafický výstup (VGA), audio výstup, 1x SATA. To vše na desce o rozměrech 10x10cm.\n\nGizmo Board 2 je představitel druhé generace jednodeskových počítačů od AMD. Jeho srdcem je dvoujádrové APU AMD Jaguar, které je založeno na stejné architektuře, jako PlayStation 4 a Xbox One. Každé jádro Jaguar je oproti jádru Bobcat vybaveno výrazně posílenou výpočetní jednotkou SIMD a obě tato jádra Jaguar využívají sdílenou paměť cache o kapacitě 1MB. Integrovaná grafická část je vybavena novou architekturou GCN.\n\nDíky podpoře instrukční sady x86 (a x86-64), čipsetu a BIOSu kompatibilních s PC, jde svými možnostmi o jakési malé PC, na kterém lze provozovat operační systém Windows a samozřejmě Linux, včetně příslušných aplikací, umožňující z tohoto počítače udělat multimediální centrum nebo souborový či tiskový server. Určitým nedostatkem může být velikost instalované paměti RAM.\n"}
{"id": "983521", "url": "https://cs.wikipedia.org/wiki?curid=983521", "title": "Kingsley Madu", "text": "Kingsley Madu\n\nKingsley Madu (* 12. prosince 1995) je nigerijský fotbalový obránce a reprezentant, od srpna 2016 hráč klubu SV Zulte-Waregem.\n\nSvou fotbalovou kariéru začal v El-Kanemi Warriors. V zimním přestupovém období sezony 2013/14 přestoupil do slovenského celku FK AS Trenčín. Podepsal zde smlouvu na tři roky a sešel se zde s krajanem Mosesem Simonem.\n\nS Trenčínem se představil v Evropské lize UEFA 2014/15. V sezóně 2014/15 vyhrál s týmem slovenský fotbalový pohár, ve finále se představil proti mužstvu FK Senica, zápas se rozhodl až v penaltovém rozstřelu. Zároveň se stal ve stejném ročníku mistrem Fortuna ligy a mohl slavit zisk double. V sezóně 2015/16 s týmem Trenčína obhájil double – prvenství ve slovenském poháru i v lize.\n\n30. srpna 2016 přestoupil do belgického prvoligového klubu SV Zulte-Waregem.\n\nZúčastnil se Mistrovství světa hráčů do 20 let 2013 v Turecku, kde mladí Nigerijci vypadli v osmifinále s Uruguayí po porážce 1:2.\n\nV květnu 2015 ho společně s trenčínským spoluhráčem Rabiu Ibrahimem nominoval trenér nigerijského A-mužstva Stephen Keshi k reprezentačnímu zápasu kvalifikace Afrického poháru národů proti Čadu. V tomto zápase (13. června) si připsal svůj debut za nigerijskou seniorskou reprezentaci (výhra 2:0).\n\nZúčastnil se LOH 2016 v Riu de Janeiro, kde získal s nigerijským týmem U23 bronzové medaile.\n\n"}
{"id": "983522", "url": "https://cs.wikipedia.org/wiki?curid=983522", "title": "Ktesibios", "text": "Ktesibios\n\nKtesibios, řecky Κτησίβιος (285 př. n. l. – 222 př. n. l.) byl starořecký matematik, fyzik a vynálezce. Působil v egyptské Alexandrii, byl zakladatelem velké inženýrské alexandrijské tradice. Žádné jeho písemné dílo se nedochovalo, máme však o něm zprávy v díle Marca Vitruvia Pollia, Athénaia, Prokla či Heróna Alexandrijského. Díky nim víme, že Ktesibios vynalezl tlakovou pumpu, vývěvu, dvojčinnou hasičskou stříkačku, zápachovou uzávěrku, vodní hodiny a vodní varhany. Jedním z jím navrhovaných aplikací byla pneumatická balista, která místo pružných ramen měla pneumatické válce . Podle Diogena Laertia byl původním povoláním holič.\n\n"}
{"id": "983523", "url": "https://cs.wikipedia.org/wiki?curid=983523", "title": "Ferdinand Pantz", "text": "Ferdinand Pantz\n\nFerdinand Pantz (12. října 1868 Eibiswald – 15. března 1933 Vídeň) byl rakouský politik, na počátku 20. století poslanec Říšské rady.\n\nByl synem důlního inženýra. Vychodil národní školu, Theresianum a vystudoval práva na Vídeňské univerzitě. Působil jako majitel statku Sonnhof u Stainachu a byl činný ve státní správě. Roku 1893 nastoupil na dolnorakouské místodržitelství a do roku 1905 byl okresním komisařem. Poté působil po několik let v agrární ústřední kanceláři ve Vídni a publikoval studie a články na zemědělská témata. Byl členem zemědělské rady.\n\nAngažoval se v politice jako člen německých politických stran. Zpočátku byl stoupencem Křesťansko sociální strany. Na počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Štýrsko 14. Usedl do poslanecké frakce Křesťansko-sociální sjednocení. Mandát obhájil za týž obvod ve volbách do Říšské rady roku 1911. V roce 1911 se ovšem rozešel se svými stranickými kolegy a přidal se k nové formaci, Nezávislá křesťansko sociální lidová strana Německého Rakouska (Unabhängige Christlichsoziale Volkspartei der Deutschen Österreichs), které předsedal Raimund Neunteufel, také bývalý křesťanský sociál. Poté, co se na druhém sjezdu Nezávislé křesťansko sociální lidové strany Německého Rakouska v lednu 1913 k této formaci připojili i další nespokojení politici včetně Augusta Kemettera, došlo k ustavení vlastního parlamentního klubu nazvaného \"Deutsches Zentrum\". Podle jiného zdroje ovšem zasedal v poslanecké frakci Německý národní svaz, do které se sloučily německé konzervativně-liberální a nacionální politické proudy.\n\nVe vídeňském parlamentu setrval až do zániku monarchie. K roku 1911 se profesně uvádí jako majitel statku.\n\nV letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\"), nyní za Německou nacionální stranu (DnP). Podle jiného zdroje zasedal v tomto zákonodárném orgánu opět za křesťanské sociály, protože válečné události otupily předchozí rozpory.\n\nPo válce se stáhl z politického života a výlučně se zabýval správou svého statku.\n"}
{"id": "983525", "url": "https://cs.wikipedia.org/wiki?curid=983525", "title": "Gustav Richter (poslanec Říšské rady)", "text": "Gustav Richter (poslanec Říšské rady)\n\nGustav Richter (20. února 1857 Drážďany – 2. února 1946 Kremže) byl rakouský politik, na počátku 20. století poslanec Říšské rady.\n\nVychodil školu a vyučil se malířem. Působil jako komerční rada a rada obchodní komory. Angažoval se v politice jako člen německých politických stran. Byl poslancem Dolnorakouského zemského sněmu. Od roku 1902 zasedal v obecní radě domovské Kremže a předtím v letech 1889–1902 zde byl předsedou místní pobočky tělovýchovné organizace \"Turnverein\".\n\nNa počátku 20. století se zapojil i do celostátní politiky. V doplňovacích volbách roku 1913 získal mandát v Říšské radě (celostátní zákonodárný sbor) za obvod Dolní Rakousy 36. Zvolen byl v březnu 1913 poté, co zemřel poslanec Anton Schlinger. Poslanecký slib složil 15. května 1913. Usedl do poslanecké frakce Německý národní svaz, do které se sloučily německé konzervativně-liberální a nacionální politické proudy. Ve vídeňském parlamentu setrval až do zániku monarchie. K roku 1911 se profesně uvádí jako zemský poslanec a rada obchodní komory.\n\nV letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\"), nyní za Německou nacionální stranu (DnP).\n"}
{"id": "983526", "url": "https://cs.wikipedia.org/wiki?curid=983526", "title": "Mariánský sloup (Plzeň)", "text": "Mariánský sloup (Plzeň)\n\nMariánský (morový) sloup na centrálním plzeňském náměstí Republiky před Císařským domem je postaven v renesančním slohu. Sloup nechala postavit městská rada roku 1681 jako poděkování za skončení morové epidemie. Sloup je zakončen gotickou plastikou plzeňské Madony. Sloup byl rekonstruován v 90. letech 20. století. Je chráněn jako kulturní památka České republiky.\n\nOd roku 1714 \n"}
{"id": "983527", "url": "https://cs.wikipedia.org/wiki?curid=983527", "title": "Moses Simon", "text": "Moses Simon\n\nMoses Daddy-Ajala Simon (* 12. července 1995) je nigerijský fotbalový záložník a reprezentant, od února 2014 působící v klubu KAA Gent.\n\nSvou fotbalovou kariéru začal v nigerijské GBS Academy. Poté působil v mládežnickém týmu AFC Ajax. V zimním přestupovém období sezony 2013/14 přestoupil do FK AS Trenčín, partnerského klubu Ajaxu. Podepsal smlouvu na tři roky a sešel se zde s krajanem Kingsley Maduem.\n\nS Trenčínem se představil v Evropské lize UEFA 2014/15, v úvodním domácím utkání 2. předkola 17. července proti srbskému celku FK Vojvodina Novi Sad (hrálo se na stadionu v Dubnici) nastřílel hattrick, výrazně tak přispěl k výhře 4:0. Trenčín ve třetím předkole vypadl s anglickým týmem Hull City AFC, ale Simon zaujal jiný anglický klub Tottenham Hotspur FC.\n\nV lednu 2015 se dohodlo jeho angažmá v belgickém klubu KAA Gent, Simon tak napodobil bosenského záložníka Harise Hajradinoviće, který také přestoupil z Trenčína do Gentu. Jelikož Gent i Trenčín získali v sezóně 2014/15 ve svých zemích ligové tituly, mají na nich oba hráči svůj podíl.\n\nZúčastnil se Mistrovství světa hráčů do 20 let 2013 v Turecku, kde mladí Nigerijci vypadli v osmifinále s Uruguayí po porážce 1:2.\n\nV A-mužstvu Nigérie debutoval 25. 3. 2015 v přátelském zápase v Lagosu proti týmu Ugandy (prohra 0:1).\n\n"}
{"id": "983535", "url": "https://cs.wikipedia.org/wiki?curid=983535", "title": "Breivik", "text": "Breivik\n\nBreivik může znamenat:\n\n\n"}
{"id": "983539", "url": "https://cs.wikipedia.org/wiki?curid=983539", "title": "Kostomlatské středohoří", "text": "Kostomlatské středohoří\n\nKostomlatské středohoří je geomorfologický okrsek tvořící nejvyšší partie Českého středohoří. Z východní strany je vymezen řekou Labe, od severu je ohraničen spojnicí mezi obcemi Dubice, Radejčín, Bořislav a Lelov, západní hranici vytváří spojení obcí Kostomlaty pod Milešovkou a Červený Újezd a z jižní strany je ohraničují Řisuty a Želkovice. Vyskytují se zde vypreparované znělcové a trachytové lakolity. K nejvyšším vrcholům tohoto geomorfologického celku patří Milešovka (837 m n. m.), tvořící nejvyšší vrchol celého Českého středohoří, dále Pařez (733 m n. m.), Kletečná (706 m n. m.) a Milešovský Kloc (674 m n. m.). V okolí Kostomlatského středohoří se nachází Česká brána (Porta Bohemica).\n"}
{"id": "983540", "url": "https://cs.wikipedia.org/wiki?curid=983540", "title": "Final Fantasy VII: Advent Children", "text": "Final Fantasy VII: Advent Children\n\nFinal Fantasy VII: Advent Children (japonsky: ファイナルファンタジーVII アドベントチルドレン - \"Fajnaru Fantadží Sebun Adobento Čirudoren\") je japonský animovaný film z roku 2005. Jak vyplývá z názvu, jedná se o pokračování příběhu hry Final Fantasy VII, který se odehrává dva roky poté. Proto je tento film určen spíše jen pro hráče původní hry. Filmová kritika tedy sice ocenila vysoký standard animace a kvalitu filmu, ale kritizovala nesrozumitelnost děje pro ty, kdo hru neznají. V roce 2009 bylo zaznamenáno více než 4 miliony prodaných DVD filmu.\n\nFilm se odehrává ve světě Gaia, kterému říkají většinou jen Planeta. Příběh FF VII stručně na začátku převyprávěla dívenka Marlene: \"Zkorumpovaná organizace Shinra těžila z Planety Proud života a měnila ji v elektrickou energii. Tomu se snažila ji zabránit skupina Avalanche. Pro Shinru pracovali vojáci Soldiers, mezi nimiž byl i Sephiroth, který chtěl Proud života získat jen pro sebe, když se dověděl, že byl stvořen z buněk Jenovy, starodávné zlé bytosti z vesmíru, která napadla Planetu před 2002 lety. Nakonec nenáviděl všechno a všechny a seslal Meteor, kterým chtěl Planetu zničit. Prakticky jím zničil celý Midgar, hlavní město. Úplnou zkázu však posmrtně odvrátila Aerith kouzlem Holy. Nyní se ale zdá, že se Planeta na lidstvo za události z předloňska stále zlobí...\"\n\nObyvatelstvo nemohlo po pádu Meteoru žít dále v Midgaru, proto začalo nedaleko stavět nové město Edge. V něm žila i Tifa spolu se sirotky Marlene a Denzelem. Život ale nebyl příliš šťastný pro nikoho, neboť lidé žili ve velké bídě a po celé Planetě se šířila smrtící infekce zvaná geostigma, mezi nakažené patřil i Denzel, kterého jednoho dne našel Cloud před chrámem v midgarských slumech. Cloud si přestal hrát na ex-Soldiera a živil se jako poslíček. Po Planetě jezdil na velké motorce a vozil s sebou i své meče z putování před dvěma lety, kdyby ho napadla monstra. Společnost Shinra se zcela rozpadla a bývalí agenti Turks prováděli průzkum v Severním kráteru, kde však byli přepadeni neznámými útočníky. Reno tedy zavolal do Cloudovy kanceláře v Edge, že má pro něj práci. Tifa mu vzkaz přeposlala, ale při cestě do jedné z rezidencí Shinry kdesi na východě od ruin Midgaru ho přepadly tři osoby Kadáž, Loz a Jazú, kteří ho nazývali „bratrem“ a hledali „Matku“. Cloud je dokázal setřást a dorazil na místo určení.\n\nTam na něj čekal Rufus Shinra, upoutaný na vozík a viditelně nakažený geostigmatem, který nakonec nějak přežil výbuch své kanceláře před dvěma lety. Rufus vysvětlil, že chce odčinit staré hříchy, prozatím začal s jeho věrnými Turksy se studiem vlivu, jaký na svět zanechal Sephiroth, a prozkoumali Severní kráter, kde je přepadl gang velmi nebezpečných pozůstatků Sephirotha, Kadáže, Loza a Jazúa, kteří pravděpodobně usilují o další Sjednocení Jenovy a o oživení Sephirotha. Když Reno nerozvážně řekl, že chce Rufus jen obnovit Shinrovo impérium, Cloud odmítnul Rufusovi pomoct a vydal se zpět k Midgaru na vrchol skály, kde před 2 lety zemřel jeho přítel Zack Fair, a kde také nechal na jeho památku reznout jeho v zemi zabodnutý Buster Sword. Mezitím se Tifa s Marlene vydala do chrámu v Midgaru v troskách slumu, kam se od nich Cloud odstěhoval, aby ho přemluvily k návratu domů. Cloud tam schovával své materie z FF VII i svoje tajemství: byl také nakažen geostigmatem. Tifa byla trochu naštvaná, že jí to neřekl, ale přepadl je tam Loz hledající „Matku“. Tifa ho sice dokázala v pěstním souboji porazit, pak ji ale omráčil, unesl Marlene a ukradl Cloudovy materie.\n\nDalší dva pozůstatky Sephirotha shromažďovaly v Edgi děti s geostigmatem, jež zoufale hledaly pomoc. Denzel, který zůstal doma dlouho sám, vyšel ven, kde potkal holčičku s plyšovým mooglem, jež si všimla jeho infekce a dovedla ho za ostatními dětmi a za Kadážem a Jazúem. Odvezli je do Zapomenutého města, kde jim Kadáž namluvil nesmysly o léku, který získají Sjednocením. Doslova jim vymyl mozek. Cloud našel Tifu ležící v chrámových květinách a šok z vlivu geostigmatu ho složil vedle ní. Turksové Rude a Reno je pak odtamtud oba odtáhli domů. Když se probrali, vysvětlili jim, že svědci viděli Denzela a mnoho dalších dětí na nákladních automobilech směřujících na sever. Cloud nebyl v náladě cokoliv udělat, protože cítil, že nedokáže pomoct sobě, natož druhým, ale Tifa ho po dlouhém namáhání přiměla k akci.\n\nCloud se vydal na motorce a po zuby ozbrojem na Severní kontinent, kde děti i Marlene našel v Zapomenutém městě u jezera, kde před dvěma lety pochoval Aerith, jejíž smrt si nikdy neodpustil. I to přispívalo k jeho psychickému bloku. Proti partě tří Sephirothových pozůstatků, posílených o jeho materie, ale neměl šanci. Pomohl mu Vincent Valentine, který trojici také sledoval. Ti tři pak z místa uprchli i s dětmi kromě Marlene. Nešťastný Cloud se Vincenta zeptal, zda lze vůbec odpustit hříchy, ten odpověděl, že to nikdy nezkusil. Náladu mu zvedla až Marlene, která chtěla, aby ji odvezl domů sám a myslel víc na ostatní. Kadáž zatím unesl Rufuse Shinru do Edge, aby zjistil, kam dal „Matku“, protože v Severním kráteru ji nenašli. Rufuse se snažil vydírat, když z jedné Cloudovy materie vyvolal obří bytost Bahamut SIN. Ostatní dva zablokovali s unesenými dětmi hlavní edgské náměstí, aby nasměrovali Bahamuta na památník pádu Meteoru, protože se domnívali, že Rufus nechal „Matku“ schovat tam, když vlastně ve skutečnosti financoval výstavbu města.\n\nBahamut SIN památník vyvrátil, ale nenašel nic. Loz s Jazúem a s dětmi vyvolali mnohá monstra, která s Bahamutem SIN měly terorizovat obyvatelstvo. Vyvolávání ale překazili Turksové Reno s Rudem, kteří oba Sephirothovy pozůstatky zabavili bojem. Tifa se snažila omámeného Denzela probrat se ze stavu hypnózy, což se nakonec povedlo. Na místo dorazil i Cloud, který zanechal Marlene doma a nyní odvezl Denzela. Edge se však přeměnilo ve velké bojiště a lidé buď ve zmatku utíkali, nebo se snažili s monstry bojovat. Nakonec přiletěla na pomoc Shera, nová vzducholoď Cida Highwinda, který s sebou přivezl Yuffie, Vincenta, Nanakiho, Caitha Sitha i Barreta, kteří se ihned pustili do boje s Bahamutem SIN, jenž se po zničení památníku vymanil Kadážově kontrole a ničil okolní rozestavěné budovy a mrakodrapy. Kadáž znovu tlačil na Rufuse, s nímž pozoroval dění z jednoho z rozestavěných mrakodrapů, když tu se Rufus zvedl z vozíku, odhodil deku, která měla schovávat jeho domněle zohavené tělo; nebylo zohavené, jen flekaté od geostigmatu. Celou dobu měl hlavu Jenovy u sebe. Vyhodil ji tedy dolů na ulici, vytáhl pistoli a skočil. Za ním se v šoku vrhl i Kadáž, aby hlavu Jenovy v letu zachytil. Zatímco Rufuse zachytila Elena s Tsengem do sítě, Kadáž pak na motorce i s hlavou Jenovy uprchl pryč směrem k ruinám Midgaru. Cloud, který se mezitím vrátil do bitvy a s pomocí přátel rozpáral ve výšce nad Edgí limit breakem Bahamutovo tělo, se pustil do jeho pronásledování.\n\nKadážovi v úprku pomáhali Loz s Jazúem, ale ty zase z helikoptéry pronásledoval Rude s Renem. Oba Turksové museli z havarujícího vrtulníku vyskočit, avšak měli u sebe nálož, kterou díky Eleně nastražili tak, aby na dálnici explodovala v momentě průjezdu Loze a Jazúa. Cloud dohnal Kadáže u chrámu, který motorkami dost poničili, ale promluvila k nim ze záhrobí Aerith. Proud života zničil květinovou zahradu a místo zaplnil malým jezírkem svěcené vody. Z chrámu unikli, ale Cloud Kadáže za chvíli dohnal v centru Midgaru znovu. Na pomoc dorazila i vzducholoď Shera s jeho přáteli na palubě, avšak Tifa navrhla, že by nebylo moudré zasahovat do Cloudovy bitvy s larvou Sephirotha. A vskutku při bitvě mečů pak Kadáž otevřel Jenovinu hlavu, vypil kapalinu, jež obsahovala, a spojil se tak se svou „Matkou“.\n\nKadáž se proměnil v Sephirotha a začala krvavá řež. Sephiroth, jenž už neměl na Clouda tak silný vliv jako ve FF VII, se mu posmíval a řekl své plány využít sílu trpících geostigmatem k zotročení Planety, aby ji využil k hledání nových světů k ovládnutí. Sephiroth měl v bitvě ze začátku převahu, nechal Clouda proletět několikrát skrz zdi někdejšího velína společnosti Shinra a nakonec ho probodl jako před 7 lety v Nibelheimu, aby mu připomněl, jak to tehdy bolelo. Cloud upadl do mrákot, v nichž uviděl Zacka, jenž mu připomněl slova \"„Nevzdávej se svých snů a ochraňuj svou čest Soldiera. Promiň, nikdy jsi jím doopravdy nebyl, ale počítá se, co je uvnitř.“\" Cloud se po povzbudivých slovech přítele probral a vyhnul se Sephirothově ráně, která by ukončila jeho život. Ten se pak Clouda zeptal, co je mu nejmilejší, aby mu to mohl sebrat, avšak Cloud mu odpověděl, že je mu drahé všechno na světě. Zranění Cloudovi pomohlo dosáhnout limit breaku omnislash, kterým Sephirotha ve vzduchu rozpáral na kusy. Cloud pak jeho odcházející duši vzkázal, ať zůstane tam, kam patří, ve vzpomínkách.\n\nPo Sephirothovi zbylo jen zraněné Kadážovo tělo. Kadáž pak v Cloudově náruči zemřel, když uslyšel Aerithin hlas ze záhrobí. Aerith totiž využila svou moc a spolu s Planetou spustila všude na světě léčivý déšť, kterým všem včetně Clouda, Rufuse i dětí vyléčila geostigma. Clouda ale přepadli Jazú s Lozem. Než oba zemřeli, střelili ho zezadu. Znovu upadl do mdlob a kromě Zacka viděl i Aerith, která mu vysvětlila, že se na něj za svou smrt nikdy nezlobila. Zack mu vzkázal, že jeho čas ještě nenadešel a musí se vrátit. Probral se v midgarském chrámu zatopeném svěcenou vodou, obklopen svými přáteli a spoustou dětí z Edge, zřejmě vyléčen ze zranění. Koupelí v jezírku vyléčil z geostigmatu Denzela a pak se otočil ke dveřím chrámu, kde uviděl duchy Aerith a Zacka, kteří mu řekli, že všechno dobře dopadlo. Cloud se usmál a v duchu jim odpověděl, že chápe a už se necítí sám.\n\n"}
{"id": "983543", "url": "https://cs.wikipedia.org/wiki?curid=983543", "title": "Gravesova–Basedowova nemoc", "text": "Gravesova–Basedowova nemoc\n\nGravesova–Basedowova nemoc je autoimunitní onemocnění štítné žlázy, které provází její nadměrná funkce. Nemoc se může projevovat zvětšením štítné žlázy – strumou. Může rovněž postihovat oči, které v jejím důsledku výrazně vystupují z očních jamek.\n\nOnemocnění postihuje výrazně více ženy než muže, zhruba v poměru 8:1.\n\n\nSymptomy nemoci jako první popsal německý lékař Karl Adolph von Basedow (1799–1854).\n"}
{"id": "983544", "url": "https://cs.wikipedia.org/wiki?curid=983544", "title": "Ozbrojené síly České republiky", "text": "Ozbrojené síly České republiky\n\nOzbrojené síly České republiky se skládají z Armády České republiky, Vojenské kanceláře prezidenta republiky a Hradní stráže. Česká republika vytváří ozbrojené síly k zajišťování své bezpečnosti, přičemž jejich hlavním úkolem je obrana státu proti vnějšímu napadení. Další úkoly ozbrojených sil České republiky vyplývají z mezinárodních smluvních závazků. Činnost ozbrojených sil kontrolují ústavní a další zákonem stanovené orgány. Vrchním velitelem ozbrojených sil je prezident republiky Miloš Zeman.\n\nArmáda ČR představuje základ ozbrojených sil. V jejím čele stojí Generální štáb Armády České republiky, přičemž jednotlivé druhy vojsk řídí Velitelství pozemních sil a Velitelství vzdušných sil.\n\nVojenská kancelář prezidenta republiky plní úkoly související s výkonem pravomocí prezidenta jako vrchního velitele ozbrojených sil a řízením Hradní stráže. V jejím čele je náčelník, který je přímo podřízen prezidentovi.\n\nHradní stráž zajišťuje ostrahu a obranu areálu Pražského hradu i dalších objektů a rovněž organizuje vojenské pocty při oficiálních příležitostech. Hradní stráž spadá pod náčelníka Vojenské kanceláře prezidenta republiky.\n\n"}
{"id": "983546", "url": "https://cs.wikipedia.org/wiki?curid=983546", "title": "Chris Stamp", "text": "Chris Stamp\n\nChristopher Thomas \"Chris\" Stamp (7. července 1942 – 24. listopadu 2012) byl britský hudební producent a manažer, známý především spoluprací s The Who nebo Jimim Hendrixem v šedesátých a sedmdesátých letech a jako spoluzakladatel nyní již zaniklého hudebního vydavatelství Track Records. Později se stal terapeutem se zaměřením na psychodrama působící v New Yorku.\n\n\n"}
{"id": "983548", "url": "https://cs.wikipedia.org/wiki?curid=983548", "title": "Pletenec (ornament)", "text": "Pletenec (ornament)\n\nPletenec je ornament, tvořený pravidelně provázanými liniemi či pasy a inspirovaný sítěmi, krajkami nebo pletivem (například košíkářským). Může být plastický (kamenný, dřevěný i kovový) nebo plošný (mozaika, malba, kresba) a může být aplikován jako pás nebo plocha. Užíval se na stavbách, náhrobcích, na ozdobných předmětech a špercích i v knižní malbě. Vyskytuje se v nejrůznějších kulturách, nejen v Evropě. Protože obvykle neobsahuje zobrazení postav ani zvířat, byl přijatelný i v židovské a islámské kultuře. Zlatým věkem pletencového ornamentu v Evropě je raný středověk a renesance, na východě se hojně užíval až do novověku. V pozdně středověké knižní malbě se často kombinuje s rostlinnými motivy (rozvilina) i figurami.\n\n\n\n\n"}
{"id": "983550", "url": "https://cs.wikipedia.org/wiki?curid=983550", "title": "Hans Schürff", "text": "Hans Schürff\n\nHans Schürff (12. května 1875 Mödling – 27. března 1939 Vídeň) byl rakouský právník a politik, na počátku 20. století poslanec Říšské rady, v poválečném období poslanec rakouské Národní rady, dlouholetý ministr obchodu a dopravy Rakouska a ministr spravedlnosti Rakouska.\n\nByl synem majitele realit a povoznictví. Vychodil národní školu a střední školu ve Freistadtu. Studoval obchodní akademii ve Vídni, v roce 1896 nastoupil jako jednoroční dobrovolník do armády, byl ovšem propuštěn ze zdravotních důvodů. Absolvoval práva na Vídeňské univerzitě, kde studoval s přestávkami od roku 1897 a kde získal roku 1907 titul doktora práv. Působil jako prokurista ve firmě svého otce, v pozdější době vedení cihelny. Angažoval se politice jako člen Německé pokrokové strany. Byl náměstkem předsedy \"Svazu Němců v Dolních Rakousích\" založeného roku 1903. V letech 1908–1911 působil v redakci tiskového orgánu tohoto svazu \"Zeitweiser\", který prosazoval zachování německého charakteru této korunní země a vystupoval proti českojazyčné menšině ve Vídni a Dolních Rakousích. V roce 1918 zasedl v provizorním Dolnorakouském zemském sněmu.\n\nNa počátku 20. století se zapojil i do celostátní politiky. Ve volbách do Říšské rady roku 1911 získal mandát v Říšské radě (celostátní zákonodárný sbor) za obvod Dolní Rakousy 39. Usedl do poslanecké frakce Německý národní svaz, do které se sloučily německé konzervativně-liberální a nacionální politické proudy. Ve vídeňském parlamentu setrval až do zániku monarchie. K roku 1911 se profesně uvádí jako soukromý úředník.\n\nZa války sloužil od roku 1915 v armádě na italské a ruské frontě a dosáhl hodnosti poručíka. V roce 1917 se v parlamentu dotazoval na českou loajalitu vůči státu a obsah projevu následujícího roku vydal jako samostatný, protičesky orientovaný spis.\n\nV letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\"), nyní za Německou nacionální stranu (DnP). Od 4. března 1919 do 9. listopadu 1920 byl poslancem Ústavodárného národního shromáždění Rakouska. Od 10. listopadu 1920 do 1. října 1930 a znovu od 2. prosince 1930 do 2. května 1934 zasedal coby poslanec rakouské Národní rady. V letech 1919–1930 byl v parlamentu zástupcem Velkoněmecké nacionální strany (GdP). Od roku 1930 pak byl poslancem formace Nationaler Wirtschaftsblock. Zastával i významné vládní funkce. Od 17. dubna 1923 do 26. září 1929 byl ministrem obchodu a dopravy Rakouska. Ve funkci se zaměřil na podporu cestovního ruchu, reorganizaci železnic a uzavření obchodních smluv s nástupnickými státy zaniklého Rakouska-Uherska. V polovině 20. let čelil skandálu okolo \"Postsparkasse\". Propagoval sbližování Rakouska s Německem a podporoval vytvoření jednotného hospodářského prostoru mezi oběma státy. Od 4. prosince 1930 do 30. května 1931 a opět od 20. června 1931 do 29. ledna 1932 ministrem spravedlnosti Rakouska. I v této funkci podporoval proněmeckou orientaci a sbližování právních řádů Rakouska a Německa.\n\nV období let 1929–1930 a opět 1932–1934 zastával úřad starosty Mödlingu. Funkci vykonával v hospodářsky složitém krizovém období. Snažil se o sanaci obecních financí a spolupracoval na komunální úrovni s představiteli nacistů. Od roku 1930 do roku 1931 byl předsedou Velkoněmecké nacionální strany.\n\nPo převratu roku 1934 se stáhl do soukromého života. Zastával funkce ve správních radách některých podniků. V roce 1938 podpořil anšlus Rakouska.\n"}
{"id": "983552", "url": "https://cs.wikipedia.org/wiki?curid=983552", "title": "Martin Schmidt", "text": "Martin Schmidt\n\nMartin Schmidt, (* 4. červenec 1969 Berlín, Německá demokratická republika) je bývalý reprezentant Německa v judu.\n\n\n\nV bundeslize zápasil za klub JC Frankfurt/Oder.\n\nPředevším tvrdé nominační boje o start na vrcholném turnaji\n\n"}
{"id": "983555", "url": "https://cs.wikipedia.org/wiki?curid=983555", "title": "Pletenec", "text": "Pletenec\n\nPletenec může být:\n\n"}
{"id": "983561", "url": "https://cs.wikipedia.org/wiki?curid=983561", "title": "Anja", "text": "Anja\n\nAnja je ženské rodné jméno. Jedná se o ruskou zdrobnělou formu jména Anna. Jméno je běžné v norštině, dánštině, němčině, švédštině, finštině, nizozemštině, slovinštině, makedonštině a srbštině. V České republice se jméno vyskytuje zřídka. Jmeniny Anji připadají na 26. července.\n\nAňa, Aninka, Aňulka, Aní, Aný\n\n"}
{"id": "983565", "url": "https://cs.wikipedia.org/wiki?curid=983565", "title": "Opavský hokejový přebor mužů 2008/2009", "text": "Opavský hokejový přebor mužů 2008/2009\n\nSezona 08/09 okresní soutěže mužů v ledním hokeji se odehrávala na třech stadionech ve městech Opava,Kravaře a Studénka. Soutěže se účastnilo 10 klubů z Opavska\n\n\n vítězem soutěze se stalo mužstvo HC Buly Centrum Kravaře \n\nSeznam zápasů s jednotlivými výsledky \n"}
{"id": "983567", "url": "https://cs.wikipedia.org/wiki?curid=983567", "title": "Elodie", "text": "Elodie\n\nElodie je ženské rodné jméno francouzského původu, které znamená „polní kvítek“ v řečtině nebo „majetek“ v latině. Další formy jména jsou Élodie, Alodie nebo Élody. Ve Francii se jméno slaví 22. října.\n\nVarianta Alodie možná pochází z vizigótského jména, které odvozené z germánských slov \"ala\" „další“, „cizí“ a \"od\" „bohatství“, „hojnost“. Francouzská podoba je Élodie.\n\nElodynka, Elinka, El, Al(y), Alody, Dody, Dodinka, Edodinka, Elíša\n\nSvatá Elodie z Córdoby – mladá mučednice, dcera muslima a křesťanky z 9. století z období arabské vlády nad Španělskem.\n\n"}
{"id": "983573", "url": "https://cs.wikipedia.org/wiki?curid=983573", "title": "Bradlec (Ještědsko-kozákovský hřbet)", "text": "Bradlec (Ještědsko-kozákovský hřbet)\n\nBradlec (542 m n. m.) je vrch v okrese Semily Libereckého kraje. Leží asi 0,5 km severozápadně od Újezdce, na katastrálním území Syřenov a Bradlecká Lhota.\n\nBradlecký hřbet pokračuje na západě vrcholem \"Romanova hůra\" (502 m n. m.) a na JJV vrcholem \"Kozinec\" (468 m n. m.).\n\nVrch náleží do celku Ještědsko-kozákovský hřbet, podcelku Kozákovský hřbet, okrsku Táborský hřbet, podokrsku Ploužnický hřbet a části Bradlecký hřbet.\n\nNejbližší dojezd automobilem je do Újezdce. Na dvou místech v jeho okolí odbočuje ze silnice modrá  turistická značka a prochází po východním svahu Bradlce. Od vrchu také začíná trasa zelené  značky do Bradlecké Lhoty.\n"}
{"id": "983577", "url": "https://cs.wikipedia.org/wiki?curid=983577", "title": "Meher Baba", "text": "Meher Baba\n\nMeher Baba (25. února 1894 – 31. ledna 1969), rodným jménem Merwan Sheriar Irani, byl indický duchovní učitel, který prohlásil, že je Avatár, Bůh v lidské podobě.\n\nMerwan Sheriar Irani se narodil v roce 1894 v Puné v Indii zoroastriánským rodičům. Ve věku 19 let začal sedmiletou duchovní proměnu. V této době kontaktoval pět duchovních učitelů. Na začátku roku 1922, ve věku 27 let, zahájil svou vlastní misi a získal si vlastní učedníky.\n\nOd 10. července 1925 až do konce svého života Meher Baba zachovával mlčení, komunikoval pouze prostřednictvím destičky s abecedou nebo unikátními gesty rukou. Se svými \"mandali\" strávil mnoho času v ústraní, během této doby se často postil. Také hojně cestoval, vedl veřejná shromáždění a věnoval se charitě pro malomocné, chudé a mentálně nemocné.\n\nV roce 1931 Meher Baba uskutečnil jednu ze svých mnoha cest na západ, kde si získal mnoho přívrženců. Během většiny čtyřicátých let pracoval s adepty víry \"masty\", o kterých prohlásil, že jsou uchváceni nebo okouzleni vnitřními duševními zážitky. Od roku 1949 cestoval inkognito po Indii. Toto tajemné a stále z velké části neobjasněné období nazval \"Nový život\".\n\nPoté, co byl jako cestující dvakrát zraněn ve vážných automobilových nehodách, ve Spojených státech v roce 1952 a v Indii v roce 1956, byla jeho schopnost chodit velmi omezená. V roce 1962 pozval své příznivce ze západu do Indie na hromadný \"darshan\" nazvaný \"The East-West Gathering\". Byl znepokojen rostoucím užíváním LSD a dalších psychedelických drog a v roce 1966 prohlásil, že nepřinášejí žádný skutečný užitek. Navzdory zhoršujícímu se zdravotnímu stavu pokračoval v tzv. \"Všestanné práci\", která zahrnovala půsty a život v ústraní, až do své smrti 31. ledna 1969.\n\n"}
{"id": "983579", "url": "https://cs.wikipedia.org/wiki?curid=983579", "title": "Hokejová reprezentace Saint Pierru a Miquelonu", "text": "Hokejová reprezentace Saint Pierru a Miquelonu\n\nHokejová reprezentace Saint Pierru a Miquelonu reprezentuje francouzské zámořské území Saint Pierre a Miquelon v ledním hokeji. Není dosud členem IIHF. Svůj jediný zápas sehrála v roce 2008, kdy na domácí půdě podlehla\nFrancii 6:8. V zemi je jeden hokejový stadion a dva kluby.\n\nSestava v jediném odehraném zápase s Francií byla:\n\nZe Saint-Pierre pochází Patrick Foliot, který reprezentoval Francii na ZOH 1988.\n\n"}
{"id": "983584", "url": "https://cs.wikipedia.org/wiki?curid=983584", "title": "Centrum leteckého výcviku", "text": "Centrum leteckého výcviku\n\nCentrum leteckého výcviku v Pardubicích je součástí státního podniku LOM Praha. Od dubna 2004 zajišťuje kompletní výcvik pilotů Vzdušných sil Armády České republiky. Centrum má k dispozici cvičné letouny EV-97, Zlín Z-42, Zlín Z-43 a L-39C, transportní stroje L-410 a vrtulníky Enstrom 480, Mi-2, Mi-17. Jejich standardní kamufláž je zvýrazněna žlutými doplňky, zatímco další stroje obdržely modrý nátěr.\n\nSlužeb CLV využili také zahraniční zájemci – Polsko, Afghánistán, Irák, Nigérie či Burkina Faso. Na základě pozitivní zkušenosti s výcvikem spojeneckých pilotů schválila Severoatlantická aliance na svém summitu v Chicagu v květnu 2012 vznik výcvikového vrtulníkového centra v České republice. Společný projekt Česka, Slovenska, Chorvatska, Maďarska a USA je realizován v rámci takzvané chytré obrany čili sdílení obranných kapacit mezi aliančními zeměmi. Centrum mnohonárodnostního výcvikového střediska vrtulníků (MATC) se mělo nacházet přímo v Pardubicích, ale vzhledem k problémům se zvukovými limity se počítá s využitím bývalé 23. základny vrtulníkového letectva u Přerova.\n\nNa leteckém veletrhu v Paříži v červnu 2015 zástupci společnosti Aero Vodochody oznámili, že by se Centrum leteckého výcviku mělo stát prvním zákazníkem modernizačního programu L-39NG. Sedm letounů L-39C provozovaných CLV bude vybaveno novým motorem Williams International FJ44-4M a avionikou z projektu L-39NG. LOM Praha rovněž získal opci na pořízení nově vyrobených letounů L-39NG. CLV také realizuje obměnu strojového parku svých cvičných vrtulníků, což vedlo k objednávce šesti vrtulníků Enstrom 480B-G jako náhrady stejného počtu vrtulníků Mi-2. První dva Enstromy přistály v Pardubicích dne 20. června 2018.\n\nLetadla CLV používaná k výcviku vojenských pilotů (celkem 27 strojů) jsou zapsána ve vojenském leteckém rejstříku spravovaném Odborem dohledu nad vojenským letectvím Ministerstva obrany České republiky. Dva stroje určené k doplňkovému civilnímu výcviku (Z-142 a Z-43) jsou registrovány v civilním leteckém rejstříku vedeném Úřadem pro civilní letectví (jako OK-PNE, resp. OK-WOI).\n\n\n"}
{"id": "983588", "url": "https://cs.wikipedia.org/wiki?curid=983588", "title": "2015 ve filmu", "text": "2015 ve filmu\n\nToto je seznam filmů, jejichž premiéra se uskutečnila v roce 2015.\n\n\"Ceny udělované za počiny v roce 2015.\"\n\n\nTabulka uvádí deset nejvýdělečnějších filmů, jejichž premiéra proběhla v roce 2015. Částky jsou uváděny v amerických dolarech.\n\nNásledující seznam řadí filmy podle návštěvnosti v českých kinech v roce 2015. Tržby a návštěvnost jsou uvedeny pouze za rok 2015.\n"}
{"id": "983595", "url": "https://cs.wikipedia.org/wiki?curid=983595", "title": "Otto Steinwender", "text": "Otto Steinwender\n\nOtto Steinwender (17. února 1847 Klagenfurt – 20. března 1921 Villach) byl rakouský politik, na konci 19. a počátku 20. století poslanec Říšské rady, v poválečném období člen rakouské Spolkové rady a ministr financí Rakouska.\n\nByl synem finančního úředníka. Vychodil národní školu a od roku 1857 gymnázium v Klagenfurtu. Absolvoval právnickou a filozofickou fakultu Vídeňské univerzity, kde studoval od roku 1865. Byl členem německého nacionálního Burschenschaftu \"Silesia\". Na Vídeňské univerzitě získal pedagogickou zkoušku v oboru klasické filologie a germanistiky a roku 1873 (podle jiného zdroje roku 1876) získal titul doktora filozofie. Od roku 1874 působil jako učitel latiny a starořečtiny na vídeňském městském gymnáziu v Mariahilfu. Publikoval četné národohospodářské a politické články. Angažoval se politice jako člen Německé lidové strany. Roku 1880 náležel mezi zakladatele německého školského spolku \"Deutscher Schulverein\" a roku 1882 se podílel na formulování takzvaného Lineckého programu.\n\nV 80. letech 19. století se zapojil i do celostátní politiky. Ve volbách do Říšské rady roku 1885 získal mandát v Říšské radě (celostátní zákonodárný sbor) za městskou kurii, obvod Villach, Hermagor atd. Mandát obhájil za týž obvod i ve volbách do Říšské rady roku 1891 (na schůzi 22. února 1894 sice oznámil rezignaci, ale již 6. března 1894 opětovně složil poslanecký slib). Uspěl i ve volbách do Říšské rady roku 1897 a volbách do Říšské rady roku 1901.\n\nPo volbách roku 1885 patřil do klubu Sjednocené levice, do kterého se spojilo několik ústavověrných proudů německých liberálů. Po rozpadu této parlamentní frakce patřil do klubu Deutscher Club (Německý klub). Od roku 1887 byl předákem skupiny Deutschnationale Vereinigung. Jako člen klubu Deutschnationale Vereinigung se uvádí v roce 1890. I po volbách roku 1891. Z Deutschnationale Vereinigung se roku 1896 formálně ustavila Německá lidová strana. Profiloval se jako odborník na finanční a hospodářské otázky, patřil tradičně mezi zpravodaje u finančních zákonných předloh projednávaných v parlamentu. Ve volbách roku 1897 byl na Říšskou radu zvolen za Německou lidovou stranu. Byl tehdy jedním z pěti členů předsednictva jejího parlamentního klubu. V roce 1898 byl ovšem pro své uměřené postoje k Badeniho jazykovým nařízením (vládní nařízení posilující status češtiny v úřední komunikaci, ostře odmítaná německými národovci) vyloučen z Německé lidové strany a v následujících letech působil v parlamentu jako nezařazený poslanec.\n\nUspěl i ve volbách do Říšské rady roku 1907, konaných poprvé podle všeobecného a rovného volebního práva, kdy byl zvolen za obvod Korutany 10. Usedl do poslanecké frakce Německý národní svaz, do kterého se sloučily německé konzervativně-liberální a nacionální politické proudy, v jehož rámci se uváděl jako člen Německé agrární strany. V době svého příklonu k německým agrárníkům se specializoval na zemědělská témata. V letech 1909–1911 byl místopředsedou Poslanecké sněmovny Říšské rady. Mandát obhájil za týž obvod i ve volbách do Říšské rady roku 1911. Ve vídeňském parlamentu setrval až do zániku monarchie. K roku 1911 se profesně uvádí jako gymnaziální profesor.\n\nV letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\"), nyní za Německou nacionální stranu (DnP). Zastával i vládní funkci. Od 30. října 1918 do 15. března 1919 působil jako státní tajemník (ministr) financí Německého Rakouska. Ve funkci ministra musel čelit krizi spojené s rozpadem státu, provázené inflací. I přes snahy zabránit znehodnocování měny došlo k dalšímu tisku bankovek a urychlení inflačních procesů. K pokrytí peněžní nouze si stát musel vzít půjčku a zavést nové daně.\n\nRoku 1919 se stáhl z celostátní politiky, ale byl zvolen do Korutanského zemského sněmu, který ho následně vyslal do rakouské Spolkové rady, kde zasedal od 1. prosince 1920 až do své smrti za Velkoněmeckou nacionální stranu (GdP).\n"}
{"id": "983598", "url": "https://cs.wikipedia.org/wiki?curid=983598", "title": "Umění ve veřejném prostoru (agentura)", "text": "Umění ve veřejném prostoru (agentura)\n\nUmění ve veřejném prostoru ( , \"KORO\") je norská vládní agentura tamějšího Ministerstva kultury. Vznikla v roce 1976.\n\nCílem agentury je podporovat vznik umění ve veřejném prostoru, a to jak v budovách norské státní správy, tak na veřejných prostranstvích. Ročně instituce rozdělí 30 milionů norských korun. Obcím poskytuje v oblasti dekorací poradenství i finanční příspěvky.\n\n"}
{"id": "983603", "url": "https://cs.wikipedia.org/wiki?curid=983603", "title": "Čab", "text": "Čab\n\nČab je obec na Slovensku v okrese Nitra. V obci žije asi 774 obyvatel. Rozloha obce je 815 ha.\n\nObec se skládá z následujících místních částí:\n\nPrvní písemná zmínka o obci pochází z roku 1326.\n\nObec se nachází v okrese Nitra. Leží severozápadně od Nitry, v údolí potoka Radošinka. Geomorfologicky je součástí Podunajské nížiny, konkrétně jejího celku Podunajská pahorkatina a části Nitranská pahorkatina.\n\nV obci se nachází několik kulturních památek. Jsou to morový sloup z roku 1773, kaple z roku 1889 a zvonice z roku 1932. V místní části Lahne se nachází zemanská kúria z konce 19. století. Současná obec vznikla oddělením od obce Nové Sady.\n\n"}
{"id": "983604", "url": "https://cs.wikipedia.org/wiki?curid=983604", "title": "Jairo de Macedo da Silva", "text": "Jairo de Macedo da Silva\n\nJairo de Macedo da Silva známý jako Jairo (* 6. května 1992) je brazilský fotbalový útočník, od srpna 2015 hráč klubu PAOK FC, od léta 2017 na hostování v moldavském mužstvu FC Sheriff Tiraspol.\n\nSvoji fotbalovou kariéru začal v Botafogo de Futebol e Regatas, odkud v roce 2010 zamířil do Madureira Esporte Clube. V roce 2011 působil nejprve na hostování v Sport Club Internacional a poté se vrátil hostovat do Botafoga.\n\nV zimním přestupovém období sezony 2013/14 šel hostovat do FK AS Trenčín, jenž si ho vyhlédl na turnaji fotbalistů do 19 let Copa Amsterdam. Klub se stal jeho prvním zahraničním angažmá. V prvním ligovovém utkání za mužstvo odehrál 34 minut a v 72. minutě vyrovnal skore zápasu s MŠK Žilina na 1:1.\n\nS Trenčínem se představil v Evropské lize UEFA 2014/15, v úvodním domácím utkání 2. předkola 17. července proti srbskému FK Vojvodina Novi Sad (hrálo se na stadioně v Dubnici) se jednou vstřelenou brankou podílel na vysoké výhře 4:0.\nV lednu 2015 do Trenčína z Madureiry přestoupil. V sezóně 2014/15 vyhrál s týmem slovenský fotbalový pohár, ve finále se představil proti mužstvu FK Senica, zápas se rozhodl až v penaltovém rozstřelu. Zároveň se stal ve stejném ročníku mistrem Fortuna ligy a mohl slavit zisk double.\n\nV srpnu 2015 přestoupil do řeckého týmu PAOK FC ze Soluně.\n\nV sezóně 2016/17 hostoval v řeckém týmu PAS Giannina. V srpnu 2017 odešel hostovat do moldavského klubu FC Sheriff Tiraspol.\n\n"}
{"id": "983606", "url": "https://cs.wikipedia.org/wiki?curid=983606", "title": "Artur Stölzel", "text": "Artur Stölzel\n\nArtur Stölzel (1. ledna 1868 Vídeň – 19. března 1933 Salzburg) byl rakouský politik, na počátku 20. století poslanec Říšské rady.\n\nVychodil národní školu a gymnázium. Absolvoval práva na Vídeňské univerzitě. Působil jako dvorní a soudní advokát v Salzburgu. Angažoval se politice jako člen německých politických stran. Byl starostou města Maxglan a od roku 1902 poslancem Salburského zemského sněmu.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Salcbursko 2. Usedl do poslanecké frakce Německý národní svaz, do kterého se sloučily německé konzervativně-liberální a nacionální politické proudy. Mandát obhájil za týž obvod i ve volbách do Říšské rady roku 1911. Ve vídeňském parlamentu setrval až do zániku monarchie. K roku 1911 se profesně uvádí jako advokát a náměstek zemského hejtmana.\n\nV letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\"), nyní za Německou nacionální stranu (DnP).\n"}
{"id": "983609", "url": "https://cs.wikipedia.org/wiki?curid=983609", "title": "Pascal Tayot", "text": "Pascal Tayot\n\nPascal Tayot, (* 15. březen 1965 Gennevilliers, Francie) je bývalý reprezentant Francie v judu. Je majitelem stříbrné olympijské medaile.\n\nDvojnásobný mistr Evropy a stříbrný olympijský medailista. Trojnásobný vítěz pařížského turnaje z let 1989, 1991 a 1992.\n\nNa olympijských hrách v Soulu v roce 1988 vyřadil ve 3. kole největšího favorita Japonce Okadu. V poslední minutě, za nepřízníveho stavu (prohrával na juko) dostal Okadu na zem a do držení (osaekomi).\n\n\nPo skončení vrcholové kariery se věnoval judu jako trenér v Africe. Později působil ve Španělsku v Barceloně. Od června 2013 vede finskou reprezentaci.\n\n\n"}
{"id": "983610", "url": "https://cs.wikipedia.org/wiki?curid=983610", "title": "Julius Sylvester", "text": "Julius Sylvester\n\nJulius Sylvester (30. června 1857 Vídeň – 13. července 1944 Zell) byl rakouský politik, na konci 19. a počátku 20. století poslanec Říšské rady.\n\nVychodil národní školu a gymnázium. Absolvoval práva na Vídeňské univerzitě. Působil jako dvorní a soudní advokát v Salzburgu. Angažoval se politice jako člen německých politických stran.\n\nNa konci 19. století se zapojil i do celostátní politiky. Ve volbách do Říšské rady roku 1897, získal mandát v Říšské radě (celostátní zákonodárný sbor) za kurii městskou a obchodních a živnostenských komor, obvod Salzburg. Za týž obvod byl zvolen i ve volbách do Říšské rady roku 1901. Uspěl rovněž ve volbách do Říšské rady roku 1907, konaných poprvé podle všeobecného a rovného volebního práva, kdy byl zvolen za obvod Salcbursko 1. Usedl do poslanecké frakce Německý národní svaz, do kterého se sloučily německé konzervativně-liberální a nacionální politické proudy. Mandát obhájil za týž obvod i ve volbách do Říšské rady roku 1911. V průběhu XXI. zasedání Říšské rady (v letech 1911–1914) byl předsedou Poslanecké sněmovny Říšské rady. Ve vídeňském parlamentu setrval až do zániku monarchie. K roku 1911 se profesně uvádí jako dvorní a soudní advokát a předseda sněmovny.\n\nV letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\"), nyní za Německou nacionální stranu (DnP).\n"}
{"id": "983614", "url": "https://cs.wikipedia.org/wiki?curid=983614", "title": "Maxmilián Josef Wratislav z Mitrovic", "text": "Maxmilián Josef Wratislav z Mitrovic\n\nMaximilian Josef Oswald Wratislav z Mitrowicz (5. listopadu 1917 Dírná – 7.dubna 2002 Dírná) pocházel z hraběcí rodiny Vratislavů z Mitrovic.\n\nV roce 1937 ukončil gymnázium maturitou. V září 1939 byl stejně jako jeho otec Josef Oswald (1883–1966) a otcův strýc Maximilian Josef (1857–1940) signatářem Národnostního prohlášení české šlechty.\n\nV roce 1945 se věnoval správě majetku. V roce 1950 přešel veškerý majetek do správy státu. Po vystěhování ze zámku bydlel v bývalém pivovaru. V roce, kdy mu byl majetek zestátněn byl zatčen a po půl roce osvobozen. Byl zaměstnán u Státních lesů. Zde pracoval jako traktorista a pak jako řidič nákladního vozu. Dále se živil jako poštovní doručovatel. Vytvořil rodokmen rodu.\n\nPo roce 1989 mu byl statek a zámek v Dírné navrácen.\n\n\n"}
{"id": "983615", "url": "https://cs.wikipedia.org/wiki?curid=983615", "title": "BNP Paribas Open 2014", "text": "BNP Paribas Open 2014\n\nBNP Paribas Open 2014 byl společný tenisový turnaj mužského okruhu ATP World Tour a ženského okruhu WTA Tour, hraný v areálu Indian Wells Tennis Garden na otevřených dvorcích s tvrdým povrchem. Konal se mezi 3. až 16. březnem 2014 v kalifornském Indian Wells jako 39. ročník mužského a 26. ročník ženského turnaje.\n\nMužská polovina se po grandslamu řadila do druhé nejvyšší kategorie okruhu ATP World Tour Masters 1000 a její dotace činil 6 169 040 amerických dolarů. Ženská část disponovala shodnou částkou rozpočtu 6 169 040 dolarů a byla také součástí druhé nejvyšší úrovně okruhu WTA Premier Mandatory. Kalifornská událost představovala v těchto kategoriích úvodní turnaj sezóny.\n\nSestry Serena a Venus Williamsovy pokračovaly v bojkotu turnaje, který zahájily v sezóně 2002. Oba obhájci singlových soutěží vypadli na počátku turnaje. První hráč klasifikace Rafael Nadal ze Španělska podlehl ve třetím kole turnajové dvacet osmičce Alexandru Dolgopolovovi z Ukrajiny, když nezvládl tiebreak rozhodující sady. Světovou pětku Marii Šarapovovou pak ve třetím kole vyřadila italská kvalifikantka Camila Giorgiová.\n\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\n\nNásledující páry obdržely divokou kartu do hlavní soutěže:\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\n\nNásledující páry obdržely divokou kartu do hlavní soutěže:\n\nNásledující páry nastoupily do soutěže z pozice náhradníků:\n\n\n\n\n\n"}
{"id": "983616", "url": "https://cs.wikipedia.org/wiki?curid=983616", "title": "Seznam svatých karmelitánů", "text": "Seznam svatých karmelitánů\n\nToto je seznam svatých a blahoslavených Karmelitánského řádu. V závorce je uveden datum svátku nebo připomenutí. OCarm. znamená řád karmelitánů.\n\n\n\n\nKarmelitánští svatí\n"}
{"id": "983617", "url": "https://cs.wikipedia.org/wiki?curid=983617", "title": "Volvox Globator (nakladatelství)", "text": "Volvox Globator (nakladatelství)\n\nVOLVOX GLOBATOR je české nakladatelství a vydavatelství.\n\nFirma vznikla počátkem roku 1990. Prvním počinem bylo vydávání literárního časopisu PLIVNÍK, který se zaměřoval na okrajovou poezii a prózu nekomerčního charakteru. V prvních edicích byly vydávány tituly v paperbackovém vydání. Aktuálně se nakladatelství snaží o vydávání knižní tvorby precizního grafického provedení.\n\nProdukce knih má vzestupnou tendenci, jen pro srovnání z veřejně dostupných čísel:\n\npro díla překladové krásné literatury:\n\npro naučnou a vzdělávací literaturu:\n\n"}
{"id": "983619", "url": "https://cs.wikipedia.org/wiki?curid=983619", "title": "Rozchodnice", "text": "Rozchodnice\n\nRozchodnice (\"Rhodiola\") je rod bylin z čeledi tlusticovitých. Rod je rozdělen asi do 90 druhů. Tučnolisté rostliny tohoto rodu se vyskytují na severní polokouli ve vyšších nadmořských výškách nebo zasahují až do arktických oblastí.\n\nV České republice roste jediný druh, kriticky ohrožená léčivá rostlina rozchodnice růžová.\n\nV minulosti byly druhy rodu rozchodnice součásti velmi širokého rodu rozchodník a na základě ještě ne zcela dokončených molekulárních studií z něj byly vyděleny do samostatného rodu.\n\nJsou to trvalky s oddenkem, který může být hlízovitě ztlustlý nebo tenký, obvykle je vícehlavý a sahá do úrovně terénu. Vyrůstá z něj několik listů v růžici a jedna nebo více dužnatých lodyh vysokých až 60 cm, u některých druhů přes zimu usychají, u jiných přetrvávají. Lodyhy porůstají střídavými nebo v přeslenech rostoucími, přisedlými nebo objímavými, jednoduchými a dužnatými listy. Čepele mají eliptické, obkopinaté nebo obvejčité, po obvodě celistvé nebo místy zubaté.\nKvětenství bývá axiální vrcholičnaté nebo chocholičnaté, jednoduché nebo složené z několika dalších vyrůstajících z paždí listů. Nazelenalé, bílé, růžové, tmavě červené nebo nažloutlé květy jsou oboupohlavné nebo jednopohlavné (tedy jsou rostliny dvoudomé nebo mnohomanželné). Srostlý kalich i volná koruna mívají stejný počet, 3 až 6 lístků. Tyčinky, kterých je dvakrát více než korunních lístků, vyrůstají ve dvou kruzích a nesou zprvu fialové a později žluté prašníky. Semeník je vrchní, pestíků se dvěma čnělkami je tolik co korunních lístků. Nektaria jsou podlouhlá nebo okrouhlá. Plody jsou měchýřky s podlouhlými semeny. Počet chromozomů rodu rozchodnice je 2n = 22.\n\n\n\n \n"}
{"id": "983622", "url": "https://cs.wikipedia.org/wiki?curid=983622", "title": "Leopold Waber", "text": "Leopold Waber\n\nLeopold Waber (17. března 1875 Uničov – 12. března 1945 Vídeň) byl rakouský politik, na počátku 20. století poslanec Říšské rady, v poválečném období poslanec rakouské Národní rady, ministr vnitra, ministr spravedlnosti a rakouský vicekancléř.\n\nVychodil národní školu a gymnázium v Kroměříži. Absolvoval Vídeňskou univerzitu, kde promoval roku 1907. Působil ve finanční správě, získal titul dvorního rady. Angažoval se politice jako člen německých politických stran. Byl viceprezidentem Jednoty státních úředníků a předsedou organizace \"Deutscher Volksbund\".\n\nNa počátku 20. století se zapojil i do celostátní politiky. Ve volbách do Říšské rady roku 1911 získal mandát v Říšské radě (celostátní zákonodárný sbor) za obvod Dolní Rakousy 29. Usedl do poslanecké frakce Německý národní svaz, do které se sloučily německé konzervativně-liberální a nacionální politické proudy. Ve vídeňském parlamentu setrval až do zániku monarchie. K roku 1911 se profesně uvádí jako finanční komisař.\n\nV letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\"), nyní za Německou nacionální stranu (DnP). Od 4. března 1919 do 9. listopadu 1920 byl poslancem Ústavodárného národního shromáždění Rakouska a od 10. listopadu 1920 do 1. října 1930 poslancem rakouské Národní rady za Velkoněmeckou nacionální stranu (GdP), přičemž od 27. října 1926 vykonával též funkci místopředsedy (oficiálně \"třetí prezident\") rakouské Národní rady. Zastával také vládní posty. Od 5. listopadu 1918 do 15. března 1919 byl státním podtajemníkem na státním úřadu (ministerstvu) zahraničních věcí. Od 21. června 1921 do 16. ledna 1922 byl ministrem vnitra Rakouska a od 31. května 1922 do 17. dubna 1923 ministrem spravedlnosti Rakouska. Od 20. listopadu 1924 do 20. října 1926 byl rakouským vicekancléřem, přičemž byl zároveň pověřen vedením rezortu spravedlnosti.\n"}
{"id": "983623", "url": "https://cs.wikipedia.org/wiki?curid=983623", "title": "Lahne", "text": "Lahne\n\nLahne je malá zemědělská osada, součást obce Čab. Leží 3 km jižně od ní, v okrese Nitra, u silnice z Nových Sadů do Čakajovců a má železniční zastávku na trati Nitra – Radošina. Nachází se v Nitranské pahorkatině, na levém břehu Radošinky, při soutoku s potokem Andač. U osady je agroletiště.\n\n"}
{"id": "983625", "url": "https://cs.wikipedia.org/wiki?curid=983625", "title": "Tanja Kauerová", "text": "Tanja Kauerová\n\nTanja Kauerová je česká zpěvačka, známá často jen jako Tanja. Koncem osmdesátých let vystupovala se skupinou Citron, nahrála úspěšné skladby \"Kam jen jdou lásky mé\" (duet s Ladislavem Křížkem) a \"Nad hlavou létá rokenrol\", umístila se na třetím místě v anketě \"Zlatý slavík\" 1989 a 1990. Provdala se za bubeníka Citronu Radima Pařízka a kvůli rodinným povinnostem přerušila kariéru. Po svém comebacku účinkovala např. v muzikálu \"Dobře placená procházka\".\n\n\n"}
{"id": "983627", "url": "https://cs.wikipedia.org/wiki?curid=983627", "title": "Layla (zpěvačka)", "text": "Layla (zpěvačka)\n\nLayla (*1985 Bratislava, Československo) je umělecké jméno slovenské zpěvačky Kristíny Tranové. Layla zpívá v soulových a R&B písních. Je slovensko-vietnamského původu.\n\n"}
{"id": "983630", "url": "https://cs.wikipedia.org/wiki?curid=983630", "title": "BNP Paribas Open 2014 – mužská dvouhra", "text": "BNP Paribas Open 2014 – mužská dvouhra\n\nDo soutěže mužské dvouhry na tenisovém turnaji BNP Paribas Open 2014 nastoupilo devadesát šest hráčů. Z kvalifikace postoupilo patnáct tenistů, dvanáct po výhrách ve dvou kvalifikačních kolech a tři jako šťastní poražení.\n\nObhájcem titulu byl první hráč světa Rafael Nadal ze Španělska, který ve třetím kole nestačil na turnajovou dvacet osmičku Alexandra Dolgopolova z Ukrajiny, když nezvládl tiebreak rozhodující sady.\n\nVítězný Novak Djoković si do žebříčku ATP připsal 1 000 bodů a obdržel prémii jeden milión dolarů.\n\nVšech třicet dva nasazených mělo volný los do druhého kola.\n\n\n\n\n"}
{"id": "983632", "url": "https://cs.wikipedia.org/wiki?curid=983632", "title": "XChat.cz", "text": "XChat.cz\n\nXChat.cz je internetový server, který provozuje společnost 42ideas s.r.o. Tento internetový server je přístupný každému a má několik tisíc uživatelů. \n\nProjekt \"XChat\" začala vyvíjet skupinka studentů Technické univerzity v Liberci v letech 1996/1997. Jako první vznikl webový chat, ke kterému se postupně přidávaly další služby na vlastních doménách (Xmail – freemail, Xforum – diskuzní fóra, Xpress – webmag a další). Ty nebyly součástí převzetí služby Netcentrem a zůstaly na původním projektu (tam chat dál pokračoval na doméne Xtalk). \n\nUživatel si po registraci může vyplnit osobní profil a kromě profilové fotografie může nahrávat fotografie do přidružené služby Fotoalba.cz. Profilové fotografie poté svádí souboj o nejpřitažlivějšího kluka či holku ve hře TOP Duel. Kromě toho je zde i žebříček TOP chatařů, tedy uživatelů, kteří strávili nejvíce hodin chatováním. Uživatelé mohou potvrdit svou identitu provedením certifikace (osobním setkáním s tzv. certifikátorem, úředně ověřeným formulářem nebo propojením s mojeID). Je zde také placená služba modrá hvězdička, která za 130 Kč ročně přináší určité výhody (více řádků v chatovací místnosti, možnost být až v 5 místnostech najednou, sledování uživatelů pomocí SMS, vyšší limity vzkazů a fotografií a další). \n\nChatovací místnosti jsou rozdělené na stálé a nestálé (dočasné, uživatelsky založené). Dále se dělí do kategorií (Města a kraje, Pokec a klábosení, Volný čas a sport, Hudební styly a kapely, Film, knihy a počítače, Seznámení a flirt, Lechtivá erotika, Sex a neřesti od 18 let). \n\n"}
{"id": "983634", "url": "https://cs.wikipedia.org/wiki?curid=983634", "title": "Eve Arnoldová", "text": "Eve Arnoldová\n\nEve Arnoldová (\"Arnold\", 21. dubna 1912, Filadelfie, Pensylvánie − 4. ledna 2012, Londýn, Anglie) byla americká fotografka a fotožurnalistka, členka zpravodajské agentury Magnum Photos.\n\nNarodila se do rodiny ruských imigrantů žijících ve Filadelfii. Fotografií se začala zabývat až v roce 1946 během práce ve fotolaboratoři. V roce 1948 studovala fotografii v New Yorku u Alexeje Brodoviče na \"The New School for Social Research\". Svého učitele zaujala svými fotografiemi z Harlemu.\n\nV roce 1951 začala přispívat do agentury Magnum jejíž plnohodnotnou členkou se stala v roce 1957. Fotografovala hodně celebrit z řad politiků, herců a umělců, např. Malcolma X, Michaila Baryšnikova nebo Marylin Monroe z jejíchž fotografíí publikovala dokonce dvě knihy.\n\nV roce 1962 se přestěhovala do Londýna odkud jezdila za fotoreportážemi do světa. Mezinárodní uznání se jí v tomto směru dostalo za knihu \"In China\" vydanou v roce 1980.\n\nJe držitelkou následujících titulů a ocenění:\n\n\nVybrané publikace\n\n"}
{"id": "983636", "url": "https://cs.wikipedia.org/wiki?curid=983636", "title": "Tomášovští křesťané", "text": "Tomášovští křesťané\n\nTomášovští křesťané jsou křesťanští věřící žijící v jihozápadní Indii (zejména ve státě Kérala), kteří odvozují svůj původ od sv. Tomáše. Během 17. až 20. století se rozdělili na několik církví, z nichž některé užívají malabarský ritus (syrsko-malabarská katolická církev a chaldejská syrská církev) a jiné malankarský ritus (malankarská pravoslavná syrská církev, malankarská syrská pravoslavná církev, malankarská syrská církev sv. Tomáše, syrsko-malankarská katolická církev, evangelická církev sv. Tomáše a malabarská nezávislá syrská církev).\n"}
{"id": "983637", "url": "https://cs.wikipedia.org/wiki?curid=983637", "title": "Jezuitský rybník", "text": "Jezuitský rybník\n\nJezuitský rybník je rybník v kraji Vysočina. Nachází se v okrese Havlíčkův Brod mezi obcemi Sirákovice a Spytice. Vodní plocha má rozlohu 13,6 hektarů, celkový objem činí 420 tis. m³, retenční objem je 74 tis. m³.\nLeží v nadmořské výšce přibližně 302 metrů. U východní břehu je na rybníku malý ostrůvek (asi 50 metrů od břehu a 100 metrů od hráze). Rybník je napájen říčkou Hostačovkou, na které leží též o něco menší Sirákovický rybník (asi 500 m jižněji, proti proudu říčky).\n\nPo hrázi rybníka vede spojovací silnice III. třídy. Ta začíná na okraji obce Spytice (cca 0,9 km od rybníka) odbočkou ze silnice Spytice–Zvěstovice, vede okolo místní části Potěšilka (Spytice čp. 17 a 18, odsud je k rybníku již jen asi 400 metrů), přes hráz pokračuje přibližně 500 metrů jihovýchodně, kde končí křižovatkou na silnici Sirákovice–Skryje. Pokud na této křižovatce odbočíme vlevo, dojedeme do obce Sirákovice (celkem po silnici asi 1,2 km – rybník leží na katastrálním území této obce), pokud se na křižovatce vydáme vpravo a na další křižovatce opět vpravo, dojedeme do obce Skryje (asi 2 km).\n\nJezuitský mlýn (Sirákovice čp. 23) stojí hned vedle silnice vedoucí po hrázi. Jezuitský rybník je chovný rybník a vedle mlýna (směrem na Spytice) se rozkládají rybí sádky. V areálu Jezuitského mlýna je nyní provozována též malá vodní elektrárna o výkonu 26 kW,\nspadající tedy v rámci malých vodních elektráren do podkategorie domácí zdroje.\n\nV roce 2018 byla pro nevyhovující technický stav provedena rekonstrukce bezpečnostního přelivu. Rekonstrukcí došlo ke zvýšení bezpečnosti provozu vodního díla za povodňových situací. Bezpečnostní přeliv chrání vlastní nádrž, zejména hráz před přelitím, poškozením a údolí pod nádrží chrání před možnými škodami přelitím nebo protržením hráze. Zajišťuje před povodněmi 231 obyvatel v oblasti pod hrází. \n\nProjekt byl spolufinancován Evropskou unií – Fondem soudržnosti v rámci Operačního programu Životní prostředí.\n\nCelkové výdaje 6 351 132 Kč, z toho 5 398 462 Kč dotace EU.\n"}
{"id": "983639", "url": "https://cs.wikipedia.org/wiki?curid=983639", "title": "Přísná přírodní rezervace Lagodechi", "text": "Přísná přírodní rezervace Lagodechi\n\nPřírodní rezervace Lagodechi ( , \"lagodechis sachelmzipo nakrdzali\") je přírodní rezervace se stupněm ochrany Ia podle IUCN (přísná přírodní rezervace) v kraji Kachetie ve východní části Gruzie na jižním svahu Velkého Kavkazu, při trojmezí Gruzie, Ruska a Ázerbájdžánu.\nJe současně nejstarší chráněnou oblastí na celém Kavkazu a v bývalém Sovětském svazu.\n\nRezervace byla založena roku 1912 z rozhodnutí Ruské akademie věd na rozloze 3 500 ha v soutěskách Lagodechi a Šromischevi na základě návrhu ruského botanika Nikolaje Kuzněcova (1864–1932), který usiloval o ochranu zde přítomné rozmanité kavkazské flóry. Využití jako zemědělské půdy, lov a kácení stromů je od té doby zakázáno. V roce 1934 byl park rozšířen na 17 688 ha, později na současných 24 451 ha.\n\nZ celkové rozlohy je 72 % pokryto lesy. Kopce a hory s různými nadmořskými výškami(450-3484 m), ostře proměnný reliéf krajiny s různě strmými svahy a hlubokými údolími nabízí neobvyklou různorodost flóry.\nNejvětším jezerem je Šaviklde o hloubce 14 m s rozlohou 21 ha. Poblíž hranice s Ázerbájdźánem, v soutěsce Mazimi, se nachází středověká pevnost \"Tamara\" (též zvaná \"Mači\").\nVzdálenost od Tbilisi je 160 km.\n\nPodnebí se mění podle nadmořské výšky. V nízkých polohách je vlhké subtropické, ve vyšších polohách mírné. Léta jsou teplá s průměrnými teplotami v červenci 20 až 23 °C. Zima je mírná, ale na sněhové srážky bohatá s lednovými teplotami 0 až -4 °C. Průměrné srážky činí 1 070 mm ročně, relativní vlhkost vzduchu je 75 až 80 %.\n\nV rezervaci se vyskytuje téměř 1 500 druhů rostlin. Rezervace se člení do různých vegetačních zón: Vegetační zóna v rozmezí nadmořských výšek 300 až 2 500 m včetně subalpinské zóny s jezery z doby ledové, sirnými prameny a hustými listnatými lesy je obývána sovami, sokolem stěhovavým, kozorožcem dagestánským (capra caucasica cylindricornis), jelenem maralem, srncem obecným,rysem ostrovidem, prasetem divokým, vlkem, jezevcem, liškou, kočkou divokou lesní kavkazskou (felis silvaticus caucasicus) a medvědem hnědým. Alpinskou zónu v nadmořské výšce od 2 500 až po téměř 3 500 m s převažující stepí s alpinskými bylinami obývají velká stáda kamzíků, orel skalní a orlosup bradatý.\n\nCelkem čítá fauna 42 druhy savců, 120 druhů ptáků, 13 druhů plazů, 4 druhy obojživelníků a 1300 druhů hmyzu. K ptákům patří velekur kavkazský (tetraogallus caucasicus) a tetřívek obecný.\n\nVjezd aut není povolen. Návštěvníci jsou odkázání na pěší nebo jezdecké výpravy. Kromě stanování je možné nocovat v jednom penziónu přímo v rezervaci v meteorologické stanici Lagodechi v nadmořské výšce 2 000 m. Správa rezervace nabízí výlety s průvodcem včetně přenocování a jízdy na koni. Ve městě Lagodechi ležícím jižně od rezervace jsou různé hotely, restaurace a kavárny.\n"}
{"id": "983640", "url": "https://cs.wikipedia.org/wiki?curid=983640", "title": "BNP Paribas Open 2014 – ženská dvouhra", "text": "BNP Paribas Open 2014 – ženská dvouhra\n\nDo soutěže ženské dvouhry na tenisovém turnaji BNP Paribas Open 2014 nastoupilo devadesát šest hráček. Z kvalifikace postoupilo dvanáct tenistek. Obhájkyní titulu byla ruská světová pětka Maria Šarapovová, kterou ve třetím kole vyřadila italská kvalifikantka Camila Giorgiová.\n\nVítězná Flavia Pennettaová si do žebříčku WTA připsala 1 000 bodů a obdržela prémii jeden milión dolarů.\n\nVšech třicet dva nasazených mělo volný los do druhého kola.\n\n\n\n"}
{"id": "983646", "url": "https://cs.wikipedia.org/wiki?curid=983646", "title": "Skeumorfismus", "text": "Skeumorfismus\n\nSkeumorf (/ˈskjuːəˌmɔːrf, ˈskjuːoʊ-/) je odvozený objekt (nebo jeho zobrazení), který imituje (pro objekt již nepotřebné) funkční prvky originálu. Skeumorfismus označuje vytváření takovýchto skeumorfů.\n\nZ řeckého skéuos, σκεῦος (nádoba) a morphé, μορφή (tvar, tvarovat). První použití je patrně z 90. let 19. století.\n\nHliněné nádoby z dob mínojské kultury s ornamenty nýtů, používaných u nádob ze dřeva a obručí, nebo reliéfy provazů pro uchycení jsou pravděpodobně nejstaršími skeumorfy a podle nich dostal termín své jméno.\n\nSoudobým a velmi častým příkladem je grafika uživatelského rozhraní mnoha počítačových programů nebo samotných operačních systémů (třeba u iOS 6); např. různá zaškrtávací políčka, posuvníky apod., velmi časté v audio software nebo webdesignu. Emulace nemusí zůstat jen u grafiky – například zvuky původního zařízení nebo zpoždění, které může být zapojeno, se může pokládat za součást skeumorfie. Opakem skeumorfismu je ve (web)designu je plochý/flat design, který aktuálně získává na popularitě (např. ve Windows 8). Mezi nejčastější prvky skeumorfismu ve webdesignu patří: textury (leštěný kov, karton), džínovina nebo kůže včetně stehů, imitace pracovního prostoru (například kalendář, zápisník, pohlednice, kalkulačka, clipboard, visačka, lepicí papírky, cedulky připevněné lepicí páskou nebo kancelářskou sponkou), imitace trojrozměrného prostoru (vržené stíny, poličky, záložky, římsy) a reálně vypadající ovládací prvky.\n\n\n\n"}
{"id": "983650", "url": "https://cs.wikipedia.org/wiki?curid=983650", "title": "Heidemarie Stefanyshyn-Piperová", "text": "Heidemarie Stefanyshyn-Piperová\n\nHeidemarie Stefanyshyn-Piperová (*7. února 1963 Saint Paul, Minnesota, USA) je americká astronautka. Ve vesmíru byla dvakrát.\n\nAbsolvovala střední školu Derham Hall High School v rodném městě, po jejím ukončení v roce 1990 pokračovala ve studiu na Massachusettském technologickém institutu. Dostudovala v roce 1985 a nastoupila do firmy Naval Sea Systems Command v Arlingtonu. Zůstala zde krátce.\n\nV roce 1996 se zapojila do výcviku budoucích kosmonautů v Houstonu, o dva roky později byla členkou jednotky kosmonautů v NASA.\n\nVdala se, jejím manželem se stal Glenn Piper\n\nNa oběžnou dráhu se v raketoplánu dostala dvakrát ve funkci letová specialistka, pracovala na orbitální stanici ISS a strávila ve vesmíru 27 dní, 15 hodin a 36 minut. Byla 445. člověkem ve vesmíru, 43. ženou. Na ISS absolvovala pět výstupů do volného vesmíru (EVA) v celkové délce 33 hodin a 42 minut.\n\n\n\n\n"}
{"id": "983651", "url": "https://cs.wikipedia.org/wiki?curid=983651", "title": "Josef Jelínek (basketbalista)", "text": "Josef Jelínek (basketbalista)\n\nJosef Jelínek (* 30. prosince 1966 Kutná Hora) je bývalý český basketbalista a trenér.\n\nJako hráč československé basketbalové reprezentace se zúčastnil Mistrovství Evropy mužů 1987 v Athénách (Československo na 8. místě) a za basketbalovou reprezentaci České republiky 4 zápasů v kvalifikacích na Mistrovství Evropy 1995 a 2003. Celkem odehrál 11 zápasů a zaznamenal 124 bodů.\n\nV 1. československé basketbalové lize, získal s týmem Zbrojovka Brno čtyřikrát titul mistra Československa, dvakrát byl mistrem České republiky (Stavex Brno, Mlékárna Kunín) a dvakrát vicemistrem České republiky. V ligovém utkání 29.3.2003 Slavia Kroměříž - BK Pardubice (116:95) zaznamenal 41 bodů. V československé basketbalové lize (do sezony 1992/93) zaznamenal 3 633 bodů. Ve střeleckých výkonech pokračoval i v české nejvyšší soutěži a s celkovým počtem 11 737 bodů je nejlepším střelcem historie československé a české ligy basketbalu. S rakouským týmem BK Toshiba Klosterneuburg vyhrál rakouskou nejvyšší basketbalovou soutěž. \n\nZúčastnil se s týmem Zbrojovka Brno Poháru evropských mistrů v letech 1986 až 1991, se Stavex Brno Eurocupu v sezóně 1996/1997 a s Mlékárna Kunín FIBA Poháru Saporta ve dvou sezónách 1998/1999 a 1999/2000. \n\nDvakrát byl vyhlášen nejlepším basketbalistou, Československa v roce 1990 a České republiky v roce 1995. Pětkrát v letech 19787-1996 byl zařazen do nejlepší pětice hráčů československé resp. české 1. ligy basketbalu. \n\nJeho syn David Jelínek (* 7. 9. 1990) byl hráčem České basketbalové reprezentace ve věkových kategoriích do 16, do 18 a do 20 let (na Mistrovství Evropy 2010 ve 2 zápasech zaznamenal celkem 27 bodů) a od roku 2013 je hráčem České reprezentace mužů.\n\n\núspěchy:\n\nMistrovství Evropy \n\n\n\n"}
{"id": "983676", "url": "https://cs.wikipedia.org/wiki?curid=983676", "title": "Dobrovodský potok", "text": "Dobrovodský potok\n\nDobrovodský potok (v části úseku nazývaný Dobrovodská stoka) je pravostranným přítokem Vltavy v okrese České Budějovice.\n\nPotok pramení na jihozápadním svahu kopce Na Pazderně v Lišovském prahu 1 km jihovýchodně od Třebotovic v nadmořské výšce 536 m. Teče na severozápad po hranici katastrálních území Třebotovice a Srubec a postupně se v migmatitovém podloží zahlubuje do sevřeného údolí zvaného České Švýcarsko (České Švýcary) s občasnými skalními výchozy na svazích. Protéká zde Dolejším rybníkem pod Třebotovicemi a retenční přehradní nádrží České Švýcarsko z roku 1898. Na okraji Dobré Vody, podle které je pojmenovaný, potok přijímá zprava odtok Lusného rybníka. Na západním okraji Dobré Vody potok opouští Lišovský práh, vtéká do Českobudějovické pánve a protéká Suchým Vrbným. Na území města České Budějovice potok často zaplavuje své okolí, což je způsobeno hustou zástavbou a betonem či asfaltem zpevňovanými břehy. V Suchém Vrbném ve Vodní ulici potok ostře mění směr k severu a teče umělým korytem vytvořeným na konci 19. století. V úseku od Plynárenské až k Nádražní ulici bylo toto koryto v letech 2009 až 2015 postupně upravováno a částečně i posunuto kvůli stavbě přeložky silnic II/156 a II/157 (tzv. zanádražní komunikace). V tomto úseku přijímá Dobrovodský potok také svůj největší přítok, Vrátecký potok.\n\nZ vodohospodářského hlediska je kritickým místem na potoce most pod Pražskou třídou, neboť propustek má kapacitu jen na pětiletou povodeň, voda pak přitéká příliš rychle a při větších průtocích zaplavuje patnáct set garáží v Nádražní ulici na levém břehu potoka. V následujícím přes kilometr dlouhém úseku za mostem směrem k soutoku s Vltavou byly v polovině 90. let 20. století postaveny hypermarkety OBI, Terno, Interspar a obchodní domy s nábytkem, ačkoliv se jedná o záplavové pásmo. Na tomto úseku byla v letech 2014 až 2015 provedena rekultivace toku financovaná z operačního programu pro životní prostředí a provedená firmou Šindlar.\n\nDobrovodský potok, stejně jako Vrátecký potok, původně ústil do přirozeného bočního ramene Malše, které bylo v roce 1265 při založení královského města upraveno na Mlýnskou stoku. Oba potoky tak tekly až k centru Českých Budějovic a vždy bývaly příčinou náhlých záplav na východním okraji města. Na konci 19. století městská správa provedla z tohoto důvodu rozsáhlé vodohospodářské úpravy těchto potoků, při nichž došlo k odklonění obou potoků z centra města a k výstavbě dvou retenčních nádrží. Systém je dosud funkční technickou památkou. Postupovalo se podle projektu pražského inženýra Rudolfa von Brechlera z roku 1892. Samotné regulační práce prováděly firmy Bohdana Francka a Josefa Pillmanna v letech 1897 − 1898. Dobrovodský potok byl v Suchém Vrbném ze západního směru odkloněn na sever do uměle vyhloubeného koryta v dnešní Vodní ulici, tento úsek je označovaný jako Dobrovodská stoka a vede až k Českému Vrbnému, kde ústí do Vltavy. Vrátecký potok byl do této stoky napojen a stal se z něj přítok Dobrovodského potoka. Na horním toku Dobrovodského potoka mezi Dobrou Vodou a Třebotovicemi v údolí zvaném České Švýcarsko byla zároveň postavena retenční přehradní nádrž.\n"}
{"id": "983682", "url": "https://cs.wikipedia.org/wiki?curid=983682", "title": "František Greškovič", "text": "František Greškovič\n\nFrantišek Greškovič (18. prosince 1922 – 4. dubna 1996) byl slovenský fotbalista, útočník.\n\nV československé lize hrál za Dynamo ČSD Košice. Nastoupil ve 102 ligových utkáních a dal 35 gólů.\n\n\n"}
{"id": "983683", "url": "https://cs.wikipedia.org/wiki?curid=983683", "title": "Radio Killer", "text": "Radio Killer\n\nRadio Killer je rumunská hudební skupina tvořící taneční hudbu tzv. dance styl, která svou dráhu odstartovala v roce 2009. Tuto taneční skupinu tvoří několik členů Smiley, Elefunk (Serban Cazan), DJ Cell Block, Karie, Boogie Man (Don Baxter), Crocodealer (Alex Velea),a Paul Damixie. Jméno skupiny \"The Radio Killer\" pochází ze skutečnosti, že radio killer znamená v americkém slangu: Každý song musí být hitem. \n\nSe svou tvorbou se prosadili v mnoha zemích Evropy včetně Německa, Itálie, Španělska, Francie, Ruska, Slovinska, Řecka a Švýcarska dokonce se skupině podařilo obsadit přední příčky v britské hitparádě. Jejich první píseň \"\"Voila\"\" byla nejvíce vysílanou skladbou v Rusku a Rumunsku za rok 2009, tato skladba jim vyhrála hudební cenu označovanou jako \"\"Best New Act\"\", kterou uděluje hudební stanice MTV. V roce 2010 jim tato skladba přinesla ocenění Music Award udělenou v Rumunsku. \n\nJejich singl \"Calling You\" byl prvním songem rumunského DJ projektu, který pronikl do playlistu britského rádia BBC (BBC Radio 1). Jejich další skladba \"\"Is It Love Out There\"\" se stala hymnou pro Liberty parade, což je největší pouliční taneční party v Rumunsku.\n\nV hudebních klipech je nejvíce vidět tyto dva členy.\n\nPaul Damixie\n\nPaul Damixie má 23 let, a je DJ Radio Killer.\n\nLee Heart\n\nLee Heart (vlastním jménem Catalina Ciobanu, 3, květen 1990, Bukurešť, Rumunsko) je mladá taneční umělkyně a je také hlasem skupiny Radio Killer. Když měla 17 let, vystupovala jako doprovod během koncertu The Black Eyed Peas, který proběhl v Rumunsku během září 2007.\n\n\n"}
{"id": "983685", "url": "https://cs.wikipedia.org/wiki?curid=983685", "title": "JRD", "text": "JRD\n\nJRD s.r.o. je česká developerská společnost, založena v roce 2003. Jako první v České republice se zaměřila na stavbu nízkoenergetických a pasivních domů a stala se v tomto segmentu lídrem trhu. Zrealizovala celkem 19 realitních projektů a díky růstu objemu zrealizovaných prodejů je dnes součástí první desítky nejsilnějších rezidenčních developerů. Stavby společnosti obdržely za své ekologické provedení řadu ocenění, včetně mezinárodní soutěže Building Efficiency Awards (BEFFA).\n\nSpolečnost založil Jan Řežáb s vizí spojení moderních technologií, ekologického přístupu a minimalizace energetické náročnosti staveb při jejich provozu a realizaci. V roce 2005 firma vytvořila první komerční projekt nízkoenergetických bytových domů a posléze stavěla i první energeticky pasivní bytový dům v ČR (bytová vila Pod Altánem v Praze 10); dále uvedla na český trh některá inovativní technická řešení (např. systém větrání s rekuperací). Projekty Ecocity Malešice a Park Hloubětín představují z hlediska spotřeby energií na vytápění energeticky nejúspornější bytové projekty v ČR a Park Hloubětín je současně největším energeticky pasivním bytovým projektem v ČR. K dalším realizovaným projektům firmy patří například Vily Diamantica, Vila Augustus, Viladomy U Obory, Viladomy Dolní Měcholupy nebo Zelená Libuš.\n\nSpolečnost spolupracuje s organizacemi, které podporují rozvoj energeticky úsporných projektů (člen Centra pasivního domu, jeden ze třinácti zakládajících členů zájmového sdružení Česká rada pro šetrné budovy).\n"}
{"id": "983696", "url": "https://cs.wikipedia.org/wiki?curid=983696", "title": "Inocenc (papež)", "text": "Inocenc (papež)\n\nJméno Inocenc nosilo třináct papežů římskokatolické církve. Původ je odvozen z latinského „Innocentius“, znamenající „nevinný“. \n\n\nJméno Inocenc si zvolil také vzdoropapež:\n\n"}
{"id": "983698", "url": "https://cs.wikipedia.org/wiki?curid=983698", "title": "Wimbledon 1877 – mužská dvouhra", "text": "Wimbledon 1877 – mužská dvouhra\n\nSpencer Gore porazil ve finále Angličana Williama Marshalla 6–1,6–2 a 6–4.\n"}
{"id": "983705", "url": "https://cs.wikipedia.org/wiki?curid=983705", "title": "Sedmihlásek Praha", "text": "Sedmihlásek Praha\n\nSedmihlásek Praha je dětský pěvecký sbor, který vedou Hana a Vít Homérovi. Sbor vedle koncertního tělesa má další dvě přípravky – \"Cvrčky\" určené dětem ve věku od pěti do osmi let a \"Kukačky\" pro děti od devíti do dvanácti let věku. Celkem ve všech svých odděleních má sbor 170 dětí.\n\nRepertoár zahrnuje písně od středověku po současnost. Sbor vystupuje jednak sám – pořádá například koncertní vystoupení k uvítání každého ročního období, ale spolupracuje také s dalšími umělci – například se Zdeňkem Svěrákem a Jaroslavem Uhlířem, Markem Ebenem, Miroslavem Horníčkem, nebo též s uskupeními jako jsou Chinaski, Komorní orchestr Jana Zacha, Bach-Collegium Praha či Traxleři. Sbor zpíval i v rozhlase a televizi, kde vystupoval v pořadech České století, Hodina zpěvu, Snídaně s Novou, Ruská ruleta či rozhlasových Uhlířinách. Píseň nazpíval též k českému filmu \"Čarodějky z předměstí\". Svými vystoupeními podporuje koncerty konané na podporu dobročinných akcí pro Centrum Paraple nebo Fond ohrožených dětí. Pro diváky Sedmihlásek koncertoval nejenom v České republice, ale také v zahraničí (Německo, Polsko, Slovensko, Itálie, Maďarsko, Španělsko, Norsko,Taiwan či Kanada).\n\nSbor vydal nebo vystupoval na následujících nahrávkách (například):\n\n"}
{"id": "983710", "url": "https://cs.wikipedia.org/wiki?curid=983710", "title": "Foo Fighters: Back and Forth", "text": "Foo Fighters: Back and Forth\n\nFoo Fighters: Back and Forth je časosběrný dokumentární film o americké rockové skupině Foo Fighters. Premiéru měl 15. března 2011 na festivalu South by Southwest v Austinu v Texasu a do kin se dostal v dubnu téhož roku. Vypráví o počátcích Davea Grohla, o osudech členů Foo Fighters a o tvorbě skupiny od jejího počátku až do současnosti.\n\n"}
{"id": "983720", "url": "https://cs.wikipedia.org/wiki?curid=983720", "title": "Yamaha XVZ 1300 Venture", "text": "Yamaha XVZ 1300 Venture\n\nYamaha XVZ 1300 Venture je cestovní motocykl, vyvinutý firmou Yamaha, vyráběný v letech 1986-1993. Jeho předchůdcem byl model Yamaha XVZ 1200 Venture. Konkurenci v době vzniku představovala tehdy čtyřválcová Honda Goldwing. \n\nPo několikaleté odmlce byl vyráběn model Yamaha XVZ 1300 Royal Star Venture, který ale s původním nemá moc společného.\n\n\n"}
{"id": "983723", "url": "https://cs.wikipedia.org/wiki?curid=983723", "title": "Klement (papež)", "text": "Klement (papež)\n\nJméno Klement (varianta Kliment) nosilo čtrnáct papežů římskokatolické církve. Původ je odvozen z latinského „Clemens“, znamenající „vlídný, laskavý, shovívavý“.\n\n\nJméno Klement si zvolili také vzdoropapežové:\n\n"}
{"id": "983724", "url": "https://cs.wikipedia.org/wiki?curid=983724", "title": "Johann Martin Schleyer", "text": "Johann Martin Schleyer\n\nJohann Martin Schleyer (18. července 1831, Lauda-Königshofen, Bádenské velkovévodství – 16. srpna 1912, Kostnice) byl německý katolický kněz, který roku 1880 vytvořil umělý jazyk Volapük (v překladu „světový jazyk“). Čerpal přitom ovšem především ze dvou jazyků: angličtiny a své rodné němčiny, slova jsou ale často změněna k nepoznání a jazyk má obtížnou gramatiku podobnou latině. Ke konci století byl volapük v podstatě vytlačen univerzálnějším esperantem a idem, pozdější nacistické pronásledování ale přežil právě kvůli esperantistům, kteří jej nechtěli nechat úplně zaniknout. Schleyer psal i básně a byl znám jako velký odpůrce socialismu, za plamenné výpady proti němu byl i vězněn bismarckovským režimem (který byl v té době ve sporu s katolickou církví).\n\n"}
{"id": "983725", "url": "https://cs.wikipedia.org/wiki?curid=983725", "title": "Galán (cimbálová muzika)", "text": "Galán (cimbálová muzika)\n\nCimbálová muzika Galán vznikla na jaře roku 2010 ze studentů hodonínského gymnázia. Muzika se svou tvorbou zaměřuje převážně na svou rodnou oblast Moravského Slovácka - Podluží. Základem cimbálové muziky je tradiční šestičlenné nástrojové obsazení.\n\nNa podzim roku 2008 na Gymnáziu v Hodoníně započali studium budoucí zakladatelé muziky Vojtěch Hodes a Zbyněk Němeček. Zbyněk Němeček již několik let sbíral zkušenosti jako klarinetista v dětské cimbálové muzice, ale Vojtěch Hodes se s folklórem teprve seznamoval. Na gymnáziu již dříve cimbálová muzika byla a v aule školy se vyskytoval dokonce cimbál s kontrabasem. K založení je ponoukl Mgr. Josef Ilčík, místní učitel hudební výchovy. Spolu s dalšími spolužáky (Martin Novák, Jakub Ambrozek, Martin Holinka, Pavel Zigáček a další) začali dávat dohromady muzikantské uskupení, ze kterého časem vznikla cimbálka, které se říkalo \"Pěsnička\". Netrvalo však dlouho a muzika se rozpadla.\n\nNa jaře roku 2010 se ze zbytku rozpadlé muziky stali potulní muzikanti. Impulsem pro nový začátek byla zpráva, že se cimbalista a kontrabasista František Kobzík rozhodl odejít z jiné muziky. František Kobzík byl osloven na post basisty a uměleckého vedoucího pro své bohaté zkušenosti. Tak vznikla \"Cimbálová muzika Galán\", jejímiž zakládajícími členy byli Zbyněk Němeček, Vojtěch Hodes, Martin Holinka, František Kobzík, Jan Klubus a Jiří Loveček.\n\nČasem se František Kobzík rozhodl odejít do jiného tělesa, kde mu byl nabídnut post cimbalisty. Jeho post byl obsazen kontrabasistou z Hodonína Vojtěchem Maradou. Ten však jako student konzervatoře a úspěšný hudebník byl velmi časově vytěžován profesionálními orchestry a na cimbálku mu nezbýval čas. Nakonec ho nahradil basista Milan Maláník. Změny v obsazení se nevyhnuly ani postu cimbalisty, který byl nahrazen Jakubem Šíblem z Němčiček.\n\nCimbálová muzika Galán se svým původem řadí do kraje Podluží, který je znám řadou lidových umělců, zpěváků a muzikantů. K tomuto odkazu se hrdě hlásí a svou tvorbu také na tento kraj zaměřuje. Muzika se ale také učí písním z mnoha jiných regionů (Slovensko, Maďarsko), aby její repertoár byl bohatý a zajímavý. Cílem, kterého se snaží Galán dosáhnout, je nabízet lidovou hudbu na vysoké úrovni, tak aby byla pro posluchače atraktivní, ale stále si zachovávala alespoň zlomek autentičnosti a nebyla przněna nepatřičnými soudobými prvky.\n\nV současné době cimbálová muzika Galán hraje na různých veřejných i neveřejných akcích. Pravidelně hraje narozeninové oslavy, svatby, plesy, hodové zábavy, košty vína, firemní večírky, folklórní festivaly, koncerty apod.\n\nCimbálka spolupracuje často s různými folklórními soubory (FK Pohárek, FS Svéráz, FS Dubina), doprovází pěvecké sbory, sólisty a verbíře.\n\nPravidelně reprezentuje město Hodonín v jejích partnerských městech: Vignola (Itálie), Jaslo (Polsko), Trebišov (Slovensko).\n\n\n\n"}
{"id": "983727", "url": "https://cs.wikipedia.org/wiki?curid=983727", "title": "Sedmihlásek", "text": "Sedmihlásek\n\nSedmihlásek může být:\n\n\n"}
{"id": "983744", "url": "https://cs.wikipedia.org/wiki?curid=983744", "title": "Sikasso", "text": "Sikasso\n\nSikasso je krajské město v Mali, ležící 375 km jihovýchodně od metropole Bamako. Žije v něm 225 753 obyvatel (sčítání 2009) a je tak druhým největším městem v zemi. Je centrem zemědělské oblasti, kde se pěstuje bavlna, čirok a tropické ovoce, a také důležitým dopravním uzlem. Obyvatelstvo tvoří Senufové, Samagové a Bambarové.\n\nSikasso bylo málo významnou vesnicí do roku 1877, kdy sem Tieba Traoré přenesl hlavní město království Kénédougou a vybudoval pevnost zvanou Tata (je navržena na zařazení na seznam Světové dědictví). V roce 1898 město dobyla francouzská vojska.\n\nV Sikassu se každoročně koná festival hráčů na balafon. V roce 2004 byl založen místní Institut pro výzkum senufské kultury. Nachází se zde letiště (Aéroport international de Sikasso Dignagan), mešita i katolická katedrála. Partnerským městem je francouzské Brive-la-Gaillarde.\n"}
{"id": "983746", "url": "https://cs.wikipedia.org/wiki?curid=983746", "title": "Matthias Kobena Nketsiah", "text": "Matthias Kobena Nketsiah\n\nMons. Matthias Kobena Nketsiah (14. dubna 1942, Kakomdo) je ghanský katolický duchovní, arcibiskup.\n\nNarodil se 14. dubna 1942 v Kakomdu. Studoval v Semináři minor Svaté Terezie v Amisanu a pokračoval ve studiích filosofie a teologie v Semináři major Svatého Petra (Pedu). Na kněze byl vysvěcen dne 19. července 1970 Peterem Kwasi Sarpongem v Katedrále svatého Františka Saleského. Působil jako farní vikář ve farnosti Svatého Antonína (Agona Swedru) a učitel v Semináři minor Svaté Terezie. Dále pokračoval ve studiích kanonického práva v Římě na Papežské univerzitě Urbaniana (1975-1979). Byl lektorem kanonického práva v Semináři major Svatého Petra. Roku 1981 se stal biskupským vikářem. Dále působil jako kněz farnosti Svatého Michaela, soudce a soudní vikář v diecézním tribunálu, generální vikář arcidiecéze Cape Coast, kněz farnosti Neposkvrněného početí a Svatého Jana Křtitele.\n\nDne 24. listopadu 2006 byl jmenován pomocným biskupem arcidiecéze Cape Coast a titulárním biskupem Abaradirským. Na biskupa byl vysvěcen 3. února 2007 Peterem Kwasi Sarpongem, spolusvětiteli byli Gabriel Charles Palmer-Buckle a Lucas Abadamloora. Tuto funkci vykonával do 31. května 2010, kdy byl ustanoven metropolitním arcibiskupem této arcidiecéze. V současné době působí také jako apoštolský administrátor diecéze Sekondi–Takoradi.\n\n"}
{"id": "983748", "url": "https://cs.wikipedia.org/wiki?curid=983748", "title": "Hajaja", "text": "Hajaja\n\nHajaja je skřítek, který se stal symbolem krátkých rozhlasových pohádek na dobrou noc. Poprvé Hajaja promluvil z vysílání Československého rozhlasu 2. ledna 1961. Hlas mu v počátcích propůjčil herec Vlastimil Brodský, který se tím na dlouho stal pro široké masy posluchačů ztělesněním této postavy. Desetiminutové pohádky skřítka Hajajy jsou dodnes denně vysílány v rámci Klubu Rádia Junior na Dvojce Českého rozhlasu a na Rádiu Junior.\n\nPříprava první pohádky trvala přibližně rok. Nápad se zrodil kolem roku 1960 v redakci vědy a techniky Hlavní redakce pro děti a mládež Československého rozhlasu. Někdo tehdy poznamenal, že by nebylo špatné vyprávět každý večer nejmenším posluchačům příběh pro lepší usínání. Nápad se ujal a začaly přípravy. Jméno Hajaja vymyslela výtvarnice Olga Hejná. Skřítek s hlasem Vlastimila Brodského se stal od roku 1961 veselým a laskavým průvodcem do dětských snů. Na úspěchu nového pořadu měl velkou zásluhu spisovatel Václav Čtvrtek a jeho manželka Vlasta Váňová, která byla rozhlasovou redaktorkou. Čtvrtek napsal pohádku pro první vysílání \"Jak Hajaja procitnul\", ale i mnohé další pohádkové texty. \n\nZnělkou je jednoduchý motiv hraný na flétnu. Autorem znělky je Jindřich Šidla a původně ji nahrál profesor Václav Žilka, v roce 1976 ji znovu nahrál Jiří Stivín a jeho znělka se používá doposud (2014). Vedle toho existuje též nahrávka Žofie Vokálkové z roku 2011. Úvodní znělka své tóny postupně zesiluje, závěrečná je melodicky totožná, avšak zkrácená a své tóny naopak zeslabuje. Po úvodní znělce se vždy ozve laskavý pozdrav: „Dobrý večer, děti.\n\nZajímavá je rovněž rock'n'rollová parafráze „Hajaja-rock“ skupiny Sputnici z konce listopadu 1961.\n\n"}
{"id": "983751", "url": "https://cs.wikipedia.org/wiki?curid=983751", "title": "Opavská okresní soutěž mužů 2004/2005", "text": "Opavská okresní soutěž mužů 2004/2005\n\nSezóna 2004/2005 okresní soutěže mužů v ledním hokeji. Soutěže se účastnilo 6 klubů z Opavska.\n\n"}
{"id": "983752", "url": "https://cs.wikipedia.org/wiki?curid=983752", "title": "Opavská okresní soutěž mužů 2005/2006", "text": "Opavská okresní soutěž mužů 2005/2006\n\nSezóna 2005/2006 okresní soutěže mužů v ledním hokeji. Soutěže se účastnilo 6 klubů z Opavska.\n\n\n!pořadí\n!Tým\n!zápasy\n!výhry\n!remízy\n!prohry\n!score\n!body\n"}
{"id": "983753", "url": "https://cs.wikipedia.org/wiki?curid=983753", "title": "Lenka (rozhledna)", "text": "Lenka (rozhledna)\n\nLenka je dřevěná rozhledna o výšce 8 metrů stojící v nadmořské výšce 663 m n. m. jihozápadním směrem od Teplic nad Metují. Vznikla na jaře roku 2009 a výhled je odsud na Jiráskovy skály, Orlické hory či vrchol Ostaš. Stavba je dvoupatrová, přičemž výhled je možný až z vrchního patra, které je přístupné po žebříku.\n"}
{"id": "983755", "url": "https://cs.wikipedia.org/wiki?curid=983755", "title": "Opavská okresní soutěž mužů 2006/2007", "text": "Opavská okresní soutěž mužů 2006/2007\n\n"}
{"id": "983756", "url": "https://cs.wikipedia.org/wiki?curid=983756", "title": "Chrám Ochrany Bohorodičky (Korejovce)", "text": "Chrám Ochrany Bohorodičky (Korejovce)\n\nChrám Ochrany Bohorodičky je cerkev východního ritu, nacházející se ve slovenské obci Korejovce.\n\nChrám byl postaven v roce 1761a od roku 1968 je národní kulturní památkou Slovenské republiky.\n\nChrám tvoří tříprostorová dřevěná stavba na mělkém kamenném základě. Věž chrámu vystupuje z hmoty sakrálního objektu a tvoří podvěží ve kterém je malá vstupní předsíň. Věž, stanová střecha nad lodí a sedlová střecha nad svatyní jsou zakončeny šindelovými cibulkami s kovanými železnými kříži. Objekt je v exteriéru chráněn před povětrnostními vlivy vertikálně kladenými smrkovými deskami s lištami. Střecha je pokryta šindelem. V interiéru je nekompletní ikonostas z něhož se zachovaly jen fragmenty. Pochází z druhé poloviny 18. století.\n\nPřed objektem je dřevěná zvonice se třemi zvony. Na jednom zvonu z roku 1769 je nápis s reliéfem svaté Rodiny. Druhý zvon z roku 1771 má nápis a reliéf s dekorem kříže, pod ním Panna Marie Sedmibolestná a svatá Trojice. Třetí je z roku 1835 a je zdoben dekorem dubových listů a nápisem.\n\n\n"}
{"id": "983757", "url": "https://cs.wikipedia.org/wiki?curid=983757", "title": "Radio Swiss Jazz", "text": "Radio Swiss Jazz\n\nRadio Swiss Jazz je hudební rozhlasová stanice provozovaná švýcarskou veřejnoprávní společností SRG SSR.\n\nStanice začala vysílat 1. září 1998 v Bernu pod názvem \"Swiss Culture & Jazz\" a původně bylo součástí jejího vysílání i mluvené slovo. V roce 2001 se stanice přejmenovala na \"Radio Swiss Jazz\" a dále vysílala už jen hudbu. Žánrově stanice vysílá Jazz (přibližně 70 %), Soul a Blues.\n\nSesterskými stanicemi Radio Swiss Jazz jsou stanice Radio Swiss Classic a Radio Swiss Pop.\n\n"}
{"id": "983759", "url": "https://cs.wikipedia.org/wiki?curid=983759", "title": "Eli Whitney", "text": "Eli Whitney\n\nEli Whitney (8. prosince 1765, Westborough – 8. ledna 1825, New Haven) byl americký vynálezce.\n\nVyrostl na farmě v Massachusetts. Během Americké revoluce, když byl ve vznikajícím státě nedostatek hřebíků v důsledku britského embarga, začal tyto hřebíky vyrábět. Tehdy prvně poznal, jak funguje trh. Brzy rozšířil výrobu na jehlice a hole.\n\nPo revoluci vystudoval na Yaleově univerzitě a odstěhoval se do Jižní Karolíny. Zde se vrátil k zemědělství a přišel s vynálezem, jímž nakonec nejvíce proslul: strojem na vyzrňování bavlny, což byl zásadní mezník průmyslové revoluce. Ten dokázal bavlnu zpracovat desetkrát rychleji než otrok a udělal z amerického jihu bavlnářskou velmoc. Stroj postavil v roce 1793, patentován byl roku 1794, existovalo ovšem mnoho patentových sporů, neboť se brzy objevily další vyzrňovací stroje, které Whitney označoval za kopie stroje svého. Unaven patentovými boji se ke konci 18. století začal věnovat výrobě zbraní, které dodával americké vládě. Jeho zbraně byly úspěšné mimo jiné proto, že vsadil na vyměnitelnost jednotlivých částí bojových strojů. Tato idea později silně ovlivnila Henryho Forda.\n\n"}
{"id": "983762", "url": "https://cs.wikipedia.org/wiki?curid=983762", "title": "Opavský hokejový přebor mužů 2010/2011", "text": "Opavský hokejový přebor mužů 2010/2011\n\n\nsemifinále\n\nfinále\n"}
{"id": "983763", "url": "https://cs.wikipedia.org/wiki?curid=983763", "title": "Bagdati", "text": "Bagdati\n\nBagdati (gruzínsky: ბაღდათი), za sovětské éry přejmenované na Majakovskij, je administrativním střediskem okresu Bagdati v kraji Imeretie v západní Gruzii.\n\nBagdati je jedním z nejstarších sídel historické země Imeretie. Jeho název je odvozen od stejného původu jako název hlavního města Iráku, Bagdád: هدیه \"Bag\" „Bůh“ + خدا \"dāti\" „dáti“, což lze ze staroperštiny přeložit jako „Dáno Bohem“ nebo „Boží dar“. V roce 1940 bylo přejmenováno na Majakovský (gruzínsky: მაიაკოვსკი), podle básníka Vladimira Majakovského, který se zde roku 1893 narodil. Roku 1981 byl sídlu propůjčen status města. V roce 1990 byl obnoven původní název „Bagdati“.\n\nBagdati leží na levém břehu řeky Chanisckali, levém přítoku Rioni, 170 km západoseverozápadně od hlavního města Tbilisi a 25 km jihojihovýchodně od Kutaisi.\n\nV Bagdati je výroba nábytku a potravinářský průmysl (konzervárna a výroba vína).\n\nZ Bagdati vede místní komunikace údolím řeky Chanisckali přes 2 180 m vysoký Zekarský průsmyk do lázeňského města Abastumani a dále do Achalciche, hlavního města sousedního kraje Samcche-Džavachetie.\n\nNejbližší železniční stanicí je 19 km vzdálená Kutaisi.\n\nV Bagdati je muzeum Vladimira Majakovského a národní divadlo.\n\n"}
{"id": "983764", "url": "https://cs.wikipedia.org/wiki?curid=983764", "title": "Oto Matický", "text": "Oto Matický\n\nOto Matický (*30. června 1963 Bratislava-Rača) je bývalý československý basketbalista a trenér. Je zařazen na čestné listině mistrů sportu.\n\nOd druhé poloviny 80. let patřil mezi významné československé basketbalisty a osobnosti týmu československé basketbalové reprezentace a od roku 1993 reprezentace Slovenska.\n\nTřikrát (1987, 1988, 1989) byl vyhlášen nejlepším basketbalistou Československa. Čtyřikrát v letech 1986-1989 byl zařazen do nejlepší pětice hráčů československé 1. ligy basketbalu. Na Slovensku byl šestkrát vyhlášen nejlepším basketbalistou Slovenska v letech 1987 až 1989, 1994 až 1996.\n\nJako hráč Československa byl účastníkem kvalifikace na Olympijské hry a 6 evropských basketbalových soutěží. Zúčastnil se ve Španělsku v roce 1992 kvalifikačního turnaje na letní Olympijské hry, na němž Československo skončilo šesté a nepostoupilo. Hrál na Mistrovství Evropy juniorů 1982 v Bulharsku a dvakrát ve finálové části Mistrovství Evropy mužů - 1985 ve Stuttgartu, Německo a 1987 v Athénách. S basketbalovou reprezentací Československa získal na Mistrovství Evropy jednu stříbrnou medaili a jedno osmé místo. V dresu Slovenska třikrát se zúčastnil kvalifikace pro Mistrovství Evropy v letech 1995 až 1999.\n\nZa reprezentační družstvo Československa v letech 1984-1992 odehrál 224 zápasů, z toho 9 v kvalifikaci na Olympijské hry a 18 na Mistrovství Evropy, celkem 27 zápasů, v nichž zaznamenal 140 bodů. Za reprezentaci Slovenska v letech 1993-1999 odehrál 53 zápasů a zaznamenal 671 bodů\n\nV 1. československé basketbalové lize, jednou byl vicemistrem Československa (1988) a má čtyři třetí místa. S týmem Inter Bratislava se zúčastnil 3 ročníků evropského Koračova poháru v basketbale.\n\nV letech 1990 až 2001 hrál v Rakousku za klub Arkadia Traiskirchen Lions, s nímž byl třikrát mistrem, třikrát vicemistrem a třikrát vítězem poháru Rakouska. S klubem startoval v evropských klubových basketbalových soutěžích a to v Poháru evropských mistrů 1992 (Matický zaznamenal 61 bodů ve 2 zápasech) a 1995 (11 bodů, 1 zápas), Eurocup 1993 (34 bodů, 2 zápasy), FIBA Pohár Korač 1996 (2 body, 1 zápas), 1998 (40 bodů, 2 zápasy), 1999 (31 bodů, 2 zápasy) a 2000 (17 bodů, 2 zápasy, vyřadila je Sparta Praha), FIBA Pohár Saporta 2001 (111 bodů, 8 zápasů) a 2002 (35 bodů, 10 zápasů).\n\nPo skončení hráčské kariéry je funkcionářem klubu Inter Bratislava.\n\nJeho dcera Nicole Matická (*3.3.1993) je hráčkou americké NJIT,\n\núspěchy:\n\n\n\n\n\n"}
{"id": "983768", "url": "https://cs.wikipedia.org/wiki?curid=983768", "title": "Krymské referendum (2014)", "text": "Krymské referendum (2014)\n\nKrymské referendum v roce 2014 bylo referendum vyhlášené krymským parlamentem, v němž se obyvatelé ukrajinské Autonomní republiky Krym a města se zvláštním statusem Sevastopol dne 16. března 2014 vyslovili pro přičlenění Krymu k Ruské federaci. Pro připojení k Rusku hlasovalo více než 96% zúčastněných voličů při volební účasti 83%. Vyhlášení referenda, ke kterému došlo v průběhu krymské krize na poloostrově již obsazeném ruskými a proruskými ozbrojenci, bylo v rozporu s ukrajinskou ústavou a ukrajinská vláda Arsenije Jaceňuka referendum označila za nelegitimní. Jeho výsledky neuznaly ani Spojené státy a Evropská unie, naopak Rusko označilo jeho průběh a výsledky za vyjádření skutečné vůle obyvatel Krymu. Proti krymskému referendu se nepostavily nebo je výslovně uznaly jako legitimní další státy, především země, které jsou spolu s Ruskem sdružené v uskupení BRICS, to jest Čína, Indie, Brazílie a Jižní Afrika. Všechny tyto čtyři velké státy se zdržely hlasování při projednávání právně nezávazné rezoluce Valného shromáždění Organizace spojených národů (OSN), která toto referendum odsoudila. Hlasování v OSN v této věci se zdrželo dalších 54 států a 10 států hlasovalo proti této rezoluci.\n\nDůsledkem hlasování o samostatnosti Krymu a odtržení se od Ukrajiny byly další kroky vedoucí k připojení Krymu k Rusku a na druhou stranu vyhlášení evropských a amerických sankcí vůči Rusku a relevantním krymským činovníkům.\n\nV rámci celé Ukrajiny představovali etničtí Rusové na počátku roku 2014 významnou menšinu, odhadovanou na zhruba 17% obyvatel, na Krymu ovšem má ruské obyvatelstvo naopak většinu, a to zhruba 58%. Etnických Ukrajinců přitom žilo na Krymu jen zhruba 24% a dalších 12% obyvatel tvořili Krymští Tataři, kteří jsou zde nejdéle žijícím etnikem.\n\nDnešní složení obyvatelstva Krymu vzniklo v průběhu komplikovaného dějinného vývoje. V roce 1774 se Krymský chanát, který byl do té doby vazalem Osmanské říše, dostal v důsledku mírové smlouvy z Küčük-Kainardži, uzavřené po první rusko-turecké válce (1768–1774), nově pod nadvládu Ruského impéria. V roce 1783 pak carevna Kateřina Veliká Krym přímo anektovala a v následné druhé rusko-turecké válce (1787–1792) tento územní zisk potvrdila. Ruského obyvatelstva poté na Krymu postupně přibývalo. Na konci druhé světové války pak vláda Sovětského svazu obvinila Krymské Tatary z kolaborace s nacistickým Německem a nechala je téměř všechny vystěhovat na Sibiř. Do své původní vlasti se Krymští Tataři směli začít vracet až koncem osmdesátých let 20. století.\n\nZe správního hlediska byl v Ruském impériu Krym nejprve součástí tavričské oblasti (od roku 1783) a pak od roku 1802 až do říjnové revoluce v roce 1917 součástí navazující Tavričské gubernie. Ta kromě poloostrova Krym zahrnovala i území na sever až k Dněpru.\n\nS rozpadem Ruského impéria začalo na Krymu bouřlivé období. Od prosince 1917 do ledna 1918 zde krátkodobě fungovala Krymská lidová republika vytvořená Krymskými Tatary, pak do konce dubna Tauridská sovětská socialistická republika, následovaná Krymskou krajovou vládou od června 1918 do dubna 1919, kdy Rudá armáda obsadila Simferopol a ustavila Krymskou sovětskou socialistickou republiku. Tato poslední, jen krátce existující republika zanikla po dobytí bělogvardějci v červnu 1919.\n\nPo opětovném dobytí Rudou armádou v roce 1921 byla 18. října 1921 ustavena Krymská autonomní sovětská socialistická republika, která trvala až do roku 1945, kdy byla nahrazena Krymskou oblastí. Ta byla původně součástí Ruské SFSR, ale 19. února 1954 vyhlásilo předsednictvo Nejvyššího sovětu na návrh generálního tajemníka ÚV KSSS Nikity Chruščova, že se Krymská oblast stává součástí Ukrajinské SSR. Odůvodněním pro tento závažný krok byl mimo jiné fakt, že převážně zemědělský Krym je závislý na dodávkách vody a elektřiny z Ukrajiny.\n\nK 12. únoru 1991 rozhodl tehdejší Nejvyšší sovět Ukrajiny na základě krymského referenda z 20. ledna 1991 o tom, že bude utvořena Autonomní republika Krym. Po rozpadu Sovětského svazu se ovšem Krym stal součástí samostatné Ukrajiny. Ustanovení o detailech statusu Krymu byla od té doby několikrát změněna. 5. května 1992 krymská vláda vyhlásila nezávislou republiku a o den později vlastní ústavu. Do sporu zasáhla roku 1995 ukrajinská vláda zrušením krymské ústavy a prezidentského úřadu a zavedením přímé správy ukrajinského prezidenta, která byla zrušena až po zklidnění situace koncem roku 1995. V roce 1998 vstoupila v platnost nová ústava definující Krym jako součást Ukrajiny, což mu poskytlo méně autonomie.\n\nV důsledku událostí spojených s hnutím Euromajdan rezignovala v Kyjevě 28. ledna 2014 druhá vláda Mykoly Azarova. 23. února 2014 opustil Kyjev dosavadní ukrajinský prezident Viktor Janukovyč a pravomoci prezidenta začal vykonávat Oleksandr Turčynov. Posléze se moci ujala vláda Arsenije Jaceňuka a z hlediska nasměrování ukrajinské zahraniční politiky došlo k posunu od proruské orientace k orientaci na Evropskou unii a Spojené státy americké.\n\nTo se projevilo například tím, že parlament již 23. února odhlasoval zrušení jazykového zákona z roku 2012, kterým byly kromě ukrajinštiny jako další úřední řeči uznány také menšinové jazyky, a to ve správních celcích, kde jsou mateřskou řečí alespoň desetiny obyvatelstva. V důsledku zrušení toho byla ruština zakázána jako úřední řeč na bezmála polovině území Ukrajiny včetně Krymu. Prozatímní prezident Turčynov sice začátkem března 2014 prohlásil, že v roli zastupujícího prezidenta zákon o statu ukrajinštiny jako jediného úředního jazyka na celém území Ukrajiny nepodepíše, ale demonstrace proti tomuto zákonu a za připojení poloostrova Krym k Rusku se na Krymu začaly konat už koncem února.\n\nPro samotné Rusko je přitom Krym významný nejen svým vysokým podílem ruského obyvatelstva, ale zejména tím, že Sevastopol je na základě platné smlouvy s Ukrajinou domovským přístavem ruské černomořské flotily a Rusko nechce v žádném případě ztratit právo využívat tuto vojenskou námořní základnu. Zároveň je pro ruský národ Krym důležitý i z emocionálního hlediska jako území, které hrálo velkou roli při utváření ruské státnosti a upevňování velmocenské pozice Ruska. Toto území bylo Ruskem ubráněno jak při krymské válce v 19. století, tak při druhé světové válce (i přesto, že bylo dočasně dobyto nacistickým Německem) – za cenu těžkých ztrát na lidských životech.\n\nZ hlediska přírodních zdrojů jsou významná podmořská ložiska plynu, ze kterých Ukrajina plánovala těžit za pomoci zahraničních společností (např. Exxon Mobil), a snížit tak svou značnou závislost na dovozu plynu z Ruska. Podle ruského státního webu Hlas Ruska krymská vláda už 13. března 2014 oznámila, že pozvala k těžbě ruské těžební společnosti.\n\nKrymský parlament původně ohlásil ve čtvrtek 27. února na plánované schůzi, že se 25. května 2014, tedy současně s ukrajinskými prezidentskými volbami, bude konat referendum o posílení autonomie poloostrova. Pro tento návrh hlasovalo 61 ze 64 poslanců v době, kdy byla budova parlamentu již obsazena skupinou neoznačených ozbrojenců, která budovu parlamentu střežila. Dne 1. března 2014 oznámila krymská vláda, že toto referendum bude provedeno už 30. března, což nový předseda vlády Sergej Aksjonov zdůvodnil jeho naléhavostí. Ve čtvrtek 6. března, tedy v den, kdy byl Krym již zcela obsazen ruskou armádou a proruskými ozbrojenci, pak krymský parlament odhlasoval žádost o okamžité připojení Krymu k Ruské federaci a posunutí referenda, které mělo připojení už jen potvrdit, na 16. března 2014.\n\nHlasovací lístky byly distribuovány v ruštině, ukrajinštině a krymské tatarštině. Obyvatelé Krymu během referenda vybírali mezi dvěma možnostmi:\n\n1)\" „Jste pro znovusjednocení Krymu s Ruskem s právem subjektu Ruské federace?“ \"\n\n2) \"„Jste pro obnovení platnosti ústavy z roku 1992 a pro status Krymu jako součásti Ukrajiny?“\"\n\nPodle některých komentátorů zpochybňujících legitimitu referenda dávalo znění druhé otázky krymskému parlamentu možnost rozhodnout o odtržení Krymu od Ukrajiny. Prvotní verze ústavy z 5. května 1992 totiž obsahovala vyhlášení nezávislého Krymu. O této verzi mělo následně v srpnu 1992 proběhnout referendum, které ovšem neproběhlo. Následující den, 6. května 1992, však krymský parlament přidal k ústavě položku, že Krym „je součástí Ukrajiny“. Jelikož v textu otázky byla explicitně uvedena slova „Krym jako součást Ukrajiny“, je zřejmé, že druhá otázka se vztahuje k novější upravené verzi ústavy z roku 1992.\n\nPodle ruským státem vlastněné televize Russia-24 se referenda zúčastnili zahraniční pozorovatelé z 21 států včetně Charalampose Angourakise (řecký europoslanec, člen Komunistické strany Řecka), Johana Bäckmana (finský proruský komentátor), Mateusze Piskorského (polský propagátor panslavismu, člen levicové agrární strany Sebeobrana), Nenada Popoviće (místopředseda Národního shromáždění Srbska, viceprezident konzervativní Demokratické strany Srbska) a Tatjany Ždanokovové (poslankyně Evropského parlamentu za skupinu Zelení – Evropská svobodná aliance). Ostatními pozorovateli byli Luc Michel (Belgičan, člen nacionalistického hnutí PCN), Alexandr Simov (Bulhar), Srđa Trifković (Srbo-Američan, dopisovatel pro americký konzervativní magazín Chronicles a bývalý poradce srbského prezidenta Vojislava Koštunici) a Béla Kovács (maďarský europoslanec, člen pravicové strany Jobbik). Dle Hlasu Ruska označil Béla Kovács referendum za legitimní, podporu sklidilo i od Johana Bäckmana, Nenada Popoviće a Charalampose Angourakise.\n\nReferenda se zúčastnili také tři čeští pozorovatelé, poslanci Milan Šarapatka a Stanislav Berkovec a exposlanec a starosta Vysokého Mýta Miloslav Soušek. Zprávu o jejich návštěvě ve volební místnosti ve městě Sudak vydala agentura Krymskij vektor, Soušek do její kamery prohlásil, že hlasovat „lidé chodí v klidu, jsou rádi a všechno je dobré“. Také jejich cestu hradil belgický aktivista Luc Michel, což prý ale nikdo z nich dopředu nevěděl. Šarapatka prohlásil, že referendum bylo „formálně regulérní“ a že „nebyl žádný evidentní nátlak na hlasující“, rovněž Soušek a Berkovec potvrdili, že referendum proběhlo podle běžných standardů. Všichni tři se po návratu setkali s kritikou, proti Souškovi vystoupili někteří členové zastupitelstva Vysokého Mýta včetně poslance Jiřího Junka, podle nich město nemá být s legitimizací referenda spojováno.\n\nŠéf krymské volební komise Michail Malyšev ohlásil, že 96,8 procent hlasujících (1 233 002 lidí) se vyslovilo pro připojení k Rusku, 2,5 procent (31 997 lidí) pro zachování autonomního statusu v rámci Ukrajiny. 0,7 procent hlasů bylo neplatných, volební účast byla 83,1 procent obyvatel Krymu s volebním právem. V Sevastopolu se hlasovalo odděleně o připojení přímo k Ruské federaci, které podle údajů krymské volební komise podpořilo 95,6 procent voličů, účast byla 89,5 procent.\n\nReferendum však údajně bojkotovali Ukrajinci i Krymští Tataři. Ukrajinský ruskojazyčný deník Ukrajinskaja Pravda tvrdil, že kdyby souhlasily počty hlasujících, muselo by podle statistických údajů sevastopolských úřadů v referendu hlasovat 123% všech obyvatel Sevastopolu. Tento postřeh učinil bloger teh-nomad, který později upřesnil, že šlo pouze o chybu v číslech tiskové agentury Interfax. Podle vyjádření Rady pro lidská práva při úřadu prezidenta Vladimira Putina však pro připojení Krymu k Ruské federaci hlasovalo jen 50 až 60% voličů za účasti 30 až 50%. Bývalý ekonomický poradce ruské vlády Andrej Illarionov, který nyní působí v Catonově institutu (\"Cato Institute\") ve Washingtonu, uvedl svůj odhad, že připojení Krymu k Rusku si přálo jen asi 34% voličů. GfK, německá společnost provádějící průzkumy veřejného mínění a čtvrtá největší organizace pro výzkum trhu na světě, provedla průzkum v krymském regionu. Podle tohoto průzkumu naopak 82 % lidí na Krymu „plně podporuje“ odtržení Krymu od Ukrajiny a připojení do Ruské federace, 11 % „převážně souhlasí“, zatímco jen 7 % s odtrhnutím „nesouhlasí“. Podle průzkumu amerických univerzit z Colorada a Virginie si 84 % lidí na Krymu myslí, že připojení do Ruska je „naprosto správné rozhodnutí“.\n\nKrymský parlament vyhlásil nezávislost Krymského státu na území celého Krymu včetně Sevastopolu, který má zvláštní status. Podle této deklarace přestaly v tento moment platit na Krymu ukrajinské zákony a přestala se uplatňovat rozhodnutí Nejvyšší rady Ukrajiny a dalších státních orgánů Ukrajiny, která byla přijatá po 21. únoru 2014. Své zástupce se žádostí o připojení k Ruské federaci vyslal Krym i město Sevastopol, které chce vyjednat výsledný status v rámci federace.\nRuský prezident Putin bezprostředně potom uvedl, že se 18. března obrátí na parlament, aby přijal další subjekt do Ruské federace. Státní duma oznámila, že připojení projedná urychleně. Dále Putin vznesl další požadavky na ukrajinský status. Navrhl vznik podpůrné skupiny pro řešení ukrajinské krize ve složení „přijatelném pro všechny ukrajinské politické síly“, která zajistí mezinárodní uznání Krymu jako nezávislého státu a bude pracovat na tom, aby Rada bezpečnosti OSN přijala rezoluci, která zakotví ukrajinskou neutralitu, tedy i to, že se Ukrajina nestane členem vojenské aliance NATO. Dále se zasadí o odevzdání nelegálních zbraní a o federalizaci Ukrajiny podle nově vytvořené ústavy, která zakotví ruštinu jako druhý oficiální jazyk, a o vypsání parlamentních a komunálních voleb. Podle navržené rezoluce by bylo státní zřízení, svrchovanost, územní celistvost a neutrální vojensko-politický status Ukrajiny garantovány Ruskem, Evropskou unií a Spojenými státy, Rusko bude mít na Krymu své základny.\n\nKrym je propojen energeticky, vodohospodářsky i plynovou sítí s Ukrajinou, zatím tedy není jasné, jak bude fungovat.\n\nUkrajinský parlament vyhlásil po referendu mobilizaci 40 tisíc záložníků a situaci prohlásil jako válečnou. Předseda parlamentu Oleksandr Turčynov prohlásil, že referendum bylo fraškou a že ho „nikdy neuzná ani Ukrajina, ani civilizovaný svět“. Ministerský předseda Arsenij Jaceňuk o referendu řekl, že šlo o „cirkusové představení, které podpořilo 21 tisíc ruských vojáků pokoušejících se svými zbraněmi referendu poskytnout legalitu“.\n\nZ průzkumu ukrajinské pobočky německé společnosti GfK, která se 16. až 22. ledna 2015 telefonicky dotazovala náhodně vybraných obyvatel Krymu, vyplynulo, že 82% dotazovaných podporuje ruskou anexi Krymu, 11% anexi částečně podporuje a jen 4% dotazovaných s anexí nesouhlasí.\n\nUkrajinský parlament považuje referendum za nelegitimní na základě nálezu ústavního soudu, které ho shledalo protiústavním. Ukrajinský parlament následně po předchozích varováních 15. března schválil 278 hlasy ze 450 dočasné zrušení krymského parlamentu, což na práci krymského parlamentu na Rusy obsazeném Krymu nemělo vliv, neboť ten naopak neuznával legitimitu ukrajinského parlamentu.\n\nPředstavitel krymských Tatarů Mustafa Džemilev vyzval k bojkotu referenda, jehož výsledky nehodlají Tataři uznat, a požádal o zásah Severoatlantickou alianci.\n\nV Radě bezpečnosti Organizace spojených národů navrhly 15. března Spojené státy americké rezoluci odsuzující referendum na Krymu. Třináct států hlasovalo pro přijetí, Čínská lidová republika se zdržela a Ruská federace byla jako jediná proti – ovšem s právem veta, takže rezoluce nebyla přijata. Podle ruského ministerstva zahraničí nebyl návrh zdůvodněn, pomíjel vnitropolitickou krizi na Ukrajině a vycházel ze soukromých zájmů Spojených států amerických.\n\nDne 27. března 2014 Valné shromáždění OSN schválilo nezávaznou rezoluci k potvrzení Ukrajinské územní celistvosti a označující ruskou anexi Krymu za nelegální. Hlasování skončilo s výsledky 100 hlasů pro, 11 hlasů proti (Arménie, Bělorusko, Bolívie, Kuba, Nikaragua, Severní Korea, Rusko, Súdán, Sýrie, Venezuela a Zimbabwe), 58 členů se zdrželo hlasování a 24 chybělo.\n\nVýsledky referenda zatím uznalo patnáct členských států OSN.\n\nKrym uznaly i některé další celky:\n\n"}
{"id": "983769", "url": "https://cs.wikipedia.org/wiki?curid=983769", "title": "Krymské referendum", "text": "Krymské referendum\n\nKrymské referendum může být\n"}
{"id": "983770", "url": "https://cs.wikipedia.org/wiki?curid=983770", "title": "Barsboldia sicinskii", "text": "Barsboldia sicinskii\n\nBarsboldia sicinskii byl druh velkého hadrosauridního dinosaura, který žil asi před 70 miliony let (v období svrchní křídy) na území Asie (Mongolsko, souvrství Nemegt). Šlo o býložravého dinosaura, pojídajícího vegetaci rostoucí do výšky asi čtyř metrů. Objevena byla jen část jeho páteře, pánve a několik žeber. Tohoto dinosaura popsaly v roce 1981 polské paleontoložky Tereza Maryańska a Halszka Osmólska, pojmenovaly jej na počest slavného mongolského paleontologa Rinčena Barsbolda.\n\nVýznamným znakem tohoto dinosaura jsou velmi vysoké neurální trny obratlů, podobně jako u jiného druhu \"Hypacrosaurus altispinus\". Nejvyšší byly v oblasti kyčlí a jejich výška souvisela zřejmě s věkem daného jedince. Mezi příbuzné tohoto dinosaura patřil například obří čínský rod \"Shantungosaurus\" nebo severoamerický rod \"Edmontosaurus\". \"Barsboldia\" byl velký hadrosaurid, dosahující délky kolem 10 metrů a hmotnosti kolem 5000 kg.\n\n"}
{"id": "983777", "url": "https://cs.wikipedia.org/wiki?curid=983777", "title": "Monasterium", "text": "Monasterium\n\nMonasterium (z latinského \"klášter\") je nejrozsáhlejší virtuální archiv středověkých a raněnovověkých evropských listin. Databáze zpřístupňuje na stránkách \"www.monasterium.net\" listiny v elektronické podobě uložené ve více než 60 institucích z deseti zemí. Na počátku roku 2014 bylo zpřístupněno již více než 250 000 listin. Původní omezení na církevní listiny bylo zrušeno a Monasterium nyní zpřístupňuje listiny bez ohledu na jejich vydavatele. Projekt koordinuje \"Institut zur Erforschung und Erschließung kirchlicher Quellen\" (Ústav pro výzkum a zpřístupňování církevních pramenů) se sídlem v rakouském Sankt Pölten. Projekt financuje rakouské Spolkové ministerstvo pro vzdělání, vědu a kulturu, Evropská unie a státní i soukromé subjekty zúčastněných zemí.\n\nProjekt zahájil Diecézní archiv v Sankt Pölten v rakouské spolkové zemi Dolní Rakousy. Zde se nachází množství starobylých klášterů, jejichž existence nebyla nikdy násilně přerušena, a proto je zde k dispozici bohatý archivní materiál. Posléze se připojily také další rakouské spolkové země a státy sousedící s Rakouskem. Do projektu vstoupila Česká republika, Bavorsko, Slovinsko, Maďarsko, Chorvatsko, Slovensko, Itálie a Švýcarsko.\n\nV některých oblastech, např. Vorarlbersko je online zpřístupněno již více než 90 % středověkých a raněnovověkých listin.\n\nDo projektu se v roce 2005 připojil Národní archiv v Praze, kde v následujícím roce proběhla digitalizace 7118 listin církevní provenience do roku 1526 a v roce 2007 bylo zdigitalizováno dalších 2525 listin. V témže roce proběhla digitalizace 2260 listin také v Moravském zemském archivu v Brně.\n\n"}
{"id": "983779", "url": "https://cs.wikipedia.org/wiki?curid=983779", "title": "Helmut Baierl", "text": "Helmut Baierl\n\nHelmut Baierl (23. prosince 1926, Rumburk, Československo – 19. září 2005, Berlín, Německo) byl německý spisovatel a viceprezident Akademie umění NDR.\n\nHelmut Johannes Baierl se narodil 23. prosince 1926 v severočeském Rumburku v rodině gymnaziálního učitele. Jako osmnáctiletý vstoupil v roce 1944 do NSDAP. Po vysídlení do NDR pracoval v zemědělství a učil ruštinu. V letech 1945–1947 byl členem Liberálně demokratické strany Německa, v období 1947–1989 pak Sjednocené socialistické strany Německa. V letech 1955–1957 vystudoval slavistiku na Univerzitě v Halle, po té se stal docentem pro lidovýchovu. Po dalším studiu na lipském Institutu pro literaturu byl – od roku 1959 – hlavním lektorem Hofmeisterova nakladatelství a od roku 1967 potom autorem i dramaturgem Berliner Ensemble, kde působil rovněž jako přidělený stranický tajemník. Již od roku 1967 byl Baierl spisovatelem na volné noze, stále se však politicky angažoval, ať už jako kandidát a člen stranického vedení Berlínského okresu, nebo jako sekretář a později viceprezident Akademie umění NDR. Od roku 1968 byl veden jako tajný spolupracovník Stasi pod krycím jménem \"Flinz\". Zemřel v Berlíně 12. září 2005.\n\nHelmut Baierl byl jedním z nejvýznamnějších dramatiků NDR, kteří tak či onak vycházeli z tvorby Bertolta Brechta. Jeho dílo je zcela poplatné doktríně socialistického realismu, pro Baierla je však typické, že se snaží dát socialistické všednodennosti úsměvavou podobu.\n\n\n"}
{"id": "983780", "url": "https://cs.wikipedia.org/wiki?curid=983780", "title": "Alexandr (papež)", "text": "Alexandr (papež)\n\nJméno Alexandr nosilo osm papežů římskokatolické církve. Původ je odvozen z řeckého „Alexandros “, znamenající „obránce mužů“.\n\n\n"}
{"id": "983785", "url": "https://cs.wikipedia.org/wiki?curid=983785", "title": "Opavský hokejový přebor mužů", "text": "Opavský hokejový přebor mužů\n\nNeprofesionální soutěž hraná v ledním hokeji převážně na území Okresu Opava. Zatím poslední sezona se uskutečníla v letech 2012/2013. za účasti čtyř týmů.\n"}
{"id": "983786", "url": "https://cs.wikipedia.org/wiki?curid=983786", "title": "Chanisckali", "text": "Chanisckali\n\nChanisckali ( ) je řeka ve střední Gruzii, kraj Imeretie. Protéká okresem Bagdati.\n\nPramení na svazích Meschetského hřbetu u Zekarského průsmyku na severním svahu Malého Kavkazu v nadmořské výšce 2 280 m. Protéká zalesněným údolím sevrním, potom severozápadním a znovu severním směrem, než dosáhne okresního města Bagdati. Severoseverovýchodně sestupuje do údolí řeky Rioni a 15 km od Bagdati se u města Varciche () vlévá zleva do přehradní nádrže Varciche, kterou protéká řeka Rioni.\n\nÚdolím Chanisckali vedla horská silnice z Bagdati Zekarským průsmykem do Abastumani. Po výstavbě asfaltové silnice do Sairme v roce 2010 se horská silnice údolím Chanisckali přestala využívat a její průjezdnost končí v lázeňském středisku Zekari.\n\nZdroj vody je smíšený: sněhový, podzemní a dešťový. Na jaře a v létě dochází k záplavám, v zimě trpí nedostatkem vody.\n\nPrůměrný roční průtok je 22,8 m³/s na soutoku s Rioni.\n\nPoužívá se k zavlažování.\n"}
{"id": "983800", "url": "https://cs.wikipedia.org/wiki?curid=983800", "title": "Georg Olivier Wallis", "text": "Georg Olivier Wallis\n\nGeorg Olivier hrabě Wallis, svob. pán z Carighmain (8. únor 1673, Vídeň – 19. prosinec 1744, tamtéž) byl císařský generál polní maršál, hlavní vojenský velitel Království obojí Sicílie a poslední správce Srbského království (habsburské korunní země).\n\nAčkoliv byl dobrým vojákem, v historii je spíše znám svou neúspěšnou kampaní a porážkou ve čtvrté, resp. sedmé rusko-rakousko-turecké válce (1735/37–1739), v jejímž důsledku habsburská monarchie navždy přišla o všechny oblasti na jih od Sávy, Dunaje a Jižních Karpat, které dvě dekády předtím dobyl Evžen Savojský.\n\nPocházel ze starého irského rodu Wallisů (Walshů), jehož jedna větev z důvodu nábožensko-politického pronásledování opustila rodné panství Carighmain (dnes Carrickmines na jižním předměstí Dublinu) a přešla již roku 1612 do císařských služeb.\n\nDíky vojenským úspěchům svého otce Ernsta Georga a zejména děda Oliviera, generálmajora a osobního komorníka císaře Leopolda I., měl mladý Georg Olivier otevřené dveře ke kariéře. V 16 letech přišel jako páže na vídeňský dvůr; o rok později už vstoupil do císařské armády. V roce 1697, již v hodnosti kapitána, bojoval pod Evženem Savojským ve vítězné bitvě u Zenty. Během války o španělské dědictví sloužil v severní Itálii a roku 1707 se účastnil dobytí Neapole. Do roku 1713 se účastnil bitev ve Španělsku. Na konci války dosáhl hodnosti polního podmaršála.\n\nV rakousko-turecké válce bojoval v letech 1716–18 opět pod velením prince Evžena v bitvě u Petrovaradína a o rok později velel třem plukům a byl odeslán do Neapole. Během války čtverné aliance patřil k rakouskému vojsku na Sicílii. Během bitev o Messinu byl raněn a krátce na to byl určen guvernérem této pevnosti až do roku 1727. Od roku 1731 do roku 1734 byl guvernérem pevnosti Mohuč. V následné válce o polské následnictví bojoval v Itálii proti Francii.\n\nNešťastná rusko-rakousko-turecká válka znamenala zlom v jeho kariéře: během ní se stal nejvyšším velitelem císařských vojsk a jako takový nesl velkou odpovědnost za prohranou rozhodující bitvu u Grocky (1739), po níž musel být s Turky podepsán nevýhodný bělehradský mír. Vzápětí byl Wallis souzen spolu s dalšími veliteli a v únoru 1740 odsouzen k věznění v pevnosti Špilberk. Po nástupu Marie Terezie o osm měsíců později sice omilostněn, nicméně původní vojenské hodnosti již nezískal. Zbytek života dožil na svých panstvích, především v Kladsku a středozápadních Čechách (Kolešovice, Petrovice, Zavidov a Vysoká Libyně).\n\n\n"}
{"id": "983802", "url": "https://cs.wikipedia.org/wiki?curid=983802", "title": "Gjačrypš", "text": "Gjačrypš\n\nGjačrypš nebo Leselidze ( Гьачрыҧшь, Гячрыпш nebo Леселидзе, ლესელიძე - Leselidze) je vesnice v Abcházii v okrese Gagra, ležící 14 km západně od Gagry na pobřeží Černého moře těsně u hranic s Ruskem. Město protíná železnice, jež spojuje Rusko s Abcházií a Gruzií.\n\nMěstečko bylo založeno v 19. století pod jménem Jermolovsk (Ермоловск) dle tehdejšího ruského ministra zemědělství Alexeje Sergejeviče Jermolova, který místo osobně navštívil v roce 1894. Objevily se i teorie, že se místo jmenovalo po generálu Alexeji Petroviči Jermolovovi, ale ty se ukázaly být nepravdivými. V roce 1944 byla osada Jermolovsk přejmenována na Leselidze na počest právě zesnulého gruzínského generála Konstantina Leselidzeho, jenž se vyznamenal během druhé světové války při obraně Kavkazu před Nacisty. Po válce se městečko značně rozšířilo a stalo se vyhledávanou rekreační oblastí. Bylo zde například vybudováno dětské sanatorium a Leselidze se stalo i dějištěm přípravy sovětské fotbalové sborné i některých špičkových sovětských fotbalových nebo házenkářských mužstev. V roce 1975 byla v sídle slavnostně odhalena socha generála Leselidzeho. V roce 1992 pak byla socha během bitvy o Gagru zničena spolu s dalšími gruzínskými památkami. Po válce zde došlo dle pozorování ruského generála Gennadije Troševa k etnickým čistkám, z kterých vinil čečenského extremistu Šamila Basajeva.\n\nV roce 1992 také došlo ze strany abcházské autonomní vlády, válčící s gruzínskou vládou, k přejmenování městečka v rámci degruzinifikace na Gjačrypš podle názvu zdejší země, které kdysi vládl kníže jménem Geč nebo Gjačqaj za dob Abcházského království. Po skončení války fungují v Gjačrypši dvě významná přímořská letovista Geč a Laguna.\n\nPůvodně žili v městečku převážně obyvatelé ruské a estonské národnosti. Po odtržení separatistické Abcházie od Gruzie a zejména po vyvražďování obyvatelstva během bojů o Gagru v roce 1992 je nynější (2011) počet obyvatel 1546 a jejich složení následovné:\n\n"}
{"id": "983804", "url": "https://cs.wikipedia.org/wiki?curid=983804", "title": "Who Are You", "text": "Who Are You\n\nWho Are You je osmé studiové album anglické rockové kapely The Who, které bylo ve Spojeném království vydáno společností Polydor Records a ve Spojených státech společností MCA Records. Je to poslední album The Who s Keithem Moonem, který zemřel dvacet dnů po vydání tohoto alba.\n\nSkladba „Who Are You“ je znělkou amerického seriálu \"Kriminálka Las Vegas\".\n\nAutorem všech skladeb je Pete Townshend, pokud není uvedeno jinak.\n\n\n\n\n"}
{"id": "983806", "url": "https://cs.wikipedia.org/wiki?curid=983806", "title": "Seznam kulturních památek ve Velké Losenici", "text": "Seznam kulturních památek ve Velké Losenici\n\n"}
{"id": "983808", "url": "https://cs.wikipedia.org/wiki?curid=983808", "title": "Seznam kulturních památek v Tasově (okres Žďár nad Sázavou)", "text": "Seznam kulturních památek v Tasově (okres Žďár nad Sázavou)\n\n"}
{"id": "983809", "url": "https://cs.wikipedia.org/wiki?curid=983809", "title": "Římskokatolická farnost Osová Bítýška", "text": "Římskokatolická farnost Osová Bítýška\n\nŘímskokatolická farnost Osová Bítýška je územní společenství římských katolíků s farním kostelem svatého Jakuba Staršího v obci Osová Bítýška v děkanátu Velké Meziříčí.\nPrvní zprávy o obci pocházejí z roku 1264. První historické záznamy o faře a kostele jsou ze 13. století. V této době patřila farnost komendě řádu německých rytířů v Opavě, který ji osazoval svými řádovými kněžími. Roku 1788 byla obec Březí s okolními vesnicemi vyňata z farnosti a byla tam náboženským fondem zřízena fara samostatná.\nV letech 1956–1977 byl zde duchovním správcem R.D. Jaroslav Růžička, po něm v letech 1977–1990 nynější strahovský opat Michael Josef Pojezdný. Od září 2011 do července 2015 zde byl farářem Pavel Klouček. Od 1. srpna 2015 je administrátorem R. D. Ing. arch. Jiří Jeniš, který byl od stejného data jmenován navíc vedoucím Diecézního centra života mládeže v Osové Bítýšce. Ten byl k 1. srpnu 2017 jmenován farářem. \n\nBudova fary je od roku 2004 sídlem Diecézního centra života mládeže MAMRE.\n\nDnem vzájemných modliteb farností za bohoslovce a bohoslovců za farnosti brněnské diecéze je 3. květen. Adorační den připadá na 24. května.\n\nKaždoročně se ve farnosti koná tříkrálová sbírka, v roce 2018 se při ní v Osové Bítýšce vybralo 33 305 korun,\n"}
{"id": "983810", "url": "https://cs.wikipedia.org/wiki?curid=983810", "title": "Seznam kulturních památek ve Sněžném (okres Žďár nad Sázavou)", "text": "Seznam kulturních památek ve Sněžném (okres Žďár nad Sázavou)\n\n"}
{"id": "983811", "url": "https://cs.wikipedia.org/wiki?curid=983811", "title": "Chrám svatého Michaela archanděla (Šemetkovce)", "text": "Chrám svatého Michaela archanděla (Šemetkovce)\n\nCerkev východního obřadu svatého Michala archanděla je dřevěný tříprostorový srubový řeckokatolický chrám (cerkev), nacházející se v obci Šemetkovce na Slovensku.\n\nChrám byl postaven v roce 1752. Při vojenských operacích Karpatsko-dukelské operace, v říjnu a listopadu 1944, byla tato cerkev poškozena. K její obnově přispěli její občané obce v roce 1945. Od roku 1968 je cerkev národní kulturní památkou.\n\nVěž cerkve je zakončena makovičkou s tamborem a kovaným kovovým křížem, která vyčnívá z konstrukce objektu. Dvoustupňovité „stanové“ střechy nad svatyní a lodí jsou zakončeny kuželovitými věžičkami pokrytými šindelem s kovanými kříži. Celý srub obdobně jako i ostatní dřevěné cerkve je z exteriéru obložen vertikálně položenými deskami s lištami, které byly v roce 2001 zrenovovány. Před portálem cerkve je malá vstupní předsíň, jejíž střecha je také pokryta šindelem.\n\nV interiéru cerkve se na stěnách zachovaly zbytky nástěnných maleb. Barokní čtyřřadý dřevěný ikonostas s carskými dveřmi je z 2. poloviny 18. století. Některé ikony zakomponované do ikonostasu jsou pak ze staršího období. Ikonostas a oltář byly prošly v letech 1969-1970 rekonstrukcí. Poté byl znovu restaurován v roce 2005. Na oltáři jsou tzv. miniaturní antické sloupky s malým svatostánkem s ikonou Panny Marie.\n\nZvonice se třemi zvony vyrobenými v druhé polovině 20. století, byla postavena v 19. století a nachází se na místě původní zvonice z 18. století.\n\n\n"}
{"id": "983813", "url": "https://cs.wikipedia.org/wiki?curid=983813", "title": "Seznam kulturních památek v Novém Veselí", "text": "Seznam kulturních památek v Novém Veselí\n\n"}
{"id": "983814", "url": "https://cs.wikipedia.org/wiki?curid=983814", "title": "Obyvatelstvo Rakouska", "text": "Obyvatelstvo Rakouska\n\nV Rakousku žije v současnosti (podle sčítání obyvatelstva ze 31. března 2013) 8 464 000 lidí, což je přibližně o 400 000 více než při sčítání v roce 2001. Počet obyvatel dlouhodobě stoupá, a to zejména díky intenzivnějšímu přistěhovalectví. \n\nPodle vyznání: \n\n2001: římští katolíci – 1,52; protestanti – 1,21; muslimové – 2,23; ostatní náboženství – 1,44; bez vyznání – 1,34\n\nMuslimové v Rakousku jsou však hlavně Turci a Bosňáci, jejichž porodnost se snížila na hodnoty bližší většinové populaci.\n\nV roce 2011 agentura Statistik Austria odhadla, že 81 % obyvatel, tedy 6,75 milionu nemělo imigrantský původ a více než 19 % neboli 1,6 milionu obyvatel mělo alespoň jednoho rodiče s imigrantským původem.\n\nV Rakousku jsou tři početně významné historicky tradiční menšiny: 14 000 korutanských Slovinců (podle sčítání lidu 2001 – neoficiální odhad slovinských organizací činí 50 000 osob) v Korutanech, dále přibližně 25 000 Chorvatů a 20 000 Maďarů v Burgenlandsku (na hranicích s Maďarskem). Slovinci (zvaní \"Windischer\") tvoří pevnou uzavřenou komunitu. Jejich práva, stejně jako u Chorvatů, jsou chráněna zákonem a v praxi obecně respektována. Současné hranice Rakouska, někdejší ústřední části Rakouska-Uherska, druhého největšího státu v Evropě, byly stanoveny jako výsledek smlouvy ze Saint-Germain z roku 1919. Někteří Rakušané, zejména ve Vídni a okolí, mají stále příbuzenské vazby na Česko, Slovensko či Maďarsko.\n\nPodle Eurostatu žilo v Rakousku v roce 2010 zhruba 1,27 milionu lidí narozených v cizině, což odpovídalo 15,2 % populace. Z nich 764 000 (9,1 %) narodilo mimo EU a 512 000 (6,1 %) v jiné členské zemi EU.\n\nV zemi v roce 2010 žilo 350 000 etnických Turků (včetně menšiny Kurdů). Se 3 % celkové populace tvoří největší menšinu v Rakousku.\n\nData podle Statistik Austria.\n\n\n\nMalé luteránské menšiny existují hlavně ve Vídni, Korutanech a Burgenlandu. V Rakousku žije asi 15 000 Židů nebo vyznavačů judaismu, hlavně ve Vídni. Imigrace z posledních desetiletí zvýšila procento muslimů v populaci.\n\n \"Tento článek obsahuje materiál z dokumentu CIA World Factbook (z roku 2006), který je, jakožto publikace vlády Spojených států amerických, volným dílem.\"\n"}
{"id": "983816", "url": "https://cs.wikipedia.org/wiki?curid=983816", "title": "Seznam kulturních památek v Křižanově (okres Žďár nad Sázavou)", "text": "Seznam kulturních památek v Křižanově (okres Žďár nad Sázavou)\n\n"}
{"id": "983817", "url": "https://cs.wikipedia.org/wiki?curid=983817", "title": "Paul Epworth", "text": "Paul Epworth\n\nPaul Epworth (* 25. července 1974 Londýn) je britský hudební producent a hudebník.\n\nV letech 2002 až 2004 vystupoval jako kytarista a zpěvák s rockovou skupinou Lomax. Jako producent se v roce 2011 podílel na albu zpěvačky Adele s názvem \"21\" (mimo producentské práce je rovněž spoluautorem několika písní z tohoto alba). Se zpěvačkou také spolupracoval na písni „Skyfall“, která byla použita jako titulní píseň ve filmu \"Skyfall\". Rovněž spolupracoval s mnoha dalšími hudebníky, mezi které patří například Bruno Mars, Bloc Party, Florence and the Machine, Kate Nash nebo Sam Sparro. V roce 2013 se, jako jeden ze čtyř producentů, podílel na albu \"New\" hudebníka Paula McCartneyho, bývalého člena skupiny The Beatles. Roku 2014 produkoval některé písně z alba \"Ghost Stories\" skupiny Coldplay.\n"}
{"id": "983818", "url": "https://cs.wikipedia.org/wiki?curid=983818", "title": "Seznam kulturních památek v Kadově (okres Žďár nad Sázavou)", "text": "Seznam kulturních památek v Kadově (okres Žďár nad Sázavou)\n\n"}
{"id": "983819", "url": "https://cs.wikipedia.org/wiki?curid=983819", "title": "Olgoj Chorchoj (studio)", "text": "Olgoj Chorchoj (studio)\n\nOlgoj Chorchoj je české výtvarné studio založené v roce 1990 Michalem Froňkem a Janem Němečkem. Olgoj Chorchoj dělá návrhy v oblasti nábytku a interiérů. Studio sídlí v Praze na Libeňském ostrově. Studio a jeho díla jsou držitelem řady ocenění.\n\n\n"}
{"id": "983821", "url": "https://cs.wikipedia.org/wiki?curid=983821", "title": "Seznam kulturních památek v Herálci (okres Žďár nad Sázavou)", "text": "Seznam kulturních památek v Herálci (okres Žďár nad Sázavou)\n\n"}
{"id": "983823", "url": "https://cs.wikipedia.org/wiki?curid=983823", "title": "Proboštský palác (Bratislava)", "text": "Proboštský palác (Bratislava)\n\nProboštský palác je dům v Bratislavě v Starém Městě na Kapitulské ulici. Na nádvoří paláce je sousoší sv. Alžběty z roku 1907, které přímo na místě vytesal z kamene sochař Alojz Rigele. Palác spolu se sousoším patří mezi slovenské národní kulturní památky.\n\nBudova v barokním stylu byla postavena v roce 1632. V současnosti zde sídlí Teologická fakulta Univerzity Komenského v Bratislavě.\n"}
{"id": "983824", "url": "https://cs.wikipedia.org/wiki?curid=983824", "title": "Seznam dílů seriálu Super doktoři", "text": "Seznam dílů seriálu Super doktoři\n\nToto je seznam dílů seriálu \"Super doktoři.\" Americký komediální seriál \"Super doktoři\" se vysílá na dětské stanici Disney XD, kde měl premiéru 7. října 2013. V Česku byl uveden na Disney Channel 18. května 2014. Tvůrci seriálu jsou Jim Bernstein a Andy Schwartz, v hlavních rolích se objevují Jake Short a Bradley Steven Perry známý ze seriálů \"Farma R.A.K.\" a \"Hodně štěstí, Charlie.\"\n\nDne 22. května 2014 si Disney XD objednal druhou řadu.\n\nV české verzi nejsou názvy dílů překládány.\nDne 22. května 2014 si Disney XD objednal druhou řadu, která se začala natáčet v červenci a premiéra se očekává na podzim 2014\n\n"}
{"id": "983825", "url": "https://cs.wikipedia.org/wiki?curid=983825", "title": "Šala Hajk", "text": "Šala Hajk\n\nŠal(l)a Hajk nebo O'a nebo italsky (Lago) Scialla může být:\n\n"}
{"id": "983826", "url": "https://cs.wikipedia.org/wiki?curid=983826", "title": "Miklušova věznice", "text": "Miklušova věznice\n\nMiklušova věznice (slovensky Miklušova väznica) v Košicích, je soubor dvou propojených gotických měšťanských domů z první poloviny 15. století, které byly na počátku 17. století přebudovány pro potřeby městské věznice a mučírny. Pro tyto účely sloužily až do roku 1909, pak byly předány do správy Hornouherskému muzeu (dnešní Východoslovenské muzeum), které v ní plánovalo instalovat expozici dějin města. K tomu došlo až po komplexní rekonstrukci ve válečných letech 1940-1942. \n\nV roce 2009 byla dokončena rozsáhlá rekonstrukce muzejního areálu ve východní části košické městské památkové rezervace, která propojila sousedící objekty Miklušovy věznice, Katovy bašty a Rodoštu - památný dům Františka II. Rákociho. Opětovně byly zpřístupněny prostory katova bytu a na nádvoří vzniklo lapidárium.\n\n"}
{"id": "983828", "url": "https://cs.wikipedia.org/wiki?curid=983828", "title": "O'a (kaldera)", "text": "O'a (kaldera)\n\nO'a (též Šala či \"(Lago) Scialla\") je největší kaldera v Etiopii. Nachází se na východním břehu jezera Šala (O'a). Kaldera byla zformována při mohutné explozi před 240 000 lety.\n\nPostkalderové stádium aktivity se projevilo vytvořením dvou pyroklastických sypaných kuželů čedičového složení severně od kaldery a skupiny tufových prstenců a lávových proudů blízko jihozápadního okraje pobřeží jezera. Na obou březích jezera se nacházejí aktivní fumaroly.\n\n"}
{"id": "983829", "url": "https://cs.wikipedia.org/wiki?curid=983829", "title": "Sodäre", "text": "Sodäre\n\nSodäre (jiný přepis: Sodere) nebo Sodore může být:\n\n"}
{"id": "983830", "url": "https://cs.wikipedia.org/wiki?curid=983830", "title": "Radnice (Ružomberok)", "text": "Radnice (Ružomberok)\n\nRadnice v Ružomberoku je historická novobarokní budova, která vznikla v letech 1895–1898, která byla prohlášena za národní kulturní památku a v níž dnes sídlí Městský úřad Ružomberok. Nachází se na historickém náměstí Andreje Hlinky. V minulosti budova sloužila jako městský dům a fara A. Hlinky.\n\nNa budově je umístěna pamětní tabule na počest britskému publicistovi R.W. Seton-Watsonovi.\n"}
{"id": "983832", "url": "https://cs.wikipedia.org/wiki?curid=983832", "title": "Sodore", "text": "Sodore\n\nSodore (jiný přepis: Sodäre nebo Sodere) je menší sopečné pole, sestávající z několika pyroklastických sypaných kuželů a lávových proudů.\n\nRozprostírá se na ploše 15×25 km na východním okraji etiopského riftu, severně od města Mälkasa v Etiopii. K severovýchodnímu okraji pole zasahuje lávový proud čedičového složení teprve od sopky Boset-Beriča.\n\n"}
{"id": "983834", "url": "https://cs.wikipedia.org/wiki?curid=983834", "title": "Tepi", "text": "Tepi\n\nTepi může být:\n\nJako součást názvu též:\n"}
{"id": "983836", "url": "https://cs.wikipedia.org/wiki?curid=983836", "title": "Tepi (sopka)", "text": "Tepi (sopka)\n\nTepi je s výškou 2728 m nejvyšší etiopská sopka. Její vrchol je pokryt několika sypanými kužely a krátery. Severně od hlavního masivu sopky leží tři satelitní vulkanická centra, seřazená v linii východ-západ. Tepi se nachází se bokem, asi 300 km západně od hlavního sopečného řetězu, soustředěného podél etiopského riftového systému. Je tvořen převážně čedičovými horninami a přesto, že se nachází v tropické oblasti, nejsou na vulkanické stavbě pozorovat stopy masivnějšího zvětrávání, což poukazuje na jeho malé stáří. Tyto domněnky potvrzuje i výskyt horkých pramenů v okolí sopky.\n\n"}
{"id": "983837", "url": "https://cs.wikipedia.org/wiki?curid=983837", "title": "Valeriano Orobón Fernández", "text": "Valeriano Orobón Fernández\n\nValeriano Orobón Fernández (1901–1936) byl španělský anarchosyndikalistický teoretik, odborářský aktivista, překladatel a básník, který napsal text k revoluční písni „A las barricadas“.\n\nNarodil se ve městě Cistérniga, v provincii Valladolid. Orobón byl aktivní v bojích dělnického hnutí už od raného věku. Byl intelektuál s nadáním pro jazyky, přeložil životopis dobře známého německého anarchisty Maxe Nettlaua napsaný Rudolfem Rockerem.\n\nMimo psaní teoretických textů se Orobón zapojoval do úsilí o vytvoření revoluční aliance k zastavení přílivu fašismu a vytvoření cesty k revoluci. V porevolučním období zastával názor na reorganizaci společnosti na základě ekonomické a politické decentralizace. Tvrdil, že pro španělské revoluční síly je důležité odmítnutí komunistického konceptu, který je podle něj etatistický. Snažil se zabránit šíření těchto tendencí uvnitř Národní konfederace práce (CNT), v té době největším odborovém svazu a hlavní anarchistické organizaci ve Španělsku bojující proti převratu generála Francisca Franca, který vedl ke španělské občanské válce.\n\nV roce 1936, krátce před svou smrtí, napsal text k písní „A las barricadas“, jež měla melodii „Warszawianky 1905“, známé polské revoluční písně. Svými slovy nabádá pracující k boji proti fašistickému nepříteli. Díky tomu se stala hymnou CNT a jednou z nejznámějších písní španělských anarchistů během občanské války. Krátce po jeho napsání zemřel v Madridu.\n\n"}
{"id": "983838", "url": "https://cs.wikipedia.org/wiki?curid=983838", "title": "Snapchat", "text": "Snapchat\n\nSnapchat [snepčet] (původně Picaboo) je aplikace spočívající v posílání fotek. Aplikaci vyvinuli Američané Evan Spiegel, Bobby Murphy a Reggie Brown. Aplikace v současné podobě se vyvíjí od července 2011. Je velmi populární v USA, kde má asi 50 milionů uživatelů. Je postavena na principu, že člověk vyfotí nějakou situaci svým mobilním telefonem a pošle ji přátelům. Ti si ji mohou přidržet, jinak se maže. Mohou taktéž odpovědět vyfocením jiné situace. Některé fotky je možné si ukládat do alba.\n\nAplikace je dostupná pro Android a iOS.\n"}
{"id": "983840", "url": "https://cs.wikipedia.org/wiki?curid=983840", "title": "Cristian Savani", "text": "Cristian Savani\n\nCristian Savani (* 22. února 1982) je italský volejbalista, který hraje na postu přihrávajícího smečaře. Od roku 2013 působí v čínské nejvyšší soutěži.\n\nZa italskou reprezentaci odehrál 184 zápasů a získal dva tituly mistra Evropy. Jako kapitán dovedl Italy k bronzové medaili na londýnské olympiádě, kde byl vyhlášen nejlépe podávajícím hráčem turnaje. Také vyhrál s národním týmem Memoriál Huberta Wagnera v roce 2011 v Katovicích, kde byl zvolen nejužitečnějším hráčem. S klubem M. Roma Volley vyhrál Pohár CEV 2008, s Lube Macerata se stal roku 2012 italským mistrem.\n\n"}
{"id": "983841", "url": "https://cs.wikipedia.org/wiki?curid=983841", "title": "Tosa Suča", "text": "Tosa Suča\n\nTosa Súča je menší sopečné pole sypaných kuželů, nacházející se v jižní části etiopského riftu v Etiopii, mezi jezery Čamo a Abaja (některé kužely jsou vlastně ostrůvky v jezeře). Asociované bazaltové lávové proudy nejsou pokryty vegetací, což indikuje jejich poměrně malé stáří.\n\n"}
{"id": "983842", "url": "https://cs.wikipedia.org/wiki?curid=983842", "title": "Čirača", "text": "Čirača\n\nČirača je převážně ryolitový stratovulkán, který se nachází na severovýchodním okraji jezera Abaya v západní Etiopii.\n\nSopka je pravděpodobně starší než okolní vulkanické fenomény - mladé, holocénní bazalty, vyprodukované erupcemi z trhlin kaldery Hobiča, která je vzdálena asi 10 km západně od Čirači.\n\n"}
{"id": "983843", "url": "https://cs.wikipedia.org/wiki?curid=983843", "title": "Seznam léčivých rostlin (C)", "text": "Seznam léčivých rostlin (C)\n"}
{"id": "983844", "url": "https://cs.wikipedia.org/wiki?curid=983844", "title": "Gada Ale", "text": "Gada Ale\n\nGada Ale (jiný název Čebrit Ale, italsky Kebrit Alè) je stratovulkán, nacházející se na severním okraji sopečného řetězce Erta Ale v Etiopii.\n\nČedičová sopka se zdvihá z Danakilské prolákliny (-115 m n. m.) poblíž jezera Karum. Jedná se o nejnižší sopku tohoto řetězce, na jejím úpatí se nacházejí fumaroly. O jiné aktivitě sopky neexistují žádné záznamy, ani ústní podání, ale její poslední činnost je datována na holocén, podobně jako i ostatní sopky pohoří. Kráter má průměr 350 metrů a je hluboký 100 m (měřeno od vrcholu). S vývojem stratovulkanické stavby je spojen i zdvih solného dómu západně od Gada Ale, kde jeho výstup zvedl lávové proudy o 100 m.\n\n"}
{"id": "983846", "url": "https://cs.wikipedia.org/wiki?curid=983846", "title": "Seznam národních kulturních památek na Slovensku vyhlášených před rokem 2002", "text": "Seznam národních kulturních památek na Slovensku vyhlášených před rokem 2002\n\nSeznam národních kulturních památek (NKP) na Slovensku vyhlášených před rokem 2002 je seznam dvaasedmdesáti památek, které byly prohlášeny za Národní kulturní památky před přijetím a vyhlášením zákona č. 49/2002 CFU o ochraně památkového fondu. \n\nPodle právních úprav planých do přijetí zákona č. 49/2002 CFU tvořily národní kulturní památky soubor nejvýznamnějších a nejvzácnějších památek na území Slovenské republiky. Památky se do této kategorie zařazovaly formou nařízení předsednictva SNR a později nařízením vlády Slovenské republiky. Současná legislativa považuje za národní kulturní památky všechny památkové objekty, které jsou zapsány v Ústředním seznamu památkového fondu (ÚZPF). Z ohledu na tradici se ale v ÚZPF nadále zachovává informace o příslušnosti k této kategorii a jejich seznam je uveden na webu Památkového úřadu Slovenské republiky jako \"Seznam vybraných národních kulturních památek\".\n\nV seznamu je zahrnuto šedesát devět nemovitých památek (šedesát sedm jednotlivých objektů případně ucelených areálů, dvě jsou souborem několika objektů) a tři movité (jako součást objektů - výtvarná díla).\n\n"}
{"id": "983849", "url": "https://cs.wikipedia.org/wiki?curid=983849", "title": "Lev Bukovský", "text": "Lev Bukovský\n\nLev Bukovský (* 9. září 1939 Podkriváň) je slovenský matematik, který se zabývá hlavně teorií množin. V letech 1991–1996 byl rektorem Univerzity P. J. Šafaříka v Košicích.\n\nJeho otec jako člen Demokratické strany byl po roce 1948 politickým vězněm. Přesto mohl Lev Bukovský studovat, protože vyhrál celostátní matematickou olympiádu.\nAbsolvoval Přírodovědeckou fakultu UK v Bratislavě, obor algebra a teorie čísel. V tomtéž oboru získal i vědeckou hodnost na Karlově univerzitě v Praze a roku 1984 byl jmenován profesorem. Zabývá se hlavně teorií množin a matematickou logikou s důrazem na aplikace v jiných oblastech matematiky. Publikoval více než 40 původních vědeckých prací a získal řadu čestných ocenění. \n\n\n\n\n"}
{"id": "983853", "url": "https://cs.wikipedia.org/wiki?curid=983853", "title": "Weta", "text": "Weta\n\nWeta je rovnokřídlý hmyz žijící na Novém Zélandu. Dorůstá délky až okolo 10 cm. Samička druhu Deinacrida heteracantha, nalezená na ostrově Little Barrier Island, vážila 71 gramů a stala se tak nejtěžším zdokumentovaným exemplářem hmyzu.\n\nWety žijí nočním životem, jsou bezkřídlé. Vajíčka kladou na podzim do hnijícího dřeva. Existuje asi sto druhů, dravých i býložravých. Podle fosilních nálezů existovaly wety už před 200 miliony let.\n\n"}
{"id": "983854", "url": "https://cs.wikipedia.org/wiki?curid=983854", "title": "Seznam kulturních památek v Bohušovicích nad Ohří", "text": "Seznam kulturních památek v Bohušovicích nad Ohří\n\n"}
{"id": "983855", "url": "https://cs.wikipedia.org/wiki?curid=983855", "title": "Seznam kulturních památek v Brozanech nad Ohří", "text": "Seznam kulturních památek v Brozanech nad Ohří\n\n"}
{"id": "983856", "url": "https://cs.wikipedia.org/wiki?curid=983856", "title": "Seznam kulturních památek v Doksanech", "text": "Seznam kulturních památek v Doksanech\n\n"}
{"id": "983857", "url": "https://cs.wikipedia.org/wiki?curid=983857", "title": "Seznam kulturních památek v Chotiněvsi", "text": "Seznam kulturních památek v Chotiněvsi\n\n"}
{"id": "983858", "url": "https://cs.wikipedia.org/wiki?curid=983858", "title": "Live at the Isle of Wight Festival 1970 (film)", "text": "Live at the Isle of Wight Festival 1970 (film)\n\nLive at the Isle of Wight Festival 1970 je záznam vystoupení The Who z festivalu Isle of Wight v roce 1970. Ačkoliv se koncert odehrál 30. srpna 1970 ve dvě hodiny ráno, VHS bylo vydáno až v roce 1996. V tom samém roce byl vydán i audiozáznam koncertu na kompaktním disku. V roce 1998 byl film znovu vydán na DVD ve Spojených státech a v roce 2006 ve Spojeném království.\n"}
{"id": "983860", "url": "https://cs.wikipedia.org/wiki?curid=983860", "title": "Seznam kulturních památek v Křešicích", "text": "Seznam kulturních památek v Křešicích\n\n"}
{"id": "983864", "url": "https://cs.wikipedia.org/wiki?curid=983864", "title": "Seznam kulturních památek v Liběšicích (okres Litoměřice)", "text": "Seznam kulturních památek v Liběšicích (okres Litoměřice)\n\n"}
{"id": "983865", "url": "https://cs.wikipedia.org/wiki?curid=983865", "title": "Středověké nástěnné malby na Slovensku", "text": "Středověké nástěnné malby na Slovensku\n\nStředověké nástěnné malby tvoří zvláštní skupinu v památkovém fondu Slovenské republiky. Do tohoto souboru byly zahrnuty nástěnné malby v 35 sakrálních objektech různých církevních denominací z celého území Slovenské republiky. \n\nV tomto souboru nefigurují malby v objektech, které byly národními kulturními památkami vyhlášeny dříve (například Kostel Svatého Ducha v Žehře).\n\nNárodní kulturní památkou byl tento soubor vyhlášen nařízením vlády číslo 299/1991 Sb. ze dne 11. června 1991 a vstoupilo v platnost 1. srpna 1991.\n\nToto nařízení vlády bylo zrušeno zákonem 49/2002 Sb o ochraně památkového fondu. Podle paragrafu 45 tohoto zákona však \"kulturní památky a národní kulturní památky zapsané v Ústředním seznamu kulturních památek Slovenské republiky podle dřívějších právních předpisů se považují za národní kulturní památky podle tohoto zákona\". \n\n\n"}
{"id": "983869", "url": "https://cs.wikipedia.org/wiki?curid=983869", "title": "Kostel svatého Martina (Martin)", "text": "Kostel svatého Martina (Martin)\n\nKostel svatého Martina je římskokatolický farní kostel v historickém centru Martina. Kostel je zasvěcen svatému Martinovi.\n\nKostel je postaven v raně gotickém stylu. Svatyně je čtvercová, zaklenuta křížovou klenbou. Vítězný oblouk je lomený s jednoduchým profilem. Portál do sakristie je jednoduchý, hlavní vchodový portál má lomený oblouk.\n\nKostel pochází asi z 13. století, někteří autoři stavbu dnešního kostela kladou do sedmdesátých let 13. století. Byl postaven na již existujícím pohřebišti a předpokládá se, že na jeho místě stál starší kostel, nebo kaple. V 16. století během reformace, kostel užívala Evangelická církev. Po tom, co patroni kostela – rodina Révayů – rekatolizovala, kostel přešel do rukou katolické církve. V průběhu stavovských povstání se konfesní příslušnost kostela vícekrát změnila. Začátkem 18. století, po potlačení povstání Františka II. Rákoczyho, se dostal definitivně do rukou katolické církve.\n\nVe svatyni kostela se zachovaly středověké fresky z první poloviny 14. století. Po převzetí kostela evangelíky, byly zatřeny. Malby byly objeveny po požáru v roce 1871. Byly restaurovány, ve velké míře i přemalováním, v roce 1908. Zásahy nepříliš úspěšné opravy odstranil P. Mendel při restaurování v letech 1951–1952. V roce 1991 byly zařazeny do souboru středověkých nástěnných maleb, které byly prohlášeny za národní kulturní památku.\n\nNa severní stěně presbytáře se nachází výjev Panny Marie vedoucí Krista jako dítě, malby apoštolů sv. Petra a sv. Pavla s atributy a další dvě postavy světců. Na jižní stěně se nachází malba tří apoštolů bez atributů se dvěma manželskými páry donátorů. Dále jsou viditelné dvě postavy apoštolů, které jsou ale velmi poškozeny. Předpokládá se, že malby netvořily souvislé cykly, ale že se jednalo o několik samostatných obrazů.\n\nKostel sloužil jako místo posledního odpočinku příslušníků několika místních šlechtických rodů (Dávidů, Korbélyů, Kossuthů, Zátureckých). Nejvýznamnější zachovalé sakrální památky připomínají rod dědičných turčanských županů – větev rodu Révay ze Sklabině a Blatnice. Na jižní stěně sanktuária je zachován renesanční epitaf z červeného mramoru z druhé půlky 16. století. Na náhrobní desce je zobrazen František Révay (*1489 – 1. listopadu 1553, Bratislava) v životní velikosti, s rukama sepjatýma k modlitbě. Postava je oblečena v civilním oblečení, což řadí tuto památku mezi výjimečné v rámci celého území bývalého Uherska, protože na podobných náhrobcích bývají zobrazeny osoby buď v brnění, nebo v církevním ornátu.Na chóru v boční lodi se nachází smrtný štít dědičného hlavního župana Turčianské župy Pavla I. Révaye (1598 – 1635). Na okrouhlé tabuli je ve středovém modrém poli rodový erb, na obvodu jsou válečné trofeje a alegorie ctností v podobě ženských postav.\nUvnitř kostela se nachází 14 reliéfů křížové cesty a socha Piety od Fraňa Štefunka. K novějším uměleckým dílům patří i oltářní obraz Panny Marie ustavičné pomoci od Martina Benka.\n\n"}
{"id": "983870", "url": "https://cs.wikipedia.org/wiki?curid=983870", "title": "Seznam kulturních památek ve Mšeném-lázních", "text": "Seznam kulturních památek ve Mšeném-lázních\n\n"}
{"id": "983873", "url": "https://cs.wikipedia.org/wiki?curid=983873", "title": "Seznam kulturních památek v Polepech (okres Litoměřice)", "text": "Seznam kulturních památek v Polepech (okres Litoměřice)\n\n"}
{"id": "983876", "url": "https://cs.wikipedia.org/wiki?curid=983876", "title": "Seznam kulturních památek ve Snědovicích", "text": "Seznam kulturních památek ve Snědovicích\n\n"}
{"id": "983877", "url": "https://cs.wikipedia.org/wiki?curid=983877", "title": "Seznam kulturních památek v Třebušíně", "text": "Seznam kulturních památek v Třebušíně\n\n"}
{"id": "983878", "url": "https://cs.wikipedia.org/wiki?curid=983878", "title": "Mary Wardová", "text": "Mary Wardová\n\nMary Ward (23. ledna 1585, Ripon, Yorkshire, Anglie - 30. ledna 1645, Heworth, York) byla anglická řeholnice, zakladatelka Kongregace Ježíšovy, z níž později vznikl školský řád Sester z Loreta (\"Sisters of Loreto\"), u nás známý jako Anglické panny. Je po ní nazvána řada škol po celém světě.\n\nNarodila se ve střední Anglii ve zbožné venkovské rodině v době pronásledování katolíků. Roku 1587 byla popravena Marie Stuartovna a také někteří příbuzní rodny Wardovy. Bylo jí 9 let, když ji otec zachránil z rodného domu, který nepřátelé zapálili. Roku 1605, po Spiknutí střelného prachu (\"Gunpowder Plot\"), museli katolíci skládat protipapežskou přísahu a Mary odešla do Flander. V následujícím roce vstoupila do kláštera klarisek v Saint-Omer a brzy založila nový klášter pro anglické uprchlice. Časem však pochopila, že kontemplativní řád pro ni není a vrátila se do Anglie, kde s velkým nebezpečím zprostředkovala styky věřících s kněžími.\n\nSe skupinou mladých žen a dívek odešla znovu do Flander, kde založila „Kongregaci Ježíšovu“ (CJ), „Institut blažené Panny Marie“ (IBMV) podle řehole svatého Ignáce a první dívčí školu. Řeholnice žily sice v klášteře, jinak se ale volně pohybovaly po městě, což nebylo obvyklé a naráželo na odpor. Wardová se vydala do Říma, kde její sestry se svolením papeže učily, aby získala jeho schválení. Protože však sestry nedodržovaly klausuru, musely z Říma odejít do Bavorska, kde jim papež na žádost vévody Maxmiliána I. povolil zřídit klášter a otevřít dívčí školu v Mnichově. Roku 1631 však papež Urban VIII. sdružení rozpustil a Wardová byla dva měsíce vyšetřována inkvizicí. Roku 1639 se ilegálně vrátila do Anglie a roku 1645 tam zemřela.\n\nTeprve roku 1703 získala její kongregace papežské schválení a roku 1877 i Institut blažené Panny Marie (IBMV). Roku 2009 prohlásil papež Mary Wardovou za ctihodnou. Její řeholnice působí v USA a v Irsku jako Sestry z Loreta, ve Střední Evropě jako Anglické panny. V českých zemích měly od roku 1791 klášter a školu u sv. Josefa na Malé straně v Praze, od roku 1921 klášter a školu ve Štěkni u Strakonic.\n\nJejí proces byl otevřen dne 11. října 1929 v diecézy Middlesbrough a uzavřen 7. července 1930. Poté byl znovu otevřen 17. března 1932 a uzavřen 14. prosince 1932. Dne 20. května 1994 byl vydán dekret o platnosti diecézního procesu. Dne 19. prosince 2009 byla papežem Benediktem XVI. prohlášena za Ctihodnou. Od roku 2010 je zkoumán zázrak na její přímluvu. Postulátorem procesu je Andrea Ambrosi.\n\n\n\n"}
{"id": "983879", "url": "https://cs.wikipedia.org/wiki?curid=983879", "title": "Seznam kulturních památek ve Velemíně", "text": "Seznam kulturních památek ve Velemíně\n\n"}
{"id": "983880", "url": "https://cs.wikipedia.org/wiki?curid=983880", "title": "Kostel svatého Ladislava (Necpaly)", "text": "Kostel svatého Ladislava (Necpaly)\n\nKostel svatého Ladislava je římskokatolický kostel v Necpalech, okrese Martin na Slovensku. Zasvěcený je svatému Ladislavu, uherskému králi. V období reformace sloužil evangelické církvi.\n\nKostel se nachází na jižním okraji obce, na vyvýšené terase. Obklopen je hřbitovem, který je ze tří stran obehnán kamennou zdí.\n\nKostel byl farním kostelem farnosti Necpaly, která zahrnovala obce Belá-Dulice, Žabokreky, Folkušová, Ďanová a Blatnica. Od 70. let 20. století farnost nebyla obsazena a byla spravována \"ex-currendo\" z Turčianskeho Petra. 1. února 1994 v rámci reorganizace farností banskobystrické diecéze byla farnost Necpaly zrušena a kostel se stal filiálním kostelem farnosti Turčiansky Peter. Do této farnosti byla začleněna celá původní farnost s výjimkou Blatnice, která byla přičleněna k farnosti Mošovce a Daňové, která byla přičleněna k farnosti Valča.\n\nRaně gotický kostel byl postaven v polovině 13. století, přičemž některé zdroje uvádějí rok 1222, jiní autoři kladou vznik kostela do období let 1250–1260. Kolem roku 1320 byla ke kostelu přistavěna sakristie. V 14. a 15. století byl kostel opraven. Koncem 16. století loď byla zaklenuta valenou klenbou. Při této úpravě se část nástěnných maleb dostala do prostoru půdy. V 80. letech 20. století byla provedena velká oprava a úprava interiéru a zároveň se udělaly úpravy snižující vlhkost budovy.\n\nPod kostelem se nachází krypta, kde byli pohřbíváni příslušníci rodiny Justhů, kteří byli patrony kostela a farnosti. Při úpravách v 20. století byl vchod do krypty zabetonován a vstup do ní není možný.\n\nNejvzácnější památkou jsou zachované fresky v sanktuáriu, jakož i na půdě kostela. Předpokládá se, že fresky se nacházejí i pod malbou v lodi kostela, podrobný umělecko-historický průzkum však nebyl proveden. Tyto fresky byly vyhlášeny nařízením vlády Slovenské republiky z 11. června 1991 národní kulturní památkou, spolu s freskami v jiných kostelích, jako soubor středověkých nástěnných maleb.\n\nSoučástí interiéru byla gotická socha Madony, která byla začátkem 20. století převezena do Muzea krásného umění v Budapešti . Po reorganizaci muzea se socha stala součástí sbírek Maďarské národní galerie v Budapešti.\n\n"}
{"id": "983881", "url": "https://cs.wikipedia.org/wiki?curid=983881", "title": "Seznam kulturních památek v Žitenicích", "text": "Seznam kulturních památek v Žitenicích\n\n"}
{"id": "983885", "url": "https://cs.wikipedia.org/wiki?curid=983885", "title": "Klincy", "text": "Klincy\n\nKlincy (rusky Клинцы) je město na západě evropské části Ruské federace na řece Turosně, asi 500 km jihozápadně od Moskvy. Má 61 515 obyvatel (2013), s předměstím 69 159 a je správním střediskem Klincovského rajonu. Město je obchodním a hospodářským centrem jihozápadní části Brjanské oblasti a důležitým dopravním uzlem, leží na železniční trati Brjansk - Gomel, a jen několik kilometrů od mezinárodní silnice M 13 Brjansk - hranice Běloruska. Nejdůležitějším průmyslovým podnikem ve městě je závod na výrobu jeřábů, třetí největší v Rusku.\n\n\n"}
{"id": "983887", "url": "https://cs.wikipedia.org/wiki?curid=983887", "title": "Ozjorsk", "text": "Ozjorsk\n\nOzjorsk ( ) má více významů:\n\n"}
