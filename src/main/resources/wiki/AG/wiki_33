{"id": "1026613", "url": "https://cs.wikipedia.org/wiki?curid=1026613", "title": "American Philosophical Society", "text": "American Philosophical Society\n\nAmerican Philosophical Society (APS, Americká filozofická společnost), založená v roce 1743 a sídlící ve Filadelfii, je přední vědecká organizace s mezinárodní pověstí, která podporuje znalosti v přírodních a humanitních vědách prostřednictvím vědeckého bádání, odborných setkání, publikací, knihoven a podpory odborné komunity. Je považována za první učenou společnost ve Spojených státech a hrála důležitou roli v americkém kulturním a intelektuálním životě více než 270 roků.\n\nProstřednictvím výzkumných grantů, vydávaných časopisů, \"American Philosophical Society Museum\", rozsáhlé knihovny a pravidelných setkání, společnost i nadále podporuje celou řadu disciplín v humanitních a přírodních vědách. \"Philosophical Hall\", nyní muzeum, se nachází bezprostředně na východ od Independence Hall a byla prohlášena za kulturní památku v roce 1966; spolu s Independence National Historical Park.\n\nPůvodně nazvaná \"Philosophical Society\", byla společnost založena 1743 Benjaminem Franklinem a Johnem Bartramem jako odnož dřívější klubu \"Junto\". Byla založena dva roky po Pensylvánské univerzitě a instituce zůstaly nadále úzce svázané.\n\nOd svého vzniku společnost přitahovala nejlepší mozky Ameriky. Členy byli George Washington, John Adams, Thomas Jefferson, Alexander Hamilton, James McHenry, Thomas Paine, David Rittenhouse, Nicholas Biddle, Owen Biddle, Benjamin Rush, James Madison, Michael Hillegas, John Marshall, a John Andrews. Společnost také rekrutovala filozofy z jiných zemí jako členy (Alexander von Humboldt, Gilbert du Motier, markýz de La Fayette, Friedrich Wilhelm von Steuben, Tadeusz Kościuszko, a Kateřina Voroncovová-Daškovová).\n\nOd roku 1746 společnost upadla do nečinnosti. V roce 1767 nastalo oživení a 2. ledna 1769 se spojila s \"American Society for Promoting Useful Knowledge\" pod jménem \"American Philosophical Society Held at Philadelphia for Promoting Useful Knowledge\". Benjamin Franklin byl zvolen prvním prezidentem.\n\nPo americké revoluci vedl společnost Francis Hopkinson, jeden ze signatářů Deklarace nezávislosti. Pod jeho vlivem společnost získala pozemky od vlády Pensylvánie, spolu s pozemkem ve Filadelfii, kde stojí American Philosophical Society Hall.\n\nBěhem let se stali členy Charles Darwin, Robert Frost, Louis Pasteur, Elizabeth Cabot Agassizová, John James Audubon, Linus Pauling, Margaret Meadová, Maria Mitchellová a Thomas Edison.\n\nV roce 1786 společnost založila Magellanic Premium, cenu za přínos v \"navigaci, astronomii nebo přírodní filozofii\", nejstarší vědeckou cenu udělovanou americkou institucí, která je stále udělována. Dalšími cenami jsou \"Barzun Prize\" za kulturní historii, \"Judson Daland Prize\" za klinickou medicínu, Benjamin Franklin Medal, Lashley Award za neurobiologii, \"Lewis Award\" a \"Thomas Jefferson Medal\" za dobré výsledky v oblasti umění, humanitních věd nebo společenských věd.\n\nAPS publikuje \"Transactions of the American Philosophical Society\" již od roku 1771. Každý rok vyjde 5 čísel. \"Proceedings of the American Philosophical Society\" je vydáváno od roku 1838. Společnost také zveřejnila různé sebrané spisy (Benjamin Franklin, Joseph Henry, William Penn, Meriwether Lewis a William Clark).\n\nPhilosophical Hall, stojící na 104 South Fifth Street, mezi Chestnut a Walnut Streets, jižně od radnice, byla postavena v letech 1785-89 jako sídlo společnosti podle návrhu Samuela Vaughana. Druhé patro bylo přistavěno v roce 1890 pro rozšiřující se knihovnu, ale bylo odstraněno v letech 1948-50 při rekonstrukci do původní podoby před zařazením do Independence National Historical Park. Roku 2001 byla otevřena veřejnosti jako \"The American Philosophical Society Museum\". Hostí výstavy, které se zabývají křižovatkami historie, umění a vědy. Muzeum představuje umělecká díla, vědecké přístroje, originální rukopisy, vzácné knihy, přírodní vzorky a kuriozity všeho druhu z vlastních sbírek APS, spolu s předměty zapůjčené z jiných institucí.\n\nV letech 1789-90 \"Library Company of Philadelphia\" (LCP) vybudovala své sídlo přímo naproti APS na 5th Street. LCP prodala svou budovu v roce 1884. Ta byla zbourána pro rozšíření \"Drexel & Company Building\" v roce 1887. Nová budova byla zbořena v polovině 50. let při vytváření \"Independence National Historical Park\".\n\nAPS postavila knihovnu na tomto místě v roce 1958 a to s průčelím staré budovy LCP.\n\nAPS rekonstruovala původní \"Farmers' & Mechanics' Bank building\" na 425-29 Chestnut Street, která byla postavena v období 1854-5 a navržena Johnem M. Griesem, jako vzdělávací prostory. Hostí většinu hlavních událostí společnosti.\n\nConstance C. and Edgar P. Richardson Hall na 431 Chestnut Street, západně od Benjamin Franklin Hall, je původní \"Pennsylvania Company for Insurances on Lives and Granting Annuities Building\", která byla postavena v letech 1871-73, architektem byl Addison Hutton.Dnes zde sídlí kanceláře a \"Philadelphia Area Center for History of Science\".\n\n"}
{"id": "1026614", "url": "https://cs.wikipedia.org/wiki?curid=1026614", "title": "Anton Laufenstein", "text": "Anton Laufenstein\n\nAnton Laufenstein (??? – 11. května 1871 Lublaň) byl kraňský a rakouský úředník a politik, během revolučního roku 1848 poslanec rakouského Říšského sněmu.\n\nPocházel z korutanské rodiny. Vystudoval gymnázium v Salzburgu a univerzitu v Landshutu. Když se po pádu Napoleona vrátily Ilyrské provincie k Rakousku, byl vyslán jako úředník do Villachu. Působil jako okresní hejtmanem v Lublani (od roku 1827) a Postojne (od roku 1839, od roku 1842 zde i vládním radou). V roce 1844 se stal okresním hejtmanem a ředitelem gymnázia v Novém mestu. Byl veřejně aktivní. Působil v organizaci \"Kmetijska družba\" a \"Kraňské historické společnosti\". Během svého působení v Novém mestě zasílal úřadům zprávy o neudržitelnosti poddanství.\n\nBěhem revolučního roku 1848 se výrazně zapojil do politického dění. Zasedal na provizorním Kraňském zemském sněmu, kde zastupoval Novo mesto a hájil razantní volební reformu, rozpuštění sněmu a zvolení nového, který by měl výraznější zastoupení venkovských obcí. V celostátních volbách roku 1848 byl zvolen na rakouský ústavodárný Říšský sněm. Zastupoval volební obvod Višnja Gora. Uvádí se jako krajský hejtman. Patřil ke sněmovní levici. Byl členem ústavního výboru. Vyslovil se pro zachování samostatné existence Kraňska a Korutan, čímž se stal spojencem českých poslanců, zejména v otázce pravomocí zemských vlád. Prosazoval široce definované volební právo, bez volebního cenzu.\n\nPo porážce revoluce byl zbaven svého povolání, až od roku 1854 nastoupil k zemské vládě v Lublani.\n\nV roce 1842 mu Ivan Repnik věnoval anonymní báseň, což podle autorů slovinského biografického slovníku dokazuje, že Laufenstein měl pochopení pro potřeby Kraňska.\n"}
{"id": "1026616", "url": "https://cs.wikipedia.org/wiki?curid=1026616", "title": "TJ Sokol Malá Víska", "text": "TJ Sokol Malá Víska\n\nTJ Sokol Malá Víska (celým názvem: Tělovýchovná jednota Sokol Malá Víska) je český klub ledního hokeje, který sídlí ve Vrhavči v Plzeňském kraji. Od sezóny 2012/13 působí v Plzeňské krajské soutěži - sk. A, páté české nejvyšší soutěži ledního hokeje. Klubové barvy jsou modrá, červená a bílá.\n\nSvé domácí zápasy odehrává na zimním stadionu Klatovy s kapacitou 3 250 diváků.\n\n\nZdroj: \n\n\n\nZdroj: \n\n"}
{"id": "1026619", "url": "https://cs.wikipedia.org/wiki?curid=1026619", "title": "HC Radobyčice", "text": "HC Radobyčice\n\nHC Radobyčice (celým názvem: Hockey Club Radobyčice) je český klub ledního hokeje, který sídlí v Plzni v Plzeňském kraji. Založen byl v roce 1996 pod názvem TJ Sokol Radobyčice. Svůj současný název nese od roku 2011. Od sezóny 2018/19 působí v Plzeňské krajské soutěži - sk. B, šesté české nejvyšší soutěži ledního hokeje. Klubové barvy jsou červená a bílá.\n\nSvé domácí zápasy odehrává v tréninkové hale u Zimního stadionu s kapacitou 200 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1026621", "url": "https://cs.wikipedia.org/wiki?curid=1026621", "title": "Antonín Brabec", "text": "Antonín Brabec\n\nJméno a příjmení Antonín Brabec nese více známých osobností:\n\n\n"}
{"id": "1026622", "url": "https://cs.wikipedia.org/wiki?curid=1026622", "title": "Blaž Ovijač", "text": "Blaž Ovijač\n\nBlaž Ovijač, též Blaž Ovjiazh (cca 1790 Cerklje na Gorenjskem – 4. října 1859 Lublaň), byl kraňský a rakouský právník a politik slovinské národnosti, během revolučního roku 1848 poslanec rakouského Říšského sněmu.\n\nOd podzimu 1805 studoval na lublaňském gymnáziu a pak absolvoval práva na Vídeňské univerzitě, kde promoval 13. ledna 1818. Profesně začal působit ve státní správě Ilyrského království (součást Habsburské monarchie). Od roku 1824 byl státním úředníkem v Škofja Loka, od roku 1827 ve městě Idrija, kde působil jako justiciár a okresní komisař. V roce 1830byl vypsán konkurz na čtyři místa advokátů v Lublani. Uspěl a na podzim 1832 byl jmenován advokátem. 9. listopadu 1832 se přestěhoval do Lublaně. S manželkou Frančiškou Sotlar měli několik dětí, jedním z nich byla mecenáška Frančiška Ovijač. Byl veřejně aktivní. Od roku 1833 působil v organizaci \"Kmetijska družba\" a od roku 1840 byl členem Muzejní společnosti. Podporoval rozvoj slovinského jazyka, byl konzervativně orientován.\n\nBěhem revolučního roku 1848 se výrazně zapojil do politického dění. V doplňovacích volbách v roce 1849, poté co rezignoval poslanec Matej Dolžan, byl zvolen na rakouský ústavodárný Říšský sněm. V seznamu poslanců z ledna 1849 ještě nefiguruje. Do parlamentu usedl až na jeho 84. schůzi počátkem února 1849. Zastupoval volební obvod Logatec. Uvádí se jako advokát. V parlamentu se vyděloval od ostatních slovinských poslanců svým vyhraněně konzervativním přístupem. Podporoval, aby katolická církev byla prohlášena za státní s tím, že ostatní náboženství by byla jen tolerována. Návrh ale nezískal podporu. Zároveň působil v Lublani v komisi pro překládání zákonů do slovinštiny.\n\nPo porážce revoluce se stáhl z politiky.\n"}
{"id": "1026624", "url": "https://cs.wikipedia.org/wiki?curid=1026624", "title": "The Flash (seriál, 2014)", "text": "The Flash (seriál, 2014)\n\nThe Flash je americký akční televizní seriál, natočený na motivy komiksů o Flashovi vydavatelství DC Comics. Vznikl jako spin-off seriálu \"Arrow\", přičemž se odehrává ve stejném fikčním světě. Autory seriálu jsou Greg Berlanti, Andrew Kreisberg a Geoff Johns, kteří se podíleli i na \"Arrowovi\". V titulní roli Flashe, superhrdiny schopného vyvinout extrémní rychlost a bojujícího proti zločincům a ostatním osobám s nadlidskými schopnostmi ve městě Central City, se představil Grant Gustin. Seriál je premiérově vysílán od 7. října 2014 na stanici The CW, od té doby vzniklo celkem pět řad se 114 díly. V televizní sezóně 2019/2020 je vysílána pátá řada.\n\nDěj seriálu se točí kolem postavy policejního forenzního analytika Barryho Allena, který je při explozi urychlovače částic zasažen bleskem a probudí se z kómatu s nadpřirozenou schopností rychlého pohybu a regenerace. S pomocí vědce Harrisona Wellse a jeho kolegů začne jako maskovaný superhrdina Flash pomáhat chránit město Central City nejen před běžnými zločinci, ale také před jedinci, kteří začali po výbuchu urychlovače rovněž zjišťovat, že disponují nejrůznějšími nadlidskými schopnostmi a stali se tzv. metalidmi. Allen také dlouhodobě pátrá po skutečném vrahovi své matky, Reverse-Flashovi, a chce očistit svého otce, který za tento čin sedí ve vězení.\n\nUdálosti konce první řady otevřely průchody do paralelního vesmíru, odkud se na Zemi dostane záhadný a téměř neporazitelný Zoom, jenž je hlavním protivníkem druhé sezóny. Dokáže totiž vyvinout ještě větší nadlidskou rychlost, než má Flash. Ve třetí řadě seriálu se Barry Allen musí vypořádat s následky změny historie v tzv. Flashpointu a také s bohem rychlosti Savitarem. Čtvrtá řada se zaměřuje na souboj s Thinkerem, který chce napravit lidstvo. Během páté série je hlavním protivníkem Cicada, sériový vrah, který se zaměřuje na metalidi se schopnostmi.\n\n\nÚvodní díl seriálu byl premiérově vysílán 7. října 2014 a stal se nejsledovanějším pořadem televize The CW. První díl druhé série měl premiéru 6. října 2015. Dne 11. března 2016 ohlásila stanice The CW objednání třetí řady seriálu, jejíž úvodní díl měl premiéru 4. října 2016. Čtvrtá série byla objednána 8. ledna 2017, její první díl byl odvysílán 10. října 2017. V dubnu 2018 byla oznámena pátá řada, která byla uvedena 9. října 2018. Dne 31. ledna 2019 bylo ohlášeno objednání šesté řady, jejíž vysílání bylo zahájeno 8. října 2019. Dne 7. ledna 2020 televize The CW uvedla, že objednává sedmou řadu seriálu.\n\nSeriál získal pozitivní ohlas od kritiků a získal cenu People's Choice Award v kategorii Nejlepší nové televizní drama v roce 2014.\n\nV letech 1990–1991 vznikl podle komiksů o Flashovi 22dílný seriál \"Blesk\", ve kterém se v hlavní roli Barryho Allena objevil John Wesley Shipp. Ten si zahrál i v seriálu z roku 2014, kde ztvárnil Barryho otce Henryho Allena. Vrátili se i další herci: Amanda Pays si zopakovala postavu doktorky Tiny McGee, Mark Hamill se vrátil jako James Jesse / Trickster a Vito D'Ambrosio se opět představil v roli Anthonyho Bellowse.\n\nBarry Allen ztvárněný Grantem Gustinem se poprvé objevil v druhé řadě seriálu \"Arrow\" – v jejím 8. díle nazvaném „Vědec“, který byl premiérově odvysílán 4. prosince 2013, a v následném 9. díle s názvem „Tři duchové“, uvedeném 11. prosince téhož roku. Allen přijel ze svého Central City do Starling City Olivera Queena (Stephen Amell), kde se odehrává seriál \"Arrow\", aby se zde z osobní iniciativy zapojil do vyšetřování podivného vloupání, které provedl muž s nadpřirozenou silou, nadopovaný látkou jménem mirakuru. Najde zde zalíbení v Queenově asistentce Felicity Smoakové (Emily Bett Rickards) a v druhé části svého dvoudílného výstupu zachrání život samotnému Queenovi. Zároveň je také seznámen s jeho hrdinskou identitou Arrowa. Před koncem devátého dílu však odjede zpět do Central City a při nehodě urychlovače částic je sražen bleskem. V následujícím dílu už jen Smoaková při návratu z Central City uvede, že Allen zůstal v kómatu. Původně tvůrci zamýšleli uvést postavu Flashe také ve 20. dílu druhé série \"Arrowa\", ale v listopadu 2013 bylo oznámeno, že místo toho bude mít nový plánovaný seriál samostatný plnohodnotný pilotní díl. Ve třetí a čtvrté řadě \"Arrowa\" Flash se svými spolupracovníky několikrát hostoval.\n\nV létě 2015 měl na serveru CW Seed premiéru animovaný internetový seriál \"Vixen\", který se odehrává ve stejném fikčním světě, tzv. Arrowverse, a ve kterém si Amell a Gustin zopakovali svoje role Olivera Queena / Arrowa a Barryho Allena / Flashe.\n\nPo úspěchu seriálů \"Arrow\" i \"Flash\" objednala televize pro sezónu 2015/2016 další spin-off \"Legends of Tomorrow\", ve kterém hlavní hrdinský tým tvoří různé vedlejší postavy z obou seriálů. V něm hostují i některé další postavy z \"Flashe\".\n\nPo dohodě mezi stanicemi CBS a The CW vznikl v roce 2016 crossoverový díl „Worlds Finest“ (18. epizoda první řady \"Supergirl\"), v němž se Flash díky své schopnosti cestovat napříč dimenzemi dostane i do paralelního světa, v němž žije Supergirl. Během třetí řady seriálu \"The Flash\" proběhl na podzim 2016 crossover „Invasion!“ mezi třemi superhrdinskými seriály – \"Arrow\", \"The Flash\" a \"Legends of Tomorrow\", ve kterém se představila i Supergirl (ta je od druhé řady vysílána na The CW). Na podzim 2017 uskutečnila stanice The CW čtyřdílný crossover „Crisis on Earth-X“ mezi všemi čtyřmi seriály a na podzim 2018 byl vysílán třídílný crossover „Elseworlds“ (bez \"Legends of Tomorrow\").\n\nV animovaném webovém seriálu \"\" na serveru CW Seed hostovali v prosinci 2017 také Carlos Valdes (Cisco / Vibe) a Danielle Panabaker (Caitlin). Naopak postava Raye, kterou ztvárnil Russell Tovey, jenž ji v animovaném seriálu namluvil, se objevila v crosssoverovém díle \"Flashe\" o několik dní dříve.\n\nNa internetu byla v dubnu a květnu 2016 publikována propagační minisérie \"Chronicles of Cisco\", sponzorovaná firmou AT&T. Ve čtyřech krátkých dílech si své role z \"Flashe\" zopakovali Carlos Valdes (Cisco) a Britne Oldford (Shawna Baez / Peek-a-Boo).\n\n"}
{"id": "1026625", "url": "https://cs.wikipedia.org/wiki?curid=1026625", "title": "Greater Lengths: An All Saints Compilation", "text": "Greater Lengths: An All Saints Compilation\n\nGreater Lengths: An All Saints Compilation je kompilační album složené z písní různých interpretů. Vydalo jej v květnu roku 2014 hudební vydavatelství All Saints Records a je rozděleno do svou disků: první obsahuje šestnáct starších skladeb a druhý je složen z třinácti nových verzí (remixů) starších skladeb. Nachází se zde písně například od Briana Ena, Harolda Budda či Johna Calea. Ve dvanáctistránkovém bookletu se nachází různé doplňující informace k písním.\n"}
{"id": "1026627", "url": "https://cs.wikipedia.org/wiki?curid=1026627", "title": "HC Buldoci Stříbro", "text": "HC Buldoci Stříbro\n\nHC Buldoci Stříbro (celým názvem: Hockey Club Buldoci Stříbro) je český klub ledního hokeje, který sídlí ve městě Stříbro v Plzeňském kraji. Založen byl v roce 2007. Od sezóny 2013/14 působí v Plzeňské krajské soutěži - sk. A, páté české nejvyšší soutěži ledního hokeje. Další mužstva Buldoků hrají druhou národní hokejbalovou ligu – sk. Západ, Extraligu mladšího dorost v hokejbalu, Přebor mladších žáků v hokejbalu – skupina Jih a Přebor minipřípravek – skupina západ. Klubové barvy jsou červená, černá a bílá.\n\nSvé domácí zápasy odehrává na zimním stadionu Stříbro.\n\n\nZdroj: \n\n\n\nZdroj: \n\n"}
{"id": "1026630", "url": "https://cs.wikipedia.org/wiki?curid=1026630", "title": "DR (mediální společnost)", "text": "DR (mediální společnost)\n\nDR, do roku 1996 známá pod názvem Danmarks Radio, je dánská národní vysílací společnost, která byla založena v roce 1925 a dnes je nejstarším a největším poskytovatelem sdělovacích prostředků v Dánsku. Je jednou z 23 rozhlasových společností, které založily v roce 1950 Evropskou vysílací unii.\n\nSpolečnost byla založena 1. dubna 1925 pod názvem \"Radioordningen\", v toce 1926 byl název změněn na \"Statsradiofonien\" a od roku 1959 se používá současný název Danmarks Radio. Zkratka \"DR\" se v oficiálních dokumentech používá od roku 2000.\n\nBěhem německé okupace Dánska v druhé světové válce bylo za zvlášť drsných podmínek od srpna 1943 rozhlasové vysílání cenzurováno. Mnoho Dánů se obrátilo na BBC, které vysílala i dánsky nebo na nezákonný tisk, stejně jako švédská rádia v letech 1944-1945.\n\nDruhá rozhlasová stanice \"DR P2\" začala s vysíláním v roce 1951, následovala \"DR P3\" v roce 1963. Experimentální televizní vysílání započalo v roce 1949, od roku 1951 bylo dostupné pravidelné vysílání a v roce 1954 se diváci dočkali i denních programů. Barevné vysílání bylo zahájeno v březnu 1967.\n\nNadvládá společnosti trvala až do roku 1988, kdy bylo zahájeno vysílání dánské TV 2.\n\nDruhý televizní kanál \"DR2\" byl uveden do provozu v srpnu 1996. Dne 7. června 2007 vysílatel zprovoznil celodenní zpravodajský kanál \"DR Update\".\n\nV roce 2013 společnost představila nové logo, ve kterém se bílá písmena \"D\" a \"R\" objevují na černém pozadí. Nové logo se však používá pouze pro některé z rozhlasových a televizních stanic, jde například o rozhlasovou stanici \"DR P3\", jakož i nově zavedené televizní kanály \"DR3\" (vysílání od 28. ledna 2013, nahradil \"DR HD\") a \"DR Ultra\" (vysílání od 4. března 2013, nahradil \"DR Update\").\n\nSpolečnost provozuje 10 rozhlasových kanálů, pouze 1 na FM (regionální rádio \"DR P4\"), 3 na FM i DAB, 6 na DAB.\n\n\n\n\n\n\n\n\n\n\nPrvní pokusy s DAB byly prováděny v roce 1995, s osmi kanály oficiálně spuštěnými v říjnu 2002. Sestavy kanálu DAB se v průběhu let změnila a od srpna 2011 vysílá 7 různých DAB kanálů, včetně čtyř kanálů na FM. Klasické FM vysílače pracují ve 3 celostátních kmitočtových sítích a vysílají P1, P2, P3 a P4, přičemž P1 a P2 se střídají v čase.\n\nStřední vlny DR opustil v roce 2011, dlouhá vlna vysílá z na 243 kHz cca 4x denně především zprávy a předpověď počasí (tu v 05:45, 08:45, 11:45 a 17:45 místního času).\n\nPrvní dánský televizní kanál začal vysílat dne 2. října 1951. Od zavedení kanál \"DR2\", 30. srpna 1996, již nese současný název DR1.\n\nDR2 byla ve svých začátcích známá jako \"den hemmelige kanal\", v překladu \"tajemný kanál\", protože při zahájení jeho vysílání na celostátní úrovni nebyl vidět. Jeho raný obsah byl také poměrně úzký. Nicméně se v nedávné době stala jedním z nejsilnějších značek společnosti a při několika příležitostech získal více diváků než TV 3. DR2 se tradičně specializuje na kulturní programy, satirická komedie, hloubkové zpravodajské pořady, dokumentární filmy, a týdenní \"temalørdag\".\n\nDne 1. listopadu 2009 společnost představila tři nové kanály\n\n\nDR nabízí živé přenosy DR1, DR2, DR Ramasjang, DR HD, DR K a DR Update. Společnost hostila Eurovision Song Contest v roce 1964, 2001 a 2014.\n"}
{"id": "1026631", "url": "https://cs.wikipedia.org/wiki?curid=1026631", "title": "HC Tachov", "text": "HC Tachov\n\nHC Tachov (celým názvem: Hockey Club Tachov) je český klub ledního hokeje, který sídlí v Tachově v Plzeňském kraji. Založen byl v roce 2001. Od sezóny 2018/19 působí v Západočeském krajském přeboru, čtvrté české nejvyšší soutěži ledního hokeje. Klubové barvy jsou červená, černá a bílá.\n\nV sezóně 2015/16 existovalo v Tachově družstvo ženského ledního hokeje, které bylo přihlášeno do nejvyšší soutěže. Založeno bylo po zániku ženského družstva Plzně. Přiřazeno bylo do Divize A1, ve které tým obsadil třetí místo. Ovšem po jednoroční existenci bylo ženské družstvo zrušeno.\n\nSvé domácí zápasy odehrává na zimním stadionu Tachov s kapacitou 1 500 diváků.\n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n"}
{"id": "1026635", "url": "https://cs.wikipedia.org/wiki?curid=1026635", "title": "HC El Toro Ves Touškov", "text": "HC El Toro Ves Touškov\n\nHC El Toro Ves Touškov (celým názvem: Hockey Club El Toro Ves Touškov) byl český klub ledního hokeje, který sídlil v obci Ves Touškov v Plzeňském kraji. Svůj poslední název nesl od roku 2015. Zanikl v roce 2018. V letech 2010–2018 působil v Plzeňské krajské soutěži - sk. A, páté české nejvyšší soutěži ledního hokeje. Klubové barvy byly tmavě modrá, černá a bílá.\n\nSvé domácí zápasy odehrával v Plzni v tamější tréninkové hale s kapacitou 200 diváků.\n\n\n\nZdroj: \n\n\n\nZdroj: \n\n"}
{"id": "1026637", "url": "https://cs.wikipedia.org/wiki?curid=1026637", "title": "HC Lyons Kdyně", "text": "HC Lyons Kdyně\n\nHC Lyons Kdyně (celým názvem: Hockey Club Lyons Kdyně) byl český klub ledního hokeje, který sídlil ve městě Kdyně v Plzeňském kraji. Zanikl v roce 2016 po fúzi s HC Domažlice, které potřebovalo vytvořit nové mužské družstvo. V letech 2010–2016 působil v Plzeňské krajské soutěži - sk. B, šesté české nejvyšší soutěži ledního hokeje.\n\nSvé domácí zápasy odehrával v Domažlicích na tamějším zimním stadionu.\n\n\nZdroj: \n\n\n\nZdroj: \n\n"}
{"id": "1026640", "url": "https://cs.wikipedia.org/wiki?curid=1026640", "title": "Irská flétna", "text": "Irská flétna\n\nVýraz irská flétna má více významů:\n"}
{"id": "1026645", "url": "https://cs.wikipedia.org/wiki?curid=1026645", "title": "Radio Moscow", "text": "Radio Moscow\n\nRadio Moscow je americká kapela hrající psychedelický rock. V roce 2003 ji založil zpěvák a multi-instrumentalista Parker Griggs. Kromě něj jsou v současné době členy kapely baskytarista Anthony Meier a bubeník Paul Marrone.\n\nPřed vznikem kapely nahrával Parker Griggs pod pseudonymem Garbage Composal. Poté, co měl dost materiálu na vytvoření alba, založil s baskytaristkou Seranou Andersen kapelu Radio Moscow a přesunuli se do Colorada. Poté se Griggsovi s pomocí Dana Auerbacha, zpěváka The Black Keys, podařilo získat nahrávací smlouvu s Alive Naturalsound Records.\n\nPo návratu do Iowy se stal novým baskytaristou Luke McDuff. Griggs a McDuff poté v roce 2006 společně nahráli debutové album kapely a Auerbach se chopil produkce. \"Radio Moscow\" bylo vydáno v únoru 2007. Krátce po vydání alba byl McDuff nahrazen Zachem Andersonem.\n\nOd roku 2007 kapela pořádá turné po celém světě s mnoha bubeníky, včetně Keithe Riche, Todda Stevense a Paula Marroneho. Druhé album Radio Moscow, \"Brain Cycles\", bylo vydáno v dubnu 2009 a kapela si ho sama produkovala. V říjnu 2011 vydali Radio Moscow své třetí album \"The Great Escape of Leslie Magnafuzz\". Dříve nevydané album \"3 & 3 Quarters\", které bylo nahráno v roce 2003 a podílel se na něm pouze Griggs, bylo vydáno v dubnu 2012. Zach Anderson a Cory Berry nyní hrají v kapele Blues Pills.\n\nNa oficiálním webu Radio Moscow oznámili, že v průběhu roku 2013 plánují vydat čtvrté studiové album. V červenci kapelu opustil baskytarista Billy Ellsworth a byl nahrazen Anthonym Meierem. 11. prosince kapela oznámila, že v průběhu měsíce začne s nahráváním nového alba. 11. ledna 2014 kapela oznámila, že se album bude nazývat \"Magical Dirt\". Bylo dokončeno 22. února a vydáno 17. června 2014.\n\n\n"}
{"id": "1026652", "url": "https://cs.wikipedia.org/wiki?curid=1026652", "title": "Banzai (pokřik)", "text": "Banzai (pokřik)\n\nBanzai （万歳 nebo 万才 nebo 萬歳） je japonské slovo, které v doslovném překladu znamená „deset tisíc let“.\n\nSymboly pro toto slovo jsou zapsané v jedné ze 3 japonských abeced a to v kandži (pochází z Číny = jeden symbol jedno slovo), (万-deset tisíc, 歳-věk), v překladu to je „přání dlouhého života“.\n\nTento výraz se používal zejména ve 2. světové válce ve slovních spojeních jako:\n\n\nPokud se použije \"Banzai\" ve větě samo, znamená něco jako „hurá“.\n"}
{"id": "1026654", "url": "https://cs.wikipedia.org/wiki?curid=1026654", "title": "DSK", "text": "DSK\n\nZkratka (značka) DSK může znamenat: \n\n"}
{"id": "1026660", "url": "https://cs.wikipedia.org/wiki?curid=1026660", "title": "Udet, syn divočiny", "text": "Udet, syn divočiny\n\nUdet, syn divočiny (1984) je dobrodružný román pro mládež odehrávající se v pravěku, který napsala česká spisovatelka Heda Halířová. Na rozdíl od Eduarda Štorcha, který měl své příběhy podložené vědeckými fakty, nechala se autorka inspirovat spíše svou fantazií. Staví proti sobě kmen primitivních zarostlých pralesních lidí, tzv. chlupatců, a lid ze savan a stepí, žijící na vyšší vývojové úrovni. \n\nAla žije spokojeně se svým mužem a synem Udetem. Všichni patří mezi stepní lid, který vede neustále boje s primitivním pralesním kmenem zarostlých lidí, tzv. chlupatců. Jednoho dne je chlupatci s velikou přesilou přepadnou a Alu s Udetem unesou. Ale se v zajetí brzy narodí dcera Charida, jejímž otcem je ještě Alin muž ze stepi, který při jejich přepadení zahynul. Vůdce chlupatců Gagan pak zařadí Alu mezi své ženy. Udet obstarává pro svou sestru a matku jídlo a na rozdíl od chlupatců se naučí při lovu používat kyj a pěstní klín. Často se také s chlupatci pere a díky své mrštnosti i síle je téměř neporazitelný.\n\nJednoho dne se Ala rozhodne s dětmi uprchnout ke svému lidu. Gagan je však pronásleduje, a když je Udet na lovu, Alu zavraždí. Pronásleduje i Charidu, ale Udet se včas vrátí a zachrání ji, V souboji pak Gagana zabije. Se svou sestrou se dále snaží najít svůj ztracený kmen. Na dlouhé cestě si ochočí vlka, podaří se mu zabít černého pardála, z nutnosti oba zlepšují své nástroje, obleky i obydlí a stávají se vynalézavými. Nakonec se jim podaří kmen stepních lidí najít, Ten jim projeví pro jejich zkušenosti obdiv a přijme je mezi sebe.\n\n"}
{"id": "1026663", "url": "https://cs.wikipedia.org/wiki?curid=1026663", "title": "Česko-německé vztahy po druhé světové válce", "text": "Česko-německé vztahy po druhé světové válce\n\nČesko-německé vztahy po druhé světové válce hrají významnou roli v české vnitřní politice. I když po roce 1989 došlo zejména u mladé české generace k velké názorové transformaci, přesto jsou česko-německé vztahy zatíženy určitými skupinovými stereotypy. U Němců je otázka vztahů mezi oběma národy celkem rezistentní a to jak v pozitivním či negativním vnímaní. Běžně se objevuje téma odsunu nebo vyhnání sudetských Němců při politických veřejných debatách, zrovna tak je diskutováno téma tzv. Benešových dekretů. Z české strany lze vypozorovat řadu mýtů, které mají historické kořeny ve vymezování se vůči němectví během formování národní identity během 19. století. Od roku 1989 zesílila také politická angažovanost reprezentantů německé menšiny v Česku, na jejichž požadavky reagovala část českých politiků.\n\nPo druhé světové válce byla valná část německého obyvatelstva z českého území nuceně vysídlena. Podle výsledků sčítání lidu z roku 1930 žilo v Československu 3 149 820 Němců. V březnu 1947 bylo v českých zemích vedeno 192 259 Němců. Jednalo se převážně o neodsunuté antifašisty a jejich rodiny. Při sčítání lidu v roce 1991 se hlásilo k německé národnosti 48 556 občanů Česka, v roce 2001 už jen 39 238 lidí (0,4 % občanů Česka).\n\nKomunistická propaganda se podepsala na poválečném mýtu, kdy Němci ze Západu byli považováni za revanšisty a neofašisty. Protipól měla tvořit politika NDR. Po pádu Železné opony a znovusjednocení Německa se stal vztah k Němcům a potažmo Německu znovu předmětem kontroverzního zájmu. Historicky zatížené debaty se nejvíce týkají témat sudetských Němců v 30. a 40. letech 19. století. Názorové diskuze oscilují od principu kolektivní viny až po Beneše jako politika nesnášejícího Němce a Maďary. \n\nRok 1989 byl pro česko-německé vztahy velmi významný. V Československu došlo k sametové revoluci a pádu totalitního režimu, u západních německých sousedů zase padla Berlínská zeď a oba německé státy se sjednotily. Česko i sjednocené Německo se nejprve vyrovnávaly se společnou minulostí.\nV oblasti bilaterálních vztahů mezi Českem a Německem se řešily otázky jednak evropské, ale i historické.\nEvropská agenda se zabývala vstupem do Severoatlantické aliance (NATO) a Evropské\nunie. V první polovině 90. let se vztahy na politické úrovni rozvíjely pomalu. Vztahy byly zatíženy odlišnými stanovisky vládních představitelů, osobními antipatiemi politiků, ale samozřejmě i nevyřešenými otázkami minulosti. Řešení otázek společné historie připadlo do rezortu historické agendy.\n\nNejaktivněji vystupovalo Sudetoněmecké krajanské sdružení (SL). Hlavní náplní jeho požadavků bylo jednání s českou vládou a samozřejmě splnění historických požadavků. Česká strana taková jednání odmítla. Teprve od druhé poloviny 90. let docházelo k vyjednávání mezi Českem a Německem. V roce 1990 Václav Havel navštívil presidenta Německé spolkové republiky a prohlásil:\n\nNásledně byl českou veřejností a různými politickými stranami obviňován, že rozdmýchal „revanšistické nároky sudeťáckého landsmanšaftu“. Nakonec se musel všemožně hájit, až zformuloval v roce 1995 diplomatickou „omluvu Čechům” za předcházející „omluvu Němcům”.\n\nV roce 1997 podepsaly Česká republika a Spolková republika Německo Česko-německou deklaraci o vzájemných vztazích a jejich budoucím rozvoji. Z textu samotného se dá odvodit snaha \"udělat za minulostí tlustou čáru\". Odsun je předmětem článku II. až IV.\n\nNicméně česká strana nevyhlásila Benešovy dekrety za tzv. „vyhaslé” nebo „právně umrtvené”, čímž se symbolicky nedistancovala od v současné době nepřijatelné kolektivní viny. Téma dekretů je tedy stále součástí politických debat nebo volebního klání.\n\nJörg Heider např. v roce 2002 vyhrožoval, „že pokud Praha dekrety nezruší, zablokuje vstup Česka do Unie”. Nato reagovali čeští politici, jako třeba tehdejší premiér Zeman, který označil „sudetské Němce za Hitlerovu pátou kolonu a prý mohli hovořit o štěstí, že nebyli popraveni jako zrádci.” Německý kancléř Gerhard Schröder přirozeně zrušil oficiální návštěvu Česka. Českým pravicovým i levicovým politikům se populistický nacionalismus nevyhnul ani v roce 2004, kdy pobouřili celou Evropu snahou uzákonit větu (pro kterou 118 poslanců hlasovalo), „Edvard Beneš se zasloužil o český stát“. Zákon neprošel senátem.\n\nVýzkumy veřejného mínění říkají, že 27 % lidí v Česku by vadilo, pokud by v jejich sousedství bydlela sudetoněmecká rodina, jen 13 % by vadilo, kdyby byla německá. Třetina obyvatel by nerespektovala německého nadřízeného a pro pětinu obyvatel je nepředstavielné, že by se jejich syn či dcera vydali za Němce. Negativní postoje k Němcům podle statistiky vykazují příznivci levice a starší generace. Všeobecně dopadají v průzkumech v Česku Němci hůře ve srovnání s ostatními národnostmi v EU. Řada stereotypů a mýtů o Němcích má počátky v dávné historii 19. století a souvisí s nacionalismem Národního obrození. A tak jsou Němci viděni negativně pokud jde o rozpínavost, agresivitu a panovačnost. Naopak pozitivně jsou jim připisovány ctnosti jako disciplinovanost, přesnost, serióznost, důslednost, šetrnost. Češi připisují Němcům pozitiva také v pracovní kázni, podnikové kultuře či kultuře jednání mezi českou a německou společností. V otázce odsunu nepanuje společenský konsensus, proto také moderní školní výukové programy s touto otázkou pracují a poukazují zejména na nepřijatelnost kolektivní viny a naopak utváření vlastního názoru na podkladě prostudování několika fundovaných pramenů místo třeba veřejného tisku.\n\nPrvní poválečnou organizací Němců bylo v Česku roku 1969 \"Kulturní sdružení občanů německé národnosti ČSSR\" ( německy Kulturverband der Bürger deutscher Nationalität der ČSSR). V roce 1990 došlo k přejmenování z Kulturverband na \"Kulturní svaz v ČSFR\", ale pro jeho zdiskreditování během komunistického režimu ho značná část členů opustila. Na počátku roku 1990 vznikl Svaz Němců v ČSFR ( německy Verband der Deutschen in der ČSFR), který navazoval spolupráci s vyhnanými Němci v příslušných regionech v SRN. Odsunutí sudečtí Němci se sdružují především v Sudetoněmeckém krajanském sdružení - Sudetendeutsche Landsmannschaft. Výsledkem snah o vytvoření jednotné německé organizace v českých zemích bylo vytvoření Shromáždění Němců v Čechách, na Moravě a ve Slezsku (německy Landesversammlung der Deutschen in Böhmen, Mähren und Schlesien), jehož ustavující shromáždění se konalo 7. 11. 1992. Registrace SNČMS jako občanského sdružení proběhla 19. 1. 1993. Funkci presidenta svazu zastávali Erwin Schulz, Walter Piverka, Hans Korbel a od roku 2001 je prezidentem Matin Dzingel. Shromáždění s regionálními svazy má přibližně 7000 členů. Zástupci Kulturverbandu se však shromáždění nezúčastnilo a neshody mezi oběma organizacemi lze zaznamenat i v roce 2014. Kulturní svaz občanů německé národnosti ČR (německy Kulturverband der Bürger deutscher Nationalität der ČR e.V.) má asi 5000 členů. Existují i menší místní organizace německé menšiny.\n\n\n"}
{"id": "1026664", "url": "https://cs.wikipedia.org/wiki?curid=1026664", "title": "DR1", "text": "DR1\n\nDR1 je dánský národní televizní kanál, který obsluhuje veřejnoprávní vysílací společnost Danmarks Radio (DR). Byla to první televizní stanice, kterábyla v Dánsku založena a vysílání započala v roce 1951 - nejprve jen na hodinu denně, třikrát týdně.\n\nDnes je hlavní kanál pro zprávy a aktuální události, ačkoli také vysílá zábavné pořady a drama, jakož i další věcný a kulturní obsah. Programy jsou navrženy tak, aby zaujali celé spektrum dánského obyvatelstva.\n\n\n\n\n\n\n\n"}
{"id": "1026665", "url": "https://cs.wikipedia.org/wiki?curid=1026665", "title": "Kabelová průchodka", "text": "Kabelová průchodka\n\nKabelová průchodka je elektrotechnická součástka, která slouží k vyvedení nebo průchodu elektrických a světlovodných vodičů a kabelů, případně tlakových hadic stěnami rozváděčů, rozvodnic, přípojnicových skříní, ale také krytů strojů nebo stěnami vozidel, lodí, letadel.\nPrůchodky dokážou dokonale utěsnit průchod mezi oběma stranami přepážky, ale také odlehčit mechanický tah vyvolaný hmotností vodičů (kabelů). Obvykle se rozlišují systémy, které umožňují dokonalé utěsnění procházejících vodičů nezakončených svorkami nebo konektory od dělených systémů, které dovolují průchod konfekcionovaných kabelů – zakončených kabelovými oky nebo konektory.\n\nPro průchod holých vodičů a kabelů například stěnami strojů, rozváděčů nebo různými kryty slouží především kabelové vývodky, zátky (ucpávky) nebo membránové průchodky (desky). Cílem je co nejlépe utěsnit otvory ve stěně a vnitřek rozváděče ochránit před nečistotami, prachem a vlhkostí. Kabelové vývodky a zátky jsou určeny vždy pro průchod jednoho kabelu nebo jen malého počtu kabelů (jednotek kusů). Oproti tomu membránové průchodky (desky) dovolují protáhnout mnoho vodičů a s různými průměry. Podle konkrétního typu lze dosáhnout stupně krytí až IP67/68 podle ČSN EN 60529 \"Stupně ochrany krytem\". \n\nPro průchod vodičů a kabelů, které jsou na obou koncích osazeny konektory, byly vyvinuty dělené kabelové průchodky. Možnost rozdělení v tomto systému přináší dvě velké výhody. Především není nutno demontovat konektor z konce kabelu, takže není porušena záruka na už hotový kabel. Je také možné montovat kabely dodatečně, přidávat kabely do již dokončeného rozváděče. Dělené kabelové průchodky se skládají ve většině případů z pevného rámu z plastu nebo méně často z hliníku (obvyklé například v potravinářském průmyslu) a z jednoho nebo několika dělených těsnicích prvků, zhotovených z elastomeru. Kabel je tímto těsnicím prvkem pevně uzamčen a fixován v rámu. Díky pevnému rámu lze docílit i částečného odlehčení v tahu. Těsnicí prvky mají i pro různé průměry kabelů stejný vnější tvar i velikost. Existují i zaslepovací prvky bez otvoru, ty představují rezervu pro kabely, které budou umístěny do průchodky v budoucnosti. Do jednoho rámu je možné vkládat kabely různých průměrů, případně kabely vyměňovat bez nutnosti úpravy otvorů ve stěně. \n\n"}
{"id": "1026666", "url": "https://cs.wikipedia.org/wiki?curid=1026666", "title": "Helen McCroryová", "text": "Helen McCroryová\n\nHelen McCroryová, rodným jménem Helen Elizabeth McCrory (* 17. srpna 1968 Londýn) je britská herečka, která ztvárnila Cherii Blairovou ve filmech \"Královna\" (2006) a \"Zvláštní vztahy\" (2010). Hrála také Narcissu Malfoyovou ve snímcích \"Harry Potter a princ dvojí krve\" (2009), \"Harry Potter a Relikvie smrti - část 1\" (2010) a \"Harry Potter a Relikvie smrti - část 2\" (2011). V roce 2011 se představila jako Mama Jeanne v rodinném mysteriózním filmu Martina Scorseseho \"Hugo\" a jako Clair Dowarová v bondovce \"Skyfall\".\n\nNarodila se v londýnském Paddingtonu do rodiny Anne a Iaina McCroryových. Je ze tří dětí. Vystudovala Dramatické centrum v Londýně. \n\nMá dvě děti.\n"}
{"id": "1026669", "url": "https://cs.wikipedia.org/wiki?curid=1026669", "title": "Kostel Neposkvrněného početí Panny Marie (Daugavpils)", "text": "Kostel Neposkvrněného početí Panny Marie (Daugavpils)\n\nChrám Neposkvrněného početí Panny Marie (, , ) je římskokatolický chrám v lotyšském městě Daugavpils. Patří do římskokatolické diecéze Rēzekne - Aglona. Nachází se na ulici Pumpura.\n\nVýchodní část Lotyšska, tzv. Latgalsko, je na rozdíl od ostatních lotyšských území převážně římskokatolické, protože až do dělení Polska patřilo pod katolické Polsko (ostatní části byly do severní války pod vládou evangelického Švédska). Kostel byl postaven v letech 1902 až 1905 podle projektu W. Neumanna v tzv. novobarokním architektonickém stylu. Vysvěcen byl 4. prosince 1905 a konaly se v něm bohoslužby pro věřící polské národnosti. Později se zde začaly konat i bohoslužby v lotyšském a ruském jazyce. Během druhé světové války a ani během komunistické diktatury nebyl chrám uzavřen.\n\nNovobarokní architektonický styl, tzv. baltské baroko, byl typický pro sakrální architekturu chrámů v Pobaltí. Kostel má dvě stejně vysoké věže (výška 51 metrů). Interiér zdobí čtyři novobarokní oltáře. Hlavní oltář je zasvěcen Neposkvrněnému početí Panny Marie. Další oltáře jsou zasvěceny Nejsvětějšímu Srdci Ježíšovu, Stanislavu Kostkovi a Panně Marii Lurdské.\n\n"}
{"id": "1026670", "url": "https://cs.wikipedia.org/wiki?curid=1026670", "title": "Druhá vláda Donalda Tuska", "text": "Druhá vláda Donalda Tuska\n\nDruhá vláda Donalda Tuska představovala šestnáctou vládu Polské republiky od revolučního roku 1989, a to během 7. volebního období Sejmu a 8. volebního období Senátu. Jmenová nabyla od 18. listopadu 2011 prezidentem republiky Bronisławem Komorowským. Svou činnost ukončila 22. září 2014 poté, co se řízení země ujala vláda Ewy Kopaczové, která navázala na činnost Tuskova kabinetu na stejném dvoukoaličním půdorysu Občanské platformy a lidovců.\n\nDůvěru dolní komory, Sejmu, vláda získala 19. listopadu 2011, když se pro návrh vyslovilo 234 koaličních poslanců, proti hlasovalo 211 opozičních členů komory, včetně hlavního opozičního subjektu, konzervativní strany Právo a spravedlnost Jaroslawa Kaczyńského, stejně jako Palikotova hnutí, Svazu demokratické levice. Zdrželi se 2 poslanci a 13 se nezúčastnilo. Kvórum činilo 224 hlasů.\n\nVládu, která vzešla z výsledku parlamentních voleb v říjnu 2011, vedl centropravicově orientovaný politik Donald Tusk. Kabinet byl tvořen dvěma politickými subjekty: liberálně konzervativní stranou Občanská platforma a křesťansko-demokratickou Polskou lidovou stranou.\n\nKabinet měl, k datu svého působení, nejmladší věkový průměr od revolučního roku 1989. Z první Tuskovy vlády v něm při jmenování zasedlo osm ministrů, dalších deset do něj vstoupilo nově. V důsledku kauzy odposlechů nejvyšších polských představitelů, publikovaných v časopisu \"Wprost\", nechal premiér Tusk znovu hlasovat o důvěře v červnu 2014. Vláda ji v Sejmu získala poměrem 237:203 poslanců, když se hlasování zúčastnilo 440 členů dolní komory.\n\nPoté, co 9. září 2014 podal premiér Tusk demisi do rukou prezidenta republiky Komorowského, byla jím vláda pověřena výkonem funkce do jmenování nového kabinetu. Dne 15. září téhož roku došlo ke jmenování stávající maršálky Sejmu Ewy Kopaczovové, za novou premiérku. Její vláda složila přísahu a řízení země se ujala 22. září 2014. Donald Tusk opustil premiérskou funkci v důsledku jmenování za předsedu Evropské rady, s nástupem do úřadu od 1. prosince 2014.\n"}
{"id": "1026671", "url": "https://cs.wikipedia.org/wiki?curid=1026671", "title": "Kabinet architektury", "text": "Kabinet architektury\n\nKabinet architektury vznikl v Ostravě v roce 2009. Věnuje se výstavám zaměřeným na architekturu. Nejdříve byly výstavy pořádány v příležitostných výstavních prostorách v Ostravě. V roce 2009 SPOK spolu s GVUO (Galerie výtvarného umění v Ostravě), která poskytla nutné prostorové zázemí a logistickou podporu architektonickým výstavám, založili Kabinet architektury na půdě ostravského Domu umění (Galerie výtvarného umění v Ostravě). Téměř ke každé výstavě v Kabinetu architektury je vydán obrazově bohatě vybavený katalog tvořící ediční řadu.\n\nV roce 2011 byl Kabinet architektury přijat do organizace ICAM, kdy v současnosti jsou jedinými zástupci České republiky v této prestižní asociaci sdružující významné instituce, galerie a muzea z celého světa, jež se zaměřují na prezentaci a popularizaci témat spojených s architekturou.\n\n\n"}
{"id": "1026676", "url": "https://cs.wikipedia.org/wiki?curid=1026676", "title": "Tupozrakost", "text": "Tupozrakost\n\nTupozrakost neboli amblyopie je funkční vada zraku, která postihuje zpravidla jedno z očí a projevuje se snížením jeho zrakové ostrosti. Tím dochází k porušení binokulárního vidění. Postižený může vidět zdravým okem dobře, ale každopádně má porušené vnímání hloubky obrazu a navíc je odkázán na jediné oko. Choroba postihuje jedno až pět procent populace.\n\nTupozrakost vzniká typicky v útlém dětství při velké odlišnosti obrazů viděných každým okem. Často jde o důsledek šilhání nebo velkého vzájemného rozdílu refrakčních vad obou očí. Mozek v takovém případě potlačí vjemy z jednoho oka, aby zamezil dvojitému vidění. Ztratí se tím však schopnost vnímat třetí rozměr (hloubku). Není-li tupozrakost včas léčena, vyřazené oko úplně ztratí schopnost zaostřovat (i při dodání správné korekce). Léčba tupozrakosti spočívá v nucení pacienta používat postižené oko, zpravidla tím, že vedoucí oko je zakrýváno okluzorem, dokud se mozek znovu nenaučí obraz z tupozrakého oka přijímat.\n"}
{"id": "1026677", "url": "https://cs.wikipedia.org/wiki?curid=1026677", "title": "Radio Moscow (album)", "text": "Radio Moscow (album)\n\nRadio Moscow je eponymní debutové album americké kapely Radio Moscow, která hraje psychedelický rock.\n\nAutorem všech skladeb je Parker Griggs, pokud není uvedeno jinak.\n"}
{"id": "1026678", "url": "https://cs.wikipedia.org/wiki?curid=1026678", "title": "Vláda Mikuláše Dzurindy", "text": "Vláda Mikuláše Dzurindy\n\nMikuláš Dzurinda byl předsedou dvou vlád:\n\n"}
{"id": "1026680", "url": "https://cs.wikipedia.org/wiki?curid=1026680", "title": "Ivan Dubnička", "text": "Ivan Dubnička\n\nIvan Dubnička (12. ledna 1961 Púchov – 8. srpna 2014) byl slovenský kulturolog, politolog a publicista.\n\nNarodil se 12. ledna 1961 v Púchově. V letech 1983 až 1990 pracoval v Ústředí uměleckých řemesel v Bratislavě. V letech 1988–1993 absolvoval obor Teorie a řízení kultury na Filozofické fakulty Univerzity Komenského v Bratislavě. V letech 1995–1996 pracoval v Regionálním kulturním středisku v Pezinku a v letech 1996–1997 v Centru volného času ESKO v Bratislavě. Do roku 2004 pracoval ve Středisku zájmové činnosti s ekologickým zaměřením při bratislavské ZŠ Běloruská.\n\nV letech 1998 až 2000 absolvoval na Univerzitě Komenského doplňkové pedagogické minimum a v letech 2000 až 2003 doktorandské studium. Rigorózní práci obhájil na Filozofické fakultě Univerzity Konštantína Filozofa v Nitře v roce 2004. Od tohoto roku na Filozofické fakultě Univerzitě Konštantína Filozofa v Nitře také působil. V roce 2007 se stal vedoucím Katedry politologie a evropských studií a získal titul docent. Zemřel 8. srpna 2014 po nemoci.\n\nAutor pěti monografií, desítek odborných a vědeckých studií, recenzí, komentářů a článků popularizujících vědu, spoluautor učebnic pro základní, střední a vysoké školy.\n\n"}
{"id": "1026681", "url": "https://cs.wikipedia.org/wiki?curid=1026681", "title": "Hajdar Abádí", "text": "Hajdar Abádí\n\nHajdar Abádí (* 25. dubna 1952, Bagdád) je bývalým premiérem Iráku. V minulosti byl pronásledován režimem prezidenta Saddáma Husajna, žil proto ve Spojeném království. Do politického života své země se zapojil až po svržení Husajna v roce 2003, kdy se na necelý rok stal ministrem komunikací. Poté, co skončil v ministerské funkci, pracoval jako poradce bývalého premiéra Núrího Málikího. Stejně jako on je členem strany Hlas islámu.\n\nAbádí, šíitský muslim, studoval v Bagdádu, později v Manchesteru. Původním povoláním je elektroinženýr.\n\nV letech 2003-2004 byl ministrem komunikací v přechodné vládě. V roce 2005 byl pověřen likvidací Al-Káidy v severoiráckém městě Tal Afar, což se mu díky sjednocení místních kmenů podařilo.\n\nDva bratři Abádího byli v roce 1982 popraveni za členství v Hlasu islámu.\n"}
{"id": "1026682", "url": "https://cs.wikipedia.org/wiki?curid=1026682", "title": "Školní zahrada", "text": "Školní zahrada\n\nŠkolní zahrada je označení pro pozemek jehož vlastníkem je vzdělávací zařízení a který je využíván pro pěstování rostlin, jako zahrada. Často se školní zahrada vyskytuje u mateřských škol, lze ji najít u některých základních škol a někdy se vyskytuje i u středních odborných škol a gymnázií. V pracích o školních zahradách je zmiňováno, že jde o místa vytvořené tak, aby se děti cítily dobře, místa, která mají být bohaté na podněty. Na počátku 21. století autoři prací o školních zahradách konstatují, že „\"máme k přírodě mnohem dál, než předchozí generace.“\" Děti pod dozorem učitelek, které jsou za bezpečnost dětí zodpovědné, dostávají jasné pokyny od rodičů, že děti nesmí běhat, aby se neuhnaly, že si nesmí hrát v trávě, aby se neumazaly a také nesmí ke keřům, protože tam mohou být brouci.\n\nZmínky o existenci školních zahrad se objevují po vydání Všeobecného školního řádu Marie Terezie v roce 1774. V tomto období školní zahrady nebyly využívány pro součást výuky. Sloužily pedagogickým pracovníkům (učitelům) jako prostor, kde si vypěstovali svoji obživu. Tyto pozemky učitelům byly přidělovány obcemi, které takto řešily povinnost vyplácet učitele částečně v naturáliích. Tato funkce školních zahrad pochází z dob řecko-perské civilizace, která tímto svým přístupem inspirovala k napodobení i středověkou křesťanskou kulturu.\nRoku 1869 v Rakousku, a tím i v Čechách, byla zákonem (Hasnerův zákon) ustanovena povinná osmiletá školní docházka. První vzorová a profesionálně vytvořená školní zahrada, která měla sloužit k dalšímu vzdělávání učitelů byla zbudována v Budči v Praze. podle plánu, v takzvaném „Všemuzeu“. Autorem zahrady byl lékař Amerling, který tematicky navázal na Komenského Orbis pictus. Rostliny ve zdejší zahradě měly být uspořádány podle Jussierova systému, ale jiné zdroje uvádí, že byly uspořádány podle zeměpisného výskytu. Vše bylo opatřeno cedulkami s popisy. Rozlišeny byly rostliny jedovaté, okrasné, barvířské a hospodářské. Tato úprava nadlouho ovlivnila představu učitelů o podobě školních zahrad.\n\n„Nástin základních zásad pro veřejné vyučování v Rakousku“, který byl vydán roku 1848 navrhuje zřízení školních zahrad. Nařízení z 8. ledna 1871 dává pokyn aby všechny školy byly vybaveny zahradami. V této době jsou však nevybudované školní zahrady školní inspekcí vnímány jako nedostatky. Podle informací z roku 1869 již má každá škola dobrou pitnou vodu a zahradu. V roce 1892 již nařízení přímo určuje jak má být školní zahrada rozdělena a využita. V této době tyto školní pozemky sloužily k hospodářským pokusům a k hospodaření učitelů a školáků. Učitelé byli v tomto období považováni za osoby vzdělané v hospodaření a za zkušené přírodovědce. V různých částech země podněcovali hospodáře k novým postupům a šířili inovace. Školy mohly požádat o příspěvky na úpravy zahrad.\n\nŠkolní zahrada měla být rozdělena na místo pro pěstování květin a ovocnářské, zelinářské, hospodářské a botanické části. Součástí zahrady měla být nádrž s vodními rostlinami a vodními zvířaty. Za práci žáci dostávali vypěstované plody, semena a květiny zdarma.\n\nBěhem konce 19. století byly ve školách zavedeny takzvané „zahradní dny“, ve kterých se vyučovalo pouze v zahradě. Školám, které neměly zahrady, bylo doporučeno provádět výuku u majitele vhodné zahrady. V roce 1892 byla také zavedena „Slavnost stromů“ (v USA existoval zvyk také), kdy byla uspořádána veřejná slavnost se zasazením jednoho či více stromů žáky a učiteli. Často šlo o lípy a topoly. Slavnostem stromů byla věnována velká pozornost a jsou zachyceny na mnoha dobových fotografiích. Podle popisu stejných akcí z USA většina vysazených dřevin bez péče uhynula.\n\nPodle dostupných informací bylo roce 1904 v Českých zemích 4992 obecných škol, z nich pouze 772 (15,5 %) nemělo školní zahradu. Pozemky sloužily pravidelně jako prostředek k vzdělávání, rozvoji pracovních návyků i vztahu k přírodě. Za hlavní funkci školní zahrady se považovalo vytvoření pozitivního vztahu studentů k přírodě.\nV roce 1937 byl vydán Řád školních zahrad. Cílem školní zahrady mělo být ujasnění hodnoty práce cizí i vlastní. Studenti vlastní prací a vlastními objevy a pozorováním poznávali základní rostliny a učili se je pěstovat. Řád nařizoval zřízení školní zahrady u každé školy:\n\n„\"Při školách jedno až trojtřídních neměla být školní zahrada menší než 4 ary, při čtyř a všetřídních školách měla mít nejméně 6 arů a při školách měšťanských měla mít alespoň 8 arů.\"“\n\nPo druhé světové válce hospodářský význam školních pozemků klesá. V zemích západního Evropy jsou zahrady měněny na hřiště. V zemích východní a střední Evropy vznikají nové zahrady kde probíhá výuka předmětu \"Pěstitelské práce\". Studenti pod dozorem pedagogů na školní zahradě odplevelovali a okopávali zeleninu. Plodiny byly využívány pedagogy, nebo ve školní kuchyni.\n\n„\"Problém školních zahrad je celosvětový. Česká republika má však dobrou startovací pozici v tom, že ještě mnoho škol pozemky vlastní, což není tak běžné na západ od našich hranic.…“ „…nejvíce školních zahrad zmizelo po roce 2000 … školní zahrady nadále mizejí.\"“\n\nBěhem počátku 21. století dochází k nárůstu zpráv o významném snížení počtu zahrad u školních zařízení v ČR v rámci restitucí, stěhováním školy do objektu bez zahrady, ale především převedením pozemku na jiné organizace nebo používáním jinou organizací pro komerční účely. Celkově jsou zahrady oproti minulosti hůře vybaveny, zanedbávány, velmi málo využívány, pouze upraveny jako bezpečnostním normám vyhovující plochy pro pohyb studentů.\n\nZ průzkumu trvajícím 12 let uspořádaném v části Prahy vyplývá, že vybavení mateřských škol, co se týče herních doplňků, se zlepšuje. Podle téže zprávy se ale zhoršuje stav dřevin a trávníků.\n\n„\"Zvýšil se počet neodstraněných suchých a nemocných dřevin. Více se vyskytují keře geometricky sestříhávané, takže normálně rostoucí keř se děti učí podvědomě vnímat jako neupravený. Trávníky u poloviny zahrad nejsou dobře udržované, jsou změchovatělé, často plné plevelných rostlin i různých odpadků.\"“\n\nPřitom je ale vzít v úvahu, že na počátku druhé dekády 21. století již zaplevelené trávníky nejsou vnímány ani jako estetická vada, naopak jako zvýšení diverzity.\n\nV druhé dekádě 21. století je zřejmá zvýšená snaha o vytváření tzv. přírodních učeben. Přírodní učebna může ukazovat dětem biotopy, druhy a odrůdy ovocných dřevin, zemědělských a technických plodin, ale i léčivých a okrasných rostlin, nebo nabídnout zážitek ze smyslové stezky.\n\nPedagogičtí pracovníci si v druhé dekádě 21. století zejména stěžují na hygienické předpisy, zákazy konzumace čerstvého ovoce, zákazy chovu zvířat a hmyzu. Podle hygienických norem Evropské unie vypěstované ovoce a zeleninu nesmí škola využít.\n\nSnahou o zachování školních zahrad se dlouhodobě zabývá organizace Chaloupky. Manuál „Učíme se v zahradě“ M. Burešové byl přeložen do různých jazyků a ovlivňuje pojetí školních zahrad jako učeben mnoha evropských zemí.\n\nV roce 2008 byly rovněž pořádány semináře „Využití školní zahrady (přírodní učebny) k naplnění Rámcového vzdělávacího programu pro základní vzdělávání“.\n\n\n„\"Každé dítě by mělo mít svůj vlastní svět, kde jsou bábovičky z písku, luční kobylky, vodní brouci, pulci, žáby, motýli, lesní jahody, třešně, žaludy, kaštany, lezení po stromech, brouzdání se potokem, lekníny, veverky, netopýři, včely, morčata, štěňata, strniště, smrkové šišky, oblázky, písek, hadi, borůvky a sršni. Každé dítě, které o tento svět přijde, zároveň přijde i o nejlepší zdroj své výchovy.\"“ Luther Burbank v knize Zdokonalování lidské rostliny.\n„\"Zásadní význam školních zahrad spočívá právě v možnosti kontaktu dětí s přírodou. Ve vnitřním prostředí děti často obklopují umělé materiály a od přírody zcela odtržené předměty. Venku by se děti měly setkávat s přírodou… …je dobré dětem toto prostředí co nejvíce přiblížit alespoň v zahradě nebo na hřišti.\"“ Lektorka lesní pedagogiky, Ing. Dagmar Kozlová, Ph.D.\n\nŠkolní zahrady se během počátku 21. století v ČR opět začínají fungovat jako prostor k setkávání, společným akcím dětí a pedagogů.\n\n„Postav dětem domek a ony z něj udělají prkýnka. Dej dětem prkýnka, kladivo a hřebíky a ony z nich postaví domek.“ \nS uvedeným heslem se pokouší ukázat výuku vztahu k přírodě ve školních zahradách nadace Zelený poklad. Podává informace a zkušenosti, které mohou vést k tvorbě ekologických školních zahrad a tvorby ekovýchovných prvků.\n\nVelmi významnou autorkou v oblasti úprav školních zahrad a výchovy vztahu k přírodě je Květoslava Burešová. Její kniha \"Učíme se v zahradě\" je citována i autory odborných prací. Zavedla tradici tzv. „Toulavých autobusů“ po školních zahradách a obdržela i cenu za celoživotní přínos v oblasti vzdělávání.\n\nVýuku vztahu k přírodě podporuje nadace Veronica a to i dotacemi, je však zaměřena výhradně na přírodní zahrady. Výuku ekologie, vztahu k přírodě a trvale udržitelného rozvoje, podporuje poradenstvím školská organizace Lipka jenž uděluje i ocenění v tomto směru. Inspirací k tomuto počínání je nadaci projekt Natur im Garten.\n\nK údržbě školní zahrady jako způsobu výuky jsou zpracovávány i pracovní listy, které umožní dětem získané informace prohloubit, spojit si některá fakta.\n\nZa efektivní způsob jak přiblížit zahradu studentům je považováno zapojit je do dobrovolné údržby a tvorby zahrady. Ideálně spolu s ochotnými nebo dobře placenými pedagogy. To je snazší u předpubertálních dětí, které ještě netrpí výkyvy v pocitech nadřazenosti/méněcennosti a nemají potřebu kompenzace podnětů afektivním chováním, zviditelňování, a především v jejichž společenských a školních skupinách není známkou prestiže a schopností vyhýbání se práci (nicnedělání) nebo poškozování okolí (vandalismus). Dobrým podnětem, který zvýší zájem dětí, může být využívání ovoce a zeleniny ze zahrady žáky, vlastní (třídní) záhon nebo strom.\n\nPodle některých doporučení nemá být na školní zahradu vysazován ocún, protože je celý prudce jedovatý a další jedovaté rostliny. Častou součástí školních zahrad je tis červený, ptačí zob, bobkovišeň, barvínek, štědřenec odvislý, zlatice, zimostráz vždyzelený nebo například akát. Poučené děti jedovaté plody nekonzumují.\n\n"}
{"id": "1026683", "url": "https://cs.wikipedia.org/wiki?curid=1026683", "title": "Karl Mack von Leiberich", "text": "Karl Mack von Leiberich\n\nKarl Mack von Leiberich (25. srpna 1752, Nennslingen – 22. prosince 1828, Sankt Pölten) byl vojevůdce a podmaršálek rakouské armády. Známý je především díky pokusu zastavit postupující Napoleonovu armádu u Ulmu během války třetí koalice.\n\nNarodil se Nennslingenu v Bavorsku a již v 16 letech nastoupil jako dobrovolník do armády. Zastával funkci vojenského zásobovatele u 2. karabinického pluku, kde sloužil jako rytmistr jeho strýc. Roku 1777 už zastával funkci důstojníka. Po vypuknutí války o bavorské dědictví si ho jako adjutanta podmaršála Kinského vybral do štábu na svém velitelství maršál Lacy. Ten se stal Mackovým mentorem a učitelem vojenské teorie. V době války s Tureckem stál v čele štábu generála kavalerie hraběte Kinského a po povýšení na podplukovníka sloužil pod maršálem Hadikem. Když se místo Lacyho vrchním velitelem stal velmi schopný Ernst Gideon von Laudon, dokázal si Mack díky svým schopnostem, prokázaným při organizaci přechodu vojska přes řeku Sávu, udržet místo v jeho štábu. Osobně vedl průzkum tureckých postavení kolem Bělehradu a účastnil se v říjnu 1789 jeho dobytí po dvouměsíčním obléhání, za což si vysloužil Tereziánský řád a také šlechtický titul svobodného pána. Během 1. koaliční války s revoluční Francií si ho roku 1793 jakožto schopného důstojníka, vzdělaného ve vojenské teorii, vybral princ Koburský za náčelníka štábu rakouské armády v Rakouském Nizozemí, dnešní Belgii. Zde Mack prokázal kromě schopností i osobní statečnost. Kvůli zdravotním problémům se odebral na svůj statek u Jihlavy, kde hodlal nabrat síly. Do služby se vrátil již v roce 1794 jako generálmajor. Byl autorem plánu bitvy u Tourcoingu, která však v květnu 1794 dopadla katastrofálně. Kvůli tomu a také kvůli svému zdravotnímu stavu znovu odstoupil. Roku 1798 byl na přání neapolského krále, jemuž hrozilo nebezpečí ze strany Francie, pověřen reorganizací neapolské armády. Zpočátku se mu dařilo, dokonce vytlačil Francouze z Říma, nakonec však 12. ledna 1799 Neapol padla. V roce 1799 koupil zmodernizovaný barokní zámek ve Vyklanticích. V roce 1802 byl Mack jmenován osobním pobočníkem císaře Františka II. a ujišťoval ho o výborném stavu armády, i když ve skutečnosti na tom byla podstatně hůř.\n\nO dva roky později, v dubnu 1804 byl jmenován náčelníkem generálního štábu a pokoušel se před blížící se válkou reorganizovat armádu. Když příští rok v září k válce skutečně došlo, vytáhl Mack jako poradce formálního velitele, arcivévody Ferdinanda, s armádou hluboko do Bavorska, kde měl v úmyslu počkat na ruské spojence, generála Kutuzova. Když se však Rakušané dozvěděli, že jsou Francouzi už na Rýnu, vyrazili ještě více vpřed a zaujali pozici u města Ulm, kde mohli čelit každému francouzskému pokusu vyjít ze Schwarzwaldu a zastavit je před dalším postupem na Vídeň. Napoleon měl sice v plánu přiblížit se Dunaji u Ulmu, ale po nabytí nových informací se rozhodl postupovat něco dále na východ. Jízda maršála Murata prošla Schwarzwaldem, vázala na sebe Mackovu pozornost a držela ho tak na místě, aniž si všiml, že ho hlavní Napoleonovy sbory širokým obchvatem po křídlech odřízly od Rakouska a spojily se v jeho týlu. Mezitím je většina Napoleonových mužů obešla ze severu a Rakušané se ocitli v obklíčení. Mack i jeho izolovaní generálové se sice pokoušeli probojovat u Elchingenu i jinde, avšak neúspěšně a se značnými ztrátami. Když si uvědomil, co se děje, zůstal i přesto klidný a zmaten falešnými zprávami od Napoleonova agenta Schulmeistera, chtěl v Ulmu počkat na Rusy. Za to byl kritizován arcivévodou Ferdinandem i některými generály. Dne 15. října dokončili Francouzi obklíčení Ulmu, odkud do Chebu šťastně unikl arcivévoda Ferdinand, zahájili dělostřelecké bombardování a následně vyzvali Macka ke kapitulaci. Ten odmítl, neboť chtěl na sebe Francouze poutat, ti však byli už hluboko v jeho týlu. Tou dobou dorazili do Braunau am Inn na bavorské hranici 250 km daleko vyčerpaní Rusové generála Kutuzova. Trvalo jim ale další dva týdny, než se přeskupili a byli připraveni k dalšímu pochodu. Mezitím už ale bylo pozdě, neboť Mack v Ulmu podepsal ke 20. říjnu 1805 kapitulaci a na 30 000 zbylých rakouských vojáků z města vyšlo do zajetí. Rusové proto z Bavorska před francouzskou přesilou ustoupili na východ, což předznamenalo bitvu u Slavkova. Napoleon jako velkorysý vítěz propustil Macka a jeho důstojníky na čestné slovo na svobodu, ale v případě Macka to velká výhra nebyla. Císař ho se vzkazem od Napoleona odmítl přijmout.\n\nPo návratu do Rakouska však v důsledku porážky s Napoleonem upadl u císařského dvora v nemilost a byl roku 1806 postaven před vojenský soud. Ten ho odsoudil k trestu smrti. Rakouský císař František mu však udělil milost a změnil rozsudek na dvacet let vězení. Veškeré vojenské pocty mu byly odebrány. Z žaláře Mack vyšel již v r. 1808 na základě přímluv u císaře. Zlomený a zahanbený odjel na svůj zámek ve Vyklanticích a žil tam v ústraní. Jen zpovzdálí pak sledoval převratné události napoleonských válek. \n\nVojenských poct se znovu dočkal až v roce 1819, kdy mu byly navráceny.\n\n"}
{"id": "1026685", "url": "https://cs.wikipedia.org/wiki?curid=1026685", "title": "Joanna Muchová", "text": "Joanna Muchová\n\nJoanna Muchová, polsky: Joanna Mucha, (* 12. dubna 1976 Płońsk) je polská liberální politička a ekonomka, od října 2007 poslankyně dolní komory – Sejmu za Občanskou platformu. Členkou této strany se stala roku 2002. V letech 2011–2013 zastávala úřad ministryně sportu a cestovního ruchu ve druhé vládě Donalda Tuska.\n\nV roce 2001 ukončila magisterské studium na Fakultě managementu Varšavské univerzity, kde roku 2007 získala doktorát z ekonomie. Následně přednášela na Katolické univerzitě v Lublinu. Působila také v Unii svobody.\n\nMinistryní sportu byla v období příprav a konání červnového Mistrovství Evropy ve fotbale 2012, které se konalo v Polsku a na Ukrajině. Pokud by nedošlo k otevření Národního stadionu ve Varšavě do 29. ledna 2012, tak učinila slib, že kolem této arény bude běhat.\n\nNa kandidátce Evropské koalice nebyla, jako nominantka Občanské platformy, zvolena ve volbách do Evropského parlamentu 2019. \n\nV prosinci 2019 ohlásila kandidaturu na předsedkyni Občanské platformy v rámci lednového volebního sněmu 2020.\n\nZ manželství, které bylo rozvedeno v roce 2011, má dva syny. Následně udržovala vztah s ekonomem Januszem Jankowiakem.\n\n"}
{"id": "1026686", "url": "https://cs.wikipedia.org/wiki?curid=1026686", "title": "Vladimír Polívka (herec)", "text": "Vladimír Polívka (herec)\n\nVladimír Polívka (* 5. července 1989 Ženeva) je český divadelní, televizní a filmový herec, syn hereckých rodičů Chantal Poullain a Boleslava Polívky.\n\nVystudoval herectví na katedře alternativního a loutkového herectví DAMU.\n\nV televizi se na počátku kariéry objevil např. v epizodní roli seriálu \"Kriminálka Anděl\" (2012, 6. díl 3. řady \"O mrtvých jen dobře\"), v televizním thrilleru \"Occamova břitva\" (2012) či v komedii \"Parádně pokecal\" (2014). Jeho první velkou filmovou rolí se stal v roce 2014 Adam Šrámek v dramatu Radima Špačka \"Místa\".\n\nOd listopadu 2015 hostoval v Shakespearově \"Zimní pohádce\" pražského Dejvického divadla. Od února 2016 hostoval v roli rytíře des Grieux v inscenaci \"Manon Lescaut\" režiséra Daniela Špinara v Národním divadle pražském (v alternaci s Patrikem Děrgelem).\n\nOd 1. září 2018 je členem souboru Dejvického divadla.\n\nJeho polorodá sestra je herečka Anna Polívková.\n\n\n\n"}
{"id": "1026704", "url": "https://cs.wikipedia.org/wiki?curid=1026704", "title": "Bitva na Čudském jezeře", "text": "Bitva na Čudském jezeře\n\nBitva na Čudském jezeře, známá i jako Ledová bitva, bylo ozbrojené střetnutí mezi Novgorodskou republikou a Livonskou větví Řádu německých rytířů, které se uskutečnilo 5. dubna 1242 na zamrzlém Čudském jezeře na hranicích dnešního Ruska a Estonska.\n\nNovgorodská republika odolávala v první polovině 13. století tlaku Mongolských Tatarů, ale i silnému Švédsku. Švédsko mělo vždy zájem zejména o východní části Evropy a tak využilo každou šanci na vpád do této oblasti. Tu jim dal papež Řehoř IX., který chtěl pravoslavné křesťany obrátit na katolickou víru.\n\nVylodění švédského vojska u ústí řeky Něvy v roce 1240 vedlo Novgorodské pány a bojary k tomu, aby povolali do boje knížete Alexandra, který se postavil do čela vojska. Alexander Švédy sice zahnal, ale neporazil. Švédská vojska s potupou uprchla na širé moře.\n\nV Novgorodu slavili vítězství. Alexandr Něvský si však uvědomoval, že Švédové se znovu vrátí, jakmile zmobilizují posily, a proto nabádal novgorodské bojary, aby urychleně posílili obranyschopnost knížectví. Bojaři však o tom nechtěli ani slyšet a začali proti Alexandrovi intrikovat. Alexandr se kvůli tlaku těchto okolností odebral mimo Novgorod.\n\nAlexandrovy obavy se naplnily. Na podzim roku 1240 Řád německých rytířů vpadl na území Novgorodské republiky a obsadil Pskov, Izborsk a Koporje. V roce 1241 vtrhlo na území republiky křižácké vojsko z Livonska. Postup křižáků byl vcelku hladký. Novgoroďané opět povolali dvacetiletého prince Alexandra, kterého jen před časem vyhostili do Perejeslavle. Ten zanedlouho vyrazil se svým vojskem proti křižákům a dobyl Pskov a Koporje zpět. K rozhodující bitvě však došlo až na jaře následujícího roku. Toho roku tažení začalo vítězstvím křižáků nad oddílem Novgoroďanů asi 20 km jižně od města Dorpat (dnes Tartu).\n\nPod vedením knížete-biskupa Hermanna z Dorpatu se řád s pomocí estonských vojsk 5. dubna 1242 setkal s ruským vojskem u úžiny spojující jižní a severní část Čudského jezera. Vojsko křižáků mělo podle dnešních předpokladů přibližně 2 000 mužů. Většinu z nich tvořili Estonci. Ruské vojsko mělo asi 4 000–5 000 mužů, z nichž asi 1 000 bylo příslušníky Alexandrovy a Andrejovy družiny. Zbytek vojska tvořila novgorodská domobrana a mongolský kontingent.\n\nAlexandr se rozhodl ustoupit, aby mohl vést boj na lepším místě. Sebejisté nepřátelské vojsko ho pronásledovalo přes zamrzlé jezero, kam ho chtěl Alexandr dostat. Zde se začal boj trvající několik hodin, do kterého se později zapojila i obě křídla Alexandrových lučištníků. V té době už byly méně početná rytířská vojska vyčerpána bojem a náročným pohybem po kluzkém ledě. Poté, co byli rytíři vystaveni útoku ruské jízdy a byli zatlačeni vojsky Alexandra hlouběji na ledovou plochu jezera, se jejich řady rozpadly. Mnoho prchajících se utopilo poté, co tenký led nevydržel nápor jejich těžkých rytířských koní a mužů v brnění.\n\nPorážka Řádu německých rytířů v bitvě na Čudském jezeře zabránila ohrožení města Pskov, významného cíle východních křižáckých výprav. Obyvatelé Novgorodu tak byli velmi úspěšní v obraně ruského teritoria, Řád německých rytířů se totiž již o další útoky tímto směrem nepokusil. Velký význam této bitvě přisuzuje zejména ruská historiografie. Alexandr byl pravoslavnou církví roce 1574 prohlášen za svatého.\n"}
{"id": "1026708", "url": "https://cs.wikipedia.org/wiki?curid=1026708", "title": "Poznávání indiánských znakových jazyků", "text": "Poznávání indiánských znakových jazyků\n\nZnakové jazyky Indiánů z Velkých plání (jinak také Indiánské znakové jazyky) byly objevovány, poznávány a blíže popisovány spolu s postupem lidí jiného než indiánského původu do Severní Ameriky. Velkou roli zde měly expedice vypravované na nejrůznější území za účelem danou oblast prozkoumat. Jejich členové se cestou střetávali s indiánskými kmeny, zaznamenávali jejich život, zvyky i používané jazyky. Mezi nimi také jazyky znakové.\nJedním z prvních, kteří se o znakovém jazyce používaném Indiány zmiňují , byl Álvar Núñez Cabeza de Vaca, který se účastnil výpravy Pánfila de Narváeze k Floridě. Výprava trvala osm let (1528 - 1536) a vedla přes Kubu, Floridu, Texas, Nové Mexiko, Arizonu do severního Mexika. Cabeza de Vaca měl za dobu jejího trvání možnost setkat se s nespočtem indiánských kmenů, přičemž s některými z nich navázal dobré vztahy. Roku 1542 vyšla jeho kniha \"\"La relación que dio Álvar Núñez Cabeza de Vaca de lo acaecido en las Indias...\"\", ve které popsal své putování Amerikou. Zde můžeme najít hned několik případů, kde zmiňuje tzv. posunkovou řeč Indiánů. Podotýká zde také, že se na svých cestách setkal s mnoha rozdílnými mluvenými jazyky, ale znakový jazyk byl všem společný.\n\nWurtzburg a Cambell ve svém díle „\"North American Indian Sign Language: evidence of its existence before European contact\"\"(1995) uvádí, že Vaca rozlišoval mezi indiánskými kmeny několik skupin - ti, kteří sdíleli společný jazyk, ti, kteří jazyk nesdíleli, ale dorozuměli se, a ti, kteří ostatním Indiánům nerozuměli, ale dorozuměli se díky společnému znakovému jazyku. Zmínky o této expedici jsou k nalezení i v díle Garricka Malleryho „\"Sign Language Among North American Indians Compared With That Among Other Peoples And Deaf-Mutes\"\"(1881.\n\nZápisky Pedra de Castaneda, který byl v letech 1540 - 1542 součástí expedice Francisca Vásqueze de Coronado vedoucí z Culiacánu přes Cibolo až do prérijních oblastí, oblasti Quivira (dnešního Kansasu) a zpět do Mexika, indiánské znakové jazyky také zmiňují.\n\nV díle Michaëliuse z roku 1628 se nachází informace o kmeni Algonkinů z okolí řeky Hudson, který ke komunikaci v rámci obchodování používal \"řeč prstů\" ve stejné míře, jako řeč mluvenou.\n\nO Monsieurovi de Belle-Isle se zmiňuje M. Bossu ve své knize „\"Travels through that part of North America formerly called Louisiana\"\" (překlad J.R.Forster) z roku 1771. Monsieur de Belle-Isle byl po dva roky vězněn indiánským kmenem Atak-apa a údajně se s Indiány dorozumíval pomocí „jejich pantomimy“. Vysvobozen byl guvernérem Bienvillem v době, kdy již ovládal znakový jazyk používaný příslušným kmenem natolik, že se stal tlumočníkem pro Bienvilla při jeho komunikaci s kmenovými příslušníky.\n\nV rámci výprav, které měly za účel především prozkoumat území Severní Ameriky, docházelo i k důkladnějšímu poznávání indiánských znakových jazyků. Vznikala díky nim i první díla zabývající se právě indiánskými znakovými jazyky.\n\nThomas Jefferson pověřil Williama Dunbara vykonáním první vědecké výpravy do oblasti Louisiany. Po návratu vydal Dunbar práci s názvem „\"Sign Language of the Indian Nations to the West of the Mississippi River\"\", která je tak vůbec první vydanou prací zachycující indiánský znakový jazyk. Celkem obsahovala popis přes 50 znaků indiánského znakového jazyka. Tato práce byla představena Thomasem Jeffersonem v lednu roku 1801, v době, kdy byl prezidentem Americké filozofické společnosti. Tento akt, stejně jako obsah celé práce, ukazuje Jeffersonovo uznání indiánských znakových jazyků.\n\nDalší z expedic, které vypravil Thomas Jefferson, byla expedice Meriwethera Lewise a Williama Clarka vedoucí ze St. Louis v Missouri přes celý severoamerický kontinent až k Tichému oceánu a zpět. Expedice proběhla v letech 1804 až 1806. Hlavní roli v souvislosti s indiánskými znakovými jazyky zde hrála Sacagawea, Indiánka z kmene Šošonů, která na cestě vystupovala mimo jiné v roli tlumočnice. Se svým manželem, Toussaintem Charbonneauem, hovořila hidatštinou, ani jeden z nich nemluvil anglicky. Tlumočení probíhalo tak, že Sacagawea přetlumočila promluvu z šošonštiny, juto-aztéckého jazyka, do hidatštiny, její manžel ji dál přetlumočil do francouzštiny a jiný člen výpravy tlumočil z francouzštiny do angličtiny.\n\nMimo to ale v historických pramenech jsou i zmínky značící, že Sacagawea používala ke komunikaci také znakový jazyk. Toto tvrzení dokládá několik následujících faktů. Indiánský znakový jazyk byl mezi národy, kde Sacagawea vyrůstala (Šošoni a Hidatští Mandani), velmi rozšířen. Ze záznamu je zřejmé, že výprava se na svých cestách častokrát setkala s indiánskými kmeny, které společný indiánský znakový jazyk používaly. V záznamech z expedice můžeme také najít zmínky o přítomnosti a využívání tlumočníků (indiánského) znakového jazyka. Další známkou, že Sacagawea uměla a používala na výpravě znakový jazyk, je popis „gest“, které Sacagawea spontánně předvedla při setkání se svou rodinou během výpravy. Tato její „gesta“ byla zkoumána mimo jiné například etnohistoričkou Karttunenovou a naznačují, že by mohlo jít o použití znaku. Sacagawea údajně začala ukazovat na členy své rodiny a simultánně si vkládala prsty do úst, což mělo značit jejich příslušnost k jejímu kmeni (měl by to být znak pro \"rodinu, příbuzné\").\n\nExpedice Stephena H. Longa byla vypravena roku 1819 taktéž Thomasem Jeffersonem,a to z Pittsburgu v Pensylvánii ke Skalistým horám. Život a zvyky Indiánů byly pečlivě zdokumentovány, stejně tak jako nepostradatelná role znakového jazyka pro komunikaci Indiánů. Spolu s tím bylo zaznamenáno a popsáno také 100 znaků indiánského znakového jazyka. Dílo Stephena Longa z roku 1823 s názvem „\"Indian language of signs\"\" je tak druhou nejstarší prací popisující indiánský znakový jazyk. Spolu s dílem Williama Dunbara dalo vzniknout srovnávacím studiím v práci Jeffreyho E. Davise (kniha Hand Talk a další).\n\n\n"}
{"id": "1026728", "url": "https://cs.wikipedia.org/wiki?curid=1026728", "title": "Radoslav Sís", "text": "Radoslav Sís\n\nRadoslav Sís (22. května 1928 - 26. října 1989) byl československý basketbalista  a trenér. Je zařazen na čestné listině mistrů sportu.\n\nS reprezentačním družstvem Československa se zúčastnil dvou Mistrovství Evropy - 1953 v Moskvě (4. místo) a 1955 v Budapešti (2. místo). Na Mistrovství Evropy získal stříbrnou medaili a jedno čtvrté místo. Za Československo v letech 1949-1956 hrál celkem 56 zápasů.\n\nV československé basketbalové lize hrál 17 sezón (1945-1963), z toho dvě sezóny (1953-1955) za ÚDA Praha, s níž byl dvakrát mistrem Československa. S týmy Brna jako hráč byl destkrát mistrem a dvakrát vicemistrem Československa. Jako trenér byl s týmem Spartak ZJŠ Brno získal tři medailová umístění, v letech 1969-1972 byl v československé lize dvakrát druhý a jednou třetí.\n\nS týmem Zbrojovka Brno se jako hráč zúčastnil dvou ročníků Poháru evropských mistrů v basketbale, v sezóně 1958/59 hráli osmifinále, v sezóně 1962/63 se probojovali mezi čtyři nejlepší týmy, v semifinále byli vyřazeni španělským Real Madrid. Jako trenér s týmem v sezóně 1971-1972 hrál v osmifinále Poháru vítězů pohárů, byli vyřazeni italským AP Fides Partenope Neapol. \n\n\n\n\n\n"}
{"id": "1026731", "url": "https://cs.wikipedia.org/wiki?curid=1026731", "title": "Památník Joachima Barranda", "text": "Památník Joachima Barranda\n\nPamátník Joachima Barranda ve Skryjích spravuje Muzeum T. G. M. Rakovník. Podstatná část expozice památníku je věnována francouzskému inženýrovi a paleontologovi Joachimu Barrandovi, který v okolí Skryjí objevil a popsal mnoho nových druhů prvohorních živočichů a proslavil tuto obec na Rakovnicku mezi paleontology na celém světě.\n\nPo Barrandově smrti se výzkumem prvohorní fauny v okolí Skryjí zabývala řada profesionálů i amatérů (např. M. Šnajdr a A. Šindler). V hotelu A. Šindlera vznikla první veřejná expozice prvohorní fauny. Tato poměrně rozsáhlá sbírka byla později umístěna ve škole a následně se přestěhovala do budovy bývalé Kampeličky. Od roku 1986 se expozice stala součástí tehdejšího Okresního muzea v Rakovníku. V roce 1997 byla sbírka zpřístupněna v budově bývalé školy ve Skryjích. \n\nVystavená sbírka obsahuje množství nálezů prvohorní fauny z okolí Skryjí a Týřovic i horniny typické pro skryjsko-týřovické kambrium. Zajímavostí je ukázka možného vzniku zkamenělin či model ontogenetického vývoje trilobita Sao hirsuta. Právě tento trilobit proslavil Skryje v celém světě. Významnou součástí expozice jsou vitríny s měřícími přístroji z pozůstalosti Joachima Barranda.\n\nVedle pokladny mohou návštěvníci zhlédnout expozici věnovanou hradu Týřov, která vznikla ve spolupráci rakovnického muzea a Ústavu archeologické památkové péče středních Čech. K vidění jsou originální a dosud nevystavované nálezy z hradu a jeho okolí z archeologické sbírky Muzea T. G. M. Rakovník a z archeologických výzkumů Tomáše Durdíka, mezi nimiž vynikají keramické nádoby a kamnové kachle s plastickou výzdobou, ale i drobné kovové a kostěné předměty. Expozici doplňují také architektonické prvky, obraz a trojrozměrný papírový model hradu. \n\nSoučástí skryjského památníku je oddíl věnovaný životu na venkově. Místnost upravená jako kuchyně představuje ukázku venkovského bydlení v první polovině 20.století. Vystavený lakovaný nábytek, plechový sporák, interierové textilie, nádobí a drobné kuchyňské náčiní pamatují naše babičky a prababičky. Fotografie venkovských roubených obytných domů i hospodářských stavení (stodoly, sýpky, špýchary) ze Skryjí a okolí s přesahem na berounský okres dokumentují ukázku lidové architektury zdejšího kraje. \n\nV suterénu památníku (bývalé šatlavě) je pro malé i velké návštěvníky připravena improvizovaná paleontologická lokalita, kde si každý může zkusit najít trilobita či jeho část. Každoročně v květnu se koná turistický pochod s názvem Barrande a trilobit ve spolupráci Muzea T. G. M. Rakovník a Klubu českých turistů Rakovník. Významnými pomocníky jsou Záchranná stanice pro zraněné živočichy AVES Kladno, Dům dětí a mládeže Rakovník a Informační a vzdělávací středisko LČR Křivoklát. Start je na třech různých místech a společný cíl ve Skryjích. Na trase je pro děti připraven znalostní test formou otázek, v cíli pak zábavné soutěže, táborák a hlavně vyhlášení znalostní soutěže. První tři výherci dostávají tradičně velký dort (výrobek Integrované střední školy a učiliště Jesenice). Pro ostatní účastníky jsou vždy připraveny alespoň drobné odměny.\n"}
{"id": "1026737", "url": "https://cs.wikipedia.org/wiki?curid=1026737", "title": "Josef Michl (chemik)", "text": "Josef Michl (chemik)\n\nJosef Michl (* 12. března 1939 Praha) je český chemik.\n\nStudoval na Univerzitě Karlově, poté působil na Československé akademii věd. Mezi lety 1965 a 1970 studoval u R. S. Beckera na Univerzitě v Houstonu, u Michaela Dewara na Texaské univerzitě v Austinu a u F. E. Harrise na Univerzitě v Utahu. V roce 1968 se odstěhoval z Československa. Na Univerzitě v Utahu se stal v roce 1975 řádným profesorem. V období 1986-1990 působil na Texaské Univerzitě v Austinu a později přešel na Univerzitu v Coloradu, kde v současné době působí jako profesor chemie. \n\nOd roku 2006 vede vlastní výzkumnou skupinu také na Ústavu organické chemie a biochemie AV ČR. Prof. Josef Michl daroval 100 tisíc dolarů Přírodovědecké fakultě UK, tím podpořil mladé vědce na UK.\n"}
{"id": "1026738", "url": "https://cs.wikipedia.org/wiki?curid=1026738", "title": "Push Access Protocol", "text": "Push Access Protocol\n\nPush Access Protocol (PAP) je protokol sloužící pro doručení obsahu z Push Iniciátora (PI) na Push proxy bránu ( ), která je obvykle součástí WAP brány. PPG následně zprávu doručí na mobilní zařízení, např. mobilní telefon nebo pager. Zpráva může obsahovat zpravodajství, kurzy akcií, předpověď počasí, informace o dopravě nebo oznámení určité události, jako například příchod e-mailu. Push funkcionalita umožňuje doručovat uživatelům informace bez jejich aktivního přispění, z čehož je odvozeno i její jméno ( = tlačit). Často je důležité, aby informace byla doručena uživateli co nejdříve. PAP je definovaný v dokumentu WAP-164 ze sady vydané Open Mobile Alliance pro Wireless Application Protocol (WAP).\n\nPAP byl navržen tak, aby byl nezávislý na podkladovém transportním protokolu a není určen pro použití na bezdrátovém rozhraní.\n\nPAP definuje následující operace mezi Push Iniciátorem a Push proxy bránou:\n\n\nInterakce mezi Push Iniciátorem a Push proxy branami má formát XML.\n\nÚčelem Odeslání push zprávy je doručit push zprávu z Push Iniciátoru na Push proxy bránu, která pak musí\nzprávu doručit uživatelskému agentu v mobilním zařízení v bezdrátové síti. Push zpráva obsahuje řídicí entitu a obsahovou entitu a MŮŽE obsahovat entitu funkcionality. Řídicí entita je XML dokument s řídicími informacemi (push-zprávou), kterou PPG použije pro zpracování a doručení zprávy. Obsahová entita reprezentuje obsah, který má být odeslán na bezdrátové zařízení. Entity se schopnostmi obsahuje schopnosti, které Push Iniciátor předpokládá, že klient má, a má formát RDF definovaný v User Agent Profile (UAProf). PPG MŮŽE používat\ninformace o funkcionalitě pro validaci, že zpráva je zobrazitelná na mobilním zařízení. Odezva na push požadavek je XML dokument (push-odezva, část 9.3), který indikuje počáteční přijetí nebo selhání. PPG MUSÍ přinejmenším XML řídicí entity ve zprávě validovat podle DTD a oznámit výsledek v odezvě. PPG MŮŽE indikovat pomocí oznámení o průběhu zpracování ( ) (jestliže ji požaduje Push iniciátor atributem progress-notes-requested), které další validace byly dokončeny. Obsah a počet progress-notes závisí na implementaci. Typická odezva může obsahovat progress notes pro každou fázi interního zpracování. Použité fáze zpracování závisí na implementaci. Push zpráva může být určena více příjemcům. Odezva na takovou zprávu odpovídá původní zprávě, takže se posílá jedna odezva pro každou push zprávu, bez ohledu na to, kolik adresy příjemců obsahuje. Pokud si Push Iniciátor přeje dostat informace o výsledku doručení, pak MUSÍ požádat o notifikaci o výsledku v push zprávě a poskytnout adresu (například URL), kam má být notifikace poslána.\n\nTuto operaci používá PPG pro informování iniciátora o konečném výsledku doručení push zprávy, pokud to Push Iniciátor požadoval. Tato notifikace oznamuje Push Iniciátorovi, že odeslaná zpráva byla doručena (potvrzení bylo přijato z bezdrátového zařízení), vypršela doba její platnosti (expirovala), byla zrušena nebo při jejím zpracování a doručování došlo k chybě. Pokud došlo k chybě při zpracování zprávy, Push Iniciátor by MĚL být okamžitě informován o chybě vrácením notifikace a zpráva nesmí být doručována příjemcům. Jinak notifikace MUSÍ být poslána, až když je proces doručování zprávy dokončen. Proces doručování je považován za dokončený, pokud zpráva už nebude doručována, pokud například expirovala. Pokud je odeslání push zprávy indikováno jako zamítnuté, pak notifikace o výsledku nebude poslána. Push Iniciátor MUSÍ při push operaci uvést adresu (například URL), na kterou má být notifikace zaslána.\n\nPush Iniciátor může zrušit push zprávu odeslanou na PPG před jejím konečným doručením. PPG odpoví indikací, zda požadavek byl úspěšný nebo ne.\n\nOperace dotaz na stav zprávy umožňuje, aby si Push Iniciátor vyžádal aktuální status dříve odeslané zprávy. Pokud je status požadován pro zprávu adresovanou více příjemcům, MUSÍ PPG vrátit jednu odezvu obsahující výsledky dotazu na stav pro všechny příjemce.\n\nTato operace umožňuje, aby se Push Iniciátor dotázal PPG na funkcionalitu mobilního zařízení. Odezva je vícedílný MIME multipart/related dokument obsahující ccq-response (část 9.11) element v XML dokumentu a\njako druhou entitu, skutečné informace o funkcionalitě klienta v RDF definované v User Agent Profile UAProf. PPG MŮŽE přidat další schopnosti ke schopnostem oznámeným mobilním zařízením, pokud bude provádět transformace zprávy na formát podporovaný klientem. Jestliže například klient podporuje obrazový formát JPEG, ale ne GIF, a PPG bude konvertovat GIF soubory na JPEG, pak PPG může oznámit na PI, že klient podporuje JPEG i GIF soubory. Oznámené schopnosti mohou být kombinací schopností PPG a klienta a mohou být odvozené ze schopností sdělených v rámci relace nebo zjištěné z CC/PP serveru. Schopnosti mohou být zjištěny i implementačně závislými prostředky.\n\nPush Iniciátor může pracovat se třemi adresami: adresa PPG, adresa bezdrátového zařízení a adresa pro notifikaci o výsledku. Push Iniciátor musí znát adresu PPG, protože ji potřebuje vrstva pod protokolem pro push přístup. Push proxy brána má jednoznačnou adresu, která závisí na podkladovém protokolu. Pokud je například podkladovým protokolem HTTP, používá se URL podle RFC1738. Informace o adrese zařízení je součástí obsahu zprávy (XML taggovaný obsah). V adresním poli zařízení se může vyskytnout jakýkoli znak povolený v RFC822 adrese. Navíc může Push Iniciátor použít adresu „notify-requested-to“, takže push proxy brána může později poslat odpověď Push Iniciátoru s notifikací o výsledku.\n\nExistují scénáře, ve kterých Push Iniciátor může chtít poslat stejnou zprávu více příjemcům. Místo odeslání několika stejných push zpráv různým příjemcům může Push Iniciátor odeslat jedinou push zprávu adresovanou více příjemcům. Tato část objasňuje chování při odeslání zprávy více příjemcům. Když PPG vrátí odezvu na push zprávu, po odeslání push zprávy pro více příjemců odpovídá odezva původní zprávě, bez ohledu na počet příjemců zadaný v původní zprávě (vrací se jedna odezva pro každé odeslání push zprávy). Když Push Iniciátor vyžaduje status (část 9.8) pro zprávu odeslanou s více adresami, MUSÍ PPG odpovědět jedinou statusquery odezvou (část 9.9) obsahující jednotlivé statusy. Totéž platí, když je v dotazu na status zprávy poslané více příjemcům zadán pouze push-id (bez adresy). Notifikace o výsledku (část 9.6) MUSÍ být PPG poslat pro každého příjemce, jestliže výsledek notifikace je požadovaný Push Iniciátorem během odeslání zprávy více příjemcům. V případech, kdy se zpráva pošle více příjemcům a později si iniciátor vyžádá zrušení zprávy ( ), PPG MŮŽE poslat zpátky jednotlivé odezvy pro každého z příjemců nebo MŮŽE poslat odezvy pro více nebo všechny příjemců. Podpora více adres v PPG je NEPOVINNÁ.\n\nExistují scénáře, ve kterých může PPG expandovat jednu adresu použitou PI na více adres pro doručení. Jedna adresa použitá v bezdrátové síti může také adresovat více zařízení (například broadcast). Tento typ služby je použitelný pro šíření informací zajímavých pro širokou populaci (například zprávy, počasí a dopravní informace). Tato část vysvětluje chování pro operace obsahující multicast a broadcast adresy. Protože expanze adres se provádí v PPG nebo až v bezdrátové síti, chování mezi PI a PPG se nesmí lišit od chování v případě, že adresa by adresovala jen jedno zařízení. Proto odezva obsahuje jednu adresu, která byla použita v původní zprávě od PI.\n\nPush Access Protocol je nezávislý na použitém transportním protokolu. PAP zprávy nesou řídicí informace a v případě odeslání ( ) push zprávy také obsah a volitelně i informace o funkcionalitě klienta. Řídicí informace zahrnují příkazy a odezvy mezi PPG a Push Iniciátorem a parametry předávané PPG pro použití při posílání obsahu na bezdrátové zařízení. Mezi informace tohoto typu patří adresa bezdrátového zařízení, priorita doručení zprávy, atd. Tyto informace se normálně nedoručují na bezdrátové zařízení. Obsah je informace, která je určena pro bezdrátové zařízení. Tato informace může být srozumitelná pouze tomuto bezdrátovému zařízení (například může být zašifrovaná Push Iniciátorem nebo může obsahovat aplikační data pro aplikaci neznámou pro PPG) nebo může být srozumitelná i pro PPG (například HTML nebo WML). PPG může být nakonfigurována, aby prováděla určité transformace známého obsahu (například převod z HTML na WML) pro určitá bezdrátová zařízení. Další kategorií informací jsou informace o funkčnosti klienta definované v User Agent Profile UAProf. Pokud zpráva nese i jiné než řídicí informace, formát zprávy je MIME složený objekt multipart/related podle RFC2387. Pokud zpráva obsahuje pouze řídicí informace (například pro odezvy), její formát\nje jednoduchá application/xml entita. Veškerá informace je přenášena v těle této zprávy. V multipart zprávách obsahuje první entita obsahuje všechny řídicí informace týkající se push ve tvaru XML dokumentu, druhá entity obsahuje obsah pro bezdrátové zařízení, a třetí entita, pokud je přítomná, obsahuje UAProf funkcionalitu klienta. Formát obsahu této entity je uveden v PushMsg.\n\nŘídicí entita je ta část MIME těla, která obsahuje XML dokument obsahující jeden pap element definovaný v části 9.1. Řídicí entita MUSÍ být obsažena v každém PAP požadavku i odezvě. Řídicí entita MUSÍ být první entitou v multipart/related MIME zprávě.\n\nObsahová entita je ta část MIME zprávy, která nese obsah, který má být odeslán na bezdrátové zařízení. PAP nestanovuje typ obsahu; může to být libovolný typ popsaný v MIME. Obsahová entita se používá pouze při odeslání push zprávy a není přítomná v žádném jiném požadavku nebo odezvě. Obsahová entita MUSÍ být druhou entitou v MIME multipart/related zprávě.\n\nEntita popisující schopnosti zařízení je částí MIME těla, která obsahuje podmnožina funkcionalit bezdrátového zařízení/uživatelského agenta očekávanou Push Iniciátorem. Formát popisující schopnosti je uveden v User Agent Profile UAProf. Pokud je přítomná, entita popisující schopnosti, MUSÍ být třetí entitou při odeslání Push zprávy MIME multipart/related zprávě a MUSÍ být druhou entitou v odezvě na dotaz na schopnosti klienta.\n\n\n"}
{"id": "1026739", "url": "https://cs.wikipedia.org/wiki?curid=1026739", "title": "Zemský soud", "text": "Zemský soud\n\nZemský soud (\"iudicium terre\") byla stavovská instituce, soud šlechty, který vyjadřoval její samosprávné tendence. Do působnosti soudu spadala celá šlechtická obec příslušné země, projednával její majetkové záležitosti a vykonával nad nimi i trestní jurisdikci. S nástupem centralizačních tendencí státu na počátku novověku však jeho význam začal upadat a později byl zemský soud pouze jedním z obecných soudů. \n\nČeský zemský soud se konstituoval mezi lety 1260–1270, až do roku 1402 k němu mohl podat žalobu na šlechtice i poddaný, od té doby byl ale přístupný pouze šlechtě. Zasedal čtyřikrát ročně na Pražském hradě a jednalo se před ním zásadně ústně, ovšem už od počátku se o tom vedly písemné záznamy, které pak daly vzniknout zemským deskám. Král soudu sice předsedal, ale řídil ho zemský sudí. Ten, stejně jako ostatní přísedící (tzv. kmeti), kterých bylo 12, mohl být jen z panského stavu, zemským písařem už ale mohl být i nižší šlechtic. Soud právo volně nalézal s tím, že jednou takto rozhodnutá věc se stala vzorem pro další podobné případy, fungoval tedy na principu precedentů. Tím také tvořil zemské právo. Rozhodnutí zemského soudu, proti kterému nebylo odvolání (vůči apelačnímu soudu disponoval privilegiem inapelačnosti), vykonával nejvyšší purkrabí, který také mohl krále na soudu zastupovat. Finanční zájmy krále ale hájil nejvyšší komorník. Vedle \"většího zemského soudu\" působil i tzv. \"menší zemský soud\", kde zasedala nižší šlechta a který kromě projednávání sporů do hodnoty deseti hřiven stříbra také vedl agendu zemských desk.\n\nV průběhu 15. a 16. století zemský soud postupně ztrácel svůj původně prvořadý význam, zasedal už jen třikrát ročně a v některých letech nezasedal vůbec. Původní volnost v nalézání práva mu navíc omezilo \"Vladislavské zřízení zemské\". Přesto se v této době rozšířil počet přísedících, pánů zůstalo 12, ale k nim přibylo osm rytířů, kteří do té doby mohli působit jen u menšího zemského soudu. Po vydání \"Obnoveného zřízení zemského\" se situace ještě více proměnila v neprospěch šlechty, nejvyšším soudcem se stal panovník, ústní jednání bylo nahrazeno písemným řízením, soud opustil precedenční právo a proti jeho rozhodnutí bylo možné podat revizi k české dvorské kanceláři.\nMoravský zemský soud založil Karel IV. v roce 1348, zasedal střídavě v Olomouci (6. ledna a 24. června) a v Brně (o datech stanovených v Olomouci), protože navazoval na tamní dřívější cúdy. Vzhledem k tomu byly vedeny i dvě řady moravských zemských desk. Panovníka jako předsedu soudu zastupoval zemský hejtman, řízení ovšem také vedl zemský sudí, původně v každém městě jeden. Počet přísedících zpočátku ustálen nebyl, v průběhu doby bylo určeno 14 míst pro pány a šest pro nižší šlechtu. Zasedání se kromě příslušných zemských úředníků účastnil i olomoucký biskup. Soudní pravomoc byla obdobná jako u českého zemského soudu, rozšířená nicméně o záležitosti odúmrtí, které v Čechách vyřizoval dvorský soud. Působil zde i stejný menší zemský soud. Po roce 1642 už zasedal jen v Brně. Na základě moravského vzoru vznikly i samostatné zemské soudy na Opavsku a Krnovsku.\n\nZa Karla VI. i nadále působily zemské soudy v Praze a v Brně, nešlo již ale o stavovské soudy šlechty, byly to zeměpanské soudy organizované na byrokratickém základě. Stále nicméně soudily privilegované osoby, ve své pravomoci měly prvoinstanční civilní agendu týkající se především šlechty, duchovenstva, královských měst nebo klášterů a agendu zemských desk. Český se skládal z prezidenta, jímž byl nejvyšší sudí, viceprezidenta a 16 radů, u moravského byl předsedou také nejvyšší zemský sudí, zastupoval jej ale nejvyšší zemský písař, který byl i jedním z deseti soudních radů. Působilo zde také osm, resp. čtyři sekretáři a další pomocný personál. Kromě nich existovaly i čtyři \"knížecí zemské soudy\" v Opavě, Těšíně, Bílsku a na Jánském vrchu.\n\nPo roce 1850 byl zemský soud (\"Landesgericht\") už standardní krajský soud. Zpočátku jím byly všechny krajské soudy, ale od roku 1855 až do roku 1928 se tak označovaly jen ty, které sídlily v hlavních městech jednotlivých zemí, tedy pražský, brněnský a opavský. Nad nimi jako jejich odvolací soudy stály vrchní zemské soudy (\"Oberlandesgericht\"). Tyto vrchní soudy se pak v krátkém období let 1945–1949 také označovaly jako soudy zemské.\n"}
{"id": "1026740", "url": "https://cs.wikipedia.org/wiki?curid=1026740", "title": "Český zemský soud", "text": "Český zemský soud\n\nČeský zemský soud, respektive Zemský soud český ( \"Böhmisches Landrecht\", \"iudicium terre bohemiae\") byla instituce, která se konstituovala v letech 1260–1270 a od poloviny 15. století do roku 1621 fungovala jako nejvyšší soudní instance Království českého. \n\nZemský soud byl kompetentní k řešení civilních i trestních sporů české šlechty, ačkoli až do roku 1402 k němu mohl podat žalobu na šlechtice i poddaný. Páni a rytíři neměli povinnost zodpovídat se před komorním soudem. \n\nZasedal čtyřikrát ročně v tzv. suchých dnech neboli kvatembrech (\"quatuor tempora\") na Pražském hradě, ve Staré sněmovně poblíž Vladislavského sálu, a jednalo se před ním zásadně ústně. Ovšem už od počátku se o tom vedly písemné záznamy (\"registra regalia\"), které pak daly vzniknout zemským deskám, v nichž se zaznamenávaly výnosy a rozsudky soudu. Král soudu sice předsedal, ale řídil ho zemský sudí (\"iudex terre\"), který se v polovině 13. století vyvinul z původního dvorského sudího (\"iudex curie\") v souvislosti s tím, jak se omezil okruh osob přímo podléhajících panovníkovi jen na šlechtu. Mohl jím být jen pán, stejně jako ostatní přísedící (\"consules terre\", \"seniores terre\"), zemským písařem už ale mohl být i nižší šlechtic. Počet přísedících, tzv. kmetů, se nejdříve ustálil na čísle 12 a pro soudní jednání jich muselo být přítomno alespoň sedm. Soud právo volně nalézal, rozhodoval volně pouze s odkazem na staré české zvykové právu s tím, že jednou takto rozhodnutá věc se stala vzorem pro další podobné případy, fungoval tedy na principu precedentů. Tím také tvořil zemské právo. Rozhodnutí zemského soudu, proti kterému nebylo odvolání (vůči apelačnímu soudu disponoval privilegiem inapelačnosti, pouze v případě trestu smrti mohl panovník udělit milost), vykonával nejvyšší purkrabí, který také mohl krále na soudu zastupovat. Finanční zájmy krále ale hájil nejvyšší komorník. Vedle většího zemského soudu působil i tzv. menší zemský soud, kde zasedala nižší šlechta a který kromě projednávání sporů do hodnoty deseti hřiven stříbra také vedl agendu zemských desk.\n\nV průběhu 15. a 16. století zemský soud postupně ztrácel svůj původně prvořadý význam, zasedal už jen třikrát ročně a v letech 1440–1453 a 1467–1485 dokonce nezasedal vůbec. Původní volnost v nalézání práva mu navíc omezilo \"Vladislavské zřízení zemské\" (v téže době se na evropské univerzity vracely rovněž nauky o římském právu, které také ovlivnilo některé jeho rozsudky). Přesto se v této době rozšířil počet přísedících, pánů zůstalo 12, ale k nim přibylo osm rytířů, kteří do té doby mohli působit jen u menšího zemského soudu. Po vydání \"Obnoveného zřízení zemského\" se situace ještě více proměnila v neprospěch šlechty, nejvyšším soudcem se stal panovník, ústní jednání bylo nahrazeno písemným řízením, soud opustil precedenční právo a proti jeho rozhodnutí bylo možné podat revizi k české dvorské kanceláři.\n\n\n"}
{"id": "1026741", "url": "https://cs.wikipedia.org/wiki?curid=1026741", "title": "Moravský zemský soud", "text": "Moravský zemský soud\n\nMoravský zemský soud, respektive Moravský soud zemský ( \"Mährisches Landrecht\", \"iudicium terre moraviae\") byla instituce, kterou založil Karel IV. v roce 1348. Zemský soud zasedal střídavě v Olomouci a v Brně, neboť navazoval na tamní dřívější \"cúdy\". Vzhledem k tomu byly vedeny i dvě řady moravských zemských desk. \n\nPanovníka jako předsedu soudu zastupoval zemský hejtman, řízení ovšem také vedl zemský sudí, původně v každém městě jeden. Počet přísedících z panského stavu zpočátku ustálen nebyl, rytíři dosáhli zastoupení až v roce 1492, kdy bylo určeno 14 míst pro pány a šest pro nižší šlechtu (tři z Olomoucka a tři z Brněnska). Zasedání se kromě příslušných zemských úředníků účastnil i olomoucký biskup. \n\nSoudní pravomoc byla obdobná jako u českého zemského soudu, rozšířená nicméně o záležitosti odúmrtí, které v Čechách vyřizoval dvorský soud. Působil zde i stejný menší zemský soud. V roce 1493 byly sloučeny oba úřady komorníka a sudího olomouckého a brněnského v jediný, soudy však i nadále zůstaly dva. Písař byl od roku 1351 jediný. Termíny olomouckého soudu byly 6. ledna a 24. června, po roce 1576 až 24. srpna. Termíny brněnského soudu byly původně o datech stanovených v Olomouci, později neděle po sv. Kunhutě a druhá neděle postní, po roce 1576 dne 11. listopadu a neděle provodní, to jest první neděle po Velikonocích. Po roce 1642 soud zasedal už jen v Brně. \n\nNa základě moravského vzoru vznikly i samostatné zemské soudy na Opavsku a Krnovsku.\n\n\n"}
{"id": "1026742", "url": "https://cs.wikipedia.org/wiki?curid=1026742", "title": "Kamenný most v Tmáni", "text": "Kamenný most v Tmáni\n\nKamenný most ve Tmáni, která je dnes součástí obce Zlonice, je silniční klenbový most o dvou obloucích. Most stojí na silnici III/23916 a překlenuje Zlonický potok, který vede ve zpevněném korytu. Kamenný most má dva segmentově klenuté oblouky z pískovcových kvádrů o tloušťce 0,45 metru. Rozpětí oblouků je 5,7 metru a vzepětí jen 0,5 metru. Celková délka mostu je 12,7 metru, výška 2,4 metru. Na středním pilíři je umístěna socha svatého Jana Nepomuckého, dříve byl i litinový kříž z roku 1868. Při opravě byl nalezen letopočet 1856 a rok rozšíření 1893. Most byl roku 1968 okresním památkovým úřadem stanoven jako historicky cenný a od té doby je památkově chráněn.\n\nMost (č. 23919-2) má nosnost 30 tun a slouží silniční motorové dopravě. Šířka mostu však neumožňuje bezpečné přecházení chodců a opticky vyznačené chodníčky po obou stranách vozovky jsou jen symbolické. Okolí mostu je přehledné a udržované, proto mají řidiči i chodci dobrý výhled na most i předmostí.\n\nV devadesátých letech 20. století byla provedena celková rekonstrukce. V současné době chybí díl kamenného madla a několik kamenných kvádrů zábradlí se drolí.\n"}
{"id": "1026743", "url": "https://cs.wikipedia.org/wiki?curid=1026743", "title": "Engelbert Kaps", "text": "Engelbert Kaps\n\nEngelbert Kaps (19. února 1888, Jeseník – 20. prosince 1975, Řezno, Západní Německo) byl slezský německý akademický sochař narozený a působící hlavně v oblasti Jesenicka. Známé jsou především jeho válečné památníky a hrobky.\n\nEngelbert Knaps se narodil v Jeseníku a mezi lety 1903 a 1906 navštěvoval zemskou školu pro mramorový průmysl v Supíkovicích. V letech 1907–1914 absolvoval studium sochařství na vídeňské Akademii. Po studiích se vrátil zpět do svého rodného města, kde měl ateliér u svého tchána. V roce 1921 se odstěhoval do Supíkovic, kde měl vlastní ateliér. V roce 1923 patřil k zakládajícím členům spolku \"Vereinigung bildender Künstler Schlesiens\" („Společenství výtvarných umělců Slezska“), se kterým vystavoval v Opavě i v jiných městech. Mezi lety 1938 a 1941 byl starostou Supíkovic. V Supíkovicích bydlel až do nuceného odsunu v roce 1946. Zbytek svého života strávil v Regensburgu, kde v roce 1975 zemřel.\n\nEngelbert Kaps se celý svůj život věnoval především monumentální a portrétní tvorbě. Vytvořil velké množství bust významných osobností, figurálních plastik a mnoho válečných pomníků a hrobek. Ve svých dílech vycházel z realismu a pro něj charakteristického uměleckého projevu dosahoval stylizací. Jeho díla bývala často navržena jako monumentální sloupy, které byly dekorované válečnými motivy. Půbobivost tvorby Engelberta Kapse tkví v prostorovém podání dokonale promyšlené kompozice.\n\n\n"}
{"id": "1026744", "url": "https://cs.wikipedia.org/wiki?curid=1026744", "title": "Ivan Horniš", "text": "Ivan Horniš\n\nIvan Horniš (* 2. ledna 1965) je bývalý slovenský fotbalista.\n\nV československé lize hrál za TJ Plastika Nitra. Nastoupil ve 9 ligových utkáních a dal 1 gól. Ve druhé nejvyšší soutěži hrál za Slovan Agro Levice a Slovan Duslo Šaľa, nastoupil v 30 utkáních a dal 2 góly.\n\n"}
{"id": "1026745", "url": "https://cs.wikipedia.org/wiki?curid=1026745", "title": "Norbert Csoknai", "text": "Norbert Csoknai\n\nNorbert Csoknai (* 18. srpna 1968) je bývalý slovenský fotbalista, záložník.\n\nV československé lize hrál za TJ Plastika Nitra. Nastoupil v 1 ligovém utkání. Ve druhé nejvyšší soutěži hrál za VTJ Tábor, nastoupil ve 20 utkáních a dal 1 gól.\n\n"}
{"id": "1026748", "url": "https://cs.wikipedia.org/wiki?curid=1026748", "title": "Dralon", "text": "Dralon\n\nDralon® je obchodní značka polyakrylnitrilových vláken, která vyráběla od roku 1954 německá firma Bayer a od roku 2001 firma \"Dralon GmbH\" (pod italským vedením).\n\nZvlákňování dralonu se provádí za sucha i za mokra. Vlákno se vyrábí (v roce 2014) v jemnostech 1,3 – 17 dtex jako stříž, filament a filamentový kabel ve dvou závodech s celkovou roční kapacitou 188 000 tun .\n\nDralon A - barvitelný kyselými barvivy\n\nDralon C - s nízkou vznětlivostí\n\nDralon L a X - kabel ke konvertorování na hladké nebo tvarované příze s použitím na oděvní tkaniny, pleteniny a umělé kožešiny\n\nDralon K - bikomponentní vlákna\n"}
{"id": "1026751", "url": "https://cs.wikipedia.org/wiki?curid=1026751", "title": "Sojky v hlavě", "text": "Sojky v hlavě\n\nSojky v hlavě je slovenský film, který natočil debutující režisér Juraj Lihosit podle námětu a scénáře Dušana Dušeka.\n\nJe to pokus o zachycení citového a myšlenkového světa dětí na prahu puberty, o nastínění problémů které tento věk přináší. V mozaikovitým skladbě drobných prázdninových příhod zobrazují autoři první citové vzplanutí a zklamání chlapce z malého města, drobné rodinné konflikty a kritický postoj tehdejších dětí k okolí. Maťo nesplňuje otcovu touhu, aby se věnoval ve volných chvílích fotbalu. Mnohem raději tráví čas chytáním ryb s kamarádem Robem. Začíná také snít o spolužačce Terce a dobrodružném útěku z domu. Juraj Lihosit tak částečně narušuje obecně přijatý obraz „šťastného a bezstarostného“ dětství. Film je zpracován v poměrně netypickém žánru lyrické komedie. Upřímnost výpovědí však narušuje přílišná stylizace a schematičnost některých postav. Film se natáčel v Bratislavě, ve Vojce, v Pezinku a Staré Turé.\n\n\n\n"}
{"id": "1026756", "url": "https://cs.wikipedia.org/wiki?curid=1026756", "title": "Serafín Pišček", "text": "Serafín Pišček\n\nSerafín Pišček OFM (1713–), též Píšček nebo dle soudobé ortografie Pisschek byl slovenský františkán a kazatel moravského původu. Narodil se v roce 1713 v Kroměříži, kde se zřejmě seznámil i se zde působícími františkány. Své prvotní kroky k zasvěcenému životu snad procházel s vrstevníkem Edmundem Paschou pocházejícím rovněž z Kroměříže. Oba vstoupili do řehole v témže roce 1731. V letech 1744 až 1745 působil v žilinském klášteře, kde byl ředitelem Bratstva svätej Barbory a Bratstva svätého Františka. Byl zřejmě dobrým řečníkem a kazatelem. Jeho pohřební řeč, kterou pronesl při poslední cestě hraběnky Francisky Nyáry de Bedegh et Berencs (1723–1760), byla vydána tiskem v Trnavě v roce 1760 pod názvem \"Žalost vpokojená\". \n"}
{"id": "1026760", "url": "https://cs.wikipedia.org/wiki?curid=1026760", "title": "Suzuki GSR 600", "text": "Suzuki GSR 600\n\nSuzuki GSR 600 je motocykl kategorie nakedbike, vyvinutý firmou Suzuki, vyráběný v letech 2006-2010.\n\nTvary modelu jsou inspirovány studií Suzuki B-King, která se však dostala do sériové výroby až v roce 2008. Cílem modelu bylo konkurovat ve střední třídě naked biků Yamaze FZ8 a Hondě Hornet, protože usedlejší Suzuki Bandit 650 oslovoval spíše starší motorkáře. Čtyřválcový řadový motor dosahuje výkonu 98 koní. Odstupňování převodovky je sportovní, dojem trochu kazí měkký a houpavý podvozek, zejména přední vidlice. Od roku 2007 je k dispozici systém ABS.\n\n\n\n\n"}
{"id": "1026761", "url": "https://cs.wikipedia.org/wiki?curid=1026761", "title": "Václav Pleiner", "text": "Václav Pleiner\n\nVáclav Pleiner OFM (-1783) byl český františkán a kazatel. Podle známých pramenů i dle užívaného kněžského oslovení nezastával vyšší funkci v rámci organizace františkánského řádu a působil zřejmě především jako kazatel. Přinejmenším na sklonku života se zajímal hlouběji o minulost řádu, v němž působil. Dějiny a organizaci františkánů popsal v rukopise \"Corpus observantiae regularis s. Francisci de Assisio in compendio\" z roku 1782. Podle titulu jde snad o příručku pro vzdělávání řádových noviců nebo juniorů. Další jeho dílo se může nacházet v knihovně františkánů v konventu u P. Marie Sněžné v Praze. Bratr Václav Pleiner zemřel 5. května 1783 v Plzni.\n"}
{"id": "1026762", "url": "https://cs.wikipedia.org/wiki?curid=1026762", "title": "Viktorin Pohl", "text": "Viktorin Pohl\n\nJméno Viktorin Pohl nebo Viktorín Pohl neslo více osob – řeholníků františkánského řádu:\n"}
{"id": "1026765", "url": "https://cs.wikipedia.org/wiki?curid=1026765", "title": "Olepovačka hran", "text": "Olepovačka hran\n\nRuční olepovačky hran jsou využívané především v dřevoobráběcím průmyslu, kde se používají k nalepování hran na dílce. Základní funkcí hrany na nábytkových dílcích je uzavřít spoj desky tak, aby se do něj nedostala vlhkost, která by jinak desku zničila. Funkčnost hrany je dnes již propojena i s celkovým designem. Hrany jsou vyráběné v široké škále dekorů a dokreslují tak celkový dojem nábytku. Nejrozšířenějšími hranami v dřevařském průmyslu jsou hrany plastové, které jsou vyrobeny z PVC a ABS materiálů, a hrany z přírodních materiálů jako je dýha nebo nákližek. \n\nTradiční systém olepování\n\nHlavní konstrukční výhodou ruční olepovačky, v porovnání se stacionárními olepovačkami, které jsou na trhu mnohem déle, je způsob lepení. U lepení na stacionárním stroji je v pohybu dílec, na který se nalepuje hrana, zatímco při lepení ruční olepovačkou se pohybuje stroj okolo dílce. Tuto výhodu využijeme především při lepení tvarových dílců větších rozměrů, jako jsou stolové desky. Některé typy ručních olepovaček lze navíc upnout do stolu a získat tak stacionární verzi tohoto stroje. Většina ručních olepovaček dostupných na trhu nanáší lepidlo na pásku. Tato technologie je hojně rozšířena především u ručních olepovaček a některých stacionárních olepovaček na tvarové dílce. \n\nNový trend olepování \n\nNaproti tomu většina automatických stacionárních olepovaček nanáší lepidlo přímo na dílec, kdy se lepidlo dostává více do struktury dřeva a vytvoří tak pevnější spoj mezi dílcem a páskou. V roce 2013 byla uvedena na trh ruční olepovačka hran s technologií nanášení lepidla na dílce, díky které se kvalita spoje dorovnala mnohem dražším automatickým stacionárním strojům. \n"}
{"id": "1026766", "url": "https://cs.wikipedia.org/wiki?curid=1026766", "title": "Landstraße", "text": "Landstraße\n\nLandstraße () je 3. vídeňský městský obvod. Leží v blízkosti centra Vídně, součástí městského konglomerátu se stal v 19. století. Landstraße je hustě osídlené území s mnoha obytnými i průmyslovými stavbami. Žije zde 85 508 obyvatel na ploše 7.42 km² (tzn., že hustota osídlení je zde 12 000 obyvatel na km²)\n\nNázev \"Landstraße\" znamená \"zemská cesta\" a jako obec existuje asi od roku 1200 n. l. V roce 1192 zde byl po neúspěšné třetí křížové výpravě zajat anglický král Richard Lví srdce v sousedství Erdberge.\n\nNacházejí se zde významné historické objekty, jako například zámek Belvedere, z 18. století se zahradami, rezidence prince Evžena Savojského, kde dnes sídlí Rakouská galerie. Dalším zajímavým palácem je residence postavená ruským velvyslancem ve Vídni, hrabětem Razumovským. Na Schwarzenberském náměstí (Schwarzenbergplatz) se nachází Schwarzenberský palác a jezdecká socha generalissima císařské armády, Karla I. Filipa ze Schwarzenbergu.\n\nK mladším architektonickým zajímavostem patří zejména slavný Hundertwasserhaus, bytový dům navržený ve “snovém stylu”, dílo architekta a malíře Friedensreicha Hundertwassera. Mezi muzea v Landstraße patří také KunstHausWien (rovněž dílo F. Hundertwassera) a Muzeum padělání.\n\nRakouský kancléř Metternich (1773–1859) jednou prohlásil, že \"Balkán začíná na Rennwegu\", což tehdy byla pouze ulice v Landstraße, vedoucí z Vídně směrem na východ.\n\nObvod Landstraße se nachází na jihovýchodě městského centra Vídně. Rozkládá se na ploše 7.42 km, což představuje 1.8 % rozlohy Vídně. Jako jeden z \"vnitřních obvodů\" Vídně má Landstraße poměrně mnoho zeleně. Jednu z přirozených hranic obvodu tvoří tok Dunaje, kde říční kanál Dunaje tvoří východní a Vídeňská řeka tvoří severozápadní hranici. Na jižní hranici Landstraße se pak nachází Laaer Berg.\n\n\n\n"}
{"id": "1026781", "url": "https://cs.wikipedia.org/wiki?curid=1026781", "title": "Le Petit Parisien", "text": "Le Petit Parisien\n\nLe Petit Parisien byl prominentním francouzským deníkem Třetí Francouzské republiky, který vycházel mezi lety 1876 a 1944. Po první světové válce se náklad deníku pohyboval kolem dvou milionů výtisků denně.\n\nPřes své jméno, byl deník vydáván na celém území Francie. Po první světové válce dosahoval největšího nákladu na světě. Během druhé světové války byl deník, pod vedením redaktora Clauda Jeanteta, oficiálním tiskem Vichistického režimu. V roce 1944 také krátce vycházel v nacistickém Německu, poté však bylo jeho vydávání zastaveno.\n\n"}
{"id": "1026794", "url": "https://cs.wikipedia.org/wiki?curid=1026794", "title": "Gornja Klezna", "text": "Gornja Klezna\n\nGornja Klezna (v srbské cyrilici Горња Клезна, albánsky Këllezna e Sipërme) je obec na jihu Černé Hory, administrativně spadající pod opštinu Ulcinj. \n\nObec, která se nachází v blízkosti kaňonu řeky Međureč na hlavním silničním tahu Skadar-Ulcinj, má celkem 164 obyvatel. Veškeré obyvatelstvo je albánské národnosti. Vesnice se v průběhu let postupně vylidňuje; počet obyvatel od roku 1981 klesá.\n"}
{"id": "1026805", "url": "https://cs.wikipedia.org/wiki?curid=1026805", "title": "Kanárská doga", "text": "Kanárská doga\n\nKanárská doga () je velmi mohutný a těžký pes pocházející ze Španělska, konkrétně z Kanárských ostrovů, původně využívaná jako hlídač a obranář, dnes jako společník a zároveň hlídač domu a majetku.\nPrvní jedinci tohoto plemene podobní těm dnešním se vyskytovali již v 15. století, kdy byli využívání jako hlídači domů a dobytka, hlavně pak skotu. Později i pro psí zápasy nebo zápasy psů s medvědy, které byly na Kanárských ostrovech velmi oblíbené Za možné předky jsou považováni prehispánští pastýřští psi, kteří jsou již považováni za vymřelé. Tito prehispánští pastýřští psi byli pak kříženi s jinými místními psi z Kanárských ostrovů, čímž byli vytvořeni velcí a mohutní psi.\n\nV 19. století toto plemeno málem vymřelo; jejich počet se snížil rapidně a na celém světě zbývalo jen několik málo jedinců. Bylo to hlavně kvůli zákazu psích zápasů. přece jen se ale našla skupinka nadšených chovatelů, kteří začali pracovat na obnovení plemene – úspěšně.\n\nVe staré literatuře můžeme toto plemeno najít i pod názvem \"perro de presa canario\". Kanárská doga byla FCI úspěšně uznána až v roce 2001. Oficiální zkratka pro kanárskou dogu je PPC.\n\nK roku 2014 v České republice existuje jen několik chovatelských stanic kanárských dog. V poslední době se ale velmi rozmáhá prodej těchto psů bez průkazu původu. Nejstarší a současně fungující chovatelskou stanici je Chamjan. Nejrozšířenější je kanárská doga ve Španělsku a Německu.\n\nJe to vyrovnaný, klidný a zároveň hravý pes s vážným výrazem. Má vlohy pro hlídání a na každého nezvaného návštěvníka upozorní hlasitým a výrazným štěkotem. Lidem které zná neublíží. Chová se k nim přátelsky až po delší známosti, je nedůvěřivý. Je také loajální vůči svému pánovi, kterého si sám vybere, je to tedy pes spíše pro jednoho pána; ostatní pak nikdy moc poslouchat nebude. Je věrný a špatně snáší změnu majitele či prostředí.\n\nDěti má velmi rád a nemá s nimi problém. Některé dětské hry mu ale mohou být nepříjemné, proto je důležité dítě před koupí psa poučit, co se psem smí dělat a co ne, jinak by mohlo dojít ke konfliktu.\n\nOstatní zvířata většinou ignoruje, pokud před ním ale začnou utíkat (například srnka, slepice, kočka...), může se pustit do jejich pronásledování, od čehož ho nic neodradí. Setkávání se s nimi je nutné, hlavně v období socializační fáze.\n\nSrst tohoto plemene je krátká a přiléhavá, na dotek tvrdá a nepotřebuje žádnou speciální péči. V období línání líná jen trochu, ne extrémně, a stačí ji 1x za den vyčesat. Příliš častému mytí šamponem je dobré se vyvarovat, aby neztratila svoji přirozenou mastnotu, což by způsobilo problémy s kůži, jako jsou záněty a otevřené rány.\n\nPohyb nevyžaduje, ale je nutné ji občas vzít proběhnout, aby nezlenivěla, čímž by se jídlo ve tuků ukládalo v těle. Problémy s obezitou jsou u tohoto plemene velmi časté a je nutné si na to dávat pozor. Kvůli své výšce trpí i problémy s klouby a není pro ni proto vhodný dlouhý běh u kola nebo třeba psí sport agility. Samozřejmě, se správným doplňkem stravy lze zlepšit celkovou kvalitu kloubů. Krom toho je pro něj vhodný veškerý pohyb.\nDo uší není nutné nijak zasahovat, občas je zkontrolujte, zda nepáchnou nebo jestli srst v uších není moc dlouhá (v tom případě ji vytrhejte), tím ale vaše úloha končí. Pokud si budete myslet, že váš pes má mnoho mazu v uchu, navlhčete si vatový tampon vincentkou či jinou desinfekční vodou a uši vytřete, nepoužívejte tyčinky či elektrické přístroje na odstranění mazu.\n\nDrápky si většinou pes obrušuje sám o chodník, pokud to ale nestačí, je nutné mu je stříhat, aby nebyly moc dlouhé. Stačí 1x za dva měsíce, ale to posoudíte sami podle potřeby.\n\nKupírování uší je v České republice zákonem zakázané a je trestné jej provádět. V jiných zemích kde je to povolené se ale toto dělá zcela běžně. Ocasy se sice kupírovat smí, ale většina chovatelů preferuje dlouhý ocas. Kupírují se jen v případě zranění.\n\n\nVětšinou se dožívá věku mezi 10–12 lety.\n"}
{"id": "1026810", "url": "https://cs.wikipedia.org/wiki?curid=1026810", "title": "Elżbieta Bieńkowská", "text": "Elżbieta Bieńkowská\n\nElžbieta Eva Bieńkowská, polsky: \"Elżbieta Ewa Bieńkowska\", rozena Moycho (* 4. února 1964 Katovice) je polská liberální politička, v letech 2014–2019 komisařka pro vnitřní trh, průmysl, podnikání a malé a střední podniky v Junckerově evropské komisi.\n\nOd listopadu 2013 do září 2014 byla místopředsedkyní vlády a ministryní pro infrastrukturu a rozvoj ve druhém kabinetu Donalda Tuska. V letech 2007–2013 působila na pozici ministryně regionálního rozvoje v rámci první a druhé Tuskovy vlády.\n\nV roce 1989 absolvovala magisterský obor orientální filologie na Jagellonské univerzitě. Vysokoškolský diplom také získala v postgraduálním programu na Polish National School of Public Administration a titul MBA pak na Varšavské ekonomické škole (Szkoła Główna Handlowa w Warszawie).\n\nPřednášela na Slezské polytechnice v Gliwicích (Politechnika Śląska). Následně rozvinula kariéru ve státní správě. Působila v obchodním odboru úřadu Slezského vojvodství, než se stala šéfkou sekretariátu programu Evropské unie Phare INRED.\n\nV první vládě Donalda Tuska působila mezi lety 2007–2011 jako ministryně regionálního rozvoje. V úřadu pokračovala i po zformování druhého Tuskova kabinetu od 18. listopadu 2011. V rámci vládní rekonstrukce v listopadu 2013 bylo jí vedené ministerstvo zrušeno a nahrazeno nově zřízeným ministerstvem pro infrastrukturu a rozvoj, kde pokračovala v jeho čele. Současně se stala místopředsedkyní vlády. Z obou úřadů odešla 22. září 2014, kdy se vlády ujal kabinet Ewy Kopaczové. Sama se charakterizovala jako „technokratka“.\n\nV Junckerově evropské komisi, působící v letech 2014–2019, se 10. září 2014 stala designovanou eurokomisařkou pro vnitřní trh, průmysl, podnikání a malé a střední podniky, jakožto nově ustaveného portfolia. Úřadu se ujala 1. listopadu 2014 po schvalovacím procesu v Evropském parlamentu a opustila jej 30. listopadu 2019.\n\n"}
{"id": "1026816", "url": "https://cs.wikipedia.org/wiki?curid=1026816", "title": "TJ Baník Líně", "text": "TJ Baník Líně\n\nTJ Baník Líně (celým názvem: Tělovýchovná jednota Baník Líně) je český klub ledního hokeje, který sídlí v obci Líně v Plzeňském kraji. Založen byl v roce 2004. Od sezóny 2013/14 působí v Plzeňské krajské soutěži - sk. B, šesté české nejvyšší soutěži ledního hokeje. Klubové barvy jsou tmavě modrá a bílá.\n\nSvé domácí zápasy odehrává v Plzni na tamější tréninkové hale s kapacitou 200 diváků.\n\n\nZdroj: \n\n\n\nZdroj: \n\n"}
{"id": "1026819", "url": "https://cs.wikipedia.org/wiki?curid=1026819", "title": "HC Nýřany", "text": "HC Nýřany\n\nHC Nýřany (celým názvem: Hockey Club Nýřany) byl český klub ledního hokeje, který sídlil ve městě Nýřany v Plzeňském kraji. Založen byl v roce 2002, zanikl v roce 2018. V letech 2017–2018 působil v Plzeňské krajské soutěži - sk. B, šesté české nejvyšší soutěži ledního hokeje. Klubové barvy byly světle modrá, černá a bílá.\n\nSvé domácí zápasy odehrával v Plzni na zimním stadionu Košutka s kapacitou 255 diváků.\n\n\nZdroj: \n\n\n\nZdroj: \n\n"}
{"id": "1026823", "url": "https://cs.wikipedia.org/wiki?curid=1026823", "title": "HC Saxana Group Plzeň", "text": "HC Saxana Group Plzeň\n\nHC Saxana Group Plzeň (celým názvem: Hockey Club Saxana Group Plzeň) je český klub ledního hokeje, který sídlí v Plzni ve stejnojmenném kraji. Založen byl v roce 1999 pod názvem HC JAM Plzeň. Svůj současný název nese od roku 2014. Od sezóny 2017/18 působí v Plzeňské krajské soutěži - sk. A, páté české nejvyšší soutěži ledního hokeje. Klubové barvy jsou modrá a černá.\n\nSvé domácí zápasy odehrává na zimním stadionu Košutka s kapacitou 255 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1026825", "url": "https://cs.wikipedia.org/wiki?curid=1026825", "title": "Food carving", "text": "Food carving\n\nFood carving je originální kuchařská technika, při které se z ovoce nebo do ovoce a zeleniny vyřezávají různé tvary a ornamenty. Ovoce i zelenina se loupou, krájí, oškrabují, vykrajují a vydlabávají do mnoha různých tvarů podle fantazie. \n\nNejčastěji se jako země původu carvingu uvádí Thajsko, avšak v některých zdrojích nalezneme zmínku i o Japonsku. Vyřezávat do ovoce a zeleniny začali lidé v Thajsku okolo 13. století, aby zkrášlili slavnosti bohu úrody. \n\nDnes je food carving odvětvím kuchařského umění, které se vyučuje dokonce na specializovaných školách. Každoročně se pořádají soutěže v tomto dekorativním vyřezávání.\n\nMezi nejhlavnější české soutěže patří:\n\nJe mnoho surovin, do kterých lze vyřezávat. Mistři v tomto oboru uvádějí, že nejvhodnějším materiálem pro začátečníka je jablko. Je měkké, tudíž se lépe tvaruje. Nejpoužívanějšími materiály jsou však melouny a dýně. Meloun je velmi oblíbený. Poskytuje velkou pracovní plochu a umožňuje barevnou rozmanitost díla díky svým vrstvám. Čím hlouběji vedeme řez melounem, tím se postupně mění zelená barva slupky na bílou, a později sytě červenou barvu plodu.\n\nK vyřezávání se používají speciální nože, škrabky a loupače, které existují i v soupravách pro profesionální použití. Hlavní se nazývá thajský nožík. Je dělaný z velmi tenké a ostré planžety. Jeho rukojeť je kulatá a umožňuje tak velmi hladkou manipulaci. K dokončení jemných dekorací se dále používají různé nožíky a dlátka. Věškeré nástroje musí být velmi ostré, aby se s nimi dobře pracovalo. K jejich broušení se používají brusné kameny z břidlice nebo z pískovce. Ty se musí před broušním namočit ve vodě.\n"}
{"id": "1026826", "url": "https://cs.wikipedia.org/wiki?curid=1026826", "title": "HC Omega Trans Plzeň", "text": "HC Omega Trans Plzeň\n\nHC Omega Trans Plzeň (celým názvem: Hockey Club Omega Trans Plzeň) je český klub ledního hokeje, který sídlí v Plzni ve stejnojmenném kraji. Založen byl v roce 2006. Od sezóny 2014/15 působí v Plzeňské krajské soutěži - sk. B, šesté české nejvyšší soutěži ledního hokeje. Klubové barvy jsou černá a žlutá.\n\nSvé domácí zápasy odehrává v Třemošné na tamějším zimním stadionu s kapacitou 150 diváků.\n\n\nZdroj: \n\n\n\nZdroj: \n\n"}
{"id": "1026831", "url": "https://cs.wikipedia.org/wiki?curid=1026831", "title": "GNU Parted", "text": "GNU Parted\n\nGNU Parted je svobodný správce diskových oddílů, který lze použít pro vytváření diskových oddílů, jejich rušení, zvětšování a zmenšování, kontrolu i kopírování. Sestává jednak z knihovny \"libparted\", jednak z jednoduchého uživatelského rozhraní pro příkazový řádek nazvaného \"parted\". Jako celek je k disposici pro operační systémy Linux a GNU Hurd a to pod licencí GNU GPL.\n\nPro GNU Parted bylo vytvořeno i několik grafických uživatelských rozhraní (mj. GParted) a programů, které jej využívají.\n"}
{"id": "1026834", "url": "https://cs.wikipedia.org/wiki?curid=1026834", "title": "Zdeněk Kladenský z Kladna", "text": "Zdeněk Kladenský z Kladna\n\nZdeněk Kladenský z Kladna († 1543) byl český šlechtic z rodu Kladenských z Kladna.\n\nJeho rodiči byli Přech z Kladna a Eliška, dcera erbovního měšťana Martina Čorta.\n\nJak dokazuje zachovaný zápis v zemských deskách, podařilo se mu několikanásobně rozšířit kladenské panství. Vlastnil několik tvrzí, poplužních a kmetcích dvorů (např. Knovíz, Žižice, Drahouš, Unhošť, Družec, Doksy). V roce 1523 byl Zdeněk navržen za soudce do zemského sněmu. Protože neměl děti, odkázal svůj majetek synovci Oldřichu Žďárskému ze Žďáru, jehož matkou byla Zdeňkova sestra Marie. Než závěť vešla v platnost, Oldřich zemřel a dědictví dostali jeho tři synové. \n\nZdeňkem rod Kladenských z Kladna vymřel po meči.\n"}
{"id": "1026839", "url": "https://cs.wikipedia.org/wiki?curid=1026839", "title": "Jaroslav Kladenský z Kladna", "text": "Jaroslav Kladenský z Kladna\n\nJaroslav Kladenský z Kladna (okolo 1579 – 20. října 1636 Žitava) byl český šlechtic z rodu Kladenských z Kladna.\n\nJeho rodiči byli Jan Kladenský z Kladna a Maruše z Oškobrh. Vlastnil dvůr v Unhošti a poté v Černíkách u Českého Brodu. Po bitvě na Bílé hoře odmítl přestoupit na katolickou víru a odstěhoval se do zahraničí. Zemřel v Žitavě 20. října 1636 ve věku 57 let.\n\n \n"}
{"id": "1026851", "url": "https://cs.wikipedia.org/wiki?curid=1026851", "title": "DR2", "text": "DR2\n\nDR2 je dánský národní televizní kanál, který obsluhuje veřejnoprávní vysílací společnost Danmarks Radio (DR).\n\nJeho provoz byl zahájen v roce 1996. Každou sobotu vysílá zpravodajství v grónštině — Nyheder fra Grønland — který produkuje grónská veřejnoprávní společnost Kalaallit Nunaata Radioa (KNR).\n\n"}
{"id": "1026852", "url": "https://cs.wikipedia.org/wiki?curid=1026852", "title": "Hans Asperger", "text": "Hans Asperger\n\nHans Asperger (18. února 1906 – 21. října 1980) byl rakouský pediatr, medicínský teoretik a profesor medicíny. Byl objevitelem tzv. Aspergerova syndromu, ovšem význam tohoto objevu byl široce uznán teprve po jeho smrti.\n\nLiteratura se převážně shoduje, že se Hans Asperger narodil v roce 1906 v rakouském Hausbrunnu. Nicméně matrika narozených Hausbrunnu v roce 1906 dítě shodného příjmení a jména neuvádí. Některé zdroje uvádějí, že se narodil ve Vídni nebo „nedaleko Vídně“.\n\nLékařská studia ukončil ve Vídni roku 1931 a od roku 1932 pracoval na univerzitní dětské klinice ve Vídni. V roce 1934 přešel na univerzitní kliniku Lipské univerzity, kde se především zajímal o „psychicky abnormální“ děti. Své první vědecké výsledky publikoval v roce 1943. V roce 1944 nastoupil na Vídeňskou univerzitu jako šéf katedry pediatrie, o dva roky později se stal ředitelem tamní dětské kliniky. \n\nV roce 1935 se oženil a měl celkem pět dětí.\n\nByl profesorem na dětské klinice univerzity v Innsbrucku (1957) a od roku 1964 vedl dětskou vesničku SOS v Hinterbrühl.\n\nRakouský historik lékařství Herwig Czech na základě nově objevených dokumentů a lékařských záznamů z doby nacismu zveřejnil studii, dle které Asperger údajně posílal své pacienty do nechvalně známé vídeňské kliniky Am Spiegelgrund, kde byly v rámci programu T4 metodicky zabíjeny duševně nebo fyzicky postižené děti podle teorie, že pro rasově čistou společnost nemají žádnou cenu. Na klinice bylo zabito dohromady 789 dětí. Sám Asperger, který nebyl členem nacistické strany NSDAP, přitom ještě v roce 1980 v projevu na Vídeňské univerzitě krátce před svou smrtí tvrdil, že předávat děti nacistům odmítal, za což ho prý stíhala tajná policie Gestapo. Akademici univerzity v anglickém Cambridge v úvodníku vydání časopisu \"Molecular Autism\" poznamenali, že Asperger „se vědomě stal zubem v soukolí nacistické vraždící mašinerie“ a také „součástí očí a uší Třetí říše“.\n\n"}
{"id": "1026853", "url": "https://cs.wikipedia.org/wiki?curid=1026853", "title": "Asperger", "text": "Asperger\n\nSlovo Asperger může znamenat:\n\n"}
{"id": "1026855", "url": "https://cs.wikipedia.org/wiki?curid=1026855", "title": "DR3", "text": "DR3\n\nDR3 je dánský národní televizní kanál, který obsluhuje veřejnoprávní vysílací společnost Danmarks Radio (DR). Kanál byl spuštěn dne 28. ledna 2013, čímž nahradil DR HD. Pořady jsou zaměřeny na mládež a dospělé publikum nižšího věku.\n\n\n"}
{"id": "1026857", "url": "https://cs.wikipedia.org/wiki?curid=1026857", "title": "Ilovajsk", "text": "Ilovajsk\n\nIlovajsk (ukrajinsky '; rusky ') je město v Doněcké oblasti. V roce 2014 v něm žilo zhruba patnáct tisíc obyvatel. Jedná se o oblastně významný železniční uzel se seřaďovacím nádražím.\n\nIlovajsk byl založen v roce 1869 jako výhybna na železniční trati Charkov–Taganrog a pojmenován podle šlechtického rodu Ilovajských.\n\nMěstem je Ilovajsk od roku 1938.\n\n"}
{"id": "1026864", "url": "https://cs.wikipedia.org/wiki?curid=1026864", "title": "Historie procesorů", "text": "Historie procesorů\n\nHistorie procesorů, jak je známe dnes, začala hned po druhé světové válce. Zpočátku byly výsledky ověřovány množstvím matematiků, ale brzy si počítače získaly důvěru. Prvním počítačem na světě byl ENIAC, který byl původně navržen pro výpočty dělostřeleckých tabulek pro americkou armádu, ale byl dokončen až po válce, v roce 1946. Bylo to však právě v době rychlého rozvoje jaderných technologií, proto byl využit tam.\n\n\n\n\n\n\n"}
{"id": "1026868", "url": "https://cs.wikipedia.org/wiki?curid=1026868", "title": "Datování", "text": "Datování\n\nDatování, datace je určování a případně zápis dne událostí. Je částí časomíry (měření času). Její součástí je ročení (určení roku) prostřednictvím letopočtu resp. letopočtů. Vychází z jednotek času, od dne po roky.\n\nDen se určuje v návaznosti na kalendář přesně a podrobně takto: \n\nDíky pevnému a všeobecně uznanému kalendáři tzv. „gregoriánskému“ v současnosti stačí vypisovat jen část z těchto údajů a ostatní (zejména začátky jednotlivých období) mlčky předpokládat: \n\nTak stačí stanovit, zpravidla zapisovat a číst:\n\nDovětek o našem letopočtu (nebo třeba „léta Páně“) se zpravidla uvádí jen, pokud pro danou událost připadá v úvahu i doba před epochou. Naopak o příslušnosti nějakého data před naši éru se doplňuje vždy. Zpětné číslování (před naším letopočtem apod.) je zavedeno fakticky až jako novověká vymoženost, ač ji prvně uvedl a patrně i vynalezl již Beda Ctihodný v 8. století. V astronomii se počítá doba před epochou s nultým rokem (občansky jde o 1. rok př. n. l.) a zapisuje se se znaménkem minus. Délka události překračující epochu (počátek letopočtu) je v běžném občanském uspořádání součtem obou čísel, kdežto v astronomickém číslování se musí přičíst 1 (rok 0).\n\nPříklad: Značení roků přiřazuje\n ..., -2 = 3 př. n. l., -1 = 2 př. n. l., 0 = 1 př. n. l., +1 = 1 n. l., +2 = 2 n. l., +3 = 3 n. l., ...\n\nJestliže událost trvala od roku 2 př. n. l. (ve smyslu \"začala někdy v uvedeném roce\") do roku 3 n. l. (\"skončila v uvedeném roce\"), trvala 5 let, to odpovídá součtu 2 + 3 v občanském číslování.V astronomickém číslování událost trvala od roku -1 do roku +3. Součet absolutních hodnot je pouze 4 roky, protože tato matematická operace vynechává nultý rok. V astronomickém uspořádání se proto musí přičíst 1, tj. započítat i nultý rok (rok 0).\n\nJuliánské datování (Juliánská éra) je nejstručnější dostupné a také užívané datování, určení dne resp. okamžiku, které se nepojí ani s kalendářem ani s ročením, ale má jenom \nČísluje dny přímo od počátku datace (tj. od epochy), kterým je 1. den měsíce ledna roku 4713 před naším letopočtem a pokrývá tak prakticky celé dějiny lidstva. Toto datování se nazývá Juliánská éra (nejde ale o éru letopočtu, ale o éru počítání dnů) a je užívané jak v astronomii, tak v historiografii pro převody datací různých ér a kalendářů. V občanském životě se zatím toto juliánské datování neujalo.\n\n"}
{"id": "1026876", "url": "https://cs.wikipedia.org/wiki?curid=1026876", "title": "Lubricated Goat", "text": "Lubricated Goat\n\nLubricated Goat byla australská noise rocková kapela osmdesátých let. Proslavli se tím, že v televizním pořadu hráli nazí, měli na sobě jen své nástroje a boty. Byli ovlivněni zejména skupinami jako The Stooges a The Birthday Party. Lubricated Goat hráli špinavý, konfrontační rock, jenž předcházel žánru grunge.\n\n\n\n\n"}
{"id": "1026889", "url": "https://cs.wikipedia.org/wiki?curid=1026889", "title": "Paddock of Love", "text": "Paddock of Love\n\nPaddock of Love je debutové studiové album australské noise rockové kapely Lubricated Goat. Bylo vydáno v roce 1988 společností Black Eye Records.\n\n\n"}
{"id": "1026892", "url": "https://cs.wikipedia.org/wiki?curid=1026892", "title": "Karel Schmeidler", "text": "Karel Schmeidler\n\nKarel Schmeidler (* 27. února 1951 Ivančice) je český vědec, vysokoškolský pedagog, publicista a výzkumný pracovník v oblasti architektury, urbanismu, sociologie města a dopravy.\n\nPo ukončení středoškolského vzdělání nastoupil na Fakultu stavební VUT v Brně, obor architektura a urbanismus (1976, disertace 1980). Získané znalosti si poté postgraduálně rozšířil znalostmi v zahraničí, kde studoval specializaci v rámci oboru občanských staveb na ETH – Eidgenössische Technische Hochschule Curych (1986), studium sociologie zahájil na Karlově univerzitě a dokončil na Masarykově univerzitě (PhDr. 1988). Postgraduál absolvoval na drážďanské univerzitě v Německu (1994), poté spolupracoval v developerské firmě Amberton Shaw, specializující se na revitalizaci měst, v Glasgow (abs. 1997).\n\nPo obhájení kandidátské disertační práce se stal vědeckým pracovníkem na Ústavu architektonické tvorby Fakulty architektury Vysokého učení technického v Brně, kde působil až do roku 1994. Poté byl zaměstnán jako pedagogický pracovník na Ústavu urbanistické tvorby Fakulty architektury VUT v Brně, v roce 1997 se habilitoval na oboru urbanismus. Pracoval na vysokých školách a vědeckých ústavech v Anglii – University of Central England, Birmingham, Dánsku – DTH Lyngby u Kodaně, Rusku – Fakulta architektury a stavitelství St. Petersburg a Rakousku – Univerzita Vídeň. V letech 2000 až 2011 působil jako vedoucí sekce aplikované sociologie v urbanismu a dopravě v Centru dopravního výzkumu v.v.i. v Brně. V roce 1991 založil vlastní architektonicko-urbanistickou a konzultační kancelář.\n\nSoučasně se léta věnuje také pedagogické činnosti - vyučoval na Vysokém učení technickém v Brně, Fakultě architektury, Fakultě stavební a Fakultě strojní, externě na Českém vysokém učení technickém v Praze, Fakultě architektury a Fakultě stavební, Vysoké škole báňské - Technické univerzitě Ostrava a Vyšší odborné škole v Brně.\n\nOsobně za svůj největší profesní úspěch považuje získání visiting professorship na University of Central England v Birminghamu, přijetí do Urban Fellows Programme na Jons Hopkins university v Baltimore, USA či práce na Fakultě architektury na Eidgenossische Technische Hochschule ve švýcarském Curychu.\nBěhem své letité praxe získal renomé uznávaného odborníka v oblasti dopravy, architektury, urbanismu a územního plánování. Jako řešitel i vedoucí připravil a úspěšně vyřešil řadu národních i zahraničních výzkumných projektů zaměřených na architekturu, životní prostředí měst a sociální a dopravní aspekty urbánního rozvoje.\n\nDlouhodobě (1994-2001) vykonával funkci národního zástupce České republiky v asociaci evropských škol urbanismu AESOP - Association of European Schools of Planning a v česko-rakouském programu vědecké a pedagogické spolupráce AKTION (od roku 1995 do 2001). V roce 2000 byl předsedou organizačního výboru kongresu AESOP Brno 2000. Od roku 2001 doposud je zástupcem ČR v organizaci International Co-operation on Theories and Concepts in Traffic Safety.\n\nVe volbách do Senátu PČR v roce 2014 kandidoval za hnutí ANO 2011 v obvodu č. 60 – Brno-město. Se ziskem 14,88 % hlasů skončil na 4. místě a nepostoupil tak ani do kola druhého. Za hnutí také kandidoval v komunálních volbách v roce 2014 do Zastupitelstva města Brna a do Zastupitelstva Městské části Brno-Bystrc, ale ani v jednom případě neuspěl.\n\nVe volbách do Senátu PČR v roce 2018 kandidoval jako nestraník za hnutí SPD v obvodu č. 59 – Brno-město. Se ziskem 7,44 % hlasů skončil na 4. místě. Ve volbách do Evropského parlamentu v květnu 2019 kandidoval jako nestraník na 21. místě kandidátky hnutí SPD, ale nebyl zvolen.\n\n\nS jeho výzkumnými aktivitami souvisí rovněž rozsáhlá publikační činnost. Je autorem cca 200 odborných článků ve vědeckých časopisech, tří českých a dvou anglických odborných knih a desítek kapitol v cizojazyčných odborných publikacích.\n\n"}
{"id": "1026893", "url": "https://cs.wikipedia.org/wiki?curid=1026893", "title": "Státní úřad inspekce práce", "text": "Státní úřad inspekce práce\n\nStátní úřad inspekce práce (zkratka SÚIP) je správní úřad České republiky podřízený Ministerstvu práce a sociálních věcí. Byl zřízen zákonem č. 251/2005 Sb., o inspekci práce. Hlavní náplní práce úřadu je kontrola dodržování povinností plynoucích z pracovněprávních předpisů. V případě zjištění nedostatků je úřad oprávněn vyžadovat jejich odstranění a ukládat pokuty.\n\nStátní úřad inspekce práce má sídlo v Opavě a spadá přímo pod Ministerstvo práce a sociálních věcí. V čele SÚIP stojí generální inspektor, který má pod sebou náměstka, interního auditora a šest odborů – \"Kancelář generálního inspektora\", \"Odbor ekonomicko‐správní\", \"Odbor právní\", \"Odbor bezpečnosti práce\", \"Odbor pracovních vztahů a pracovních podmínek\" a \"Odbor informatiky\".\n\nPod náměstka generálního inspektora spadá osm \"Oblastních inspektorátů práce\" (OIP), které jsou rozděleny podle krajů, ve kterých působí:\nInspektoři provádějí kontroly dodržování příslušných právních předpisů a vymezují sankce za jejich případné porušení. Inspektoři se také věnují osvětové a poradenské činnosti. Cílem není trestání, ale předcházení negativním jevům, jako jsou pracovní úrazy, nemoci z povolání nebo havárie technických prostředků a snaha o zdolávání následků těchto jevů. Kontroly jsou vykonávány podle stanoveného pořadí nebo po oznámení ze strany zaměstnance na podezření z porušení pracovněprávních předpisů.\n\n"}
{"id": "1026895", "url": "https://cs.wikipedia.org/wiki?curid=1026895", "title": "Zůstaň se mnou", "text": "Zůstaň se mnou\n\nZůstaň se mnou (v anglickém originále: \"If I stay\") je román Gayle Forman, poprvé vydaný v roce 2009. Formanová vydala i pokračování \"Kam jsi odešla\" (v originálně \"Where she went\"). V roce 2014 vznikl dle románu i stejnojmenný film s Chloë Moretzovou v hlavní roli.\n\nPříběh vypráví o sedmnáctileté violoncellistce Mie Hallové. Ta se rozhoduje, zda půjde za svým snem studovat hru na violoncello, nebo zůstane se svým přítelem Adamem, který má rockovou skupinu. Při vážné autonehodě ale přijde o milované rodiče a později zjišťuje, že i o svého mladšího bratra Teddyho. Zatímco je její tělo v kómatu, ona sama může vidět a slyšet vše, co kolem děje. Musí se rozhodnout jestli má zůstat se svou kamarádkou, rodinou a především milovaným přítelem Adamem, nebo to vše vzdát a jít za Teddym a rodiči. Mia vzpomíná, jak potkala Adama, jak se zamilovala, i na dobu, kdy její vlastní otec odešel z populární rockové skupiny, aby se mohl věnovat rodině.\n\nV knize se střídá současnost s minulostí a Mia se nakonec z kómatu probouzí. V následujícím díle je pak odkryto i to, že se rozhodla vztah s Adamem ukončit a stala se nejmladší členkou newyorské filharmonie.\n"}
{"id": "1026896", "url": "https://cs.wikipedia.org/wiki?curid=1026896", "title": "Vaíl Halkí", "text": "Vaíl Halkí\n\nVaíl Halkí, též Wael Nader al-Halqi (* 1964 Jasim, Sýrie), byl v letech 2012 až 2016 premiérem Sýrie. V letech 2011 až 2012 zastával funkci ministra zdravotnictví.\n\nHalkí patří k sunnitským muslimům. Vystudoval medicínu na univerzitě v Damašku, jeho specializací se pak stala gynekologie a porodnictví. Několik let pracoval jako lékař.\n\nVe funkci premiéra nahradil Rijáda Hidžába, který v roce 2012 uprchl do Jordánska a přidal se k opozici.\n\nV srpnu 2013 přežil Halkí atentát. V blízkosti vládního konvoje tehdy vybuchla bomba nastražená v autě, kterou útočníci odpálili na dálku. Halkí vyvázl nezraněn, několik lidí však přišlo o život.\n"}
{"id": "1026898", "url": "https://cs.wikipedia.org/wiki?curid=1026898", "title": "Kostel svatého Mikuláše (Droužkovice)", "text": "Kostel svatého Mikuláše (Droužkovice)\n\nKostel svatého Mikuláše je římskokatolický kostel zasvěcený svatému Mikulášovi v Droužkovicích v okrese Chomutov. Od roku 1963 je chráněn jako kulturní památka. Jeho současná podoba vychází z úprav v roce 1882, rekonstrukce fasády v roce 1998 a opravy střechy z roku 2012.\n\nKostel vznikl pravděpodobně již ve 13. století, ale písemně doložen je až roku 1357. Na přelomu 15. a 16. století prošel přestavbou, během které byla postavena třípatrová průjezdní věž se střílnami a obranné patro nad kněžištěm. Věž stojí zapojená do ohradní zdi mimo půdorys kostela. Nese erb s letopočtem 1510. Během třicetileté války byl kostel spolu s věží poškozen. Chomutovští jezuité roku 1712 potrvdili, že věž byla a je majetkem obce Droužkovice. Opravena byla v roce 1837. V té době se v ní nacházelo pět zvonů, z nichž nejstarší byl z roku 1532. Dnes je k věži přistavěna budova obecního úřadu.\n\nOhradní zeď z větší části zanikla po roce 1888, kdy se přestal používat zdejší hřbitov. Ve stejné době byl zazděn také průjezd ve věži.\n\nSamotný kostel je jednolodní stavbou s obdélníkovým půdorysem a s pětibokým kněžištěm a k severní stěně připojenou sakristií s vlastním vchodem a se schodištem na kůr. Presbyterium je zaklenuté gotickou žebrovou klenbou s klínovými žebry bez konzol. Sakristie má klenbu hrotitou a je k ní připojena klenotnice. U západního vstupu se nachází malá předsíň. Podzemní prostory pod kostelem nejsou přístupné.\n\nV kostele se nachází barokní pískovcová křtitelnice na hranolové noze. Hlavní portálový oltář a boční oltáře zasvěcené Panně Marii a Kristovi vytvořil v roce 1780 sochař Jakub Eberle.\n\nV jedné ze střílen ve věži se dochovala dřevěná příčka pro oporu ručních palných zbraní.\n\n\n"}
{"id": "1026901", "url": "https://cs.wikipedia.org/wiki?curid=1026901", "title": "Penelope Hobhouse", "text": "Penelope Hobhouse\n\nPenelope Hobhouse, původním jménem Penelope Chichesterová-Clarková (* 20. listopadu 1929) je britská spisovatelka popularizující zahrady, zahradnice, projektantka, lektorka a televizní moderátorka.\n\nNarodila se v anglo-irské rodině v Moyola Parku, Castledawsonu, její otcem byl James Lenox-Conyngham Chichester-Clark a byla sestrou lorda Moyoly a sira Robina Chichester-Clarka. Studovala v North Foreland Lodge a Girton College, v Cambridge, absolvovala s BA v oboru ekonomie v 1951.\n\nHobhouse se naučila zahradnictví na příkladu zahrady u toskánské vily, kterou viděla. Pokračovala v kariéře jako spisovatelka v oboru zahradnictví a výtvarnice, publikovala mnoho knih na toto téma. Do roku 1993 byla správcem zahrady v Tintinhull House v Somersetu.\n\nV roce 1996 byla hostem v televizním seriálu (téma dům a zahrada) ve Spojených státech. Její publikace zahrnují \n\nHobhouse považovala za základ tvorby zahrad „pokoje“ a „kosti“. Tak nazývala cesty a stěny (vytvářející pokoje) a vertikály tvořící kostru zahrady. Upravovala zahrady v Anglii, Skotsku, Francii, Itálii, Španělsku, Německu a Spojených státech amerických. Mezi ně patří zahrada královny, Walmer Castle v Kentu, „Country Garden“ pro královskou zahradnickou společnosti ve Wisley, renesanční zahrady v Itálii a zahrada pro módního návrháře Jila Sandera v Německu. V roce 1996 navrhla anglickou zahradu pro dům Steva Jobse Woodsida, jenž byl postaven v tudorovském stylu.\n\n\n"}
{"id": "1026904", "url": "https://cs.wikipedia.org/wiki?curid=1026904", "title": "Federico Nicolás Tabeira", "text": "Federico Nicolás Tabeira\n\nFederico Nicolás Tabeira Arrúa (* 8. února 1996, Montevideo, Uruguay) je uruguayský fotbalový záložník a mládežnický reprezentant, který v současnosti hraje za severočeský klub FC Slovan Liberec.\n\nV dubnu 2013 se dostal z mládežnického týmu klubu CA Atenas de San Carlos do A-mužstva.\nV září 2014 přestoupil do FC Slovan Liberec.\n\nS uruguayským týmem U17 se v roce 2013 zúčastnil jihoamerického šampionátu do 17 let konaného v Argentině.\n\n"}
{"id": "1026905", "url": "https://cs.wikipedia.org/wiki?curid=1026905", "title": "Luis Francisco Ladaria Ferrer", "text": "Luis Francisco Ladaria Ferrer\n\nMons. Luis Francisco kardinál Ladaria Ferrer, S.J. (* 19. dubna 1944) je španělský římskokatolický kněz, arcibiskup a člen Tovaryšstva Ježíšova, od července 2017 prefekt Kongregace pro nauku víry.\n\nNarodil se 19. dubna 1944 v Manacoru. Studoval na Madridské univerzitě, kde roku 1966 promoval z práva. Dne 17. října 1966 vstoupil k Jezuitům. Po absolvování Papežské univerzity Comillas v Madridu a Školy filosofie a teologie Sankt Georgen ve Frankfurtu nad Mohanem, byl 29. července 1973 vysvěcen na kněze.\n\nNa Papežské Gregoriánské univerzitě získal roku 1975 doktorát z teologie, diplomovou prací s názvem \"Duch svatý u sv. Hilaria z Poitiers\". Poté se na Papežské univerzitě Comillas stal profesorem dogmatické teologie. Roku 1984 byl profesorem na Papežské Gregoriánské univerzitě a v letech 1986 až 1994 byl vicerektorem této univerzity. Roku 1992 se stal členem Mezinárodní teologické komise a o tři roky později konzultorem Kongregace pro nauku víry.\n\nV březnu 2004 byl Ladaria Ferrer jmenován generálním sekretářem Mezinárodní teologické komise.\n\nDne 9. července 2008 byl ustanoven sekretářem Kongregace pro nauku víry a titulárním arcibiskupem thibickým. Do 22. dubna 2009 pokračoval ve službě generálního sekretáře Mezinárodní teologické komise, po jeho rezignaci nastoupil do této služby Charles Morerod, O.P.\n\nBiskupské svěcení přijal 26. července 2008 z rukou kardinála Tarcisia Bertoneho a spolusvětiteli byli kardinál William Joseph Levada a biskup Vincenzo Paglia.\n\nDne 13. listopadu 2008 byl jmenován konzultorem Kongregace pro biskupy a 31. ledna 2009 konzultorem Papežské rady pro jednotu křesťanů. Dne 1. července 2017 byl jmenován prefektem Kongregace pro nauku víry.\n\n"}
{"id": "1026918", "url": "https://cs.wikipedia.org/wiki?curid=1026918", "title": "Hypokotyl", "text": "Hypokotyl\n\nHypokotyl (latinsky \"hypocotylus\") je nejspodnější článek stonku mezi kořínkem a děložními lístky. Je také nazýván podděložním článkem, je prvým internodiem spojujícím kořen se stonkem.\n\nHypokotyl je přítomen v klíčku každého semene, chová se však rozdílně podle způsobu klíčení.\n\nPři epigeickém (nadzemním) klíčení začne růst z klíčícího semene zanořeného v půdě nejdříve kořínek s vlášením, který proniká do půdy a počíná čerpat vláhu a živiny. Následně na horním konci kořínku začne vyrůstat hypokotyl, který se vztyčuje a vynáší semeno nad povrch půdy. Dělohy vynořeného semene se rozevřou a vyrostou děložní lístky, které spouštějí fotosyntézu. Směr růstu hypokotylu v půdě se řídí gravitací, po vynoření z půdy směřuje za přicházejícími slunečními paprsky. Toto klíčení probíhá většinou u rostlin s drobnými semeny, jako např. u fazolu, okurky, slunečnice, cibule, buku.\n\nNa vrcholu hypokotylu je mezi dělohami prvý stonkový pupen, plumula, ze kterého vyroste epikotyl, druhé internodium stonku nacházející se mezi děložními lístky a prvými pravými listy. U rostlin, které vytvářejí listovou růžici, se epikotyl nevyvíjí.\n\nDélka, tvar, barva i povrch hypokotylu se liší podle druhu rostliny a hloubky, ze které semeno klíčí. Někdy zhrubne, například u ředkvičky. Pokud zasejeme semeno kulaté ředkvičky příliš hluboko, bude i hypokotyl dlouhý a její bulva (nebo též hypokotylová hlíza) bude podlouhlá. Jindy může hypokotyl zdužnatět společně s kořenem a vytvořit bulvu, jako např. u celeru, petržele nebo červené řepy (u cukrové řepy je bulva celá tvořena kořenem). Z hypokotylu nevyrůstají jemné postranní kořínky jako z kořene.\n\nPři hypogeickém (podzemním) klíčení začne stejným způsobem z klíčícího semene zanořeného v půdě růst nejdříve kořínek s vlášením, který proniká do půdy. Následně začne z plymuly v semeni vyrůstat směrem vzhůru epikotyl. Na jeho vrcholu nad povrchem půdy vyrostou prvé pravé listy. Hypokotyl zůstal nečinný v semeni, které setrvalo i s dělohami v půdě. Takto klíčí např. pšenice, kukuřice, hrách, dub, vlašský ořech, palma.\n"}
{"id": "1026922", "url": "https://cs.wikipedia.org/wiki?curid=1026922", "title": "Rijád Hidžáb", "text": "Rijád Hidžáb\n\nRijád Hidžáb (* 1966, Dajr az-Zaur, Sýrie) je někdejší ministerský předseda Sýrie. Funkci však zastával jen krátce v létě 2012. Poté se rozhodl k odchodu do Jordánska, kde se přidal k opozici. Stal se tak nejvýše postaveným činitelem režimu prezidenta Bašára Asada, který se rozhodl přejít do opozičního tábora.\n\nKdyž byl v červnu 2012 Hidžáb pověřen sestavením vlády, BBC o něm referovala jako o věrném přívrženci Asada a klíčovém členu vládnoucí strany. O dva měsíce později Hidžáb vydal prohlášení, v němž syrskou vládu označil za \"„zabijácký a teroristický režim\"\" a sám sebe za \"„vojáka v požehnané revoluci\"\".\n"}
{"id": "1026923", "url": "https://cs.wikipedia.org/wiki?curid=1026923", "title": "Latvijas Radio", "text": "Latvijas Radio\n\nLatvijas Radio (zkráceně LR, v překladu \"Lotyšský rozhlas\") je lotyšská veřejnoprávní rozhlasová společnost. Organizace byla založena 1. listopadu 1925 se sídlem v Rize, v hlavním městě Lotyšska. Je to kulturní instituce Lotyšska - s rozhlasovými hrami, rozhlasovým sborem a dětskými pěveckými skupinami. Hudební archiv obsahuje přibližně 200 tisíc nahrávek. Od 1. ledna 1993 je členem Evropské vysílací unie.\n\nMezi léty 1960–1995 se pořady vysílaly i ve švédštině.\n\nVysílá na pěti různých stanicích\n\n\n\n\n\n"}
{"id": "1026924", "url": "https://cs.wikipedia.org/wiki?curid=1026924", "title": "Svatá Ripsima", "text": "Svatá Ripsima\n\nSvatá Ripsime (arménsky Հռիփսիմէ, podle ruské církevní tradice \"Ripsimija / Рипсимия\") byla arménská raně křesťanská mučednice a světice.\n\nV roce 301 se do Arménie uchýlilo 40 křesťanských dívek, které, v čele se svou představenou Gajané, žily ve Starověkém Římě v době panování císaře Diokleciána v klášteře sv. Pavla vysoko v horách. Císař se dověděl o neobyčejné kráse dívky jménem Ripsime. Když ji spatřil, svou krásou ho zcela očarovala, avšak jeho vůli vzít si ji za ženu se vzepřela. Poté byla nucena uprchnout a společně s družkami se ukrývala v Alexandrii.\n\nPodle pověsti se měla dívkám zjevit Bohorodice a doporučit jim cestu do Arménie. Když se arménský král Trdat III. dověděl co se událo v Římě, sám zatoužil krásnou Ripsimu spatřit. Společně s Gajané si ji nechal přivést do královského paláce. Také král zatoužil po lásce Ripsime, ale dívka mu odpověděla, že její duše i tělo náležejí pouze Kristu. To krále natolik rozlítilo, že nechal všech 40 křesťanských dívek ukamenovat. Pouze jedné dívce se podařilo se zachránit. Byla to Svatá Nina, budoucí křtitelka Gruzie. Po popravě nevinných dívek Trdat onemocněl těžkou duševní chorobou. Ze šílenství jej vyléčil až Řehoř Osvětitel. Král poté uvěřil v sílu křesťanské víry, nechal se pokřtít, nechal pokřtít také celý národ a křesťanství prohlásil v roce 301 za státní náboženství Arménie.\n\nNa počest svaté Ripsime byl v Vagharšapatu roku 618 postaven chrám, který se zachoval do dnešních dnů. Jde o nejlepší exemplář křížově-kupolivého chrámu středověké Arménie.\n\n\n"}
{"id": "1026925", "url": "https://cs.wikipedia.org/wiki?curid=1026925", "title": "Seznam valencijských biskupů a arcibiskupů", "text": "Seznam valencijských biskupů a arcibiskupů\n\nTento seznam zahrnuje biskupy a arcibiskupy valencijské (arci)diecéze.\n\nPrvní známý valencijský biskup je z první poloviny 6. století\n\n\n\nnení známo\n\n\n\n"}
{"id": "1026926", "url": "https://cs.wikipedia.org/wiki?curid=1026926", "title": "Seznam obchodních center v Hradci Králové", "text": "Seznam obchodních center v Hradci Králové\n\nToto je seznam obchodních center v Hradci Králové.\n\n<nowiki>*</nowiki> Rozloha včetně sousedního hobby marketu BauMax.\n\n\n"}
{"id": "1026927", "url": "https://cs.wikipedia.org/wiki?curid=1026927", "title": "Machado", "text": "Machado\n\nMachado je příjmení rozšířené ve španělské a portugalské jazykové oblasti:\n\n"}
{"id": "1026928", "url": "https://cs.wikipedia.org/wiki?curid=1026928", "title": "Karel Ulepič", "text": "Karel Ulepič\n\nKarel Aleksander Adam Ulepič, německy Karl Ullepitsch von Krainfels (28. února 1811 Žužemberk – 23. července 1862 Karlovy Vary), byl kraňský a rakouský politik slovinské národnosti, během revolučního roku 1848 poslanec rakouského Říšského sněmu, později místodržící Kraňska.\n\nVychodil lublaňské gymnázium a studoval práva na Vídeňské univerzitě a na Univerzitě ve Štýrském Hradci a filozofii na Padovské univerzitě. Byl doktorem filozofie a obojího práva. V letech 1833–1842 pracoval jako praktikant u městského a zemského soudu v Lublani, v letech 1843–1849 jako finanční adjunkt v Idriji. V letech 1828–1849 byl činný v redakci listu \"Laibacher Zeitung\", přičemž v letech 1839–1846 vedl jeho literární přílohu. Byl členem historické společnosti v Lublani. Sbíral starožitnosti a třídil sbírky.\n\nBěhem revolučního roku 1848 se výrazně zapojil do politického dění. V celostátních volbách roku 1848 byl zvolen na rakouský ústavodárný Říšský sněm. Zastupoval volební obvod Postojna. Uvádí se jako adjunkt komorní prokuratury. Coby poslanec podporoval sjednocení Slovinci obývaných zemí, vznik slovinské univerzity, byl stoupencem občanských liberálních svobod a porotních soudů. Pro námitky českého předáka Františka Ladislava Riegra ale jeho náměty nebyly přijaty.\n\nOd roku 1849 byl předsedou kraňské zemské vyvazovací komise a pracoval na generální prokuratuře. V roce 1850 byl jmenován generálním prokurátorem. V roce 1853 byl povolán do Chorvatska, kde také prováděl vyvazování z poddanství. V Záhřebu se zároveň stal předsedou městského soudu. V roce 1855 byl povýšen do šlechtického stavu (\"von Krainfels\").\n\nJeho kariéra vyvrcholila po obnovení ústavního života počátkem 60. let. V roce 1861 se stal místodržícím Kraňska a byl prvním Slovincem v tomto úřadu. Ve funkci setrval do své smrti.\n\nZískal Řád Františka Josefa. Jeho empírový náhrobek je umístěn v Mozartově parku v prostoru bývalého hřbitova v Karlových Varech, kde roku 1862 zemřel.\n"}
{"id": "1026936", "url": "https://cs.wikipedia.org/wiki?curid=1026936", "title": "Poprávce", "text": "Poprávce\n\nPoprávce (ve starší literatuře také popravce) byl výkonný úředník ve středověkých Čechách, který byl přímo odpovědný králi. Poprávci byli jmenováni panovníkem výhradně z panských rodů, aby činili „\"po právu\"“, tedy aby ochraňovali a podporovali právní řád a zemský mír. Úkolem poprávce bylo stíhat zločince, zemské škůdce, psance a padělatele mincí. Vedl rejstřík těchto osob a měl nad nimi i hrdelní pravomoc. Dozíral také na veřejný pořádek, na dodržování měr a vah na trzích a ochraňoval jednotlivce v jejich právech, kdykoliv to bylo třeba. Účastnil se i krajské berní správy.\n\nÚřad krajských poprávců vznikl sice již ve 13. století, pravděpodobně za vlády Přemysla Otakara II., avšak spolehlivé zprávy o něm pochází teprve ze 14. století. Poprávci působili ale jen v Čechách, na Moravě jejich funkce vykonávali krajští soudci (\"iudices provinciales\"; vlastními soudci byli ovšem cúdaři). Poprávcům náležela policejní a hrdelní moc v přiděleném kraji, v jehož rámci mu podléhali všichni obyvatelé, s výjimkou šlechty. Poprávci byli do každého kraje z počátku dosazování vždy dva. Měli jednat společně, podle potřeby mohli však působit i každý zvlášť. Po smrti krále Václava IV. během husitských válek byli poprávci nahrazeni krajskými hejtmany, znovu byl jejich úřad obnoven Jiřím z Poděbrad za krále Ladislava. Nebyli však již dosazováni králem, ale byli dědiční a podřízeni krajským hejtmanům. Definitivně byli nahrazeni krajskými hejtmany roku 1502 za vlády Vladislava Jagellonského.\n\n"}
{"id": "1026939", "url": "https://cs.wikipedia.org/wiki?curid=1026939", "title": "Balesh Sharma", "text": "Balesh Sharma\n\nBalesh Sharma byl od konce roku 2013 do března 2017 generálním ředitelem společnosti Vodafone Czech Republic. Ve funkci ho nahradil viceprezident pro péči a prodej Jiří Báča. Sharma působil více než 20 let v mezinárodních společnostech po celé Indii, v roce 2003 začal pracovat pro indický Hutchinson Telecom, který o 3 roky později začal patřit pod Vodafone. Od února 2011 vedl pobočku Vodafone na Maltě, pak od konce roku 2013 v České republice, odkud nakonec zamířil zpět do Vodafone Indie na pozici provozního ředitele. \n"}
{"id": "1026941", "url": "https://cs.wikipedia.org/wiki?curid=1026941", "title": "Luigi Russolo", "text": "Luigi Russolo\n\nLuigi Russolo (30. dubna 1885, Portogruaro, Itálie – 4. února 1947, Laveno-Mombello, Provincie Varese, Itálie) byl italský malíř a kritik umění, experimentální hudby, který vytvořil i mnoho experimentálních hudebních nástrojů, představitel a hlavní teoretik futurismu.\n\nPředchůdce vzniku sound artu můžeme hledat u italských futuristů. Příkladem je Luigi Russolo, který v roce 1913 vydal manifest \"„Umění hluku“\", kde bourá hranice mezi hudebním zvukem a hlukem.\n\nSkupina italských futuristů kolem F. T. Marinettiho reagovala na jeho Manifest futurismu, uveřejněný v pařížském Figaru 20. února 1909, poprvé v roce 1911. Tato reakce (manifest F. B. Pratelly publikovaný r. 1913 v klavírním výtahu skladby Musica futuristica per orchestra, op. 30) byla však pouze podnětem k zásadnější formulaci futuristické hudební estetiky. Tou byl Russolův otevřený dopis Umění hluku. Luigi Russolo, jinak malíř, začal svou vizi ihned realizovat. Spolu s Uggem Piatim vyrobili 19 nových hlukových nástrojů a nazvali je intonarumori.\n\nPro tyto nástroje vymyslel Russolo první skladby. První koncert se konal 2. června 1913 v Teatro Storchi v Modeně. 21. dubna 1914 uspořádali Marinetti a Russolo koncert futuristické hudby v Teatro dal Verme v Miláně, kde bylo poprvé využito všech 19 intonarumori. Koncert měl 4 části: Procitnutí města, Setkání automobilů a letadel, Jídlo na hotelové terase, Šarvátka v oáze. V červnu 1921 v Théâtre des Champs-Élysées v Paříži proběhly důležité 3 koncerty, které měly významný vliv na vývoj pařížské Šestky. Uměleckou úroveň Russolových skladeb nelze z dnešního pohledu posoudit, neboť se nezachovaly. Po roce 1921 se jejich autor stáhl do ústraní, vrátil se k malování. K myšlence futuristického orchestru se již nikdo důsledně nevrátil. Russolovo Umění hluku však bylo bezprostřední inspirací pro vznik musique concrète.\n\n\n\n"}
{"id": "1026942", "url": "https://cs.wikipedia.org/wiki?curid=1026942", "title": "Wildberg (hrad)", "text": "Wildberg (hrad)\n\nWildberg je největší zřícenina hradu v Horních Rakousích. Pocházející pravděpodobně ze 12. století a patří rodu Starhembergů. Na hradě byl v roce 1394 dočasně vězněn český král Václav IV.\n\n"}
{"id": "1026944", "url": "https://cs.wikipedia.org/wiki?curid=1026944", "title": "Viktorin Pohl (mladší)", "text": "Viktorin Pohl (mladší)\n\nViktorin Pohl, někdy uváděný též jako Viktor, byl německý františkán působící v českých zemích v české františkánské provincii a posléze v slezské řádové provincii. Narodil se 31. prosince 1706 v místě zvaném „Hollenau“ u Kladska, pokřtěn byl jako Kaspar. Řádové sliby složil u františkánů v slezské Lehnici 13. září 1726, řeholní jméno obdržel Viktorin. Na počátku roku 1731 byl vysvěcen na kněze, svou primiční mši sloužil 24. února u P. Marie Sněžné v Praze. Následně působil na klášterní škole františkánů jako lektor filozofie a snad později též teologie. V blíže neznámém konventu byl údajně kvardiánem. Když v důsledku První Slezské války připadlo Slezsko Pruskému království (1742) a v roce 1755 vzniká oddělením od české nová slezská františkánská provincie sv. Hedviky, patřil Viktorin Pohl do ní. V roce 1764 byl jmenován sekretářem slezské františkánské provincie na tříleté období a na další řádné kapitule 1767 byl zvolen slezským františkánským provinciálem. Do této funkce provinčního ministra byl pak uveden vícekrát. \n\nJako slezský provinciál se Viktorin Pohl zúčastnil v roce 1768 generální řádové kapituly františkánů ve Valencii na Pyrenejském poloostrově. Z této cesty se v rukopise zachoval Pohlův cestopis \"Itinerarium Hyspanicum Anno 1768 ad capitulum Generale av A. R: Patre Fratre Victorino Pogl pro tempore illo Mininstro Provinciali Silesiae\". Františkán Viktorin Pohl zemřel 16. srpna 1781 v Kladsku.\n"}
{"id": "1026945", "url": "https://cs.wikipedia.org/wiki?curid=1026945", "title": "Viktorin Pohl (starší)", "text": "Viktorin Pohl (starší)\n\nViktorin Pohl, též Viktorín Pohl byl český františkán. Působil jako představený – kvardián ve více klášterech. V letech 1710 až 1711 řídil později zaniklý františkánský konvent Sv. Barbory v Opavě. V letech 1713 až 1714 byl zase kvardiánem františkánského kláštera u chrámu Neposkvrněného početí v Olomouci. Podle českého františkánského nekrologia zemřel 16. dubna 1720 v Kroměříži.\n"}
{"id": "1026946", "url": "https://cs.wikipedia.org/wiki?curid=1026946", "title": "Konstantin Dubský", "text": "Konstantin Dubský\n\nJméno Konstantin Dubský mělo více osob – řeholníků františkánského řádu:\n"}
{"id": "1026947", "url": "https://cs.wikipedia.org/wiki?curid=1026947", "title": "Josip Doljak", "text": "Josip Doljak\n\nJosip Doljak (29. května 1820 Grgar – 29. května 1861 Terst) byl rakouský politik slovinské národnosti, během revolučního roku 1848 poslanec rakouského Říšského sněmu.\n\nVystudoval práva a na působil v Miláně a od roku 1858 v Terstu jako zemský rada. Byl předsedou gorického slovanského čtenářského spolku.\n\nBěhem revolučního roku 1848 se výrazně zapojil do politického dění. V celostátních volbách roku 1848 byl zvolen na rakouský ústavodárný Říšský sněm. Zastupoval volební obvod Gorice-okolí. Uvádí se jako auskultant zemského soudu. Náležel mezi slovinské národně orientované poslance. Patřil mezi aktivní slovinské poslance. Vyjadřoval se k návrhu Hanse Kudlicha na zrušení poddanství, odmítal přijetí maďarské deputace vídeňským Říšským sněmem. Rezignoval 5. listopadu 1848 a stáhl se z politického života. V seznamu poslanců z ledna 1849 již nefiguruje. Do parlamentu místo něj usedl Josip Černe, bratr Antona Černeho.\n\nJeho dcerou byla spisovatelka Pavlina Pajk.\n"}
{"id": "1026949", "url": "https://cs.wikipedia.org/wiki?curid=1026949", "title": "Karel Baroch", "text": "Karel Baroch\n\nKarel Baroch (15. března 1939 – 20. září 2001) byl československý basketbalista a trenér. Je zařazen na čestné listině zasloužilých mistrů sportu.\n\nByl hráčem družstva Slavia VŠ Praha (1958–1966 a 1967–1972), s nímž byl pětkrát mistrem a třikrát vicemistrem Československa. Jednu sezónu hrál za Duklu Olomouc a tři sezóny za Bohemians Praha. Dvakrát v letech 1966 a 1971 byl zařazen do nejlepší pětice hráčů československé 1. ligy basketbalu. V československé basketbalové lize odehrál v letech 1958–1975 celkem 16 sezón a po roce 1962 (zavedení podrobných statistik zápasů) zaznamenal 4287 bodů. \n\nS týmem Slavia VŠ Praha hrál čtyři ročníky Poháru evropských mistrů, v roce 1966 skončili na 2. místě, v letech 1970 a 1971 prohráli až v semifinále s CSKA Moskva a v další sezóně hráli ve čtvrtfinálové skupině. V soutěži FIBA - Evropský pohár vítězů pohárů v roce 1968 v Athénách před 65 tisíci diváků prohráli ve finále s AEK Athény 82-89 a v roce 1969 tento pohár tým vyhrál po výhře ve Vídni nad Dynamo Tbilisi (Gruzie) 80-74. V roce 1970 ve světovém poháru (International Cup 1970) tým skončil na 4. místě.\n\nZa československou basketbalovou reprezentací hrál v kvalifikaci na Olympijské hry 1968 (Československo čtvrté a nepostoupilo na OH) a na čtyřech Mistrovství Evropy a získal na nich stříbrnou medaili v roce 1967 a bronzovou medaili v roce 1969. Celkem odehrál v letech 1960-1971 za reprezentační družstvo Československa 161 utkání, z toho na světových a evropských soutěžích 31 a zaznamenal v nich 247 bodů.\n\nV sezóně 1969–1970 a po roce 1975 působil jako hráč a trenér v Německu (VfL Osnabrück. 1978/79 Brose Baskets Bamberg). Po návratu byl odborným asistentem na Ústavu tělesné výchovy v Praze.\n\n\n\n\n"}
{"id": "1026953", "url": "https://cs.wikipedia.org/wiki?curid=1026953", "title": "Martin Vobruba", "text": "Martin Vobruba\n\nMartin Vobruba (* 23. července 1975) je tiskový mluvčí Zoologické a botanické zahradě města Plzně a autor publikací o této zoologické zahradě a publikací o zvířatech.\n\nAbsolvoval na Pedagogické fakultě ZČU v Plzni, kde vystudoval matematiku a zeměpis. Jeho diplomová práce \"Charakteristika zoologických zahrad ČR\" předznamenala jeho následující profesní zaměření. Od roku 1998 pracuje v plzeňské zoo, kam nastoupil jako propagační a vzdělávací pracovník, a později se stal mluvčím zahrady a vedoucím Oddělení kontaktu s veřejností. Jeho zájem o historii a vývoj zoologické zahrady v Plzni se odráží v jeho publikační činnosti, která ji v několika titulech mapuje. Je viceprezidentem Středoevropské asociace přátel ZOO (CEAF).\n\nJeho dlouhodobým koníčkem je sbírání pohlednic s tematikou divokých zvířat a zoologických zahrad. Pohlednice sbírá od šesti let, jeho sbírka v roce 2011 obsahovala okolo 11 tisíc kusů, v 2018 se blížila 20 tisícům kusů.\n\n"}
{"id": "1026954", "url": "https://cs.wikipedia.org/wiki?curid=1026954", "title": "František Koutný", "text": "František Koutný\n\nFrantišek Koutný (* 12. srpna 1950, Počátky) je moravský římskokatolický kněz, bývalý rektor Teologického konviktu Litoměřice a papežský kaplan.\n\nSvé dětství prožil se třemi staršími sourozenci v Mysleticích. Po maturitě na střední všeobecné vzdělávací škole v Dačicích začal v roce 1968 studovat na olomoucké pobočce Cyrilometodějské bohoslovecké fakulty v Litoměřicích. Dne 30. června 1973 přijal v Olomouci kněžské svěcení a poté byl ustanoven farním vikářem v Blansku, avšak už po třech měsících musel nastoupit dvouletou základní vojenskou službu, kterou strávil v Karlových Varech. Po návratu působil jako farní vikář nejprve v Hodoníně, v letech 1978 až 1979 ve farnosti u kostela Matky Boží v Jihlavě a následně v brněnské farnosti u kostela sv. Jana Křtitele a sv. Jana Evangelisty. V roce 1984 byl jmenován farářem v Doubravici nad Svitavou, roku 1987 se stal vicerektorem Kněžského semináře v Litoměřicích a od roku 1990 působil jako rektor Teologického konviktu Litoměřice, kde také vyučoval zpěv. Dne 23. listopadu 1996 jej papež Jan Pavel II. jmenoval kaplanem Jeho Svatosti. V letech 1999 až 2002 byl František Koutný rovněž duchovním rádcem českého spolku Sdružení Ackermann-Gemeinde. Když byl roku 2002 litoměřický konvikt přestěhován do Olomouce, stal se Koutný vicerektorem Papežské koleje Nepomucenum v Římě a mimo to byl ustanoven farním vikářem ve Zbraslavi u Brna. Od 1. října 2011 byl ze svých předchozích ustanovení uvolněn a působil jako rektor kostela sv. Máří Magdaleny v Brně. Koncem listopadu roku 2014 byl ustanoven farářem v Troubsku u Brna.\n\n"}
{"id": "1026957", "url": "https://cs.wikipedia.org/wiki?curid=1026957", "title": "Jožef Krajnc", "text": "Jožef Krajnc\n\nJožef Krajnc (17. února 1821 Škale – 22. února 1875 Praha) byl štýrský a rakouský právník, vysokoškolský pedagog a politik slovinské národnosti, během revolučního roku 1848 poslanec rakouského Říšského sněmu.\n\nPocházel z rodiny bohatého sedláka. Do svých 12 let se vzdělával doma, roku 1832 nastoupil na školu v Celje a zde absolvoval gymnázium. Roku 1841 se zapsal na právnickou fakultu univerzity ve Štýrském Hradci. Už roku 1842 tu získal doktorát z filozofie. Na podzim téhož roku nastoupil jako vychovatel do rodiny šlechtice Kodolitschevihe. Bydlel střídavě ve Štýrském Hradci a Bad Radkersburgu a studoval soukromě práva. V roce 1845 právnická studia dokončil. Nastoupil na magistrát v Bad Radkersburgu a poté, co se Kodolitschevih přestěhoval do Štýrského Hradce, působil i na tamním magistrátu. V roce 1847 složil zkoušky pro přijetí za soudce při apelačním soudu v Klagenfurtu. V letech 1846–1847 podnikl zahraniční cestu po Rakousku, Porýní a Švýcarsku. Do roku 1848 složil dvě právní rigoróza.\n\nBěhem revolučního roku 1848 se výrazně zapojil do politického dění. Spolu s Josipem Muršecem byl nejaktivnějším členem spolku \"Slovenija\" ve Štýrském Hradci. Zdůrazňoval austroslavismus, odmítal všeněmecké sjednocení i to, aby byli slovinští poslanci volení na Frankfurtský parlament. Podporoval vytvoření autonomního slovinského samosprávného území v rámci Rakouska. V celostátních volbách roku 1848 byl zvolen na rakouský ústavodárný Říšský sněm. Zastupoval volební obvod Slovinský Hradec. Uvádí se jako soudce.\n\nPatřil k sněmovnímu bloku pravice. Náležel mezi slovinské národně orientované poslance. Do říjnové revoluce ve Vídni ovšem v parlamentu často spolu s Matijou Kavčičem hlasoval společně s německou liberální levicí, zejména v otázkách nemajících národnostní podtext, čímž se odlišoval od českých poslanců, které považoval za parlamentní spojence konzervativní šlechty. Byl zvolen místo France Miklošiče za člena ústavního výboru za Štýrsko. Zapojil se do debat o státoprávním uspořádání. Když František Palacký navrhl federativní uspořádání Rakouska na etnickém principu a vytvoření slovinského samosprávného útvaru tvořeného částí Štýrska, Kraňskem, Přímořím a Korutanskem, odmítl Krajnc, aby do tohoto útvaru byly začleněny Korutany. Odmítal totiž dělení Korutanska (i Čech) podle národnostních linií jako nemožné. Vyslovil se naopak pro návrh poslance Rudolfa Brestela, aby byly zachovány historické hranice zemí, ale v nich zřízeny národnostně homogenní kraje. Nakonec hlasoval pro návrh, jenž předložil František Ladislav Rieger, podle kterého měla vzniknout Ilýrie, tvořená Kraňskem a Korutany, přičemž Štýrsko a Přímoří by zůstaly samostatnými útvary, dělenými na národnostní kraje.\n\nPo rozpuštění Říšského sněmu v březnu 1849 se vrátil ke studiím a 2. srpna 1849 byl v Štýrském Hradci promován na doktora práv. 30. prosince 1849 byl jmenován docentem slovinského jazyka a občanského práva na univerzitě ve Štýrském Hradci. V roce 1851 požádal o profesuru. Fakulta žádost podpořila, zemské gubernium ji ale zamítlo. Přimlouval se za něj i český šlechtic a politik Leopold Lev Thun-Hohenstein. V roce 1852 žádost ovšem zamítlo ministerstvo. Snažil se pak působit v advokacii. Úřady mu ale dělaly komplikace se získáním advokátních zkoušek. V roce 1855 získal díky přímluvě Thuna místo profesora občanského práva na škole v sedmihradské Sibini. Zde vyučoval až do roku 1871. V listopadu 1870 byl jmenován profesorem občanského práva na univerzitě v Innsbrucku na základě své studie \"Über das leitende Princip der bücherlichen Rechte\". Zde vyučoval jen dva semestry. Pak přešel do Prahy. Na post profesora Karlo-Ferdinandovy univerzity v Praze ho podpořil ministr školství Josef Jireček. Krajnc začal v Praze vyučovat v letním semestru roku 1872. Čelil coby Slovan protestům pražských německých poslanců.\n"}
{"id": "1026959", "url": "https://cs.wikipedia.org/wiki?curid=1026959", "title": "Joseph Augustine Di Noia", "text": "Joseph Augustine Di Noia\n\nMons. Joseph Augustine Di Noia, O.P. (* 10. července 1943, Bronx) je americký římskokatolický kněz, arcibiskup a člen Řádu bratří kazatelů.\n\nNarodil se 10. července 1943 v Bronxu, části New York City. Byl pokřtěn v kapucínské farnosti Neposkvrněného početí na Gun Hill Road. V době, kdy dosáhl školního věku, se jeho rodina přestěhovala z této farnosti do farnosti Svatého Antonína na Commonwealth Avenue.\n\nStal se členem Východní provincie Svatého Josefa a roku 1965 získal na Providence College bakalářský titul. Pokračoval ve studiu na řádové fakultě pro filosofickou formaci u Svatého Štěpána v Doveru, Massachusetts. Poté na Dominikánském domě studií (Washington, D.C. vykonával svou teologicou formaci. Kněžské svěcení přijal 4. června 1970 a od roku 1971 do roku 1974 učil na Providence College teologii. Roku 1980 získal na Yaleově univerzitě doktorát z teologie, s disertační prací \"\"Katolická teologie náboženství a mezináboženských dialogů\"\". Později v Dominikánském domě studií učil 20 let teologii a byl redaktorem teologických recenzí \"The Thomist\". Byl zakládajícím ředitelem mezikulturního fóra \"Pope John Paul II Cultural Center\" ve Washingtonu D.C.. Je držitelem čtyř teologických akademických titulů nebo certifikátů.\n\nPřed prací v Pope John Paul II Cultural Center, sloužil sedm let v v Národní konferenci katolických biskupů (dnes Katolická biskupská konference Spojených států) jako výkonný ředitel Sekretariátu pro nauku a pastorační praxe.\n\nRoku 1994 byl signatářem dokumentu \"Evangelicals and Catholics Together\". Roku 1998 získal od Dominikánského řádu titul Mistra teologie. V letech 1997 až 2002 byl členem Mezinárodní teologické komise.\n\nDne 4. dubna 2002 byl jmenován podsekretářem Kongregace pro nauku víry. Dne 16. června 2009 se stal sekretářem Kongregace pro bohoslužbu a svátosti a titulárním arcibiskupem Oregon City.\n\nBiskupské svěcení přijal dne 11. července 2009 v Bazilice Neposkvrněného početí ve Washingtoně z rukou kardinála Williama Josepha Levady a spolusvětiteli byli arcibiskup Donald William Wuerl a arcibiskup Thomas Cajetan Kelly. Kardinál Antonio Cañizares Llovera prefekt Kongregace pro bohoslužbu a svátosti, byl určen k pomoci při svěcení nového sekretáře svého sboru, ale problémy se získáváním víz mu nedovolili v Římě nastoupit do letadla.\n\nJe také členem Papežské akademie sv. Tomáše Akvinského. V květnu 2011 byl ustanoven konzultorem Kongregace pro nauku víry.\n\nDne 26. června 2012 jej papež Benedikt XVI. jmenoval vicepředsedou Papežské komise Ecclesia Dei. Komise je pověřena dohlížet na jednání mezi Svatým stolcem a stoupenci později formálně exkomunikovaného tradicionalistického arcibiskupa Marcela Lefebvreho (hlavně, nakloněné členy Kněžského bratrstva svatého Pia X. nyní pod vedením biskupa Bernarda Fellaye.\n\nV sobotu 21. září 2013 ho papež František ustanovil sekretářem adjunktem (asistent) Kongregace pro nauku víry.\n\n"}
{"id": "1026963", "url": "https://cs.wikipedia.org/wiki?curid=1026963", "title": "Louise Arnold Tanger Arboretum", "text": "Louise Arnold Tanger Arboretum\n\nLouise Arnold Tanger Arboretum je arboretum umístěné na pozemku Lancaster County Historical Society na 230 North President Avenue, v Lancasteru v Pensylvánii.\n\nBylo založeno v roce 1959 podle návrhu Gustava Malmborga. Nápad na osázení prázdné plochy vzešel od přírodovědkyně Louise Arnold Tangerové v roce 1956. Roste tu více než 100 druhů stromů. Je otevřeno veřejnosti po celý rok a stará se o něj skupina dobrovolníků.\n"}
{"id": "1026964", "url": "https://cs.wikipedia.org/wiki?curid=1026964", "title": "Platební nevůle", "text": "Platební nevůle\n\nPlatební nevůle je stav, kdy osoba povinná uhradit své závazky to nemá z nějakého důvodu v úmyslu. Jde tedy o jiný stav oproti platební neschopnosti, kdy dlužník není schopen své závazky plnit.\n\nPříčina platební nevůle se na rozdíl od platební neschopnosti nezkoumá.\n\nV úvěrovém pojištění je platební nevůle stav, kdy odběratel neuhradí své závazky ve lhůtě 5 až 12 měsíců po době splatnosti.\n\n"}
{"id": "1026966", "url": "https://cs.wikipedia.org/wiki?curid=1026966", "title": "Eva Košlerová", "text": "Eva Košlerová\n\nEva Košlerová (* 29. října 1932 Praha) je česká dramaturgyně, redaktorka a autorka pohádkových her vysílaných v rozhlase i televizi. Jejím pradědečkem byl básník Jaroslav Vrchlický, babičkou básnířka a prozaička Eva Vrchlická (1888–1969) a matkou baletní tanečnice Eva Vrchlická mladší (1911–1996). Jejím manželem byl František Pavlíček.\n\nKošlerová vystudovala obor český jazyk a ruský jazyk na Filozofické fakultě Univerzity Karlovy, na níž absolvovala roku 1956 a bezprostředně po absolutoriu nastoupila do Československého rozhlasu. Působila v jeho literární redakci, odkud přešla do literárně-dramatické redakce, jež byla součástí Hlavní redakce pro děti a mládež. Jí zůstala věrná po celý svůj pracovní život. Nejprve se věnovala pořadům pro mateřské školy, ale postupně přibyla příprava pásem pro starší žáky (na základních školách), která měla vhodnou zábavnou formou doplňovat školní výuku.\n\nOd konce padesátých let 20. století připravovala rozhlasový pořad Na dobré chvilce, jenž byl besedou se spisovateli, herci či jinými osobnostmi kulturní scény. Do rozhlasového vysílání ale chystala také četby na pokračování. Od roku 1965 se dramaturgicky věnovala nedělním rozhlasovým pohádkám. K jejím dílům patří například \"Bleděmodrý Petr\" (1964), \"Žabákova dobrodružství\" (1966), \"Ferda Mravenec\" (1984) či Svěrákovo \"Kolo se zlatými ráfky\" (1988). Věnovala se ale také dramatizacím Čapkových, Werichových a jiných českých klasických pohádek. Dramatizovala ovšem též \"Hobita\" od Johna Ronalda Reuela Tolkiena (1996).\n\nZ rozhlasu odešla k 31. prosinci 1996. Po dobu profesního působení spolupracovala například s režiséry Miloslavem Dismanem, Janem Bergerem, Jiřím Horčičkou, Karlem Weinlichem, Josefem Henkem, Janem Fuchsem, Ivanem Holečkem, Markétou Jahodovou či Marií Křepelkovou. Košlerová získala též několik ocenění Prix Bohemia – roku 1983 za \"Pec pro štěstí\", roku 1985 za \"My se vlka nebojíme\", roku 1987 za \"Severní zámek\", roku 1989 za \"Kolo se zlatými ráfky\" a roku 1992 za pohádku \"Královna s vlčí tváří\". Vedle toho jí byla roku 1992 udělena zvláštní prémie za hru \"Marco Polo\". Společnost Supraphon udělila Košlerové roku 1998 Zlatou desku za dílo \"Příběhy Včelích medvídků\".\n\n"}
{"id": "1026967", "url": "https://cs.wikipedia.org/wiki?curid=1026967", "title": "Konstantin Dubský (starší)", "text": "Konstantin Dubský (starší)\n\nKonstantin Dubský byl český františkán, kazatel a představený tohoto řádu. Podle neověřených zpráv starší řádové historiografie údajně pocházel ze šlechtického rodu pánů z Dubé, čímž byli zřejmě míněni Berkové z Dubé. Po vysvěcení na kněze sloužil nejprve jako kazatel a jeho promluvy byly oblíbené. Na provinční kapitule františkánů v roce 1641 byl jmenován členem provinčního definitoria (definitorem). V letech 1643 až 1646 působil jako kvardián pražského konventu u P. Marie Sněžné. Jako údajně pražský kvardián, spíše však ještě jako definitor, zajistil roku 1643 obnovu dříve opuštěného františkánského kláštera v Kladsku. Pro své nesporně kvalitní organizační nebo osobností vlastnosti se následně Dubský uplatňoval výhradně ve vedení české řádové provincie sv. Václava. Na kapitule roku 1647 v Jindřichově Hradci byl opět zvolen provinčním definitorem, na další řádné kapitule o tři roky později pak provinčním kustodem. Kapitula slavená roku 1650 v Jindřichově Hradci zvolila Konstantina Dubského poprvé na tříleté období českým františkánským provinciálem. Následně (od roku 1656) fungoval jako řádový vizitátor uherské mariánské františkánské provincie, což bývala obvyklá funkce pro zkušené bývalé provinční představené z okolních zemí. Podruhé byl Dubský zvolen provinciálem pro léta 1662 až 1665, když nahradil bratra Bernardina Latkeho. Hned na počátku tohoto jeho druhého období ve funkci byla pod jeho vedením schválena nová česká provinční františkánská statuta, jedna z nejvýznamnějších v 17. a první polovině 18. století, když přinesla do života bratří a organizace řádu snad nejvíce novinek a upřesnění. Jako provinciál se zasloužil okolo roku 1661 o opravu kláštera v Kadani zničeného za Třicetileté války. Naplnil též přání majitele slánského panství a nejvyššího purkrabího českého království Bernarda Ignáce Bořity z Martinic a jeho manželky Polyxeny, rozené ze Sternberga, a s jejich pomocí uvedl roku 1655 první františkány do města Slaného, kde nechali zbudovat nový klášter. Společně s Bernardem Sannigem mu jako jediným dvěma soudobým českým františkánům bylo Kongregací pro inkvizici povoleno roku 1662 číst církví zakázané knihy. Františkán Konstantin Dubský – český provinciál zemřel 15. března 1669.\n"}
{"id": "1026971", "url": "https://cs.wikipedia.org/wiki?curid=1026971", "title": "Konstantin Dubský (mladší)", "text": "Konstantin Dubský (mladší)\n\nKonstantin Dubský byl literárně činný český františkán a teolog působící na klášterních studiích tohoto řádu. V roce 1682 byl pravděpodobně kvardiánem kláštera v Kroměříži. V létě 1692 jej řádová kapitula ustanovila jedním ze dvou lektorů filozofie vyučujících františkánské kleriky na klášterní škole v Jindřichově Hradci a o dva roky později byl v této funkci potvrzen.\nZáhy poté jistě přešel z výuky filozofie na teologii, kterou pravděpodobně vyučoval na významnější klášterní škole františkánů u P. Marie Sněžné v Praze nebo ve Vratislavi. Na provinční kapitule v říjnu 1704 v Praze, kde byl ustanoven definitorem, byl již titulován jako „lector theologiae generalis“. Další řádná kapitula české františkánské provincie sv. Václava v roce 1707 jej pak zvolila provinčním sekretářem, což byla funkce udělovaná především řeholníkům se solidní orientací v teologii i organizaci církve. Zřejmě současně byl ustanoven doživotním (habituálním) provinčním definitorem. Další řádové kapituly se však již teolog Konstantin Dubský nedožil, když zemřel 27. května 1708 v Praze.\n\nDubského přednášky z morální a scholastické teologie přednesené na klášterních studiích františkánů v Praze, kde spolu s ním částečně přednášel také Filip Pohl, si v letech 1704 až 1706 zaznamenal jako tehdejší žák Emerich Glaser († 1713):\nEmerich Glaser si své zápisky z přednášek ponechal až do docela blízké smrti, po ní přešly do knihovny kadaňského kláštera a od počátku 21. století jsou uchovávány v bibliotéce františkánů u P. Marie Sněžné v Praze.\n"}
{"id": "1026976", "url": "https://cs.wikipedia.org/wiki?curid=1026976", "title": "Klaudius Pauli", "text": "Klaudius Pauli\n\nKlaudius Pauli, latinsky Claudius, nesprávně též Paulus byl františkán německého jazyka žijící a působící v české řádové provincii a českých zemích. První známé stopy jeho aktivit směřují do konventu františkánů v Moravské Třebové, kde působil v letech 1743 až 1745 jako duchovní asistent (exhortator) Třetího františkánského řádu a ředitel křížových cest. V následujících letech byl snad dle františkánských zvyklostí přeložen do jiného konventu, nicméně v roce 1751 bychom jej potkali opět v Moravské Třebové. Spolubratři mu zde svěřili funkci novicmistra připravujícího budoucí řeholníky v noviciátu na řádové sliby. Tehdy (v roce 1751) si zde zaznamenal osmidenní duchovní cvičení (exercicie) pro řeholníky, zřejmě současně realizovaná v místním konventu. Claudius Pauli však nebyl jen vychovatelem řádového dorostu, ale také hudebníkem. Obě činnosti se mu navíc vzájemně prolínaly, když vzdělávání ve zpěvu patřilo k jedné z náplní františkánského noviciátu. Na svém dalším působišti v Kadani, rovněž jako novicmistr, byl totiž roku 1753 písařem a částečně snad i autorem zpěvníku pro liturgii v místním kostele Čtrnácti svatých Pomocníků. V roce 1755 byl v plzeňském klášteře ustanoven kazatelem a klášterním vikářem. Po třech letech se vrací do Moravské Třebové, kde byl na období let 1757 až 1759 jmenován kvardiánem.\n\nSvé zmíněné osmidenní exercicie praktikoval Pauli v podobné nebo pozměněné podobě opakovaně v různých klášterech a byly zřejmě oblíbené. Sám si je opakovaně do rukopisu pod titulem \"Disciplina monastica\" zaznamenal, snad při jejich provádění v klášteře v Hájku. Další opis Pauliho duchovních cvičení si patrně v roce 1754 zapsal v Kadani tehdejší novic Pavel Fanta († 1796). Později (někdy po roce 1745) byl františkán Klaudius Pauli kvardiánem o pár desítek let později zrušeného kláštera u Sv. Barbory v Opavě. V Opavě rovněž zemřel 8. května 1763, pohřben však byl údajně v Gliwicích.\n"}
{"id": "1026977", "url": "https://cs.wikipedia.org/wiki?curid=1026977", "title": "Ewa Demarczyková", "text": "Ewa Demarczyková\n\nEwa Demarczyková (* 16. ledna 1941, Krakov) je polská zpěvačka, významná představitelka šansonu a zpívané poezie.\n\nPočátkem šedesátých let vystupovala jako studentka herectví v populárních krakovských klubech Cyrulik a Piwnica pod Baranami. Spolupracovala se skladatelem Zygmuntem Koniecznym, který napsal hudbu k jejím největším hitům \"Karuzela z madonnami\" (českou verzi nazpívala Hana Hegerová jako \"Madony na kolotoči\") a \"Czarne anioły\". V roce 1963 získala první cenu na hudebním festivalu v Opolí a na mezinárodním Sopotském festivalu o rok později byla druhá v kategorii zpěvaček. Úspěšně vystupovala také mimo Polsko (např. Carnegie Hall, pařížská Olympia). \n\nJejí nahrávky použil Jerzy Skolimowski ve svém filmu \"Bariéra\" (1966). Vydala tři dlouhohrající desky: \"Ewa Demarczyk śpiewa piosenki Zygmunta Koniecznego\" (1967), \"Ewa Demarczyk\" (1974) a \"Live\" (1982). Ve svém repertoáru má zhudebněné texty polských (Julian Tuwim, Miron Bialoszewski) i světových básníků (Osip Mandelštam).\nV roce 1977 obdržela Řád čestné legie a v roce 1979 Řád Polonia Restituta. V letech 1986—2000 provozovala vlastní hudební divadlo Teatr Ewy Demarczyk.\n\n"}
{"id": "1026981", "url": "https://cs.wikipedia.org/wiki?curid=1026981", "title": "Labyrint: Útěk (kniha)", "text": "Labyrint: Útěk (kniha)\n\nLabyrint: Útěk (v anglickém originále The Maze Runner) je první díl knižní trilogie amerického spisovatele Jamese Dashnera. Jde o dystopickou postapokalyptickou sci-fi pro dospívající mládež, v podobném stylu jako \"Hunger Games\". Vyšla poprvé v říjnu 2009 v nakladatelství Delacorte Press.\n\nKniha má dvě pokračování nazvaná \"\" (\"The Scorch Trials\") a \"Vražedná léčba\" (\"The Death Cure\"). V roce 2012 vyšla další Dashnerova kniha \"Rozkaz zabít\" (\"The Kill Order\"), dějově předcházející celé sérii.\n\nČesky ji koncem srpna 2014 vydala společnost Euromedia Group v edici YOLI, a to v překladu Petra Kotrleho pod názvem \"Labyrint: Útěk\". Kniha vyšla s původní ilustrací Chrise Stokera na obálce a s filmovým přebalem. Původně bylo vydání první knihy v češtině očekáváno už v dubnu 2014, druhé knihy v srpnu a třetí v prosinci téhož roku. Znovu byl román vydán v závěru roku 2015 v rámci souborného jednosvazkového vydání celé trilogie pod názvem \"Labyrint\".\n\nDěj knihy se odehrává v obřím, životu nebezpečném bludišti, které svými stometrovými stěnami obepíná malý kousek země, na němž žije skupina kluků a jemuž říkají Plac (\"The Glade\"). Příběh je vyprávěn z pohledu Thomase (avšak ve 3. osobě), náctiletého hocha bez jakýchkoli vzpomínek spojených s vlastní identitou, kromě křestního jména. Toho přiveze výtah na Plac mezi ostatní kluky, kteří si říkají Placeři (\"Gladers\") a stejně jako on si nepamatují, jak nebo proč se zde octli. Kamenné brány labyrintu se každé ráno otevřou a „běžci“ (\"Runners\") se vydávají prozkoumat okolí, po setmění se však brány zavírají a dosud nikdo v něm noc nepřežil. Jednou za měsíc pak výtah přiveze zásoby a dalšího nováčka. Po Thomasovi však na druhý den přiveze vůbec první dívku – Teresu – a věci se začínají měnit.\n\n\nSkupina pár desítek chlapců žijících na Place užívá řadu slangových výrazů jako čón (v originále \"shank\"), grind (\"slinthead\"), frasák (\"shuck\"), plopák (\"klunk\"). O Thomasovi zpočátku mluví jako o „bažovi“ (\"greenie\"), tedy zelenáčovi. Placeři se dělí podle vykonávaných činností na běžce (\"runners\"), stavitele (\"builders\"), krvárníky (\"blood housers\"), porcovače, šlichťáky (\"sloppers\"), kuchaře, meďochy (\"med-jacks\"), futrálníky, zemvrtáky (\"track-hoes\") a další. V čele každé skupiny je kápo a sbor kápů tvoří tzv. shromáždění – jakousi radu starších, která činí závažná rozhodnutí.\n\nČtyřhranný Plac se dělí na čtyři části označované jako Zahrady, Krvárna (určená k chovu zvířat), Dvůr (obytný dům) a Krchálek (hřbitov v nejhustším koutě lesa). Mimoto je zde bunkr běžců a Klec, která přiváží zásoby a nové přírůstky. Plac je obehnán zdmi Labyrintu, do něhož vedou na světových stranách čtyři brány. Bludiště je rozděleno do osmi sekcí. V labyrintu se pohybují nebezpeční pavoukovití bioničtí tvorové zvaní rmuti (\"Grievers\"). Jejich uštknutí způsobuje chlapcům velmi bolestivý proces, který nazývají proměna a jenž mohou odvrátit jen včasným podáním séra. Placeři jsou stále sledování pomocí břitvounů (\"beetle blade\") – tvorů připomínajících ještěrky.\n\nPlaceři mluvili o lidech, kteří labyrint zřejmě vytvořili a drželi je v něm, jako o Tvůrcích. V průběhu děje se ukazuje, že jde o organizaci zvanou ZLOSIN, což je zkratka z názvu Zánik lidstva: oddělení smrtící izolace nezletilých (v originále \"World In Catastrophe: Killzone Experiment Department\", zkráceně \"WICKED\").\n\nV roce 2010 začalo studio Fox uvažovat o zfilmování knihy. V létě 2012 obsadilo režiséra Wese Balla. První verzi scénáře napsal Noah Oppenheim a tu dále upravili Grant Myers a T. S. Nowlin. Do hlavní role Thomase byl v dubnu 2013 obsazen mladý herec Dylan O'Brien. Premiéra filmu, nazvaného shodně s knihou \"\", byla původně stanovena na 14. února 2014, ale později odložena na 19. září téhož roku. Na stejné datum bylo stanoveno i uvedení do českých kin pod názvem \"Labyrint: Útěk\".\n\n"}
{"id": "1026986", "url": "https://cs.wikipedia.org/wiki?curid=1026986", "title": "Ludvík Šváb", "text": "Ludvík Šváb\n\nLudvík Šváb (20. července 1924 Praha – 16. srpna 1997 Gargano) byl český psychiatr, jazzman, surrealista a odborník na němé filmy. Od padesátých let 20. století se podílel na činnosti Surrealistické skupiny v Československu. Byl vnukem herce Josefa Švába-Malostranského.\n\nPracoval ve Výzkumném ústavu psychiatrickém (VÚPs) v Praze 8–Bohnicích, kde se věnoval mj. výzkumu tzv. senzorické deprivace.\n\nVe své tvorbě se soustřeďoval především k divadelní a filmové tvorbě, psal scénáře, libreta a filmové historické studie. Byl členem kruhu filmových historiků při Československém filmovém ústavu. Byl také dlouholetým členem jazzové skupiny Pražský dixieland. Je autorem několika krátkých experimentálních filmů podbarvených černým humorem (\"Ott 71\", \"Kýchání\", \"Valčík upírů\", \"Jiný pes\") a „spontánních fotokoláží“, originální metody fotomontáže, v nichž hrála podstatnou roli objektivní náhoda. Objevil se v surrealistickém snímku \"Jídlo\" (1992, rež. J. Švankmajer), anebo v televizním biografickém dokumentu věnovaném jeho osobě \"Šílená láska Ludvíka Švába\" (1995, rež. M. Kudláček).\n\n\n\n\nLudvík Šváb vystupoval ve filmu \"Jídlo\" (rež. J. Švakmajer, 1992) a ve videu \"Dynamické proměny v díle M. Stejskala\", které též spolurežíroval, 1990, Palác kultury Praha\n\n"}
{"id": "1026987", "url": "https://cs.wikipedia.org/wiki?curid=1026987", "title": "Arsenius Kligel", "text": "Arsenius Kligel\n\nArsenius Kligel, též Kliegel, Kliegl, Kligl nebo Klegel, byl františkán německého jazyka žijící a působící v české řádové provincii a českých zemích. Narodil se zřejmě okolo roku 1690, někdy před rokem 1712 složil řádové sliby a byl vysvěcen na kněze. V září 1712 byl ustanoven svátečním kazatelem v Jindřichově Hradci a v této funkci setrval jeden rok. Na počátku roku 1716 pobýval v Plzni a když 1. února zemřel plzeňský františkánský kvardián Antonín Rhon, byl ustanoven místo něj klášterním představeným. Ovšem jen na asi půl roku, v září 1717 byl na další řádové kapitule jako plzeňský kvardián řádně zvolen Kristián Cást.\n\nBratr Arsenius Kligel byl autorem v rukopise zachované duchovní přípravy na smrt \"Praeparatio ad mortem sancte obeundam Mensibus singulis\". Dílo napsal během svého pobytu v klášteře v Hostinném v roce 1727. Sám zemřel 13. dubna 1745 v Kadani.\n"}
{"id": "1026988", "url": "https://cs.wikipedia.org/wiki?curid=1026988", "title": "Secese (rozcestník)", "text": "Secese (rozcestník)\n\nSecese může být:\n\n"}
{"id": "1026990", "url": "https://cs.wikipedia.org/wiki?curid=1026990", "title": "Jan Kapistrán Fuhrmann", "text": "Jan Kapistrán Fuhrmann\n\nJan Kapistrán Fuhrmann byl františkán žijící a působící v české řádové provincii a českých zemích. Jeho křestní jméno mohlo začínat na „J“. Zřejmě okolo roku 1745 přijal kněžské svěcení a složil řádové sliby. V letech 1747 a 1748 studoval na klášterních školách františkánů morální teologii, jeho lektory byli Anselm Knoflíček a Klementin Wauwer. Z těchto přednášek si pořídil zápisky, které si pak ponechal pro vlastní užívání až do smrti. Jako většina františkánů působil nejspíš ve více klášterech, mezi nimiž byl v intervalech několika let překládán. Jemu nejbližší ale mohl být konvent Čtrnácti sv. Pomocníků v Kadani. Legendy o životě v Kadani i celých Čechách skrze poutě uctívaných Čtrnácti svatých pomocníků si roku 1770 zaznamenal do rukopisu \"Gesta Quatuor Sanctorum Auxiliatorum\". Zřejmě šlo o výtah z dalších Fuhrmannovi dostupných pramenů o světcích a vzhledem k jeho abecednímu setřídění se dílo hodilo jako pastorační pomůcka pro kázání nebo doprovázení poutníků. Bratr Kapistrán Fuhrmann v Kadani rovněž zemřel, 25. února 1788.\n"}
{"id": "1026991", "url": "https://cs.wikipedia.org/wiki?curid=1026991", "title": "Franz Schuselka", "text": "Franz Schuselka\n\nFranz Schuselka (15. srpna 1811 České Budějovice – 1. září 1886 Heiligenkreuz) byl český a rakouský publicista a politik německé národnosti, během revolučního roku 1848 poslanec Říšského sněmu; představitel liberální levice a jeden z předáků německého národního hnutí v českých zemích.\n\nJeho otec byl dělostřelckým kaprálem. Franzovou manželkou byla zpěvačka a herečka Ida Schuselka-Brüning. Vychodil základní školu ve Vídni a v roce 1829 absolvoval gymnázium v rodných Budějovicích. Vystudoval pak v roce 1834 právo na Vídeňské univerzitě. Působil jako vychovalel ve Vídni, Praze a opět ve Vídni. Byl praktikantem kriminálního senátu. Od roku 1839 byl publicistou na volné noze, přičemž již předtím od studentských let byl činný jako novinář (psal mj. články do odborných kriminalistických časopisů). Od počátku 40. let se soustřeďoval na politickou publicistiku. V roce 1843 vydal brožuru \"Ist Österreich deutsch?\", která vyvolala značný ohlas (Rakousko v ní označil za zemi \"mlčení a oficiálního štěstí\"). Profiloval se jako liberální oponent Metternichova režimu. Opustil pak Rakousko. Pobýval ve Výmaru. V roce 1843 získal na univerzitě v Jeně. Od roku 1846 žil v Hamburku. Vydával politické letáky. Zároveň v Německu přestoupil ke starokatolické církvi (Franz byl narozen do římskokatolické rodiny), ale již v roce 1849 konvertoval k protestantům a od roku 1879 byl opět katolíkem.\n\nBěhem revolučního roku 1848 se pak zapojil do politického dění. Vrátil se do Vídně a byl zvolen za Klosterneuburg poslancem celoněmeckého Frankfurtského parlamentu, kde patřil k představitelům liberální levice. Profiloval se jako stoupenec německého sjednocení a požadoval začlenění českých zemí do připravovaného celoněmeckého státu. Byl pozván do přípravného parlamentního \"Výboru padesáti\". Karel Havlíček Borovský reagoval posměšnou \"Písní o tom německém parlamentě\", s podtitulem \"Šuselka nám píše\". František Palacký, rovněž pozvaný do Výboru padesáti, českou účast na Frankfurtském parlamentu odmítl.\n\nUž v červenci 1848 ale Frankfurtský parlament opustil. Důvodem k rezignaci na poslanecký mandát ve Frankfurtu bylo to, že ve volbách roku 1848 byl zvolen na rakouský ústavodárný Říšský sněm. Zastupoval volební obvod Perchtoldsdorf v Dolních Rakousích. Uvádí se jako literát. Patřil ke sněmovní levici. Vynikal jako parlamentní řečník a pravidelně se slovně utkával s předáky českých poslanců. Během říjnové revoluce setrval ve Vídni. Pak na Říšském sněmu, jenž se mezitím přestěhoval do Kroměříže, působil jako vůdce opozice. Historik Otto Urban ho dokonce označuje za postavu stojící na sklonku roku 1848 v čele německých liberálů v parlamentu. V roce 1849 vydal politické vzpomínky \"Deutsche Fahrten\".\n\nPo porážce revoluce se vrátil k literární práci. Koncem roku 1852 byl ovšem úřady vykázán z Vídně a uchýlil se do Gainfarnu, pak žil krátce v Drážďanech. V 50. letech usiloval o založení vlastních novin, ale nerazil na nesouhlas úřadů. V roce 1859 patřil mezi zakladatele novinářského a spisovatelského spolku \"Concordia\" a byl jeho prvním prezidentem. Po obnovení ústavní vlády počátkem 60. let se opět vrátil do politiky. V letech 1861–1865 byl poslancem Dolnorakouského zemského sněmu. Na rozdíl od roku 1848 již ovšem nepatřil mezi nejvýznamnější politické aktéry. V letech 1862–1879 redigoval týdeník \"Die Reform\". Záchvat mrtvice ho pak vyřadil z další publicistické práce. Sklonek života strávil v klášteře Heiligenkreuz.\n\nZatímco v době před rokem 1848 a během vlastního roku 1848 se profiloval jako opoziční demokrat a liberál, v 70. letech 19. století se postupně od této orientace odvracel a stával se představitelem konzervativního, slavjanofilského politického smýšlení. Jeho list \"Die Reform\" se profiloval jako tisková tribuna federalistického směru rakouské politiky. Český list \"Světozor\" ho 3. května 1872 hodnotil následovně: „\"Co ale Schuselkovi my Čechové nejvýše pokládáme, to jsou velké zásluhy, jaké si získal o uhájení dobrého jména českého vůbec a o uznání českého státního práva zvláště. Schuselka je Němec; o národu českém, o jeho snahách, o jeho zápase s mnohými protivníky, o jeho dobrých právech přirozených a zděděných referuje a píše takovým způsobem jako nejvěrnější syn národa českého; píše tak vřele a tak pádnými důvody, jaké diktovati může jenom nezvratné přesvědčení o právu a pravdě. Proto zvláště povinni jsme mu vděčností,(…) přejíce jednak jemu dlouhá ještě léta k blahodárné činnosti, jednak zase to očekávání vyslovujíc, kéž šlechetné jeho působení přinese zdárné ovoce\".“\n"}
{"id": "1026992", "url": "https://cs.wikipedia.org/wiki?curid=1026992", "title": "HC Plzeň 2000", "text": "HC Plzeň 2000\n\nHC Plzeň 2000 (celým názvem: Hockey Club Plzeň 2000) byl český klub ledního hokeje, který sídlil v Plzni v Plzeňském kraji. Založen byl v roce 2000, zanikl v roce 2015. V letech 2010–2010 působil v Plzeňské krajské soutěži - sk. B, šesté české nejvyšší soutěži ledního hokeje.\n\nSvé domácí zápasy odehrával na zimním stadionu Košutka s kapacitou 255 diváků.\n\n\nZdroj: \n\n\n\nZdroj: \n\n"}
{"id": "1026993", "url": "https://cs.wikipedia.org/wiki?curid=1026993", "title": "Vesele", "text": "Vesele\n\nVesele (ukrajinsky '; rusky ' – \"Vesjoloje\") je sídlo městského typu v Záporožské oblasti na Ukrajině. Leží ve vzdálenosti zhruba 125 kilometrů na jih od Záporoží, správního střediska celé oblasti, zhruba na půl cesty mezi Kachovskou přehradou na severu a pobřežím Azovského moře na jihu. V roce 2013 v něm žilo zhruba deset tisíc obyvatel.\n"}
{"id": "1026996", "url": "https://cs.wikipedia.org/wiki?curid=1026996", "title": "HC Vipers Plzeň", "text": "HC Vipers Plzeň\n\nHC Vipers Plzeň (celým názvem: Hockey Club Vipers Plzeň) byl český klub ledního hokeje, který sídlil v Plzni v Plzeňském kraji. Založen byl v roce 1999, zanikl v roce 2016. V letech 2013–2016 působil v Plzeňské krajské soutěži - sk. B, šesté české nejvyšší soutěži ledního hokeje.\n\nSvé domácí zápasy odehráva na zimním stadionu Košutka s kapacitou 255 diváků.\n\n\nZdroj: \n\n\n\nZdroj: \n\n"}
{"id": "1026997", "url": "https://cs.wikipedia.org/wiki?curid=1026997", "title": "Arthur Roche", "text": "Arthur Roche\n\nMons. Arthur Roche (6. března 1950, Batley Carr) je anglický římskokatolický kněz a arcibiskup.\n\nNarodil se 6. března 1950 v Batley Carr, Arthurovi a Frances Rocheovým. Navštěvoval Základní školu Svatého Josefa, Střední školu svatého Johna Fishera a Christleton Hall. V letech 1969–1975 studoval na St Alban's College ve španělském Valladolidu kde z Papežské univerzity Comillas získal titul z teologie. Po svém návratu do Anglie byl dne 19. července 1975 biskupem Williamem Wheelerem vysvěcen na kněze pro diecézi Leeds.\n\nNež se stal roku 1978 osobním sekretářem biskupa Williama Gordona Wheelera, sloužil jako asistent kněze farnosti Svatého Kříže v Barnsley. Roku 1979 byl jmenován diecézním vice-kancléřem. V letech 1982–1989 působil ve štábu Leedské katedrály a pomáhal organizovat v květnu 1982 návštěvu Jana Pavla II. do Yorku.\n\nPůsobil také jako diecézní finanční sekretář (1986–1991, farář kostela Svatého Wilfrida, duchovní ředitel Venerable English College v Římě. Roku 1991 získal na Papežské Gregoriánské univerzitě doktorát z teologie. V dubnu 1996 byl jmenován generálním sekretářem Katolické biskupské konference Anglie a Walesu. Papežem Janem Pavlem II. byl jmenován prelátem Jeho Svatosti.\n\nDne 12. dubna 2001 byl jmenován pomocným biskupem arcidiecéze Westminster a titulárním biskupem rusticianským. Biskupské svěcení přijal 10. května 2001 z rukou kardinála Cormace Murphy-O'Connora a spolusvětiteli byli biskup David Every Konstant a biskup Victor Guazzelli.\n\nDne 16. července 2002 byl jmenován biskupem koadjutorem diecéze Leeds. Po rezignaci biskupa Konstanta 7. dubna 2004 nastoupil na jeho místo diecézního biskupa Leedského. V červenci 2002 byl také jmenován předsedou Mezinárodní komise pro angličtinu v liturgii která dohlíží na překlad mše do angličtiny.\n\nJeho jméno bylo zmiňováno jako možný nástupce kardinála Murphy-O'Connora na post arcibiskupa Westminsteru a vůdce církve v Anglii a Walesu. Nebo byl zmiňován jako možný nástupce arcibiskupa Kevina McDonalda na post arcibiskupa Southwarku. Nicméně, nebyl jmenován do jedné z těchto postů.\n\nJako oficiální předseda Mezinárodní komise pro angličtinu v liturgii, oznámil že byl připraven nový překlad mše do angličtiny. Tento nový překlad Římského misálu byl zaveden do katolických farností ve Spojeném království v září 2011.\n\nDne 26. června 2012 byl papežem Benediktem XVI. ustanoven sekretářem Kongregace pro bohoslužbu a svátosti, a zároveň ho pozvedl do hodnosti osobního arcibiskupa. Spolu s hodností arcibiskupa mu náleží titul emeritního biskupa Leedsu. Jeho nástupcem ve funkci biskupa Leedsu se stal dne 15. září 2014 Mons. Marcus Stock.\n\nOd 29. března 2014 je členem Papežské rady pro kulturu.\n\n"}
{"id": "1026998", "url": "https://cs.wikipedia.org/wiki?curid=1026998", "title": "HC Strašice", "text": "HC Strašice\n\nHC Strašice (celým názvem: Hockey Club Strašice) je český klub ledního hokeje, který sídlí v obci Strašice v Plzeňském kraji. Založen byl v roce 1998. Od sezóny 2013/14 působí v Plzeňské krajské soutěži - sk. B, šesté české nejvyšší soutěži ledního hokeje. Klubové barvy jsou červená, černá, modrá a bílá.\n\nSvé domácí zápasy odehrává v Rokycanech na tamějším zimním stadionu s kapacitou 4 000 diváků.\n\n\nZdroj: \n\n\n\nZdroj: \n\n"}
{"id": "1026999", "url": "https://cs.wikipedia.org/wiki?curid=1026999", "title": "HC Stříbro 06", "text": "HC Stříbro 06\n\nHC Stříbro 06 (celým názvem: Hockey Club Stříbro 06) je český klub ledního hokeje, který sídlí ve městě Stříbro v Plzeňském kraji. Založen byl v roce 2006. Od sezóny 2017/18 působí v Plzeňské krajské soutěži - sk. C, sedmé české nejvyšší soutěži ledního hokeje. Klubové barvy jsou zelená, černá a bílá.\n\nSvé domácí zápasy odehrává na zimním stadionu Stříbro.\n\n\nZdroj: \n\n\n\nZdroj: \n\n"}
{"id": "1027000", "url": "https://cs.wikipedia.org/wiki?curid=1027000", "title": "Leszek Dunin-Borkowski", "text": "Leszek Dunin-Borkowski\n\nAleksander Leszek Dunin-Borkowski (11. ledna 1811 Horodok – 30. listopadu 1896 Lvov) byl haličský a rakouský politik polské národnosti, během revolučního roku 1848 poslanec Říšského sněmu.\n\nJeho bratrem byl spisovatel a filolog Józef Dunin-Borkowski. Leszek byl aktivní během listopadového povstání roku 1831.\n\nBěhem revolučního roku 1848 se zapojil do politického dění. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Lvov III v Haliči. Uvádí se jako majitel panství. Patřil ke sněmovní levici.\n\nPozději byl poslancem Haličského zemského sněmu. Předsedal lvovské společnosti krásných umění.\n"}
{"id": "1027003", "url": "https://cs.wikipedia.org/wiki?curid=1027003", "title": "HCK Meteor Třemošná", "text": "HCK Meteor Třemošná\n\nHCK Meteor Třemošná je český klub ledního hokeje, který sídlí v Třemošné v Plzeňském kraji. Založen byl v roce 2010. Svůj současný název nese od roku 2016. Od sezóny 2016/17 působí v Plzeňské krajské soutěži - sk. B, šesté české nejvyšší soutěži ledního hokeje.\n\nSvé domácí zápasy odehrává na zimním stadionu Třemošná s kapacitou 150 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1027004", "url": "https://cs.wikipedia.org/wiki?curid=1027004", "title": "Supplex", "text": "Supplex\n\nSupplex® je obchodní značka polyamidového vlákna firmy Invista.\n\nVlákno se podobá vzhledem a omakem přírodním materiálům, jeho pevnost a trvanlivost však odpovídá polyamidu.\nVyrábí se jako multifilament, např. v jemnosti dtex 100 f 132 (jednotlivé filamenty 0,75 dtex), také ve směsi s elastanem (např. 95 % supplex / 5 % lycra) nebo s vlnou a bavlnou.\n\nTkaniny ze supplexu se používají zejména na sportovní oděvy. Známé jsou také např. letní klobouky nebo lodní plachty ze supplexu. \n\nPleteniny se vyrábí často ze směsi supplexu a 5–10 % elastanu na oděvy k aktivnímu sportu. \n"}
{"id": "1027005", "url": "https://cs.wikipedia.org/wiki?curid=1027005", "title": "TJ Město Zbiroh", "text": "TJ Město Zbiroh\n\nTJ Město Zbiroh (celým názvem: Tělovýchovná jednota Město Zbiroh) je český klub ledního hokeje, který sídlí ve Zbirohu v Plzeňském kraji. Založen byl v roce 1942. Od sezóny 2014/15 působí v Plzeňské krajské soutěži - sk. B, šesté české nejvyšší soutěži ledního hokeje. Klubové barvy jsou černá a žlutá.\n\nSvé domácí zápasy odehrává v Rokycanech na tamějším zimním stadionu s kapacitou 4 000 diváků.\n\n\nZdroj: \n\n\n\nZdroj: \n\n"}
{"id": "1027009", "url": "https://cs.wikipedia.org/wiki?curid=1027009", "title": "Invista", "text": "Invista\n\nInvista je jeden z největších světových výrobců umělých textilních vláken, umělé pryskyřice a meziproduktů. \n\nFirma vznikla v roce 2003 jako dceřiná společnost firmy DuPont. Od roku 2004 vlastní Invistu soukromá společnost Koch Industries, na začátku 21. století zaměstnávala asi 10 000 lidí ve více než 20 zemích .\n\nV roce 2014 vyráběla Invista následující registrované značky textilních vláken:\n\nDacron, Lycra, \"Tactel\" (mikrovlákno), Supplex, \"Antron\" (vlákna na kobercové příze), \"Comforel\", \"Supriva\".\n"}
{"id": "1027010", "url": "https://cs.wikipedia.org/wiki?curid=1027010", "title": "HC S.O.S. Žízeň Chotěšov", "text": "HC S.O.S. Žízeň Chotěšov\n\nHC S.O.S. Žízeň Chotěšov (celým názvem: Hockey Club S.O.S. Žízeň Chotěšov) je český klub ledního hokeje, který sídlí v obci Chotěšov v Plzeňském kraji. Založen byl v roce 2007. Od sezóny 2016/17 působí v Plzeňské krajské soutěži - sk. B, šesté české nejvyšší soutěži ledního hokeje. Klubové barvy jsou modrá a černá.\n\nSvé domácí zápasy odehrává v Plzni na zimním stadionu Košutka s kapacitou 255 diváků.\n\n\nZdroj: \n\n\n\nZdroj: \n\n"}
{"id": "1027011", "url": "https://cs.wikipedia.org/wiki?curid=1027011", "title": "TJ Sokol Lipnice", "text": "TJ Sokol Lipnice\n\nTJ Sokol Lipnice (celým názvem: Tělovýchovná jednota Sokol Lipnice) je český klub ledního hokeje, který sídlí ve městě Spálené Poříčí v Plzeňském kraji. Založen byl v roce 1948. Od sezóny 2011/12 působí v Plzeňské krajské soutěži - sk. C, sedmé české nejvyšší soutěži ledního hokeje. Klubové barvy jsou černá a bílá.\n\nSvé domácí zápasy odehrává v Rokycanech na tamějším zimním stadionu s kapacitou 4 000 diváků.\n\n\nZdroj: \n\n\n\nZdroj: \n\n"}
{"id": "1027012", "url": "https://cs.wikipedia.org/wiki?curid=1027012", "title": "Humphrey Morrey", "text": "Humphrey Morrey\n\nHumphrey Morrey nebo Murrey (asi 1650, Anglie − 1716, Filadelfie) byl první starosta Filadelfie. Nebyl zvolen, ale dosazen Williamem Pennem. Byl předkem zpěváka, herce a politického aktivisty Paula Robesona. Morrey patřil k 15 zakladatelům Cheltenham Township.\n\nDo Filadelfie přišel v roce 1683 a pracoval jako obchodník. V roce 1685 byl jmenován smírčím soudcem. V roce 1687 a znovu v roce 1690 byl vybrán do zemského sněmu. V chartě z 20. března 1691, kterou byla Filadelfie začleněna jako město, byl Morrey jmenován starostou. Délka jeho funkčního období byla 10 roků. V roce 1701 byl Edward Shippen jmenován Pennem na jednoroční období. Znovu byl zvolen na druhé. Starostové Filadelfie byly od té chvíle voleni na jeden rok až do roku 1887, kdy se funkční období prodloužilo na čtyři roky.\n"}
{"id": "1027015", "url": "https://cs.wikipedia.org/wiki?curid=1027015", "title": "HC K Plzeň", "text": "HC K Plzeň\n\nHC K Plzeň (celým názvem: Hockey Club K Plzeň) byl český klub ledního hokeje, který sídlil v Plzni v Plzeňském kraji. Založen byl v roce 2014, zanikl v roce 2016. V letech 2014–2016 působil v Plzeňské krajské soutěži - sk. A, páté české nejvyšší soutěži ledního hokeje.\n\nSvé domácí zápasy odehrával na zimním stadionu Košutka s kapacitou 255 diváků.\n\n\nZdroj: \n\n\n\nZdroj: \n\n"}
{"id": "1027017", "url": "https://cs.wikipedia.org/wiki?curid=1027017", "title": "TJ Sokol Losiná", "text": "TJ Sokol Losiná\n\nTJ Sokol Losiná (celým názvem: Tělovýchovná jednota Sokol Losiná) je český klub ledního hokeje, který sídlí v obci Losiná v Plzeňském kraji. Založen byl v roce 1950. Od sezóny 2015/16 působí v Plzeňské krajské soutěži - sk. B, šesté české nejvyšší soutěži ledního hokeje. Klubové barvy jsou modrá, bílá a žlutá.\n\nSvé domácí zápasy odehrává v Plzni na tamější tréninkové hale s kapacitou 200 diváků.\n\n\nZdroj: \n\n\n\nZdroj: \n\n"}
{"id": "1027018", "url": "https://cs.wikipedia.org/wiki?curid=1027018", "title": "HC Klaus Timber Plzeň", "text": "HC Klaus Timber Plzeň\n\nHC Klaus Timber Plzeň (celým názvem: Hockey Club Klaus Timber Plzeň) je český klub ledního hokeje, který sídlí v Plzni ve stejnojmenném kraji. Založen byl v roce 2003. Od sezóny 2010/11 působí v Plzeňské krajské soutěži - sk. C, sedmé české nejvyšší soutěži ledního hokeje. Klubové barvy jsou červená, černá a bílá.\n\nSvé domácí zápasy odehrává na zimním stadionu Košutka s kapacitou 255 diváků.\n\n\nZdroj: \n\n\n\nZdroj: \n\n"}
{"id": "1027019", "url": "https://cs.wikipedia.org/wiki?curid=1027019", "title": "HC SKP Rapid Plzeň", "text": "HC SKP Rapid Plzeň\n\nHC SKP Rapid Plzeň (celým názvem: Hockey Club SKP Rapid Plzeň) je český klub ledního hokeje, který sídlí v Plzni ve stejnojmenném kraji. Založen byl v roce 2005. Od sezóny 2016/17 působí v Plzeňské krajské soutěži - sk. B, šesté české nejvyšší soutěži ledního hokeje. Klubové barvy jsou zelená a bílá.\n\nSvé domácí zápasy odehrává na zimním stadionu Košutka s kapacitou 255 diváků.\n\n\nZdroj: \n\n\n\nZdroj: \n\n"}
{"id": "1027022", "url": "https://cs.wikipedia.org/wiki?curid=1027022", "title": "TJ Spartak Sedlec", "text": "TJ Spartak Sedlec\n\nTJ Spartak Sedlec (celým názvem: Tělovýchovná jednota Spartak Sedlec z.s.) je český sportovní klub, který sídlí ve Starém Plzenci v Plzeňském kraji. Oddíl ledního hokeje byl založen v roce 1913. Od sezóny 2018/19 působí v Plzeňské krajské soutěži - sk. B, šesté české nejvyšší soutěži ledního hokeje. Mimo mužský oddíl ledního hokeje má sportovní klub i jiné oddíly, mj. oddíl rychlostní kanoistiky a tenisu. Oddíl kanoistiky se pravidelně účastní Českého poháru, založen byl v roce 1955. Oddíl tenisu byl založen v roce 1985. Pořádá místní tenisovou soutěž.\n\nSvé domácí zápasy odehrával v Třemošné na tamějším zimním stadionu s kapacitou 150 diváků.\n\n\nZdroj: \n\n\n\nZdroj: \n\n"}
{"id": "1027024", "url": "https://cs.wikipedia.org/wiki?curid=1027024", "title": "Heavenly Recordings", "text": "Heavenly Recordings\n\nHeavenly Recordings je londýnské nezávislé hudební vydavatelství, které založil Jeff Barrett. Během své více než dvacetileté historie vydávalo nahrávky vlivných umělců, včetně Manic Street Preachers, Saint Etienne, Beth Orton a Doves; a v současné době jsou jejími umělci Temples, TOY, Stealing Sheep, Charlie Boyer and The Voyeurs, Hooton Tennis Club, Cherry Ghost, James Levy and the Blood Red Rose, Sea of Bees, The Head and the Heart, Mark Lanegan & Duke Garwood & AD90.\n"}
{"id": "1027030", "url": "https://cs.wikipedia.org/wiki?curid=1027030", "title": "ACFM", "text": "ACFM\n\nZkratka (značka) ACFM může znamenat: \n"}
{"id": "1027062", "url": "https://cs.wikipedia.org/wiki?curid=1027062", "title": "Doves", "text": "Doves\n\nDoves je anglická indie rocková kapela z Cheshiru. Jejími členy jsou dvojčata Jez Williams (kytara, zpěv) a Andy Williams (bicí, zpěv) a Jimi Goodwin (baskytara, zpěv, kytara). Začali spolu pracovat poté, co se potkali v klubu The Haçienda v Manchesteru. Neoficiálním čtvrtým členem kapely je Martin Rebelski, který hraje na klávesy. Doves vydali čtyři studiová alba, dvě z nich dosáhly na vrchol britské hitparády. V dubnu 2010 vydali své první kompilační album \"\", které mapuje začátky jejich hudební kariéry.\n\nStudiová alba\n\nKompilace\n\nŽivá alba\n"}
{"id": "1027067", "url": "https://cs.wikipedia.org/wiki?curid=1027067", "title": "Rus (oblast)", "text": "Rus (oblast)\n\nRus (starorusky \"Рꙋсь, Rous’\" nebo \"Рꙋсьскаꙗ землꙗ, Rous’kaja zemlja\"; rusky, ukrajinsky, bělorusky \"Русь, Rus’\"; , \"Rhós\" nebo později \"Ῥωσσία, Rhóssía\"; ) je historické označení pro etnokulturní prostor ve východní Evropě obývaný východními Slovany; v určitých souvislostech také poetické synonymum pro Rusko. \n\nGeograficky lze Rus vymezit zhruba jako území mezi (od JZ po směru hod. ručiček): Dněstrem, středními Karpatami, Západním Bugem, středním Němenem, Čudsko-pskovským jezerem, Narvou, Karelskou šíjí, Ladožským jezerem, Oněžským jezerem, Severní Dvinou, horní Volhou, horním Donem a dolním Dněprem – tj. cca polovina dnešní evropské části Ruska, většina Ukrajiny, celé Bělorusko a menší části přilehlých států (Finsko, Pobaltí, Polsko). V této oblasti se konstituoval staroruský stát, známý pod názvem Kyjevská Rus, který dosáhl největšího rozmachu v 10.–11. století. Existence tohoto státu zapříčinila vznik jednotného jazyka (staroruštiny) a podle některých názorů i zformování staroruského etnika. Rozpad Kyjevské Rusi (30. léta 12. století) vedl k zastavení konsolidačních procesů a odlišnému vývoji v jednotlivých částech Rusi v oblasti kultury, jazyka a částečně i náboženství. Rus začalo opět sjednocovat až na konci 15. století Ruské carství, předchůdce dnešního Ruska.\n\nSlovo \"rus\" pochází ze staré severštiny, znamená „veslaři“ a má etymologickou souvislost s názvy \"Roden/Roslagen\", což byla pojmenování pobřežní části Svealandu, jádrové oblasti dnešního Švédska, odkud na lodní výpravy do východoevropských oblastí a do Černomoří vyráželi varjagové (švédští vikingové), kteří se od poloviny 9. století stali na Rusi vládnoucí vrstvou. Původně germánské jméno tak přešlo do slovanštiny (zřejmě přes sousedící ugrofinské jazyky, které však tímto názvem označují Švédsko) a rozšířilo se na oblasti, jimž varjagové vládli, které kolonizovali a s jejichž slovansko-ugrofinským obyvatelstvem nakonec splynuli. \n"}
{"id": "1027068", "url": "https://cs.wikipedia.org/wiki?curid=1027068", "title": "Live from Toronto (album, The Who)", "text": "Live from Toronto (album, The Who)\n\nLive from Toronto je živé double album od The Who. Bylo nahráno 17. prosince 1982 v Maple Leaf Gardens v Torontu během posledního koncertu jejich turné k \"It's Hard\". Toto vystoupení bylo původně vysílána kabelovou televizí a FM rádiem ve Spojených státech a v Kanadě. Na začátku 80. let byl záznam vydán na VHS. V roce 2006 bylo video z koncertu vydáno na DVD. V podstatě se jedná o stejnou verzi s novými efekty.\n\nTři skladby, které zazněly na koncertě, se na albu ani na DVD neobjevily: „Behind Blue Eyes“, „Dr. Jimmy“ a „Cry If You Want“. Nicméně verze „Cry If You Want“ nahraná na tomto koncertě se objevila na remasterované verzi \"It's Hard\" z roku 1997.\n\nAutorem všech skladeb je Pete Townshend, pokud není uvedeno jinak.\n\n\n\n"}
{"id": "1027071", "url": "https://cs.wikipedia.org/wiki?curid=1027071", "title": "Live from Toronto", "text": "Live from Toronto\n\nLive from Toronto může odkazovat na:\n\n"}
{"id": "1027072", "url": "https://cs.wikipedia.org/wiki?curid=1027072", "title": "Dingle", "text": "Dingle\n\nDingle může být:\n\n"}
{"id": "1027075", "url": "https://cs.wikipedia.org/wiki?curid=1027075", "title": "Dingle (poloostrov)", "text": "Dingle (poloostrov)\n\nPoloostrov Dingle neboli Corca Dhuibhne je jihozápadní výběžek Irska, ležící v hrabství Kerry. Je dlouhý 50 km a má výrazně protáhlý tvar. Na jihu je oddělen zálivem Dingle Bay od sousedního poloostrova Iveragh. Dingle je převážně hornatý (nejvyšším bodem je Mount Brandon s 951 m n. m.), pobřeží je členité a je lemováno pitoreskními útesy. Mys Dunmore Head je nejzápadnějším bodem Irska, dále na západ leží pouze neobydlené souostroví Basket Islands. O obci Dún Chaoin se říká, že její sousední farností je Amerika.\n\nAnglický název Dingle je odvozen od názvu jediného města na poloostrově, které má necelé dva tisíce obyvatel. Irský název Corca Dhuibne připomíná zdejší stejnojmenný středověký keltský stát. \n\nOblast byla osídlena už v mezolitu, jak o tom svědčí archeologické nálezy v lokalitě Ferriter's Cove. Významnou památkou je raně středověké kamenné oratorium Gallarus. V obci Baile an Fheirtéaraigh se nachází muzeum připomínající význam poloostrova pro irskou historii a kulturu. Západní část Dingle je oficiálně řazena do oblasti Gaeltacht, kde převládá jako mateřský jazyk irština. V místních exteriérech se natáčely filmy \"Ryanova dcera\" (David Lean, 1970) a \"Navždy a daleko\" (Ron Howard, 1992). \n\n"}
{"id": "1027076", "url": "https://cs.wikipedia.org/wiki?curid=1027076", "title": "Teorie všeho (film)", "text": "Teorie všeho (film)\n\nTeorie všeho (anglicky\" The Theory of Everything\") je britské filmové drama z roku 2014, které natočil režisér James Marsh. Scénář napsal Anthony McCarten podle knižní předlohy \"Travelling to Infinity: My Life with Stephen\" od Jane Hawking. \n\nSnímek představuje životopisný film pojednávající o anglickém teoretickém fyzikovi Stephenu Hawkingovi. Toho zde hraje Eddie Redmayne, jeho přítelkyni pak Felicity Jones. V dalších rolích se zde představili například Charlie Cox, Emily Watsonová, David Thewlis či Harry Lloyd. Premiéru měl v září 2014 na Torontském mezinárodním filmovém festivalu.\n\nFilm vydělal po celém světě přes 122,8 milionů dolarů. Ve Spojených státech vydělal 35,9 milionů dolarů a ve Spojeném království 31,9 milionů dolarů. Rozpočet filmu činil 15 milionů dolarů. V Severní Americe byl nejdříve promítán pouze v pěti kinech a za první víkend vydělal 207 tisíc dolarů. 26. listopadu byl film vypuštěn do 805 kin a vydělal 5 milionů dolarů.\n\nFilm získal pozitivní kritiku. Na recenzní stránce Rotten Tomatoes získal z 227 započtených recenzí 79 procent s průměrným ratingem 7,3 bodů z deseti. Na serveru Metacritic snímek získal z 47 recenzí 72 bodů ze sta. Na Česko-Slovenské filmové databázi snímek získal 80%.\n\n"}
{"id": "1027080", "url": "https://cs.wikipedia.org/wiki?curid=1027080", "title": "Berks County", "text": "Berks County\n\nBerks County je okres ve státě Pensylvánie, USA. Správním městem okresu je město Reading.\n\nOkres byl vytvořen 11. března 1752 z části okresu Chester County, Lancaster County a Philadelphia County a byl pojmenován po Berkshiru.\n\n\n\n\n\n"}
{"id": "1027084", "url": "https://cs.wikipedia.org/wiki?curid=1027084", "title": "Bubble Bobble", "text": "Bubble Bobble\n\nBubble Bobble je plošinová hra z roku 1986 původně vzniklá pro herní automaty. Později byla vydána i pro domácí počítače a herní konzole Amiga, Amstrad CPC, Apple II, Atari ST, Commodore 64, FM Towns, Game Boy, Game Gear, MSX, NES, Nintendo 3DS, PC (MS-DOS), Sega Master System, Sharp X68000, Wii a ZX Spectrum, existuje i verze pro J2ME. Autorem verze pro herní automaty je japonská společnost Taito, o převod na domácí počítače se postarala společnost Firebird Software.\n\nJedná se o hru pro jednoho nebo dva hráče, jejíž hlavními hrdiny jsou dinosauři Bub a Bob, kteří se musí dostat ze zajetí Baron von Blubby. Aby unikli, musí projít 100 místností, ve kterých musí zvítězit nad sluhy Barona von Blubby, kterými jsou Benzo, Bonnie-bo, Boaboa, Blubba, Boris a Bonner. V poslední místnosti se utkají i samotným Baronem von Blubbou. Baron von Blubba (při hře dvou hráčů navíc i jeho bratr) se občas objeví v situaci, kdy je místnost zatopena vodou. Jako zbraň jim slouží bubliny, které mohou vypouštět a do kterých nepřátele lapí. Pokud dinosaurus na lapeného sluhu skočí, tento se změní v poletující ovoce, které přistane na některém místě v místnosti, a pokud ho dinosaurus včas nesebere, zmizí. Kromě ovoce hráči mohou sbírat písmena, pokud hráč složí slovo EXTEND, přibude mu život.\n\nProgramátorem verze pro počítače ZX Spectrum je Mike Follin, autorem hudby je jeho bratr Tim Follin. Existuje také varianta hry upravená tak, aby hrála pomocí čipu AY-3-8912 v interfacu Fuller Box. Ve verzi pro ZX Spectrum má hra monochromatickou grafiku s mnoha detaily.\n\nPřestože jsou počítače Amstrad CPC vybaveny hudebním čipem AY-3-8912, verze hry pro tyto počítače obsahuje pouze zvuky, ale neobsahuje hudební doprovod. Nejlepší z verzí hry pro osmibitové počítače jsou verze pro MSX2 a Commodore 64.\n\n"}
{"id": "1027086", "url": "https://cs.wikipedia.org/wiki?curid=1027086", "title": "Pedro v strašidelnom zámku", "text": "Pedro v strašidelnom zámku\n\nPedro v strašidelnom zámku ( \"Pedro ve strašidelném zámku\") je hra pro počítače Sinclair ZX Spectrum a kompatibilní (například Didaktik). Jedná se o hru slovenského původu, autory jsou Július a Andrej Nagy působící pod značkou \"Gold Storm\", autorem hudby je \"KVM\".<ref name=\"bit 6/93\"></ref> Vydavatelem hry byla společnost Ultrasoft, která hru vydala v roce 1993. Hra je druhým dílem trilogie Pedro na ostrove pirátov, Pedro v strašidelnom zámku\na Pedro v krajine pyramíd.\n\nHra je akční adventura, v tomto díle se její hlavní hrdina Pedro vydá do tajemného hradu v Karpatech, aby porazil rytíře Krapa, který se na noc mění v upíra. Aby nad rytířem vyhrál, musí vrátit původní podobu všem strašidlům.\n\nPřes omezené grafické možnosti ZX Spectra se autorům podařilo omezit kolize atributů na minimum, projevují se v případě, kdy Pedro stojí na schodech nebo v blízkosti předmětu jiné barvy. Ve hře je také hodně animací, plameny pochodní, svíček na lustrech a ohně v krbu hoří, ze stropu padají kapky vody a v oknech je čas od času vidět blesk. Proti prvnímu dílu, kde může Pedro nést čtyři věci, v tomto druhém díle může nést věci pouze dvě.\n\n"}
{"id": "1027090", "url": "https://cs.wikipedia.org/wiki?curid=1027090", "title": "Černovická univerzita", "text": "Černovická univerzita\n\nČernovická národní univerzita Jurije Feďkovyče ( Чернівецький національний університет імені Юрія Федьковича [Černivec’kyj nacional’nyj universytet imeni Jurija Feďkovyča]) je veřejná univerzita ve městě Černovice v Bukovině na západní Ukrajině, založená roku 1875, kdy ještě Bukovina patřila k Rakousku-Uhersku. Univerzita od roku 1956 sídlí v komplexu, který v letech 1864–1882 postavil český stavitel Josef Hlávka. Původně sloužil jako rezidence bukovinských metropolitů a od roku 2011 je zapsán na seznamu Světového dědictví UNESCO.\n\nUniverzita má 15 fakult a řadu výzkumných institucí: botanickou zahradu (založena 1877), biologickou výzkumnou základnu (v Žučci), laboratoř fyziky polovodičů a termodynamiky, experimentálního rybolovu, seismické a meteorologické stanice a čtyři muzea (zoologické, botanické, geologické a dějin univerzity).\n\nVědecká knihovna univerzity má 11 oddělení: získávání, zpracování odborné literatury, paměťových médií, skladování, zahraničních vydání, vzácných a cenných knih, předplatného, čítáren, kulturní a vzdělávací činnosti, informačních technologií a informační, bibliografické oddělení.\n\nZajímavá je historie knihovny: byla založena v roce 1852 jako zemská knihovna a první veřejná knihovna v Bukovině, od roku 1875 (rok založení univerzity Černovice) slouží jako univerzitní knihovna. Obecný fond knihovny měl v roce 2005 asi 2,6 milionu dokumentů, z toho asi 1 125 tisíc výtisků vědecké literatury, 171 000 učebnic, 648 000 časopisů a 96 000 výtisků beletrie. Fond zahraničních knih má 376 000 položek v němčině, rumunštině, angličtině, latině, polštině, řečtině, francouzštině, hebrejštině, jidiš a v dalších jazycích. Sbírka vzácných a cenných vydání má zhruba 70 tisíc výtisků prvotisků a starých tisků, domácích i zahraničních, dále osobní archivy významných profesorů. Nejvzácnější knihou je latinský rukopis na pergamenu ze 13. století. Tento fond uchovává také knihy Marie-Louisy, manželky Napoleona I., císaře Františka Josefa I. i významných profesorů.\n\nRektorem CNU byl od roku 2005 profesor Stepan V. Melnyčuk, doktor věd, člen Mezinárodní termoelektrické akademie. CNU publikuje \"Vědecké poznámky\" (v letech 1945–1967 vyšlo 58 sv.), vydala 84 monografií a 65 jiných knih.\n\n29. června 2011 na 35. zasedání Výboru pro světové dědictví byly centrální budovy – bývalé sídlo metropolitů Bukoviny a Dalmácie – zařazeny na seznam světového kulturního dědictví.\n\nV roce 2013 místní podnikatel Dmitrij Firtaš a charitativní Nadace Dmytra a Lady Firtaš věnovali rektorovi univerzity Štěpánu Melnyčukovi šek na 8 milionů hriven na rekonstrukci budov.\n\n"}
{"id": "1027104", "url": "https://cs.wikipedia.org/wiki?curid=1027104", "title": "The Hope Blister", "text": "The Hope Blister\n\nThe Hope Blister byla hudební skupina, kterou založil hudební producent Ivo Watts-Russell, zakladatel hudebního vydavatelství 4AD. První album projektu nazvané \"…smile's OK\" vyšlo v květnu 1998 a bylo složené z coververzí písní od různých autorů, jakými byli například Brian Eno („Spider and I“), David Sylvian („Let the Happiness In“) nebo John Cale („Hanky Panky Nohow“). Druhá nahrávka v podobě alba \"Underarms\" vyšla v březnu 1999 a tentokrát obsahovala remixy. Následně bylo plánováno vydání dalšího alba coververzí, k jehož realizaci nakonec nedošlo.\n\n"}
{"id": "1027105", "url": "https://cs.wikipedia.org/wiki?curid=1027105", "title": "Livingstonův ostrov", "text": "Livingstonův ostrov\n\nLivingstonův ostrov () je druhý největší ostrov souostroví Jižní Shetlandy v západní Antarktidě. Objevil jej 19. února 1819 britský lovec tuleňů a obchodník William Smith. Krátce po něm už zde probíhal lov tuleňů.\n\nOstrov měří od \"Start Point\" na západě po východní \"Renier Point\" 73 kilometrů. Šířka dosahuje od 5 km mezi \"South Bay\" a \"Hero Bay\" až po 34 km mezi \"Botev Point\" na jihu a \"Williams Point\" na severu, rozloha je 974 km². Leží západně od sousedního Greenwich Island a severně od ostrova Deception.\n\nLivingstonův ostrov leží v Jižním oceánu asi 110 kilometrů na severozápad od mysu Roquemaurel na antarktické pevnině, 809 km jihojihovýchodně od Hornova mysu v Jižní Americe, 820 km jihovýchodně od ostrovů Diega Ramireze, asi 1000 kilometrů jižně od Falkland, 1600 kilometrů jihozápadně od Jižní Georgie a 3000 km od jižního pólu.\n\nNejvyšším místem je se 1700 metry vrchol hory Mount Friesland v pohoří Tangra. Teploty v létě většinou nepřesahují 3 °C, v zimě padají k –14 °C.\n\nV současnosti se na ostrově nachází výzkumné stanice: španělská \"Juan-Carlos-I.\", bulharská \"Sv. Kliment Ochridský\" a argentinská \"Camara\". Ostrov je zastávkou při okružních výletních plavbách po Antarktidě, avšak v souladu s Antarktickým smluvním systémem zde platí striktní režim a vstup je povolen jen pro vědecké účely a na zvláštní povolení.\n\n\n\n"}
{"id": "1027120", "url": "https://cs.wikipedia.org/wiki?curid=1027120", "title": "Cocaine", "text": "Cocaine\n\n„Cocaine“ je píseň amerického kytaristy a zpěváka JJ Calea. Ten ji poprvé vydal na svém albu \"Troubadour\" v září roku 1976. Nedlouho poté ji na své album \"Slowhand\" zařadil také anglický kytarista a zpěvák Eric Clapton. Mezi dalšími interprety, kteří tuto píseň nahráli, patří například skupiny Nazareth, Black Robot nebo Puddle of Mudd. Velšský hudebník John Cale byl s JJ Calem několikrát zaměněn a napsal o tom píseň „Autobiography“, ve které například zmiňuje, že není autorem písní „Cocaine“ a „After Midnight“.<br>V češtině tuto píseň nazpíval Petr Kalandra s vlastním textem a zařadil ji na své album \"Blues Session\" (1993).\n\n"}
{"id": "1027124", "url": "https://cs.wikipedia.org/wiki?curid=1027124", "title": "Prameniště Chomutovky", "text": "Prameniště Chomutovky\n\nPrameniště Chomutovky je přírodní rezervace a součást stejnojmenné evropsky významné lokality v okolí Hory Svatého Šebestiána v okrese Chomutov. Důvodem jejího vyhlášení je ochrana horských vrchovišť s výskytem tetřívka obecného a s navazujícími rašelinnými smrčinami a zbytky přirozených bukových lesů a horských luk.\n\nVe Schreiberově rašeliništi, které leží severně od Hory Svatého Šebestiána na levé straně silnice k hraničnímu přechodu, se rašelina těžila již v první polovině devatenáctého století. Dobývání metodou borkování vedlo ke vzniku drobných vodních ploch. Později byla rašeliniště odvodněna a vodní plochy se postupně zazemnily. Intenzivní těžba probíhala v sedmdesátých letech dvacátého století a počítá se s ní i po vyhlášení přírodní rezervace. V důsledku těžby vznikly rozsáhlé plochy bez vegetačního krytu, které se samovolně obnovují jen v podmáčených místech a při okrajích. Typickou rostlinou v takových místech je suchopýr pochvatý Odkryté plochy poskytují životní prostor pro vzácné druhy bezobratlých. Podmínkou další těžby jsou rekultivační práce, které by měly spočívat především ve zrušení odvodňovacích příkopů.\n\nChráněné území vyhlásil Krajský úřad Ústeckého kraje dne 4. července 2012. Rezervace je v Ústředním seznamu ochrany přírody evidována pod číslem 5757. Zároveň s vyhlášení přírodní rezervace Prameniště Chomutovky byla zrušena starší přírodní rezervace Bučina na Kienhaidě.\n\nPřírodní rezervace s rozlohou 1881,8113 hektarů se nachází v nadmořské výšce 705–911 metrů. Je součástí evropsky významné lokality Novodomské a Polské rašeliniště s rozlohou 2614,29 hektarů a ptačí oblasti Novodomské rašeliniště – Kovářská s rozlohou 15962,63 hektarů.\n\nÚzemí rezervace je rozděleno do dvou územních celků. Rozsáhlejší část území (díl A) se nachází převážně západně od Hory Svatého Šebestiána na náhorní planině Krušných hor. Prochází jí silnice I/7, která od zbytku rezervace odděluje Polské rašeliniště. Menší část (díl B) se nachází mezi státní hranicí a silnicí z Načetína k hraničnímu přechodu u Hory Svatého Šebestiána. Kromě jiného zahrnuje území zrušené přírodní rezervace Bučina na Kienhaidě.\n\nGeologické podloží je tvořeno starohorními až prvohorními rulami krušnohorského krystalinika, které patří k jeho části zvané kateřinsko-reizenhainská klenba. Podložní horiny jsou místy překryté sedimenty rašelinišť o mocnosti až 10,5 metru. Rašeliniště Pod Novoveským vrchem patří k nejhlubším ve střední Evropě. Mimo samotná rašeliniště se na rulových zvětralinách vyvinuly mělké až středně hluboké půdy, z nichž převažuje půdní typ podzol.\n\nV geomorfologickém členění Česka leží lokalita v Krušných horách, které jsou součástí Krušnohorské hornatiny, konkrétně v jejich podcelku Loučenská hornatina. Většina rezervace je na území okrsku Přísečnická hornatina, ale díl B patří do Rudolické hornatiny.\n\nKlimaticky spadá území rezervace do chladné oblasti s průměrnou roční teplotou 5,1 °C, ročním úhrnem srážek 915 mm a dobou trvání sněhové pokrývky 100–120 dní za rok.\n\nVoda je z území odváděna řadou melioračních příkopů. Některé z nich umožňují převádění vody mezi povodími. Většinu dílu A odvodňuje Chomutovka, která pramení v jeho centrální části. U východní hranice napájí Novoveský rybník. Díl B patří do povodí říčky Černé, která vodu odvádí do Flájského potoka a přes německé řeky Zschopau, Freiberskou Muldu a Muldu do Labe. Voda z jihovýchodní čísti dílu B se shromažďuje v Červeném rybníce a odtéká Načetínským potokem do Flájského potoka. Na rozvodí Chomutovky a Černé leží Polské rašeliniště s Pohraničním rybníkem (povodí Černé) na západním okraji a bezejmenným rybníkem v povodí Chomutovky na východním okraji.\n\nZ vegetačního hlediska se chráněné území skládá ze tří hlavních typů společenstev. Na svazích vrchu Čihadlo se vyskytují zbytky acidofilních bučin. V okolí zaniklé vesnice Jilmová se rozkládají horské louky, ale jádro území tvoří zachovalá rašeliniště Pod Jelení horou, Pod Novoveským vrchem a Polské rašeliniště s dalšími dříve těžbou narušenými lokalitami (např. Schreiberovo rašeliniště).\n\nV rašeliništích vrchovištního typu je typickým stromem borovice rašelinná Na tato vrchoviště na okrajích navazují podmáčené smrčiny a maloplošně také rašelinné březiny s břízou pýřitou Chráněné rostliny zastupuje kyhanka sivolistá šicha černá klikva bahenní bříza trpasličí rosnatka okrouhlolistá a rojovník bahenní V Polském rašeliniště se velmi vzácně vyskytuje ostřice bažinná \n\nBříza trpasličí roste na okrajích rašelinišť a místy zasahuje do porostu kleče a smrčin. Její dvě malé populace v oblasti pod Jelení horou byly poškozovány jelení zvěří. Podobně jeleni škodí populaci rojovníku bahenního, jehož velké populace rostou zejména v rašeliništích Pod Novoveským vrchem a Pod Jelení horou. Řídké borovicové porosty v Polském rašeliniště způsobené vysokými počty jelenů však umožňují šíření rosnatky okrouhlolisté. Na loukách v okolí zaniklé vsi Jilmová roste ohrožený koprník štětinolistý a zvonečník černý Jejich menší populace se vyskytují také u Kienhaidy a řadě dalších míst.\n\nChráněné území je jádrem ptačí oblasti Novodomské rašeliniště zřízené za účelem ochrany tetřívka obecného který vyhledává přehledné plochy rašelinišť s keříčkovitými porosty brusnicovitých rostlin a vřesu obecného a rozvolněnými porosty bříz a borovice kleče. Počet kohoutků se okolo roku 2012 pohyboval od 20 do 25 kusů. K evropsky významným druhům ptáků patří také přibližně pět párů žluny šedé které hnízdí v oblasti acidofilních bučin.\n\nZ dalších ptáků byli zaznamenáni kriticky ohrožení luňák červený morčák velký a strnad luční silně ohrožení čáp černý bělořit šedý bekasina otavní chřástal polní krahujec obecný lžičák pestrý moták pilich ostříž lesní sýc rousný včelojed lesní a ohrožení hýl rudý čírka obecná krkavec velký moták pochop ořešník kropenatý potápka černokrká rorýs obecný sluka lesní a ťuhýk obecný \n\nZ drobných živočichů se zde vyskytují silně ohrožení obojživelníci čolek horský čolek obecný skokan štíhlý a ohrožená ropucha obecná Plazy zastupuje kriticky ohrožená zmije obecná silně ohrožený slepýš křehký a ještěrka živorodá a ohrožená užovka obojková \n\nVrchovištní stanoviště jsou domovem žluťáska borůvkového lesklice severské křižáka rašelinného nebo píďalky klikvové jejíž jediná další známá populace v Česku žije v Mrtvém luhu na Šumavě. Žluťásek lesklý je vázán na výskyt vlochyně bahenní která je jediným zdrojem potravy jeho housenek.\n\nZ bezobratlých byly v Polském rašeliništi nalezeny velmi vzácné druhy pavouků: křižák Nordmannův skákavka skákavka masková a skákavka Thorellova Z vážek byl také ojediněle zaznamenán výskyt lesklice horské Brouci jsou mimo jiné zastoupeni vzácným střevlíkem lesklým a druhy nebo zlatohlávkem tmavým \n\n"}
{"id": "1027125", "url": "https://cs.wikipedia.org/wiki?curid=1027125", "title": "Karel Hynek", "text": "Karel Hynek\n\nKarel Hynek (11. září 1925, Praha – 9. ledna 1953, Praha) byl jedním z nejvýznamnějších českých básníků hlásících se k surrealismu.\n\nVystudoval obchodní akademii, byl zaměstnán na ústředí Státních statků, později pracoval jako pomocný skladník. Jeho tvorba navazuje na básnické mystifikace, které uplatňoval v každodenních životních situacích.\nBásnické dílo Karla Hynka (\"Babička po pitvě\", 1946, \"Inu mládí je mládí\", 1948, \"Ikarské hry\", 1951, \"Žer nehty stranou\" /divadelní libreto/, \"Deník Malého lorda\", 1952) zůstávalo po léta nevydáno, známo jen úzkému okruhu lidí. Účastnil se také skupinových sborníků surrealistické skupiny \"Znamení zvěrokruhu\" (1951).\n\n"}
{"id": "1027183", "url": "https://cs.wikipedia.org/wiki?curid=1027183", "title": "Josef Istler", "text": "Josef Istler\n\nJosef Istler (21. prosince 1919, Praha – 19. června 2000, Praha) byl jedním z nejvýznamnějších českých malířů, hlásících se k surrealismu. Koncem 30. let 20. století soukromě studoval v Jugoslávii malbu u německého malíře Waltra Höffnera.\n\nPo druhé světové válce se stal členem Spolku výtvarných umělců Mánes. V letech 1945-47 se účastnil akcí Skupiny Ra. V letech 1947-48 spolupracoval s Vratislavem Effenbergerem na filmu \"Nástin studie o zlomku skutečnosti\" (v produkci Čs. filmového ústavu Praha). V roce se podílel na surrealistických sbornících \"Znamení zvěrokruhu\", v letech 1953-62 na pracovních albech \"Objekty 1-5\". V letech 1950-52 výtvarně spolupracoval na „černých fraškách“ V. Effenbergera a K. Hynka.\n\nSamostatně vystavoval v r. 1945 v brněnské Mansardě, v r. 1946 v Praze v Topičově salonu a grafiku v Mazáčově grafickém kabinetu, v r. 1947 v Topičově salonu, v r. 1965 cyklus litografií \"Hlavy\" v Ústí nad Orlicí, v r. 1966 soubor monotypů \"Insinuace\" v Galerii na Karlově náměstí v Praze a grafiku z let 1942-65 v Domě pánů z Kunštátu v Brně. Po roce 1990 měl řadu samostatných výstav a pravidelně se účastnil také výstav Spolku výtvarných umělců Mánes.\n\nDílo Josefa Istlera je dnes zastoupeno v mnoha soukromých i státních sbírkách nejen v České republice, ale i v cizině (Londýn, Paříž, Berlín, Bochum, Amsterdam, Stockholm, Ženeva).\n\n"}
{"id": "1027184", "url": "https://cs.wikipedia.org/wiki?curid=1027184", "title": "Čech, Lech a Rus", "text": "Čech, Lech a Rus\n\nČech, Lech a Rus jsou legendární zakladatelé třech slovanských národů zmiňovaní v polských kronikách. Pověst je poprvé uváděna v \"Chronicon Hungarico-Polonicum\" z první poloviny 13. století. Podle ní v době panování uherského krále Ladislava I. Svatého se z Chorvatska vypravila tři knížata: Čech, Lech a Rus, která nejprve založila Velkou Moravu a poté Čechy, Polsko a Rus. Podle Velkopolské kroniky z 13. či 14. století jsou Slované potomci Jávana, syna Jáfetova, syna Noemova. Jejich pravlastí je Panonie, jejíž název je odvozován od jejího vládce, Pána. Ten měl tři syny - nejstaršího Lecha, prostředního Rusa a nejmladšího Čecha, kteří se rozhodli vydat na sever a založili tři národy. Jan Długosz v druhé polovině 15. století tvrdil že Rus byl synem Lecha a zdědil část jeho panství. Potomkem Rusovým podle něj byl Odoaker, germánský vojevůdce z 5. století.\n\nNejstarší česká kronika, Kosmova kronika česká, zná pouze postavu Čecha (latinsky \"Boemus\"), až kronika Přibíka Pulkava z Radenína sepsaná na konci 14. století zmiňuje postavu Lecha. V ruském prostředí se tato pověst a její postavy vůbec neobjevuje, o Kyjevě se však vypráví že jej založili bratři Kyj, Šček a Choriv společně se sestrou Lybedí.\n"}
{"id": "1027185", "url": "https://cs.wikipedia.org/wiki?curid=1027185", "title": "Jelena Ivaščenková", "text": "Jelena Ivaščenková\n\nJelena Ivaščenko (Šlejze) (: ), (28. prosinec 1984 Omsk - 15. červen 2013 Ťumeň, Rusko) byla reprezentantka Ruska v judu a sambu.\n\nNarodila se jako Jelena Šlejze a vyrůstala ve složitých podmínkách. Otec alkoholik a matka schizofrenička ji nepřímo nutili vyrůstat na ulici. Naštěstí ji to táhlo ke sportu, vyzkoušela tedy hned několik sportovních disciplín. Ve vrhu koulí dokonce reprezentovala svoji zemi na mistrovství světa dorostenců.\n\nJudo (sambo) poprvé vyzkoušela až v 17 letech a zamilovala si ho. Se svou výškou nad 180 cm a váhou nad 100 kg si nemusela dělat starosti s technikou. Byla neobyčejně silově disponovaná, především na zemi nedávala soupeřkám šanci. Její sevření jí dokonce vyneslo přezdíku „sibiřská medvědice“. Trénovala pod vedením Taťány Ivašiny a Viktora Ivaščenka. S Ivaščenkem si dokonce vytvořila velmi silné pouto. Ivaščenko ji adoptoval, takže od té doby nesla jeho jméno.\n\nI přes úspěšnou sportovní kariéru však trpěla těžkými depresemi - osobní vztahy, zranění kolene, vysoké nároky reprezentačních trenérů jí na náladě nepřidaly. V roce 2013 spáchala sebevraždu.\n\n"}
{"id": "1027189", "url": "https://cs.wikipedia.org/wiki?curid=1027189", "title": "Hop (počítačové sítě)", "text": "Hop (počítačové sítě)\n\nHop je v počítačových sítích jeden úsek cesty mezi výchozím a cílovým počítačem. Datový paket prochází při své cestě sítí routery a branami ( ). Při každém průchodu paketu takovým zařízením se délka cesty zvětší o jeden hop. Pro zjištění, kolik hopů je potřeba, aby se paket dostal z jednoho uzlu sítě do jiného, lze použít program ping nebo traceroute (tracepath).\n\nPočet hopů závisí na počtu routerů, kterými musí paket projít mezi výchozím a cílovým uzlem, pokud neputuje po jednom kabelu nebo jiném spoji. Každý router po cestě představuje představuje jeden hop, protože umožňuje přechod z jedné linky na jinou. Počet hopů je proto základní mírou vzdálenosti v síti.\n\nPočet hopů je přibližná míra vzdálenosti mezi dvěma uzly v síti. Počet hopů \"n\" znamená, že na cestě mezi výchozím a cílovým uzlem leží \"n\" routerů. Tato metrika ale není sama o sobě příliš užitečná pro určování optimální cesty sítí, protože nebere v úvahu přenosovou rychlost, zatížení linky, spolehlivost a latenci jednotlivých hopů, ale jenom jejich počet. Některé směrovací protokoly (např. RIP) však používají počet hopů jako jedinou metriku.\n\nPočet hopů se často používá pro hledání chyb v síti nebo pro kontrolu, že směrování funguje správně. Pro zjištění vzdálenosti na určitý uzel sítě slouží síťové programy jako ping a traceroute. Program ping generuje pakety, ve nichž lze nastavit hodnotu v poli omezujícím maximální počet hopů. Pokaždé když ruoter nebo jiné mezilehlé zařízení přijme paket, zmenší pole udávající počet zbývajících hopů o jedničku. Pokud tato hodnota klesne na nulu, zařízení paket zahodí. To zabraňuje paketům, aby do nekonečna bloudily sítí kvůli chybám směrování. Routery i mosty mohou v paketech měnit počet hopů, ale jiné typy zařízení (jako rozbočovače) ne.\n\nAby se zabránilo nekonečnému putování paketů sítí při výskytu směrovacích smyček, omezuje mnoho protokolů počet hopů, které může paket v síti provést.\nProtokol IPv4 k tomuto účelu používá pole „Time to live“, protokol IPv6 pole „Hop Limit“.\n\nNext hop je termín používaný pro další router, na který je třeba posílat pakety na cestě k jejich konečnému cíli. Jedna z technik pro zmenšení rozsahu směrovací tabulky se nazývá \"next-hop routing\".\n\nSměrovací tabulka obvykle obsahuje IP adresu cílové sítě a IP adresu dalšího routeru (další hop) na cestě do cílové sítě. Používání směrovací tabulky pro ukládání dalšího hopu pro každý „známý“ cíl se nazývá next-hop forwarding. Router v tomto případě zná pouze jeden krok cesty, ne úplnou cestu k cíli. Důležité je si uvědomit, že další hopy uvedené ve směrovací tabulce jsou v sítích, ke kterým je router přímo propojen.\n\n\n"}
{"id": "1027191", "url": "https://cs.wikipedia.org/wiki?curid=1027191", "title": "Václav Tikal", "text": "Václav Tikal\n\nVáclav Tikal (24. prosince 1906, Ptenín – 26. listopadu 1965, Praha) byl český malíř hlásící se k surrealismu, návrhář porcelánu, keramiky a textilu.\n\nVáclav Tikal se narodil v kovozemědělské rodině poblíž Přeštic a vyučil se obchodním příručím v Plzni. Ve druhé polovině 20. let se přestěhoval do Prahy. Za hospodářské krize ve 30. letech měl různá příležitostná zaměstnání a roku 1932 se oženil a narodila se mu dcera. Až jako ženatý se začal soustavněji věnovat svému koníčku - kreslení a malbě. Roku 1937 složil talentové zkoušky na Akademii výtvarných umění v Praze a začal studovat ve speciálce prof. Jakuba Obrovského a u Vratislava Nechleby. Jeho přítel, malíř Josef Mertlík, ho koncem 30. let seznámil s reprodukcemi surrealistických obrazů v revui \"Minotaure\". V roce 1938 se mu narodil syn.\n\nPo uzavření vysokých škol pracoval jako úředník u českoněmecké firmy Mineralöl-Vertrieb G.M.B.H., pozdějších Fantových závodech na Smíchově. Během války navázal prostřednictvím Otty Mizery kontakty s českými surrealisty a postupně se spřátelil se členy spořilovské surrealistické skupiny. Roku 1942 ho v ateliéru navštívil Karel Teige. Před koncem války se díky Václavu Zykmundovi prohloubily kontakty s brněnskou skupinou, které později vedly k založení Skupiny Ra. V letech 1945 - 1946 Tikal dokončil studium Akademie a získal diplom v oboru figurální malba. Stal se členem SVU Mánes.\n\nV červnu 1946 pobýval spolu s dalšími malíři a teoretiky jeden měsíc v Paříži při příležitosti výstavy českého a slovenského výtvarného umění. Počátkem roku 1947 se jako člen zúčastnil první výstavy Skupiny Ra v Brně a v Budapešti. Vystavoval na přehlídkách československého umění v Mánesu (1947) a v Lucernu. Plánované výstavy v Basileji a Vídni v roce 1948 se již neuskutečnily a Skupina Ra se rozpadla. Koncem roku 1948 se Tikal připojil ke skupině kolem Karla Teigeho (K. Hynek, J. Istler, J. Kotík, M. Medek, E. Medková) a podílel se od roku 1951 na vydávání ineditních sborníků \"Znamení zvěrokruhu\". V té době pracoval jako návrhář porcelánu a keramiky pro karlovarskou a teplickou porcelánku. Po Teigeho smrti r. 1951 se stáhl do ústraní a začal pracovat jako návrhář nejprve v Textilní tvorbě v Praze, od roku 1959 v ÚBOKu.\n\nV druhé polovině 50. let obnovil kontakt se surrealisty kolem Vratislava Effenbergera a podílel se na albu \"Objekt 3\" (1958). Vystavoval keramiku na Expo 58. Se skupinou V. Effenbergera (UDS) spolupracoval trvale i v 60. letech a zúčastňoval se jejích aktivit i vydání dalších alb \"Objekt 4\" (1960) a \"Objekt 5\" (1962). Roku 1963 utrpěl těžký infarkt. V roce 1964 se stal členem hnutí Phases a vystavoval v Bruselu.\n\nOdešel do invalidního důchodu, věnoval se malbě a v roce 1965 měl sérii samostatných výstav. Zúčastnil se významných výstav v zahraničí (Bienále Sao Paulo, Autour du Surréalisme v Caen) a obdržel cenu na Trienále v Miláně.\n\nDne 26. listopadu 1965 utrpěl druhý infarkt, kterému podlehl.\n\nPro rané dílo Václava Tikala mělo klíčový význam jeho setkání s reprodukcemi světového moderního umění v revui \"Minotaure\" nebo \"Cahiers d'Art\", které odebírala knihovna Uměleckoprůmyslového muzea. K obrazům Dalího a Chirica Tikal sám v rozhovoru uvedl: „\"Bylo to pro mne zjevení. Viděl jsem, že jen touto cestou se dá vyjádřit zběsilost událostí našeho času. Proto jsem se začal hlouběji zajímat o surrealismus\"“. Přímým odkazem k Dalímu je obraz \"Dohasínající věk\", 1942 (GVU Ostrava).\n\nKromě toho lze v Tikalových obrazech nalézt i další vlivy - Henri Rousseau, Josef Istler a další členové skupiny Ra. Významnou roli hrála také atmosféra válečných let. Pokud jde o surrealistické techniky, použil z nich pouze frotáž. Jeho hlavním výrazovým prostředkem byla iluzivní malba, kterou si dokonale osvojil v ateliéru Jakuba Obrovského, kresba a ojediněle grafické techniky, zejména lept.\n\nTikalovo hledání vlastního výrazu trvalo jen krátce (\"Konfigurace, Obraz, Poslední věci člověka\" 1941). Podle Effenbergera Tikalovým surrealistickým obrazům chybí princip \"kritické analogie\" a tíhnou k \"harmonizačnímu lyrismu\" (\"Autoportrét, Nalezená prehistorie\", 1942, \"Múza na penzi\", 1943). Za války se Tikalova lyrická poloha střetávala s krutou realitou a nemožnost úniku do bezpečných krajin snu se odráží i v názvech obrazů (\"Iluze iluze\", 1943, \"Přistání v Apokalypsii\", 1944) Někdy převážil druhý pól Tikalovy tvorby, kde se \"surrealistická imaginace stala nástrojem k zachycení skutečnosti v její obecnosti\" a vrcholí ve společensky angažovaných malbách \"Lidice\" (1945), \"Fašismus\" (1951) nebo \"Na výspě\" (1957).\n\nTikal sám v rozhovoru uvedl, že za války se cítil ohrožen \"surrealistickým naturalismem\" a nemohl pokračovat stejným směrem, protože samotná hrůzná skutečnost by ho zahnala do poloh, které už s uměním neměly nic společného.. Ve své malbě se postupně vzdaluje verismu směrem k abstrakci.\n\nBezprostředně po válce se inspiračním zdrojem velkého cyklu kreseb stala divoká a člověkem nedotčená příroda (\"Symbioza\", 1945, \"Živly\", 1947) a zároveň vznikly i malby jakéhosi civilizačního mýtu, evokující romantickou vizi budoucí technické civilizace (\"Astrofyzická věž\", 1947). Krátký pocit osobní svobody má v Tikalově díle výraz v živé barevnosti několika zcela abstraktních kompozic (\"Obraz\", 1946). Tikal to komentoval v ineditním Pracovním sborníku: \"..nepochybuji o existenci vnitřního modelu. Vím, že dokonce existuje v abstraktním plánu\".\n\nKrátké období kolem roku 1948, kdy se členové Skupiny Ra pokoušeli o sepětí uměleckých a sociálních zřetelů na ideologické platformě mezinárodního sdružení Revolučních surrealistů, nakonec vedlo k rozpadu skupiny. Tikal se sblížil se skupinou kolem Karla Teiga a načas se vrátil ke svému surrealistickému východisku a poloze melancholického lyrismu (\"Romance, Milenci\", 1951). Po Teigeho smrti přestal malovat a v letech 1952–1956 se věnoval keramice. Návrat k malbě a snaha o navázání kontinuity s poválečnou civilistní linií se nepodařil a Tikal zprvu hledal nová východiska tvorby v Nové figuraci (\"Hlavy\", 1958) nebo lyrické abstrakci a nakonec se obrátil k syntéze organických struktur a konstruktivních prvků ze své poválečné tvorby.\n\nJeho obrazy od konce 50. let jsou zprvu soustavou abstraktních architektur odvozených z přírodních struktur (cyklus \"Architektura přírody\", 1958–1962, \"Vánoce v lese - křoví\", 1962) a později využívají abstraktních znaků k navození předmětné iluze (cyklus \"Pohyblivé iluze\"). Vytváří cykly obrazů, kde jeho imaginární konstrukce spletitých křivek a trubicových labyrintů (cyklus \"Mechanické fantomy\", 1964-65, \"Cévy vzduchu\", 1965) zachycují mikrokosmos autonomních forem zrozených z malířovy imaginace, metafory přírodních jevů i kosmickou situaci člověka.\n\nLatentní sklony k harmonizaci protikladů, které provázely Tikalovu tvorbu, nalezly svůj výraz v závěru jeho života ve splynutí mechanického a organického, reálného i fantazijního a lidského a kosmického světa. Podle Františka Šmejkala Tikalovy obrazy představují jednu ze základních hodnot českého moderního umění.\n\n\n\n\n"}
{"id": "1027193", "url": "https://cs.wikipedia.org/wiki?curid=1027193", "title": "Adam Boniecki", "text": "Adam Boniecki\n\nAdam Edward Fredro-Boniecki (* 25. července 1934, Varšava) je polský katolický kněz, teolog a novinář. Je členem Kongregace kněží Mariánů, v letech 1993-1999 byl jejím generálním představeným. Poté byl šéfredaktorem katolického listu Tygodnik Powszechny. V listopadu 2011, když mu bylo 77 let, však doplatil na své liberální názory. Jeho představený Paweł Naumowicz mu s výjimkou 'Tygodniku Powszechnego' na měsíc zakázal vystupovat v médiích.\n\nBoniecki je v polských intelektuálních kruzích váženou osobností a v médiích často publikoval své názory na společenské dění. Vedení kongregace zákaz nezdůvodnilo; polská média jej hodnotila jako trest za Bonieckého komentáře v televizi a tisku, které údajně mohly dráždit konzervativní část polské katolické církve.\n\nŘád Mariánů za toto rozhodnutí kritizovali někteří polští katoličtí novináři, v ČR např. teolog Tomáš Halík. Představený Mariánů jím podle něj ublížil církvi. \"„Dosáhl zatím jen toho, že posílil ve společnosti předsudek, že církev je totalitní systém a relikt středověku,“\" řekl Halík. S lidmi, kteří v církvi mnoho dokázali, podle něj nelze zacházet \"„jako s neposlušnými malými spratky, kterým – protože odmlouvali tatínkovi – se zakáže měsíc chodit do kina\"\".\n\n"}
{"id": "1027194", "url": "https://cs.wikipedia.org/wiki?curid=1027194", "title": "Jan Ratiborský", "text": "Jan Ratiborský\n\nJan Ratiborský (* 7. září 1947 Praha; v zeměměřických kruzích znám též pod přezdívkou Johny,) je český geodet, pedagog a autor skript věnovaných zeměměřictví.\n\nNarodil se v Praze, ale mládí strávil v Podkrušnohoří. V letech 1962 až 1966 studoval na Střední průmyslové škole hornické v Duchcově obor Důlní měřictví. Po jeho absolvování pokračoval dále na Stavební fakultě pražské ČVUT, na oboru Geodézie a kartografie. Ten úspěšně ukončil roku 1971.\n\nPo vysoké škole nastoupil do zaměstnání na pozici samostatného geodeta ve společnosti IPS Praha, závodě 02 v Karlových Varech. Po zdejším ročním působení ale nastoupil základní vojenskou službu ve Vojenském topografickém ústavu v Dobrušce (VTÚ Dobruška). Od roku 1977 pedagogicky působil na Stavební fakultě pražského ČVUT na pozici odborného asistenta Katedry geodézie a pozemkových úprav. V roce 1987 úspěšně obhájil kandidátskou disertační práci sepsanou na téma „Vliv systematických chyb na vyrovnání geodetických sítí“ a o rok později se stal na téže katedře vědeckým pracovníkem. Jím byl až do roku 1990, kdy se počínaje rokem 1991 stal opět odborným asistentem.\n\nMezi roky 2000 a 2001 působil též na Střední průmyslové škole zeměměřické v Praze, kde vyučoval odborné předměty. Jiné zdroje však jeho tamní působení vymezují roky 1994 až 2001. Roku 2005 zasedal ve školské radě této střední školy. Byl též členem státnicových komisí jak na Českém vysokém učení technickém, tak na brněnském Vysokém učení technickém, plzeňské Západočeské univerzitě a ostravské Vysoké škole báňské-Technické univerzitě.\n\nVedle zeměměřické praxe působí též v Českobratrské církvi evangelické. Je presbyterem (členem staršovstva) ve sboru této církve v Praze–Kobylisích, po Miroslavu Boučkovi zde vykonával i funkci kurátora sboru, než ho roku 2004 vystřídal Pavel Veselý. V letech 1997 až 2002 byl navíc ještě seniorátním kurátorem Pražského seniorátu Českobratrské církve evangelické.\n\nJan Ratiborský je autorem skript, výzkumných prací a přibližně padesáti odborných publikací. Do roku 2004 přispíval do odborného geodetického časopisu Zeměměřič články zabývajícími se odrazem zeměměřictví ve filatelii. Na něj po jeho skončení navázal se seriálem o pamětních deskách významných zeměměřičů.\n\n"}
{"id": "1027195", "url": "https://cs.wikipedia.org/wiki?curid=1027195", "title": "Beth Chatto", "text": "Beth Chatto\n\nBeth Chatto (27. června 1923 – 13. května 2018) byla britská zahradnice, autorka zahradní architektury známá zahradními úpravami Beth Chatto Gardens v blízkosti Elmstead Market, v anglickém hrabství Essex. Napsala také několik knih o zahradničení za specifických podmínek. Přednášela v celé Velké Británii, Spojených státech, Kanadě, Austrálii, Holandsku a Německu. Beth Chatto v zahradnictví a psaní preferovala princip používání správné rostliny na správném místě. Tento názor se vyvíjel pod vlivem jejího manžela, kterým byl Andrew Chatto, a jeho celoživotního výzkumu původu zahradních rostlin.\n\nJejí manžel zemřel po dlouhé nemoci v roce 1999, trpěl rozedmou plic. Pár měl dvě dcery, Dianu a Marii..\n\nV lednu 1975 Beth Chatto vytvořila úpravu jako malou zimní zahradu pro Royal Horticultural Society, v Londýně SW1. Další výstavy následovaly a nakonec Beth Chatto vytvořila zahradu \"Unusual Plants\" (Neobvyklé rostliny) při výstavě Chelsea Flower Show. Výstavní expozici \"Unusual Plants\" bylo uděleno jedenáct po sobě jdoucích zlatých medailí na Chelsea Flower Show v letech 1977 až 1987. Exponáty z „The Beth Chatto Gardens“ je možné ještě vidět na „Tendring Hundred Show“ v Essexu.\nChatto odmítá údržbu trávníků. Její zahrady obsahují vodní plochy bez zpevněných okrajů a plochy s oblázky a jsou charakterizovány typickým uspořádáním rostlin. Preferuje rostliny jako je agáve nebo vřesovec Erica arborescens, které jsou použity na významných místech namísto konvenčních soch nebo zahradních altánků. Jako cesty a kroky jsou betonové panely. Chatto věnuje zvláštní pozornost strukturám listoví a používá rostliny s velkými listy jako výrazné objekty (centrum pozoronosti). Změnu listoví považuje za svátek pro oči i mysl. Časté používání panašovaných odrůd v zahradě podle ní ničí pocit blízkosti k přírodě.\n\nJako konstrukční princip používá trojúhelník. Upozorňuje, že nedostatek řádu v zahradě, stejně jako jinde, vyvolává chaos. Barvu B.Chatto v zahradním designu považuje za méně důležitou, ale zdůrazňuje, že barevná schémata se často ustanoví sama o sobě. Celkově však, že dává přednost tradiční, málo kontrastní barevné kombinaci. Ale to představuje, například, růžové a žluté barvy, k hrůze Christophera Lloyda.\n\nBeth Chatto je autorem mnoha knih se zahradnickou tematikou, včetně souboru dopisů z korespondence s jejím přítelem a kolegou zahradníkem a spisovatelem Christopherem Lloydem starším:\n\n\n"}
{"id": "1027201", "url": "https://cs.wikipedia.org/wiki?curid=1027201", "title": "Oldřich Zábrodský", "text": "Oldřich Zábrodský\n\nOldřich Zábrodský (28. února 1926 Praha – 22. září 2015) byl československý hokejový obránce, bratr hokejisty Vladimíra Zábrodského.\n\nHrál za klub LTC Praha, se kterým po druhé světové válce čtyřikrát vyhrál mistrovský titul (1945/1946, 1946/1947, 1947/1948 a 1948/1949). Československo reprezentoval na Zimních olympijských hrách 1948, odkud si přivezl stříbrnou medaili. Po účasti na Spenglerově poháru na konci roku 1948 zůstal ve Švýcarsku, kde sezónu dohrál v místním HC Davos. Následující dva ročníky působil v HC Lausanne, čímž ukončil svoji sportovní kariéru. V roce 1951 se přes Itálii dostal do Spojených států amerických, odkud se v roce 1960 přestěhoval do Belgie, kde žil až do své smrti.\n\nS manželkou měl syna a dceru, kteří žijí ve Spojených státech amerických.\n\nZa československou reprezentaci odehrál celkem 21 zápasů a vstřelil jednu branku.\n"}
{"id": "1027203", "url": "https://cs.wikipedia.org/wiki?curid=1027203", "title": "Karl Nüchterlein", "text": "Karl Nüchterlein\n\nKarl Johann Nüchterlein (14. března 1904, Drážďany – duben 1945, nezvěstný, Jugoslávie) byl konstruktér prvních úspěšných sériově vyráběných jednookých zrcadlovek.\n\nNüchterlein se tři roky učil mechanikem v továrně na psací stroje Seidel & Naumann. V roce 1923 začal pracovat jako mechanik u firmy Ihagee Kamerawerk Steenbergen & Co. V roce 1936 představila firma na jarním veletrhu v Lipsku fotoaparát Kine Exakta na svitkový film, který zkonstruoval Karl Nüchterlein. Byla první jednookou zrcadlovkou.\n\nNüchterlein získal v oboru více než dvacet patentů, například na \"zrcadlovku s expozimetrem\" (1939).\n\nV roce 1942 byl Karl Nüchterlein povolán do Wehrmachtu. V dubnu roku 1945 sloužil v Jugoslávii, od té doby je nezvěstný a není známo ani přesné datum jeho úmrtí.\n\n"}
{"id": "1027206", "url": "https://cs.wikipedia.org/wiki?curid=1027206", "title": "LES", "text": "LES\n\nZkratka LES může znamenat:\n\n\n"}
{"id": "1027209", "url": "https://cs.wikipedia.org/wiki?curid=1027209", "title": "Geoffrey Jellicoe", "text": "Geoffrey Jellicoe\n\nGeoffrey Jellicoe (8. října 1900 – 17. července 1996) byl anglický architekt, urbanista, zahradní architekt a spisovatel. Jeho oblíbeným oborem byl krajinářský a zahradní design.\n\nJellicoe se narodil v Chelsea v Londýně. Studoval v \"Architectural Association\" v Londýně v roce 1919 a vyhrál British Prix de Rome v oboru architektura, v roce 1923, což mu umožnilo připravit svou první knihu o italských renesančních zahradách s Johnem C. Shepherdem. Tato průkopnická studie znovu probudila zájem o toto velké období krajinářské architektury a díky jeho velkým fotografickými ilustracím bylo zřejmé nebezpečné poškození mnoha zahrad.\n\nV roce 1929 se stal zakládajícím členem ústavu Landscape Institute a v letech 1939-1949 byl jejím prezidentem. V roce 1948 se stal zakládajícím prezidentem Mezinárodní federace krajinářských architektů (IFLA). Od roku 1954 do roku 1968 byl členem Royal Fine Art Commission a 1967-1974 správcem Tate Gallery.\n\nDne 11. července 1936 se oženil se Susan Pares (1907-1986), dcerou Bernarda Parese (1867-1949), historičkou a akademičkou, známou pro své práce o Rusku.\n\nZemřel v roce 1996, jako nejznámější anglický krajinářský architekt své generace.\n\nPoznámka: Všechny lokality níže jsou v Anglii, pokud není uvedeno jinak.\n\n\n\n"}
{"id": "1027213", "url": "https://cs.wikipedia.org/wiki?curid=1027213", "title": "Nora Arnezederová", "text": "Nora Arnezederová\n\nNora Arnezederová, nepřechýleně Nora Arnezeder (* 8. května 1989 Paříž) je francouzská herečka a zpěvačka, která na filmovém plátně debutovala v roce 2007 vedlejší rolí Lyri ve fantasy komedii \"Dva světy\". Proslavila se jako představitelka hlavní role ve filmovém remaku \"Angelika\" z roku 2013.\n\nNarodila se roku 1989 v Paříži do rodiny rakouského katolíka Wolfganga a egyptské židovky Piery Arnezederových. Ve dvou letech se s rodiči přestěhovala z metropole do jihofrancouzského Aix-en-Provence. Ve čtrnácti letech odjela na roční pobyt na ostrov Bali. Po návratu do Paříže studovala tanec a zpěv na Mezinárodní akademii tance a hudby při divadelní škole v Cabriès (\"L'Académie internationale de danse et de théâtre\").\n\nPrvní větší rolí získala v roce 2008, když si zahrála Douce v Barratierově dramatu \"Paříž 36\". Zazpívala v něm také skladbu „Loin de Paname“, která získala nominaci na Oscara za nejlepší píseň.\n\nV roce 2009 se stala tváří vůně „L'Idylle“ parfémového domu Guerlain. Roku 2012 se objevila v thrilleru \"Nepřítel pod ochranou \" po boku Ryana Reynoldse, jako Celia v romantickém dramatu \"The Words\" a jako Anna v psychologickém hororu \"Maniak\", kde hrála vedle Elijaha Wooda.\n\n"}
{"id": "1027216", "url": "https://cs.wikipedia.org/wiki?curid=1027216", "title": "Ilse Heylenová", "text": "Ilse Heylenová\n\nIlse Heylenová nebo Ilse Heylen, (* 21. března 1977 Wilrijk, Belgie) je bývalá belgická zápasnice – judistka vlámské národnosti, držitelka bronzové olympijské medaile z roku 2004.\n\nJako sedmiročná začínala s gymnastikou a judem. Na judo se zaměřila ve 12 letech. Během juniorských let zažila zlatou éru belgického ženského juda, které prakticky nemělo v druhé polovině devadesátých let v Evropě konkurenci. Do seniorské reprezentace se propracovávala složitě. Změna nastala v roce 2002, kdy přešla do vyšší pololehké váhy. V roce 2004 se v této váze kvalifikovala na olympijské hry v Athénách, kde nestačila pouze na favoritku Kubánku Amarilis Savónovoua získala bronzovou olympijskou medaili. Na olympijskou medaili navázala v dalších letech evropskými medailemi. Na olympijské hry v Pekingu se opět připravila velmi dobře. Ve čtvrtfinále svedla krásnou taktickou bitvu s Japonkou Misato Nakamuraovou a prohrála minimální rozdílem na koku. V opravách se jí nedařilo a obsadilo 7. místo. V roce 2012 se v 35 letech potřetí kvalifikovala na olympijské hry v Londýně. Ve druhém kole dokázala ubránit favorizovanou Rumunku Andreeu Chițuová a dostala se až do bojů o medaile. V soubojích o medaile ji však došly síly a obsadila 5. místo. Blízkost druhé olympijské medaile jí motivovala u vrcholového juda vydržet další čtyři roky. V roce 2016 se pohybovala na hraně přímé kvalifikace na olympijské hry v Riu. V březnu na světovém poháru v marocké Casablance se stala nejstarší známkou vítězkou světového poháru (38 let 357 dní). Po skončení olympijské kvalifikace v červnu jí však body k přímé kvalifikaci nestačily a kontinentální kvóta jí utekla o jeden bod. V zápětí oznámila v 39 letech konec sportovní kariéry. Začátkem srpna, dva dny před startem judistických soutěží na olympijských hrách jí překvapila udělená divoká karta od Mezinárodní judistické federace. Divokou kartu však odmítla z důvodu nepřipravenosti, dle vlastních slov nebylo v jejich silách po více jak měsiční pauze důstojné reprezentování na olympijských hrách.\n\n\n"}
{"id": "1027217", "url": "https://cs.wikipedia.org/wiki?curid=1027217", "title": "Jiří Konopásek", "text": "Jiří Konopásek\n\nJiří Konopásek (* 16. dubna 1946) v Praze je bývalý československý basketbalista a trenér. Je zařazen na čestné listině zasloužilých mistrů sportu.\n\nByl hráčem družstva Slavia VŠ Praha (1964-1978), s nímž byl šestkrát mistrem a pětkrát vicemistrem Československa. V sezóně 1973-1974 hrál za tým Rudá hvězda Pardubice a získal další titul vicemistra. V československé basketbalové lize hrál celkem 14 sezón a zaznamenal 1503 bodů. V sezóně 1975/76 byl zařazen do nejlepší pětice hráčů československé ligy.\n\nS týmem Slavia VŠ Praha startoval v Poháru evropských mistrů, čtyřikrát se probojovali do semifinále a skončili na druhém místě v roce 1966 (ve finále podlehli italskému Simmenthal Miláno 72-77), na třetím místě v roce 1967, v letech 1970 a 1971 byli v semifinále vyřazeni od CSKA Moskva. V roce 1968 hráli ve finále soutěže FIBA - Pohár vítězů národních pohárů a v Athénách před 65 tisíci diváků prohráli s AEK Athény, Řecko 82-89. V roce 1969 tento pohár tým vyhrál po výhře ve Vídni nad Dynamo Tbilisi (Gruzie) 80-74. \n\nZa československou basketbalovou reprezentaci hrál na Olympijských hrách 1972 v Mnichově (8. místo) a 1976 v Montréalu (6. místo), když si vybojovali účast na OH v předolympijské kvalifikaci (2x 2. místo). Dále hrál na Mistrovství světa v roce 1970 v Lublani (6. místo) a na třech Mistrovství Evropy - 1969 Neapol, Itálie (3. místo), 1971 Essen, Německo (5. místo), 1977 Lutych, Belgie (3. místo) a získal na nich dvě bronzové medaile. Za reprezentační družstvo Československa v letech 1969-1978 odehrál celkem 178 zápasů, z toho 49 utkání v oficiálních soutěžích FIBA, v nichž zaznamenal 135 bodů.\n\nPo skončení hráčské kariéry se věnoval trenérské a pdedagocické činnosti. V roce 2014 byl uveden do Síně slávy České basketbalová federace.\n\n\n\n\n\n\n\n\n\n\n\n\n"}
{"id": "1027218", "url": "https://cs.wikipedia.org/wiki?curid=1027218", "title": "Innocent &amp; Vain: An Introduction to Nico", "text": "Innocent &amp; Vain: An Introduction to Nico\n\nInnocent & Vain: An Introduction to Nico je kompilační album německé zpěvačky Nico. Vydalo jej v roce 2002 hudební vydavatelství Polydor Records a obsahuje nahrávky ze zpěvaččiných alb \"Chelsea Girl\" (1967) a \"The End…\" (1974) společně s dvěma písněmi z alba \"The Velvet Underground & Nico\" (1967), které nahrála se skupinou The Velvet Underground. Producenty původních nahrávek byli Tom Wilson (\"Chelsea Girl\"), John Cale (\"The End…\") a Andy Warhol (\"The Velvet Underground & Nico\"). Svůj název kompilace dostala podle písně „Innocent and Vain“.\n"}
{"id": "1027219", "url": "https://cs.wikipedia.org/wiki?curid=1027219", "title": "You Don't Miss Your Water", "text": "You Don't Miss Your Water\n\n„You Don't Miss Your Water“ je píseň amerického zpěváka Williama Bella. Šlo o jeho vůbec první singl; tato píseň vyšla na jeho A-straně, na B-straně byla skladba „Formula of Love“. Píseň později také vyšla na albu \"The Soul of a Bell\". Píseň později nahráli například Otis Redding (album \"Otis Blue\", 1965), The Byrds (\"Sweetheart of the Rodeo\", 1968), Taj Mahal (\"The Natch'l Blues\", 1968) nebo Brian Eno (soundtrack k filmu \"Manželství s mafií\", 1988).\n"}
{"id": "1027221", "url": "https://cs.wikipedia.org/wiki?curid=1027221", "title": "William Bell", "text": "William Bell\n\nJméno a příjmení William Bell nosí více různých osob:\n\n"}
{"id": "1027222", "url": "https://cs.wikipedia.org/wiki?curid=1027222", "title": "Kořist", "text": "Kořist\n\nKořist je v nejužším slova smyslu jedinec usmrcovaný a konzumovaný predátorem (dravcem). V širším slova smyslu se používá pro označení druhů, které se stávají kořistí predátorů. \n\nKořist můžeme rozlišit na hlavní (predátor se zabývá hlavně jí) a příležitostnou (predátor se jí zabývá jen příležitostně nebo v čase hladu). Existuje i pojem oblíbená kořist, která se může nebo nemusí krýt s pojmem hlavní kořist (třeba oblíbená, ale velmi vzácná kořist nemůže být už z definice hlavní).\n\nMnoho dravců se (zejména v tundrových a subpolárních či polárních krajích, kde je výběr omezen) specializuje na jeden konkrétní druh kořisti. V takových případech na sobě docela závisí populační cykly obou druhů, které na sebe se zpožděním reagují, obvykle se přitom na základě vědeckého úzu vychází z toho, že populace dravce reaguje se zpožděním na stav populace kořisti (je to i logičtější, protože populace kořisti je více ovlivněna i dalšími okolnostmi, třeba dostatkem své potravy. U predátora je o neznámou ohledně potravy méně.) Složitější je situace, kdy má dravec širší záběr a může si například vybírat ze dvou možných druhů. Často se pak zaměřuje na ten častěji se objevující. \n\nVelmi zajímavý je výzkum chování kořisti v reakci na rozeznání přítomnosti predátora či zkoumání různých taktik při soubojích a honičkách predátorů s kořistí. \n\nByly např. prokázány dramatické změny v chování planktonu, který si před tím v klidu lebedil v bezpečných kádích, až byla do nich přidána voda, v níž byl přítomen pach planktonožravých ryb (například z vedlejší kádě, kde tyto ryby byly). \n\nU některých druhů kořisti se dokonce při zjištění přítomností predátorů mění nejen chování, ale též jejich tělesná stavba či obsah chemických látek v jejich organismu.\n\n"}
{"id": "1027224", "url": "https://cs.wikipedia.org/wiki?curid=1027224", "title": "Corina Ștefanová", "text": "Corina Ștefanová\n\nCorina Ștefanová (roz. Căprioriuová) (* 18. červenec 1986 v Lugoši, Rumunsko) je rumunská zápasnice – judistka. Je majitelkou stříbrné olympijské medaile z roku 2012.\n\nZačínala s gymnastikou v 5 letech, ale nakonec skončila po vzoru svého staršího bratra u juda. Ve 14 letech se přesunula do tréninkového centra v Kluži a záhy se stala stabilní členkou rumunské juniorské a později seniorské reprezentace. Její doménou jsou silové techniky, především hody přes bok (goši-waza) a zvedačky (pick-ups).\n\nMezi světovou špičku pronikla v sezoně 2010 a bez větších potíží se kvalifikovala na olympijské hry v Londýně. Na cestě do finále zvládla dva vyrovnané zápasy, kde především její čtvrtfinálový zápas s Maďarkou Karakasovou rozhodli rozhodčí praporky v poměru 2:1. Ve finále proti Japonce Macumotové úspěšně odolávala boji na zemi a po regulerní hrací době zápas skončil nerozhodně. V prodloužení se však dopustila hrubé chyby. V zápalu boje sáhla soupeřce na nohu a byla diskvalifikovaná. Získala stříbrnou olympijskou medaili.\n\nPo olympijských hrách se vdala za svého dlouholetého přítele zápasníka Gheorghitu.\n\n\n"}
{"id": "1027225", "url": "https://cs.wikipedia.org/wiki?curid=1027225", "title": "Junkers Ju 89", "text": "Junkers Ju 89\n\nJunkers Ju 89 byl celokovový těžký čtyřmotorový bombardér s dvojitou SOP navržený německým leteckým výrobcem Junkers pro Luftwaffe v období před druhou světovou válkou. Celkem byly postaveny dva prototypy, do sériové výroby se typ nedostal. Některé prvky jeho designu byly následně využity do letounů Junkers.\n\nOd samého počátku Luftwaffe v roce 1933 si generál Walther Wever, náčelník generálního štábu Luftwaffe, uvědomoval roli strategického bombardování v budoucím konfliktu. K tomuto účelu byl zapotřebí tzv. Langstrecken-Grossbomber (dálkový těžký bombardér).\n\nV rámci programu Ural bomber začal tajné rozhovory s dvěma předními leteckými výrobci v Německu - Dornier a Junkers. Tyto dvě společnosti zareagovaly návrhy Dornier Do 19 a Junkers Ju 89. Říšské ministerstvo letectví v roce 1935 objednalo prototypy obou letadel. Oba stroje se jevily slibně, ale doplatily na změnu vedení uvnitř Luftwaffe. Wever zemřel při letecké havárii 3. června 1936 a jeho nástupci, Ernst Udet a Hans Jeschonnek, preferovali menší a méně nákladná letadla (a také jiného zaměření, např. pro přímou podporu na bojišti). Nedostatek německých strategických bombardérů se projevil v bitvě o Británii.\nZkoušky obou prototypů pokračovaly i po 29. dubnu 1937, kdy byl program Ural Bomber oficiálně ukončen. Později tyto stroje sloužily jako zkušební v civilním letectví.\n\nPrvní prototyp Junkers Ju 89 V1 (Werk-Nr.4911, imatrikulace D-AFIT) byl poháněn čtveřicí motorů Junkers Jumo 211 A o maximálním výkonu po 790 kW s vrtulemi Junkers-Hamilton. Letoun byl zničen při nehodě 6. února 1938.\n\nDruhý prototyp Ju 89 V2 (Werk-Nr.4912, D-ALAT), zalétaný na počátku roku 1937, měl instalované řadové kapalinou chlazené dvanáctiválcové pohonné jednotky Daimler-Benz DB 600 A o maximálním výkonu po 684 kW s vrtulemi VDM.\n\nTřetí prototyp Ju 89 V3 (Werk-Nr.4913) společnost Junkers přestavěla na transportní letoun Junkers Ju 90.\n\nPrvní a druhý prototyp sloužily během invaze do Norska jako transportní u jednotky KGr.z.b.V. 105.\n\nÚdaje platí pro Ju 89 V2\n\n\n\n\n"}
{"id": "1027226", "url": "https://cs.wikipedia.org/wiki?curid=1027226", "title": "Unixový čas", "text": "Unixový čas\n\nUnixový čas je systém pro označení časových okamžiků. Systém identifikuje časové okamžiky pomocí počtu sekund uplynulých od okamžiku koordinovaného světového času (UTC) 00:00:00 1. ledna 1970, ale bez započítání přestupných sekund. Unixový čas je používán zejména v operačních systémech založených na Unixu, ale i v dalších operačních systémech a souborových formátech.\n\nIgnorování přestupných sekund znamená, že unixový čas není ani lineární reprezentací času, ani přesnou reprezentací koordinovaného světového času. \n\nZjistit aktuální unixový čas lze na většině unixových systémů zadáním codice_1 do příkazového řádku.\n\nKódování unixového času je užitečné abstrahovat do dvou vrstev. První vrstva kóduje časové okamžiky jako skalární reálné číslo, druhá kóduje toto číslo do posloupnosti bitů nebo desítkových číslic. \n\nUnixový čas přejímá standardy UTC, označuje data podle gregoriánského kalendáře a rozděluje čas dne do hodin, minut a sekund. Na rozdíl od UTC nezohledňuje přestupné sekundy, tím pádem ztrácí synchronicitu se zemskou rotací – tuto vlastnost přebírá od Mezinárodního atomového času (TAI). Rotace Země se totiž zpomaluje, proto by bylo k udržení synchronicity nutné přičíst zhruba sekundu každý rok a půl.\n\nUnixový čas je celé číslo, které narůstá o jednu jednotku každou sekundu, funguje tedy bez členění na roky, měsíce nebo dny, které jsou obvyklé při vyjadřování času lidmi.\n\n\"Unixová epocha\" (též \"éra\") je stanovena na 00:00:00 UTC 1. ledna 1970 (neboli 1970-01-01T00:00:00Z ISO 8601). Problémem této definice je, že UTC v současné formě existuje až od roku 1972.\n"}
{"id": "1027227", "url": "https://cs.wikipedia.org/wiki?curid=1027227", "title": "George Frendo", "text": "George Frendo\n\nMons. George Anthony Frendo, O.P. (* 4. dubna 1946, Qormi) je maltský římskokatolický kněz, biskup a člen Řádu bratří kazatelů.\n\nNarodil se 4. dubna 1946 v Qormi. Roku 1962 vstoupil do noviciátu Dominikánského řádu v Rabatu, v Převorství Panny Marie z Grotto, kde 7. dubna 1969 byl biskupem Emanuelem Geradou vysvěcen na kněze. Po získání lektorátu z teologie na Vysoké škole Svatého Tomáše Akvinského v Rabatu, pokračoval na Papežské univerzitě sv. Tomáše Akvinského ve studiích kanonického práva. Roku 1973 po obájení své práce \"Nerozlučitelnosti a rozvod v teologii scholastiky třináctého století\"., získal doktorát.\n\nRoku 1974 byl jmenován defensorem vinculi (obhájce svazku) Církevního soudu prvního stupně a následovně roku 1976 byl opět jmenován defensorem vinculi toho času Církevního Inter-diecézního tribunálu druhého stupně. Roku 1980 byl jmenován soudcem Inter-diecézního tribunálu.\n\nPoté byl zvolen provinciálem. Když mu skončilo funkční období, vyjádřil své přání připojit se k Dominikánské misii v Albánii, tato misie začala v tu dobu kdy byl provinciálem. Roku 1998 byl jmenován generálním vikářem arcidiecéze Tirana-Drač, a roku 1999 byl zvolen předsedou Konference vyšších představených v Albánii. Roku 2001 se stal členem Generální rady Unie Evropských konferencí vyšších představených. V témže roce byl také vybrán jako soudní vikář Inter-diecézního tribunálu prvního stupně.\n\nDne 7. července 2006 byl papežem Benediktem XVI. ustanoven pomocným biskupem arcidiecéze Tirana-Drač a titulárním biskupem butrintským. Biskupské svěcení přijal 23. září 2006 z rukou Rroka Mirdity a spolusvětiteli byli John Bulaitis a Joseph Mercieca.\n\nDne 16. listopadu 2016 ho papež František jmenoval arcibiskupem arcidiecéze Tirana-Drač. Do úřadu byl uveden 3. prosince 2016.\n\n"}
{"id": "1027228", "url": "https://cs.wikipedia.org/wiki?curid=1027228", "title": "Sehni se pro kámen", "text": "Sehni se pro kámen\n\nSehni se pro kámen (1988) je dobrodružný historický román pro mládež z husitské doby od českého spisovatele Zdeňka Mareše. Román zachycuje zrod, zrání a první větší bitvu husitských válek, bitvu u Sudoměře, která předznamenala další směr vývoje husitského vojenství.\n\nPříběh románu vypráví setník husitských vojsk Prokopa Holého Štěpán Roubík jako své vzpomínky na dobu, kdy byl ještě chlapcem. Je nalezencem, kterého matka pohodila u kostelních vrat. Z počátku má štěstí, ujme se ho manželka bohatého měšťana Roubíka Kateřina, po kterém je Štěpán pojmenován. Po pěti letech však Kateřina zemře, Roubík se znovu ožení a chlapce se zbaví. Štěpán nejprve prožívá bídu a ústrky,ale pak najde nový domov u kameníka Želízka, s jehož synem Odolenem se spřátelí. Roku 1412 však Želízko zahyne při neštěstí na stavbě a brzy na to zemře i Odolenova matka. Nakonec chlapci přijdou i o střechu nad hlavou, když půdu pod jejich chatrčí koupí nějaký bohatý Němec.\n\nOba chlapci naleznou útočiště v kostele Panny Marie Sněžné. Ujmou se opuštěně dívky Ludmily a setkají se s Janem Želivským, který Štěpána pověří nelehkým a nebezpečným úkolem udržovat spojení s Janem Žižkou. Přitom se Štěpán snaží proniknut do podstaty Husova učení.\n\nŠtěpán s Odolenem se brzy dostanou do víru dramatických událostí. Prožívají všeobecné pobouření nad upálením Mistra Jana Husa a vzrůstající odpor proti katolické církvi, zúčastní se defenestrace novoměstských konšelů roku 1419 a po smrti krále Václava IV. také útoků na kostely, ve kterých nepodávají podobojí. Roku 1420 se s Janem Žižkou a jeho věrnými vydávají jako práčata do Plzně a pak na Tábor. U Sudoměře je napadne početnější a lépe vyzbrojené vojsko strakonických johanitů a katolických šlechticů. Za cenu velkých ztrát a díky Žižkově strategii husitské vojsko zvítězí. Štěpán však radost z vítězství nemá, protože v bitvě padl jak Odolen, tak i Ludmila.\n\n"}
{"id": "1027229", "url": "https://cs.wikipedia.org/wiki?curid=1027229", "title": "Michael Hillegas", "text": "Michael Hillegas\n\nMichael Hillegas (22. dubna 1729, Filadelfie – 29. září 1804, Filadelfie) byl první pokladník USA - Treasurer of the United States.\n\nNarodil se ve Filadelfii, a byl synem Margarety Schiebenstockové (1710-1770) a George Michaela Hillegase (1696-1749), imigranta z Německa, který obchodoval s cukrem a železem. Syn Michael tak měl svobodu a zdroje k účasti v místní politice. Oženil se s Henriettou Boude 10. května 1753 v Christ Church ve Filadelfii a měl s ní mnoho dětí. Byl členem Pennsylvania Provincial Assembly od roku 1765 do 1775 a sloužil jako pokladník \"Committee of Safety\" pod Benjaminem Franklinem v roce 1774.\nDne 29. července 1775 byli Hillegas a patriot George Clymer jmenováni od Continental Congress na sdílený úřad \"Treasurer of the United Colonies\". \n\nPo Clymerově rezignaci 6. srpna 1776 Hillegas výhradně zastával úřad po celou zbývající dobu trvání americké revoluce a použil hodně z vlastního jmění na jeho podporu. Jeho synovi Samuelu Hillegasovi byla rovněž dána pravomoc podepisovat novou měnu, která je známá jako \"Continentals.\" Hillegas také sloužil krátce jako proviantní důstojník armády. 9. září 1776 změnil \"Continental Congress\" oficiálně jméno země na Spojené státy americké, ale titul Hillegase se oficiálně nezměnil až do března 1778. 11. září 1789 Kongres vytvořil ministerstvo financí a Alexander Hamilton složil slib jako první Secretary of the Treasury. Téhož dne Hillegas rezignoval a Samuel Meredith byl jmenován pokladníkem.\n\nHillegas byl také člen American Philosophical Society, společně s Franklinem. Zemřel ve Filadelfii a je pohřben nedaleko Franklina na Christ Church Burial Ground. Na konci 19. století jeho potomci požádali, aby se jeho portrét objevil na desetidolarovém zlatém certifikátu v sérii vydané v letech 1907 a 1922.\n\n"}
{"id": "1027230", "url": "https://cs.wikipedia.org/wiki?curid=1027230", "title": "Quasi cash", "text": "Quasi cash\n\nQuasi cash je označení pro platby za sortiment směnitelný za hotovost – tedy nákup valut, cestovních šeků, sázky do loterií, her a kasin, převody do sázkových kanceláří, atd. Některé banky mohou mít v podmínkách, že na quasi cash transakce se u kreditních karet nevztahuje bezúročné období, tedy jsou okamžitě úročeny, případně může být taková transakce zamítnuta.\n"}
{"id": "1027232", "url": "https://cs.wikipedia.org/wiki?curid=1027232", "title": "Muž na laně (film, 2008)", "text": "Muž na laně (film, 2008)\n\nMuž na laně (v anglickém originále \"Man on Wire\") je dokumentární film, který natočil režisér James Marsh. Premiéru měl 22. ledna 2008 na festivalu Sundance Film Festival. Pojednává o činu Francouze Philippa Petita, který dne 7. srpna 1974 přešel po laně mezi budovami Světového obchodního centra v New Yorku. Film byl oceněn cenou BAFTA za nejlepší film; dále byl oceněn Oscarem za nejlepší dokumentární film.\n\nV roce 2015 vznikl na toto téma také hraný film režiséra Roberta Zemeckise s názvem \"The Walk\", česky uváděný rovněž jako \"Muž na laně\".\n\n"}
{"id": "1027234", "url": "https://cs.wikipedia.org/wiki?curid=1027234", "title": "Milan Pokorný", "text": "Milan Pokorný\n\nMilan Pokorný (* 30. července 1961) je český novinář, editor, autor literatury faktu, vysokoškolský pedagog, který od května 2016 zastává post ombudsmana Českého rozhlasu.\n\nV letech 1980 až 1985 vystudoval Filozofickou fakultu Univerzity Karlovy, obor čeština-dějepis (PhDr.). Po aspirantském pobytu na fakultě redaktor literárního časopisu \"Kmen\" (později \"Tvar\"), od roku 1990 \"Týdeníku Rozhlas\" (od roku 1994 šéfredaktor). V letech 1996 až 2007 působil jako šéfredaktor odborných periodik vydávaných ve spolupráci s MPSV, v roce 2007 se vrátil na šéfredaktorský post \"Týdeníku Rozhlas\", jemuž určil nový formát a obsah. Dnes je to kulturní periodikum s důrazem na dominanty vysílání Českého rozhlasu, podporující diskusi o obsahu veřejnoprávního charakteru médií (rubriky Média a společnost, Rozhlasová dílna) a reflexi rozhlasových žánrů (mj. s týmem recenzentů rozhlasových her a dokumentů).\n\nV roce 2002 obhájil na Masarykově univerzitě v Brně rigorózní práci \"Žánrové a meziliterární aspekty románové epopeje\" (Ph.D.). Od roku 2006 působí na katedře bohemistiky Jihočeské univerzity České Budějovice, od roku 2007 na Ústavu slovanských studií Masarykovy univerzity Brno. Dlouhodobě se zabývá problematikou mediálních studií (se zaměřením na rozhlas a veřejnoprávní média) a středoevropského areálu (se zaměřením na slovenskou literaturu).\n\nPůsobí jako editor, je redaktorem více než 100 titulů odborné a beletristické literatury.\n\nV květnu 2016 se stal ombudsmanem Českého rozhlasu. Předtím zastával funkci šéfredaktora \"Týdeníku Rozhlas\". \n\n\n\n\n\n\n\n"}
{"id": "1027238", "url": "https://cs.wikipedia.org/wiki?curid=1027238", "title": "Autobusové nádraží Mladá Boleslav", "text": "Autobusové nádraží Mladá Boleslav\n\nAutobusové nádraží Mladá Boleslav se nachází v centru okresního města Mladá Boleslav u vlakového nádraží Mladá Boleslav město. Těsně sousedí s obchodním centrem a nedaleko je areál podniku Škoda Auto.\n\nProvozovatel nádraží je od roku 1997 Dopravní podnik Mladá Boleslav, s.r.o., který provozuje i městskou autobusovou dopravu.\n\nNejvětším dopravcem nádraží je Transcentrum bus s.r.o. (dřívější dopravní závod 110 ČSAD KNV Praha, teď součást nadnárodního dopravního koncernu Arriva), který zajišťuje většinu regionální dopravy v okolí města i některé dálkové linky. Dalšími dopravci jsou např. ČSAD Střední Čechy, spol. s r.o., ČSAD Semily, a.s., ČSAD Jablonec nad Nisou a.s., ČSAD Liberec, a.s., OSNADO spol. s r.o. Trutnov či Dopravní podnik Kněžmost, s.r.o. Důležitá je zaměstnanecká doprava Škoda Auto, kde působí víc soukromých dopravců rozvážejících pracovníky automobilky do blízkého i vzdálenějšího okolí.\n\n\n"}
{"id": "1027239", "url": "https://cs.wikipedia.org/wiki?curid=1027239", "title": "Carl Weisshuhn", "text": "Carl Weisshuhn\n\nCarl Weisshuhn (27. února 1837, Rybnik – 4. ledna 1919, \"Na stoupách\", ) byl slezský podnikatel, známý především jako majitel papírny v Žimrovicích.\n\nCarl Weisshuhn se narodil v myslivně \"Jeruzalém\" blízko obce Rybnik do rodiny místního nadlesního. V mládí si spolu s bratrem Paulem pronajal takzvaný \"Nový mlýn\" u Hradce nad Moravicí a udělal z něj výdělečný podnik. V roce 1862 se – opět společně s bratrem – usadil v Lesních Albrechticích, kde měli pronajatý mlýn. K mlýnu přistavěli pilu a mimo to také podnikali ve stavebnictví – budovali cesty a železnici v celém Slezsku a na Moravě. 7. února 1864 se Carl oženil s Friderike Breyer z Větřkovic. Roku 1870 byla firma na výrobu železničních pražců Carla Weisshuhna přesunuta do Opavy, kde se po několika stěhováních usídlila v domě na \"Ensově\" (dnes \"Veleslavínově\") ulici.\n\nCelý podnik rodiny Weisshuhnů se na konci 19. století skládal ze řady mlýnů a pil v oblasti od Kružberka po Opavu, několika břidlicových lomů a od roku 1884 statku v Melči a lázní Jánské Koupele. Mimo všechny tyto podnikatelské aktivity se chtěl Carl věnovat těžbě zlata a proto spolu se svými syny navštívil několikrát studijně USA. Na těchto cestách se spřátelil s Thomasem Edisonem a prohloubil svůj vztah k pokroku. Toto se promítlo do skutečnosti, že byl v roce 1910 prokazatelně prvním vlastníkem automobilu na Opavsku a v roce 1911 vytvořil projekt přehrady na řece Moravici, která měla shodou okolností stát téměř na stejném místě, kde dnes stojí kružberská přehrada.\n\nJeho asi nejznámější podnikatelský počin se udál mezi lety 1888 a 1891, kdy nechal vystavět papírnu v Žimrovicích. Celý projekt byl tak finančně náročný, že firma Weisshuhn musela prodat část melčského statku, aby měla dostatek prostředků na jeho realizaci. Hlavní podmínkou pro výstavbu továrny bylo vybudování náhonu, kterým se do papírny přemísťovalo dřevo ze vzdálenosti až 60 kilometrů proti proudu řeky. Celé dílo vyprojektoval Carl Weisshuhn osobně. Papír dodávala nová továrna opavskému velkoobchodníkovi Raymundu Habelovi. V roce 1907 vzniklo Weisshuhnovo obchodní oddělení a roku 1908 založil za účelem prodeje vyrobeného papíru Carl Weisshuhn se svými syny Carlem ml. a Ernstem obchodní společnost \"Carl Weisshuhn und Söhne\". Roku 1914 byla vybudována úzkokolejná koňská vlečka na trase Hradec nad Moravicí – Žimrovice, která navazovala na trať Opava – Hradec. Obrovské zisky v období první světové války přinesla firmě výroba papírových pytlů, kterou Carl zavedl podle vzoru okoukaného v USA. Papírenský náhon je dnes stále funkční, ovšem dřevo pro továrnu se po něm přestalo dodávat v roce 1966. Továrna je od roku 2006 součástí korporace \"Smurfit Kappa\", která je jedním z největších výrobců papíru na světě.\n\nDne 4. ledna 1919 při kontrole lesa měl Carl Weisshuhn nehodu na saních a ještě téhož dne svým zraněním v rodinném sídle \"Na stoupách\" podlehl. V té době se řadil mezi nejbohatší muže tehdejšího rakouského Slezska. Tento štědrý a dobrosrdečný muž po sobě zanechal majetek přesahující půl druhého milionu rakouských korun, ale také celkem třináct dětí, které měl se svou ženou Friderike.\n\n\n"}
{"id": "1027240", "url": "https://cs.wikipedia.org/wiki?curid=1027240", "title": "HC Město Touškov", "text": "HC Město Touškov\n\nHC Město Touškov (celým názvem: Hockey Club Město Touškov) je český klub ledního hokeje, který sídlí ve Městě Touškov v Plzeňském kraji. Založen byl v roce 2006. Od sezóny 2014/15 působí v Plzeňské krajské soutěži - sk. C, sedmé české nejvyšší soutěži ledního hokeje. Klubové barvy jsou zelená a bílá.\n\nSvé domácí zápasy odehrává v Plzni na zimním stadionu Košutka s kapacitou 255 diváků.\n\n\nZdroj: \n\n\n\nZdroj: \n\n"}
{"id": "1027243", "url": "https://cs.wikipedia.org/wiki?curid=1027243", "title": "Architectural Association School of Architecture", "text": "Architectural Association School of Architecture\n\nArchitectural Association School of Architecture je architektonická škola se sídlem v Londýně. Vznikla v roce 1847 a po několika změnách sídel se nakonec nachází na Bedford Square v londýnském obvodu Camden. Mezi absolventy školy patří například John Howkins, Rem Koolhaas, Ron Arad, John Pawson a Ram Karmi. Mezi zdejší vyučující patřili Gordon Pask, Earl Flansburgh, Liam Young, David Adjaye a Alison Brooks.\n\n"}
{"id": "1027248", "url": "https://cs.wikipedia.org/wiki?curid=1027248", "title": "Lucie Ferliková", "text": "Lucie Ferliková\n\nLucie Ferliková (*3. 10. 1979, Kyjov) je česká malířka.\nPo studiích na Střední uměleckoprůmyslové škole v Uherském Hradišti studovala na Fakultě výtvarných umění v Brně a Akademii výtvarných umění v Praze.\n\n\n\n\n\n"}
{"id": "1027249", "url": "https://cs.wikipedia.org/wiki?curid=1027249", "title": "HC Sokol Vejprnice", "text": "HC Sokol Vejprnice\n\nHC Sokol Vejprnice (celým názvem: Hockey Club Sokol Vejprnice) je český klub ledního hokeje, který sídlí v obci Vejprnice v Plzeňském kraji. Založen byl v roce 2006. Od sezóny 2013/14 působí v Plzeňské krajské soutěži - sk. C, sedmé české nejvyšší soutěži ledního hokeje. Klubové barvy jsou modrá, červená a bílá.\n\nSvé domácí zápasy odehrává v Plzni na zimním stadionu Košutka s kapacitou 255 diváků.\n\n\nZdroj: \n\n\n\nZdroj: \n\n"}
{"id": "1027250", "url": "https://cs.wikipedia.org/wiki?curid=1027250", "title": "Mark Beaumont", "text": "Mark Beaumont\n\nMark Beaumont (* 1. ledna 1983) je skotský cyklista. V letech 2007 až 2008 objel na kole Zemi (celkem 29 446 kilometrů), což zvládl za 194 dní a 17 hodin. Tím se zapsal do Guinnessovy knihy rekordů, ale již v roce 2009 byl překonán jinou osobou. V roce 2010 absolvoval další cestu: vyjel z města Anchorage na Aljašce a ukončil ji v Ushuaia na jihu Argentiny. Při této cestě jej doprovázel štáb televizní stanice BBC, který při něm natáčel televizní sérii.\n\n"}
{"id": "1027251", "url": "https://cs.wikipedia.org/wiki?curid=1027251", "title": "Tea Donguzašviliová", "text": "Tea Donguzašviliová\n\nTea Donguzašvili (: ), (4. červen 1976 Tbilisi, Sovětský svaz) je bývalá reprezentantka Ruska v judu a sambu. Původem je Gruzínka. Do Ruska odešla trénovat po rozpadu Sovětského svazu. Je majitelkou bronzové olympijské medaile.\n\nS judem začínala v Mcchetě ve 13 letech po vzoru svého strýce bývalého judisty. Pochází z dvojčat, ale její sestra se sportu nevěnovala. Po rozpadu Sovětského svazu odešla za lepšími tréninkovými podmínkami do Vladikavkazu a později do Petrohradu, kde jí vedla Jelena Petrova a Vladimir Gladčenko. Většinu volného času však trávila v rodné Gruzii.\n\nV seniorském věku soupeřila o nominaci především Irinou Rodinou. Na olympijské hry v Sydney jí nominace ještě unikla, ale za čtyři roky si účast na olympijských hrách v Athénách nenechala ujít. V samotném turnaji se probojovala až do semifinále, kde za cenu penalizací dlouho odolávala Japonce Maki Cukadaové. V poslední minutě jí však došly síly, Japonka jí povalila na zem a chytila do držení. Souboj o třetí místo zvládla a vybojovala bronzovou olympijskou medaili.\n\nV roce 2008 jela obhajovat olympijskou medaili do Pekingu, ale los jí přidělil v prvním kole největší favoritku a ke všemu domácí Číňanku Tchung Wen. Číňance stačila ani ne minuta, aby jí svým strhem makikomi poslala na ippon. V roce 2012 se přímo kvalifikovala na své třetí olympijské hry, ale kvůli nominačním kritériím nestartovala. Vzápětí ukončila sportovní kariéru.\n\n"}
{"id": "1027252", "url": "https://cs.wikipedia.org/wiki?curid=1027252", "title": "TJ Jiskra Bezdružice", "text": "TJ Jiskra Bezdružice\n\nTJ Jiskra Bezdružice (celým názvem: Tělovýchovná jednota Jiskra Bezdružice) je český klub ledního hokeje, který sídlí ve městě Bezdružice v Plzeňském kraji. Od sezóny 2015/16 působí v Plzeňské krajské soutěži - sk. C, sedmé české nejvyšší soutěži ledního hokeje. Klubové barvy jsou modrá, bílá a oranžová.\n\nSvé domácí zápasy odehrává v Plzni na zimním stadionu Košutka s kapacitou 255 diváků.\n\n\nZdroj: \n\n\n\nZdroj: \n\n"}
{"id": "1027253", "url": "https://cs.wikipedia.org/wiki?curid=1027253", "title": "Feings (Loir-et-Cher)", "text": "Feings (Loir-et-Cher)\n\nFeings je francouzská obec v departementu Loir-et-Cher v regionu Centre-Val de Loire. V roce 2011 zde žilo 726 obyvatel.\n\nContres, Cormeray, Fougères-sur-Bièvre, Fresnes, Chitenay, Thenay\n\n\"Počet obyvatel\"\n\n"}
{"id": "1027256", "url": "https://cs.wikipedia.org/wiki?curid=1027256", "title": "Feings", "text": "Feings\n\nFeings je název dvou obcí ve Francii:\n\n"}
{"id": "1027259", "url": "https://cs.wikipedia.org/wiki?curid=1027259", "title": "HC Sokol Díly", "text": "HC Sokol Díly\n\nHC Sokol Díly (celým názvem: Hockey Club Sokol Díly) je český klub ledního hokeje, který sídlí v obci Díly v Plzeňském kraji. Založen byl v roce 1999. Od sezóny 2016/17 působí v Plzeňské krajské soutěži - sk. C, sedmé české nejvyšší soutěži ledního hokeje. Klubové barvy jsou zelená a žlutá.\n\nSvé domácí zápasy odehrává v Domažlicích na tamějším zimním stadionu.\n\n\nZdroj: \n\n\n\nZdroj: \n\n"}
{"id": "1027263", "url": "https://cs.wikipedia.org/wiki?curid=1027263", "title": "HC Kralovice 1944", "text": "HC Kralovice 1944\n\nHC Kralovice 1944 (celým názvem: Hockey Club Kralovice 1944) je český klub ledního hokeje, který sídlí v obci Kralovice v Plzeňském kraji. Založen byl v roce 1944. Od sezóny 2016/17 působí v Plzeňské krajské soutěži - sk. B, šesté české nejvyšší soutěži ledního hokeje. Klubové barvy jsou zelená a černá.\n\nPrvní zmínky o organizovaném hokeji ve městě jsou z let 1943–45, za letopočet vzniku klubu je považován rok 1944. Nejprve se utkání odehrávala na (dnes již neexistujícím) Podměstském rybníku, od r. 1956 začalo hokejistům sloužit nově vybudované přírodní kluziště s mantinely a umělým osvětlením. V šedesátých letech 20. stol. také oddíl dosáhl na řadu úspěchů, celkem šest sezon hrál krajskou soutěž. Ovšem v roce 1971 ze soutěže sestoupil, následně přerušil činnost a zaniklo i přírodní kluziště. Činnost oddílu byla obnovena v roce 1979 jako \"TJ Sokol Kralovice\". V roce 1991 se klub osamostatňuje a v následujících letech účinkuje pod názvem \"TJ 1. LHC Kralovice 1991\". Od roku 2015 hraje klub pod názvem \"HC Kralovice 1944, z. s.\".\n\nSvé domácí zápasy odehrává v Třemošné na tamějším zimním stadionu s kapacitou 150 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1027265", "url": "https://cs.wikipedia.org/wiki?curid=1027265", "title": "Leryn Francová", "text": "Leryn Francová\n\nLeryn Dahiana Franco Steneri (* 1. března 1982, Asunción) je paraguayská oštěpařka. Její osobní rekord, který vytvořila v roce 2012, má hodnotu 57,77 m a je zároveň paraguayským národním rekordem. Byla mistryní Jižní Ameriky v mládežnických kategoriích v letech 1998, 2001 a 2004.\n\nJe také modelkou, pózovala např. pro časopis Sports Illustrated. V roce 2006 byla zvolena vicemiss Paraguaye. Na soutěžích budí zájem spíše atraktivním vzhledem než svými výkony, během OH 2008, kde byla vlajkonoškou paraguayské výpravy, byla po Michaelu Phelpsovi druhým nejvyhledávanějším účastníkem olympiády na serveru Yahoo.\n\n\n\n\n\n\n"}
{"id": "1027266", "url": "https://cs.wikipedia.org/wiki?curid=1027266", "title": "HC Panasonic Plzeň", "text": "HC Panasonic Plzeň\n\nHC Panasonic Plzeň (celým názvem: Hockey Club Panasonic Plzeň) je český klub ledního hokeje, který sídlí v Plzni ve stejnojmenném kraji. Založen byl v roce 2004 skupinou nadšenců z řad zaměstnanců továrny Panasonic v Plzni. Od sezóny 2016/17 působí v Plzeňské krajské soutěži - sk. C, sedmé české nejvyšší soutěži ledního hokeje. Klubové barvy jsou modrá a bílá.\n\nSvé domácí zápasy odehrává na zimním stadionu Košutka s kapacitou 255 diváků.\n\n\nZdroj: \n\n\n\nZdroj: \n\n"}
{"id": "1027269", "url": "https://cs.wikipedia.org/wiki?curid=1027269", "title": "Kalevi Numminen", "text": "Kalevi Numminen\n\nKalevi Numminen (* 31. ledna 1940, Tampere) je bývalý finský hokejový obránce a pozdější trenér. Finsko reprezentoval na ZOH 1960 v Squaw Valley a na ZOH 1964 v Innsbrucku. Sedmkrát byl účastníkem mistrovství světa v ledním hokeji, a to v letech 1959, 1961, 1962, 1963, 1965, 1966 a 1967.\n\nV letech 1973–74 a 1977–82 byl trenérem finské hokejé reprezentace. Je podle něj pojmenována Trofej Kalevi Numminena, která je každoročně udělována ve finské hokejové lize nejlepšímu trenérovi sezóny.\n\nLednímu hokeji se věnovali i jeho synové Teppo a Teemu.\n\n"}
{"id": "1027271", "url": "https://cs.wikipedia.org/wiki?curid=1027271", "title": "Henri Pirenne", "text": "Henri Pirenne\n\nHenri Pirenne (23. prosince 1862 Verviers – 24. října 1935 Uccle) byl belgický historik.\n\nAbsolvoval Lutyšskou univerzitu a poté učil až do roku 1930 na Gentské univerzitě. Během okupace Belgie Německem se stal prominentním představitelem belgického nenásilného odporu, v letech 1916–1918 byl v německém zajetí.\n\nJakožto historik byl zaměřením medievista. Přispel například k poznání vzniku středověkého města, pozice islámu v Evropě. Sepsal také rozsáhlé (a nedokončené) dílo \"Histoire de l'Europe des invasions au XVIe siècle\" a ve své vlasti se stal národním hrdinou kvůli sepsání sedmisvazkového díla \"Histoire de Belgique\". Jeho dílo se stalo značně vlivné, vycházela z něho mimo jiné i škola Annales.\n\n"}
{"id": "1027272", "url": "https://cs.wikipedia.org/wiki?curid=1027272", "title": "Drabčík páskovaný", "text": "Drabčík páskovaný\n\nDrabčík páskovaný (\"Creophilus maxillosus\") je zástupce hmyzu, řádu brouci z čeledi drabčíkovití. Tato čeleď čítá cca 29 000 druhů, z toho 1400 v České republice. Je to menší druh z čeledi drabčíkovití v České republice, největší v České republice je Drabčík smrdutý (Staphylinus olens)\n\nVelikost 12 až 23 milimetrů. Hmyz s proměnou dokonalou, tedy vajíčko, larva nebo housenka (několikrát se svléká), kukla a dospělec. Vajíčka jsou mléčně bílé barvy, 2 až 3 milimetry velká. Kukly jsou asi 11 mm dlouhé a 4 milimetry široké. Larvy mají odlišnou barvu od dospělce, hlava a hruď jsou tmavě červené až po tmavě hnědou, břicho je špinavě šedé až hnědé barvy, a mají válcovitý tvar, s délkou 20 až 25 milimetrů a šířkou 3,5 milimetru. Dospělec má hlavu a hruď leskle černou, zbytek těla včetně krovek je pokryt šedobílými chloupky vytvářející nepravidelnou příčnou skvrnu. Pod zkrácenými krovkami má komplikovaně složená blanitá křídla. Hlava s nápadně velkýma očima nese výrazná, přes sebe založená jehlicovitá kusadla a nepříliš dlouhá tykadla, skládající se z jedenácti segmentů. Larvy a dospělci mají dlouhé, zakřivené čelisti, které používají pro žvýkání. Na pohyblivém břiše má umístěné obranné řitní žlázy, a v případě ohrožení z nich vylučuje směs látek, které působí jako dráždivé pro predátory. Hlavní složky směsi jsou isoamyl acetate, iridodial, E-8-oxocitronellyl acetate, a dihydronepetalactone.\nJe dravý, larvy i brouci loví drobný hmyz, zvláště jejich larvy. Je též dobrý letec.\n\nAktivita dospělého brouka je celoroční, jak v noci tak ve dne. Hojnější na jaře a počátkem podzimu, ale také aktivní v létě.\n\nVyskytuje se celosvětově. V České republice hojný, místy se vyskytuje hromadně. Lze ho nalézt v zalesněných oblastech, ale má raději více otevřený terén, ale i synantropní prostředí.\n\nŽije v hnijících látkách (na trusu a hnoji), na mršinách všech druhů, kde se živí dospělci a vývojová stádia dvoukřídlého hmyzu, které požírá.\n\nSamice kladou vajíčka do půdy, hub či do listí. Drabčík páskovaný má jednu generaci do roka.\nCelková doba vývoje od nakladení vajec po vznik dospělce je odhadován na třicet sedm dní. Vajíčka se líhnou po cca třech až čtyřech dnech, v závislosti na teplotě. Larvální stadium trvá asi 14 dní. Vznik dospělce z kukly trvá přibližně třináct až šestnáct dní.\n\nTento druh není škůdce.\n\nTento druh není v České republice chráněný.\n\n\nBiolib\n"}
{"id": "1027273", "url": "https://cs.wikipedia.org/wiki?curid=1027273", "title": "Kořist (rozcestník)", "text": "Kořist (rozcestník)\n\nKořist může být:\n"}
{"id": "1027275", "url": "https://cs.wikipedia.org/wiki?curid=1027275", "title": "Numminen", "text": "Numminen\n\nExistuje více nositelů příjmení Numminen:\n\n"}
{"id": "1027277", "url": "https://cs.wikipedia.org/wiki?curid=1027277", "title": "Malý münsterlandský ohař", "text": "Malý münsterlandský ohař\n\nMalý münsterlandský ohař ( \"Kleiner Münsterländer Vorstehhund\", : \"Small Munsterlander\") je zmenšenou kopií velkého munsterlandského ohaře. Pochází z Německa a dnes je stále chován jako pomocník pro lov.\n\nMalý münsterlandský ohař je poměrně staré psí plemeno, jehož historie sahá až do 15. století; z této doby pocházejí totiž první zmínky o nich – například portréty. Přesto že byl chován i pro lov zajíců a lišek, šlechta jej chovala i jako společníka a ženy se s nimi často nechávaly portrétovat. Tito psi ale v 19. století takřka vymizeli, nebo se o nich lidé jen přestali zmiňovat. Jim podobné psy se podařilo vyšlechtit v Německu v kraji Münsterland, a to ve 20. století. Velký podíl na tom měl Edmund Lenský, který také založil první chovatelský klub tohoto plemene. Za předky nynějších malý münsterlandských ohařů jsou považováni velcí münsterlandští ohaři nebo lovečtí španělé s delší srstí.\n\nV roce 1912 byl založen první klub pro chovatele tohoto plemene – Klub Malých münsterlandských ohařů. Oficiálně tohoto plemeno uznává Mezinárodní kynologická federace (FCI).\n\n2014: V České republice se více vyskytuje jeho větší příbuzný velký münsterlandský ohař, ale i tak jsou zde obě plemena velmi oblíbená a potkáváme je běžně. Je možné je omylem zaměnit se stabyhounem nebo drentským koroptvářem. Nejvíce jich lze potkat v Anglii nebo v Německu.\n\nJe to aktivní a hravý pes, který potřebuje častý pohyb. Je inteligentní a bystrý, hodí se pro výcvik a rád se učí nové věci. Je ale i tvrdohlavý a v době puberty se může chovat hodně dominantně. Všestranně upotřebitelný s loveckými vlohami. Je temperamentní a přátelský, ne moc dobrý hlídač. Rád aportuje. Je velmi sebevědomý. Je loajální a těžko nese samotu. Nejraději je se svojí rodinou v teple domova.\n\nDěti má rád a umí s nimi vycházet. Stejně jako hladkosrstý foxteriér má vysoký práh bolesti a dětské hry mu většinou nevadí. Nikdy neútočí jako první a pokud se mu něco nelíbí, hbitě uteče.\n\nOstatní zvířata mu nevadí, ale má sklony pronásledovat rychle se pohybující předměty, nevyjímaje cyklisty nebo auta. Rád pronásleduje zvěř a je těžké ho odvolat. Avšak s jinými psy i fenami vychází dobře a je vhodné ho chovat společně s nimi.\n\nNení to dobrý hlídač, i cizí dokáže vesele přivítat, ale pokud by mu chtěli ublížit, umí se účinně bránit a má vysoký hlas, který je i odstrašující.\n\nSrst malého münsterlandského ohaře je delší a hebká, přiléhavá. Potřebuje pravidelně pročesávat, aby se nezacuchala. Chuchvalce je nutné odstřihávat. Častému mytí šamponem se co nejvíce vyvarujte, jinak by srst začala plsnatit a nevypadala by tak dobře. Hlavně by se na ní ale začaly vytvářet slepené chuchvalce.\n\nTyto psy často trápí zánět zevního zvukovodu, který postihuje hlavně menší plemena s delší srstí na uších, která vytváří volánky. Pokud pes klepe hlavou nebo uši podivně smrdí, je nutné navštívit veterináře, protože právě toto jsou příznaky zánětu. Dlouhou srst z uší je nutno vytrhávat. Ušního mazu se zbavte tím, že namočíte vatový tampon do vincentky či jiné desinfekce a uši jemně vytřete – na ušní tyčinky rovnou zapomeňte!\n\nDrápky si pes obrušuje o chodník nebo asfalt a není nutné je střihat, pokud nebudou moc dlouhé. V tom případě to můžete sami zkusit doma nebo o to poprosit veterináře.\n\nProtože je tento pes velmi aktivní a hravý, je nutné mu dopřát dostatek pohybu. Je pro něj vhodný veškerý pohyb. Má rád plavání a aportování z vody. I přes to, že je malý, má téměř nevyčerpatelnou zásobu energie, a pokud si ji nevybije na procházce nebo při hře, může se stát nervózním, v extrémních případech dokonce agresivní. Je vhodný pro různé psí sporty, třeba agility nebo dogdancing.\n\nMůže být držen celoročně venku, ale i v bytě. Kvůli jeho vysoké aktivitě je ale vhodnější nechávat ho venku a při velkých mrazech ho dávat dovnitř. Potřebuje zateplenou boudu.\n"}
{"id": "1027278", "url": "https://cs.wikipedia.org/wiki?curid=1027278", "title": "Lukáš Curylo", "text": "Lukáš Curylo\n\nLukáš Curylo (* 3. února 1974 Ostrava) je český politik, od února 2013 ředitel Charity ČR, od roku 2007 ředitel Diecézní charity ostravsko-opavské, od roku 2008 zastupitel Moravskoslezského kraje (od roku 2016 také 1. náměstek hejtmana), v letech 1998 až 2010 zastupitel Městského obvodu Ostrava-Poruba, člen KDU-ČSL.\n\nVystudoval Filozofickou fakultu Ostravské univerzity (získal titul Mgr.) a souběžně i Cyrilometodějskou teologickou fakultu Univerzity Palackého v Olomouci (získal tak druhý titul Mgr.).\n\nV letech 1996 až 2001 učil na gymnáziu. Následně v letech 2001 až 2003 pracoval jako metodik Odboru školství, mládeže a sportu na Krajském úřadě Moravskoslezského kraje a v letech 2003 až 2007 jako vedoucí Odboru kultury, školství, mládeže a sportu Magistrátu města Ostravy.\n\nV dubnu 2007 jej jmenoval biskup František Václav Lobkowicz ředitelem Diecézní charity ostravsko-opavské. V únoru 2013 jej Česká biskupská konference jmenovala ředitelem Charity České republiky.\n\nOd roku 2015 je členem Výkonného výboru Charity Evropa a Evropského hospodářského a sociálního výboru.\n\nOd roku 2008 soukromě podniká v oblasti pořádání kurzů, školení a lektorské činnosti.\n\nLukáš Curylo žije v Ostravě.\n\nOd roku 1996 je členem KDU-ČSL. Ve straně působil jako člen Celostátní konference a od roku 2009 také jako 1. místopředseda Krajského výboru KDU-ČSL v Moravskoslezském kraji. Byl rovněž místopředsedou Okresního výboru KDU-ČSL v Ostravě a předsedou Místní organizace KDU-ČSL v Ostravě-Porubě.\n\nDo politiky se pokoušel vstoupit, když v komunálních volbách v roce 1994 kandidoval jako nestraník za KDU-ČSL do Zastupitelstva Městského obvodu Ostrava-Poruba, ale neuspěl. Zastupitelem městského obvodu se tak stal až jako člen KDU-ČSL po volbách v roce 1998. Mandát pak obhájil v roce 2002 (lídr kandidátky) a 2006 (lídr kandidátky).\n\nUsiloval také o zvolení do Zastupitelstva města Ostravy, ale ve volbách v roce 1998 a 2002 se mu to nepodařilo. V komunálních volbách v roce 2010, kdy KDU-ČSL ztratila své zastoupení v Poslanecké sněmovně, byl kandidátem KDU-ČSL na post ostravského primátora, jenže strana získala jen 3,87 % hlasů a do zastupitelstva se vůbec nedostala.\n\nV krajských volbách v roce 2000 kandidoval jako člen KDU-ČSL za Čtyřkoalici do Zastupitelstva Moravskoslezského kraje, ale neuspěl. Krajským zastupitelem se stal až po volbách v roce 2008 na samostatné kandidátce KDU-ČSL. Ve volebním období 2008 až 2012 byl předsedou Výboru pro národnostní menšiny, členem Výboru pro územní plánování a členem Výboru pro výchovu, vzdělávání a zaměstnanost. Ve volbách v roce 2012 nejen svůj mandát obhájil, ale preferenčními hlasy se dostal z 5. místa na místo první. Stal se členem Výboru pro tělovýchovu a sport a předsedou Komise pro zdravotně postižené občany. Ve volbách v roce 2016 byl lídrem KDU-ČSL v Moravskoslezském kraji, mandát krajského zastupitele se mu podařilo obhájit. Dne 10. listopadu 2016 se stal 1. náměstkem hejtmana, na starosti má kulturu a památkovou péči.\n\nDvakrát neúspěšně kandidoval na nevolitelných místech v Moravskoslezském kraji ve volbách do Poslanecké sněmovny PČR. Poprvé v roce 2002 (člen KDU-ČSL za Čtyřkoalici) a podruhé v roce 2010 (samostatná kandidátka KDU-ČSL).\n\nVe volbách do Senátu PČR v roce 2014 kandidoval za KDU-ČSL v obvodu č. 72 – Ostrava-město. Se ziskem 10,82 % hlasů skončil na 4. místě, což byl nejlepší výsledek, jaký KDU-ČSL v tomto obvodě v posledních letech získala. Ve volbách do Evropského parlamentu v květnu 2019 kandidoval na 7. místě kandidátky KDU-ČSL, ale nebyl zvolen.\n"}
{"id": "1027280", "url": "https://cs.wikipedia.org/wiki?curid=1027280", "title": "Michael Van Valkenburgh", "text": "Michael Van Valkenburgh\n\nMichael R. Van Valkenburgh (narozený 1951) je americký zahradní architekt a pedagog. Pracoval ve Spojených státech, Kanadě, Koreji, a ve Francii.\n\nMichael Van Valkenburgh se narodil v roce 1951 a vyrůstal v Lexingtonu, v New Yorku, kde jeho rodina vlastnila malou mléčnou farmu. Van Valkenburgh získal bakalářský titul z vysoké školy zemědělské na Cornell University v roce 1973. Studoval také fotografii v Bostonu, 1974 - 75, vysoké škole University of Illinois. V roce 1982 založil svou vlastní firmu, Michael Van Valkenburgh Associates, Inc.\n\nV prvních letech ze své praxe se Van Valkenburgh specializuje na sezónně proměnné zahrady s živými ploty a ledové zdi. Dostal grant od National Endowment for the Arts, který mu umožnil experimentovat s ledem, jako materiálem na zhotovení ledových zdí. V roce 1988, Van Valkenburgh získal Římskou cenu od americké akademie v Římě.\nMichael Van Valkenburgh je profesorem na Harvardově univerzitě. Jeho kariéra začala v roce 1982. Působil jako programový ředitel ze 1987-1989. Jako předseda odboru krajinářské architektury 1991 do 1996.\n\nMichael Van Valkenburgh popisuje svou práci jako zkoumání živých kvalit krajiny střední a snaze vymanit krajinářskou architekturu od své tradičně podřízeného vztahu k architektuře. Jeho návrhy jsou založeny na citlivosti vůči zvláštním vlastnostem místa.\n\n\n\n"}
{"id": "1027281", "url": "https://cs.wikipedia.org/wiki?curid=1027281", "title": "Forth", "text": "Forth\n\nForth [\"fór\"] může znamenat:\n\n\n"}
{"id": "1027282", "url": "https://cs.wikipedia.org/wiki?curid=1027282", "title": "Evropská úmluva o státním občanství", "text": "Evropská úmluva o státním občanství\n\nEvropská úmluva o státním občanství ( \"European Convention on Nationality\") je Mezinárodní smlouva navržená Evropským výborem pro právní spolupráci a schválená Výborem ministrů Rady Evropy v roce 1997, ke které Česká republika přistoupila v roce 1999. \n\nÚmluva stanovuje pravidla a zásady týkající se občanství a upravuje brannou povinnost v případech několikerého státního občanství.\n\nVznik dokumentu inicioval Výbor expertů pro vícenásobné občanství Rady Evropy v roce 1992 v reakci na politické změny ve střední Evropě v roce 1989. Výbor ministrů Rady Evropy jej schválil 14. května 1997; 6. listopadu 1997 byla Úmluva otevřena k podpisu. V platnost dokument vstoupil 1. března 2000. Česká republika k Úmluvě přistoupila 7. května 1999 v Budapešti. Poslanecká sněmovna Parlamentu České republiky Úmluvu ratifikovala 4. března 2003, Senát Parlamentu České republiky pak 17. dubna 2003. Prezidentovi České republiky (t.č. Václav Klaus) byl text doručen k podpisu 22. dubna 2003. Ve Sbírce zákonů byla Úmluva vyhlášena 1. července 2004 pod číslem 76/2004 Sb.m.s.\n\nText Úmluvy tvoří 10 kapitol:\n\nZákladní principy smlouvy jsou ustanovení kapitol, které všechny musí zúčastněné státy přijmout bez výhrad. V textu smlouvy jsou to kapitoly I, II a VI. \n\nObecně jsou stanoveny takto:\n\n"}
{"id": "1027283", "url": "https://cs.wikipedia.org/wiki?curid=1027283", "title": "Operace Nemesis", "text": "Operace Nemesis\n\nOperace Nemesis (arménsky: ) byla tajná operace Arménské revoluční federace, která probíhala v letech 1920 až 1922. Cílem operace, pojmenované dle řecké bohyně odplaty Nemesis, byli osmanští a ázerbájdžánští politici a vojenští činitelé z řad Mladoturků. Jejich komanda totiž od května 1915 deportovala tisíce zástupců arménské inteligence a dalších osob arménské národnosti do internačních táborů a většina z nich nepřežila.\n\nHlavním viníkům Arménské genocidy, při níž přišlo o život více než milion lidí, se ale po skončení první světové války podařilo uprchnout do zahraničí. Vzhledem k absenci mezinárodních úmluv, dle kterých by bylo možné uprchlé strůjce genocidy zatknout či soudit v zahraničí, byli pachatelé genocidy pouze v nepřítomnosti odsouzeni tureckým vojenským soudem k trestu smrti.\n\nNeschopnost dohnat viníky masakrů arménského a potažmo křesťanského obyvatelstva k zodpovědnosti zapříčinila vznik různých skupin volajících po pomstě a odplatě. Na základě těchto okolností tedy vznikl arménský plán provést odvetnou akci, která získala krycí název „Nemesis“. V rámci operace Nemesis byli hlavní strůjci genocidy za svůj podíl postupně zlikvidováni prostřednictvím série atentátů.\n\nBerlínskou smlouvou z roku 1878 se stala Arménie součástí evropských zájmů a záminkou pro humanitární intervenci. Osmanský sultán Abdulhamid II. se z obavy ze ztráty vlivu nad tímto územím rozhodl pohrozit evropským mocnostem a Arménům tím, že v letech 1895-96 nechal na svůj příkaz zmasakrovat na 200 000 Arménů volajících po nezávislosti. Tyto masakry ale také posílily partyzánskou činnost organizovanou Arménskou revoluční federací, která podnikala za podpory arménského obyvatelstva z ruského území výpady proti Turkům. V červenci 1908 proběhl s podporou strany Jednota a pokrok (Mladoturci) převrat, který ukončil osmanský absolutismus a nastolil ústavní systém. Radikální Mladoturci hlásající panturkismus však v arménské menšině spatřovali přílišné nebezpečí a překážku pro prosazení jejich ideologie. Roku 1909 tedy v Kilíkii došlo na popud strany Jednota a pokrok ke zmasakrování 30 000 Arménů.\n\nDne 2. listopadu 1914 se Osmanská říše zapojila do první světové války (na straně centrálních mocností). Tentýž den vyhlásil turecký ministr války Enver Paša džihád, neboli svatou válku všem „nevěřícím“ v rámci Osmanské říše. Krátce na to v lednu 1915 se turecká III. armáda střetla s ruskými vojsky na arménském území a byla u Šarikamiše zničena. Arméni byli neoprávněně obviněni z toho, že právě oni byli příčinou turecké porážky. Politické hnutí Mladoturci tak začalo připravovat genocidu proti tradičně křesťanskému arménskému lidu. První úder byl namířen proti Arménům ve službách turecké armády, kteří byli odzbrojeni a v masovém měřítku postříleni.\n\nNa základě nařízení osmanského ministra vnitra Talata Paši ze dne 24. dubna 1915 bylo ještě v ten samý den v Konstantinopoli pozatýkáno na 600 osob arménské inteligence, z nichž velká část bylo později zavražděna. Docházelo také ke znesvěcování kostelů a hromadnému zavírání arménských škol. Ti učitelé, kteří odmítli konvertovat k islámu, byli popraveni.\n\nZ propuštěných trestanců byly vytvořeny vojenské oddíly, tzv. čete a tato komanda pak od května 1915 deportovala desetitisíce Arménů z východních provincií směrem k internačnímu táboru v Aleppu. Většina z transportovaných nepřežila. Ti, kteří měli větší předpoklady k přežití (mladí muži), byli popraveni. Významní lidé byli popraveni ještě před vydáním příkazu k deportaci. Ti, kteří přežili přesun do Aleppa, byli v další etapě posláni přes Syrskou poušť do táboru Dajr az-Zór v Mezopotámii. Pokud i to přežili, vyhnala je komanda čete do pouště, kde neměli nejmenší šanci na přežití. Další způsobem likvidace bylo nahnání arménských zajatců do jeskyň, zde je polili benzínem a zaživa upálili. Dne 10. června 1915 bylo například v roklině Kemach povražděno tureckými vojáky přibližně 25 000 Arménů. Pouze malé části se podařilo vyhlazování uniknout.\n\nV důsledku těchto deportací zemřelo 1 000 000, 1 200 000, 1 300 000 až 1 500 000 Arménů. Samotné deportace přežil jen zlomek z nich, tedy přibližně 100 000 osob. Pokud se vezmou v úvahu obyvatelé provincie Van, kterým se podařilo prchnout do Ruska, dále zachránění spojeneckými plavidly, či Arméni z Palestiny a Libanonu, lze odhadovat, že genocidě uniklo v rámci Osmanské říše dalších přibližně 600 000 osob. Jen osobě Talata Paši je připisována přímá zodpovědnost za smrt nejméně 600 000 osob arménské národnosti.\n\nPo kapitulaci Turecka na základě Sèvreské smlouvy opustili Talat Paša, Enver Paša a další vůdcové Mladoturků zemi na palubě německého dělového člunu. Někdejší ministr války Enver Paša stihl ještě před útěkem z Turecka zpronevěřit ze státní pokladny přibližně 112 500 000 USD, které se mu podařilo vyvézt za hranice. Talat Paša, a jeho „doktoři zabijáci“ Nazim Bej Selanikli a Bahaettin Šakir pak našli azyl v Berlíně, a to s vědomím německých úřadů. Talat Paša, používající pseudonym Mehmet Sait Bej, našel své útočiště ve čtvrti Charlottenburg, kde obýval devítipokojový byt. Když se turecký velvyslanec Rifat Paša dozvěděl o přítomnosti Talata v Berlíně, požádal německé úřady o jeho zatčení a případné vydání do Turecka k soudu. Turecké úřady tak všeobecně činily pod nátlakem mezinárodního společenství, které požadovalo zahájit kriminální vyšetřování s vůdci a nižšími důstojníky hnutí Mladoturků. Německý ministr zahraničí Wilhelm Solf požadavky na vydání odmítl slovy: „Talat je vůči nám loajální a naše země mu tedy zůstane otevřena.“\n\nDne 5. července 1919 byl Talat spolu s dalšími zástupci Mladoturků v nepřítomnosti odsouzen zvláštním vojenským soudním tribunálem v Konstantinopoli k trestu smrti za válečné zločiny a „vyhlazování arménského lidu“. Vzhledem k absenci mezinárodních úmluv, dle kterých by bylo možné uprchlé strůjce genocidy zatknout či soudit v zahraničí, mohli se tito poměrně volně pohybovat v Itálii, Německu či oblasti střední Asie. Toto mezinárodní selhání dohnat viníky masakrů arménského a potažmo křesťanského obyvatelstva k zodpovědnosti způsobilo vznik různých skupin volajících po pomstě a odplatě. Na základě těchto okolností tedy vznikl arménský plán provést odvetnou akci, která získala krycí název „Nemesis“. Dne 31. března 1921 pak navíc Mustafa Kemal Atatürk vyhlásil amnestii pro všechny členy Mladoturků a jejich zločiny tak zůstaly na úřední úrovni nepotrestány.\n\nDne 28. května 1918 Arménská národní rada se sídlem v Tiflisu vyhlásila nezávislost první Arménské republiky. Vrcholní členové Arménské revoluční federace Hovhannes Kachaznuni a Alexander Chatysjan poté odcestovali do arménského Jerevanu, aby zde 30. května 1918 oficiálně vyhlásili arménskou nezávislost. Jerevan se poté stal hlavním městem Arménie. Od 27. září do konce října 1919 pak v Jerevanu proběhl 9. kongres Arménské revoluční federace.\n\nNa programu kongresu byla především problematika potrestání odpovědných za genocidu. Navzdory hlasitým námitkám ruských Arménů dospěl kongres k rozhodnutí, že bude spravedlnosti učiněno zadost skrze vojenskou sílu. Členové předsednictva Arménské revoluční federace, konkrétně Simon Vratsjan, Ruben Ter Minasjan a Ruben Darbinjan s plánem Šahana Nataliho nesouhlasili. I navzdory tomu ale vznikla „černá listina“ obsahující jména přibližně dvou set osob považovaných za pachatele a organizátory genocidy arménského lidu.\n\nOperace získala krycí název podle řecké bohyně odplaty Nemesis. Jejím pomyslným mozkem se stali Šahan Natali spolu se zkušeným revolucionářem Armenem Garem, a dále Aaron Sachaklian. Natali měl na starosti celkovou koordinaci akce, Sachaklian pak logistiku, výcvik mužů a financování operace.\n\nNatali si za primární cíl stanovil osmanského ministra vnitra a jednoho z vůdců Mladoturků Talata Pašu, kterého Natali přezdíval „číslo jedna“. Úkolem zabít Talata byl pověřen arménský student Sohomon Tehlirjan. Natali měl v plánu zpolitizovat pozdější soudní proces s Tehlirianem tak, aby do něj zatáhl osoby odpovědné za arménskou genocidu. Ve svých pamětech Natali uvedl rozkazy udělené Tehlirjanovi: „Rozbiješ lebku národního vraha číslo jedna a nepokusíš se utéct. Stoupneš si nohou na jeho mrtvolu a vzdáš se policii, která si pro tebe přijede a spoutá tě.“ Atentát na Talata Pašu byl spáchán dne 15. března 1921 v ulici Hardenberg Strasse 17 v berlínském Charlottenburgu. Tehlirjan pašu z povzdálí sledoval během chůze po ulici. Následně pašovi poklepal na rameno, aby na sebe upoutal pozornost a jednou ranou z revolveru mu prostřelil hlavu. Druhou ranou pak zranil manželku, která jej doprovázela. Talat Paša byl na místě mrtev. Během krátkého soudního procesu konaného ve dnech 2.–3. června téhož roku byl Tehlirjan zbaven všech obvinění a propuštěn. Soud tak učinil s přihlédnutím k pašovu podílu na masakru stovek tisíc Arménů, během něhož byla zavražděna i Tehlirjanova matka. Dalším cílem operace se stal Fatali Choyski, jeden z hlavních strůjců masakrů Arménů v Baku (1918) a tehdejší předseda vlády Ázerbájdžánu. Dne 19. června 1920 byl zastřelen na Tifliském náměstí Erevanian Arménem Aramem Jerganjanem a jeho komplicem Misakem Giragossjanem. Choyskiho doprovázel Chan Mahmadov, další z viníků masakrů, ten byl pouze zraněn.\n\nAtentát na někdejšího ázerbájdžánského ministra vnitra Behbuda Chana Džavanšira, spoluzodpovědného za masakry Arménů v Baku, byl spáchán v pozdních nočních hodinách dne 18. července 1921. Stalo se tak na prostranství před konstantinopolským hotelem Pera Palace, kde na něj vyčkával Armén Misak Torlakian. Torlakian přiskočil k nic netušícímu Džavanširovi a dvěma výstřely do hrudníku ho usmrtil. I přes snahu o útěk byl zadržen policií a postaven před vojenský soud. S přihlédnutím k Džavanširově značném podílu na masakrech Arménů soud Tarlakjana osvobodil pro nepříčetnost v době činu a nechal jej pouze vyhostit z Turecka.\n\nOsmanský velkovezír a člen Mladoturků Sait Halim Paša byl zastřelen 6. prosince 1921 v Římě útočníkem Aršavirem Širagjanem, kterému se podařilo z místa činu uprchnout. Širagjan o rok později v Berlíně usmrtil také Cemala Azmiho (viz níže). Behaeddin Šakir, zakládající člen Výboru jednoty a pokroku a trebizondský guvernér Cemal Azmi, známý také jako „monstrum z Trebizondu“, byli zavražděni současně 17. dubna 1922 v Berlíně. Oba tito členové Mladoturků se právě vraceli společně se svými manželkami a dětmi ze shromáždění místní turecké komunity. K útoku došlo na ulici Uhlandstrasse, kde v jednom z domovním vchodů vyčkávali pachatelé Aram Jerganjan a Aršavir Širagjan. Když se Šakir s Cemalem dostatečně přiblížili, vyskočili útočně z úkrytu a usmrtili je několika ranami z revolveru. Ihned poté Jerganjan a Širagjan uprchli za průběžné krycí palby ze svých zbraní.\n\nDalším na řadě byl osmanský vojevůdce a člen Mladoturků Džamal Paša, který byl zavražděn 21. července 1922 v gruzínském Tiflisu (dnes Tbilisi) Arménem Stepanem Dzagigjanem a dvěma jeho komplici Bedrosem Der Bogosjanem a Artašesem Kevorkianem. Stalo se tak během Džamalovy pracovní cesty z Berlína do afghánského Kábulu. Poslední ze Tří Pašů, Enver Paša, byl zabit dne 4. srpna 1922 v Tádžikistánu během bojů proti Rudé armádě. Spolu se svými muži byl postupně obklíčen skupinou ruských vojáků a v následném boji muže proti muži pětkrát proboden arménským vojákem ve službách Rudé armády Hagopem Melkumovem. V rámci operace Nemesis bylo dále popraveno i několik špionů a zrádců arménské národnosti, kteří spolupracovali s tureckými úřady.\n\nPo sovětizaci Arménie se mnoho arménských revolučních aktivistů, toužících po znovuzískání mocenské kontroly, nebránilo spolupráci s ázerbájdžánskými ani tureckými představiteli. Tato politika byla v protikladu k Nataliho přesvědčení, že „Krom Turka není pro Arména jiného nepřítele a arménská pomsta je spravedlivá a zbožná.“\n\nV předvečer zasedání 11. valného kongresu (27. března až 2. května 1929) spustila Arménská revoluční federace čistku v předsednictvu, která měla zabránit očekávanému vítězství „bojovníků za svobodu“. Nejprve byl vyloučen člen předsednictva Šanan Natali, následovaný Haigem Kntounim, dále důstojníkem arménské armády Bagrevandjanem a jeho skupinou. K dalším patřili Glejian a Tartyzjan spolu s jejich partyzány, generál Smbad, Ferrahjan a jeho skupina, Levon Mozjan, Vazgen Šušanjan, Mesrob Kouyoumjan, Levon Kevonjan a mnoho dalších. Na protest vůči této „čistce“ v představenstvu poté odstoupilo několik členů francouzského ústředního výboru ARF.\n\nTurecko a Arménie mají na události zásadně odlišný pohled. Představitelé Arménie trvají na tom, že se jednalo o genocidu a žádají po Turecku odškodnění a poučení se z události do budoucna. Představitelé Turecka vnímají údajnou genocidu jako smrt několika set tisíc lidí obou národností v důsledku zmatků způsobených nutností rychle řešit problém kolaborace Arménů. Oba národy si většinově stojí za názory svých státních představitelů. Genocida je mezinárodně uznána ve státech: Rusko, Arménie, Kanada, Francie, Švédsko, Litva, Polsko, Německo, Itálie, Řecko, Venezuela a Slovensko.\n\n\"Atentáty spáchané v rámci Operace Nemesis zahrnují:\"\n\n"}
{"id": "1027288", "url": "https://cs.wikipedia.org/wiki?curid=1027288", "title": "Champdieu", "text": "Champdieu\n\nChampdieu je francouzská obec v departementu Loire v regionu Auvergne-Rhône-Alpes. V roce 2011 zde žilo 1 722 obyvatel.\n\nEssertines-en-Châtelneuf, Chalain-d'Uzore, Châtelneuf, Montbrison, Pralong, Saint-Paul-d'Uzore, Savigneux\n\n\"Počet obyvatel\"\n\n\n"}
{"id": "1027296", "url": "https://cs.wikipedia.org/wiki?curid=1027296", "title": "Adolf Fischhof", "text": "Adolf Fischhof\n\nAdolf Fischhof (8. prosince 1816 Budín – 23. března 1893 Emmersdorf) byl rakouský lékař, publicista a politik německé národnosti a židovského původu, během revolučního roku 1848 poslanec Říšského sněmu; představitel umírněné liberální levice.\n\nPocházel z židovské rodiny. V letech 1829–1834 studoval na piaristickém gymnáziu v Pešti. Potom navštěvoval kurzy filozofie a od roku 1836 studoval medicínu na Vídeňské univerzitě. V roce 1845 promoval. V roce 1846 získal též titul magistra porodnictví. V roce 1848 nastoupil jako sekundář do všeobecné nemocnice.\n\nBěhem revolučního roku 1848 se pak zapojil do politického dění. Již 13. března 1848 pronesl projev na veřejné schůzi ve vídeňském \"Landhausu\" na Herrengasse. Zde formuloval prvotní požadavky liberální opozice: svobodu náboženskou, tiskovou a liberální školský systém. Byl členem akademické legie a velitelem jejího zdravotnického sboru. Do 17. července 1848 byl předsedou bezpečnostního výboru. Od 2. července do 20. prosince vedl s titulem ministerského rady referát hygieny na ministerstvu vnitra. Cestoval do Haliče s cílem řešit tamní epidemii cholery. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Vídeň v Dolních Rakousích. Uvádí se jako doktor lékařství. Patřil ke sněmovní levici. Byl členem parlamentního ústavního výboru. Na konci roku 1848 se na sněmu odehrávaly debaty o finálním znění návrhu ústavy, přičemž pozice německé liberální levice a českých poslanců se sbližovaly a Fischhofovy návrhy se tak výrazněji neodlišovaly od návrhu, které předkládal František Ladislav Rieger.\n\nPo rozpuštění sněmu byl trestně stíhán a zatčen, ale obvinění bylo staženo a on mohl působit apoliticky jako lékař ve Vídni. V roce 1856 kvůli onemocnění hlavy podnikl několik léčebných cest do západní Evropy. Teprve v roce 1867 byl plně amnestován a obnovena jeho občanská práva. Předseda předlitavské vlády Alfred Potocki mu nabídl místo v kabinetu, ale Fischhof odmítl. Působil nadále jako vlivný politický publicista, zaměřoval se na otázky ústavního a národnostního charakteru. Byl stoupencem federativního uspořádání monarchie. Jeho základem měly být historické země, ale vnitřně decentralizované. Významnou roli by tak v chodu státu hrály zemské sněmy a okresní zastupitelstva. Už roce 1861 publikoval (spolu s Josephem Ungerem) studii nazvanou \"Zur Lösung der ungarischen Frage\", ve které předznamenal dualistické státoprávní řešení v podobě rakousko-uherského vyrovnání. V rámci bloku německých liberálů (Ústavní strana) tvořil skupinu tzv. autonomistů. V roce 1866, když po prusko-rakouské válce vrcholily debaty o státoprávním uspořádání monarchie, navrhli autonomisté Fischhof a Moritz von Kaiserfeld neformální jednání politických zástupců všech národností monarchie s cílem dospět ke smíru. Česká reprezentace se snažila tuto iniciativu využít. Centralistické křídlo německorakouských liberálů (Eduard Herbst) ale takové řešení odmítlo.\n\nV roce 1875 se přestěhoval do Emmersdorfu v Korutanech. Zde roku 1878 hostil vyjednávání s českými liberálními politiky. Šlo o takzvané Emmersdorfské memorandum. Toho roku se totiž staročeši i mladočeši dohodli na ukončení pasivní rezistence a společném aktivním postupu na rakouské politické scéně. Předák českých liberálů František Ladislav Rieger tehdy uvažoval o nějaké dohodě s německými liberály. Emmersdorfské memorandum, které signoval Fischhof a dojednával s Riegrem šéfredaktor liberálního listu \"Neue Freie Presse\" Michael Etienne, nastínilo možnost spolupráce německorakouských a českých liberálů a splnění některých českých autonomistických požadavků. Zamýšlená koalice ale nakonec nebyla realizována. Na potenciálně silný česko-německý liberální blok se s podezřením díval císař a nepodařilo se překonat centralistické tendence některých německých liberálních předáků. Rieger nakonec uzavřel dohodu s konzervativním německorakouským blokem okolo Eduarda Taaffeho.\n\nV roce 1882 vystoupil Fischhof s projevem ve Vídni při založení Německé lidové strany. Po neúspěchu tohoto projektu sjednocené liberální politické formace se opět stáhl z aktivního politického dění.\n"}
{"id": "1027313", "url": "https://cs.wikipedia.org/wiki?curid=1027313", "title": "Karina Bryantová", "text": "Karina Bryantová\n\nKarina Bryant, (* 27. leden 1979 Londýn, Spojené království) je bývalá reprezentantka Spojeného království v judu. Po zisku bronzové olympijské medaile v roce 2012 má v plánu v roce 2016 obhajovat olympijskou medaili v australském judogi.\n\nS judem začala v rodném Hershamu v 10 letech. Později se přesunula do nedalekého Camberley, kde se ve 14 se rozhodla sportu věnovat vrcholově. Od juniorským potvrzovala své kvality a přechod mezi seniorky zvládla bez problémů. Její devízou byla urostlá postava (185cm, váha nad 100kg), se kterou se uměla pohybovat.\n\nV roce 1999 si třetím místem na mistrovství světa zajistila účast na olympijských hrách v Sydney. V olympijském roce 2000 se stala mistryní Evropy, ale formu na vrcholu sezony nepotvrdila. Prohrála těsně na body ve druhém kolem s Francouzkou Christine Cicot. Neúspěch jí však neodradil a v novém tisíciletí se řadila mezi nejlepší evropské judistky vůbec. Od roku 2002 jí však pomalu začali trápit zranění. V roce 2004 se bez větších potíží kvalifikovala na olympijské hry v Athénách, ale doplatila na náročný los. Prohrála v prvním kole s Kubánkou Beltrán.\n\nPo úspěšném roce 2005 však přišel výsledkový pokles kvůli zraněním a špatné finanční situaci anglického juda. Na mistrovství světa v roce 2007 se ještě dokázala připravit a 5. místem si zajistit účast na olympijských hrách v Pekingu. Na samotnou účast by určitě ráda zapomněla. V prvním kole jí vyškolila Mexičanka Zambotti.\n\nV roce 2009 se dokázala vrátit finálovou účastí na mistrovství světa, ale v roce 2011 jí opět zlobilo zdraví (krční pátěř). O účast na domácích olympijských hrách v Londýně se strachovat nemusela. Olympijskou medaili jí přál asi každý, ale cestu k ní neměla jednoduchou. Ve druhém kole se na juko vypořádala s favorizovanou Slovinkou Polavder a čtvrtfinále dokonce zachraňovala v posledních sekundách uči-matou. V semifinále proti Japonce Sugimotó tolik štěstí neměla. V boji o 3. místo se utkala s Ukrajinkou Kinderskou a zápas měl netradičně spád. V napínavém zápase dvakrát soupeřku kontrovala za wazari a mohla slavit bronzovou olympijskou medaili. Po hrách se rozhodla v kariéře pokračovat pod australskou vlajkou, kde žije její rodina.\n\n"}
{"id": "1027315", "url": "https://cs.wikipedia.org/wiki?curid=1027315", "title": "Vladislav Szkandera", "text": "Vladislav Szkandera\n\nVladislav Szkandera (* 23. září 1960) je český politik a pastor, od roku 2007 senior Ostravsko-karvinského seniorátu Slezské církve evangelické, v letech 2002 až 2006 zastupitel a radní města Orlová, člen Konzervativní strany.\n\nV roce 1979 odmaturoval na lesnickém oboru a do roku 1990 pracoval v technických a dělnických funkcích v lesnictví. Z politických důvodů nebyl přijat na vysokou školu. Jako dobrovolník v církvi se podílel na vytváření profilu práce s dětmi a mládeží.\n\nPo změně režimu vystudoval Pedagogickou fakultu Ostravské univerzity (promoval v roce 2001 a získal tak titul Mgr.).\n\nV roce 1990 vstoupil do služeb Slezské církve evangelické augsburského vyznání s prioritním zaměřením na katechetickou práci. V letech 1992 až 1993 působil ve Farním sboru v Jablunkově-Návsí. Následně působil ve farním sboru v Orlové. V letech 2006–2019 byl seniorem Ostravsko-karvinského seniorátu Slezské církve evangelické augsburského vyznání.\n\nVěnoval se práci v romské komunitě a sociálně znevýhodněných lokalitách. Má částečný úvazek jakožto vězeňský kaplan u Vězeňské služby ČR. Několik let byl členem republikového týmu Psychosociální intervenčí péče ve spolupráci s HZS Ostrava.\n\nZaložil Křesťanské sdružení Benjamin Orlová a Nadační fond přátel kulturní památky kostela Slezské církve evangelické v Orlové.\n\nVladislav Szkandera je ženatý (manželka Halina), mají spolu dva syny. Žije v Orlové.\n\nVe druhé polovině 80. let 20. století byl součástí obrodného proudu v Československé straně lidové. V 90. letech pak kandidoval jako nestraník za KDU-ČSL a od roku 2006 je členem Konzervativní strany. V roce 2008 se stal členem předsednictva KONS, v letech 2010 až 2012 pak zastával pozici jejího místopředsedy.\n\nDo politiky vstoupil, když byl v komunálních volbách v roce 1994 zvolen jako nestraník za subjekt \"Sdružení KDU-ČSL, NK\" do Zastupitelstva obce Horní Lomná na Frýdecko-Místecku. Ve volbách v roce 1998 se mu však jako nestraníkovi za KDU-ČSL nepodařilo mandát obhájit.\n\nPozději se přestěhoval do města Orlová na Karvinsku, kde byl v komunálních volbách v roce 2002 zvolen jako nestraník za KDU-ČSL do zastupitelstva města a následně i do rady města. Mandát zastupitele však ve volbách v roce 2006 jako lídr kandidátky Konzervativní strany neobhájil. Neuspěl ani v roce 2010 (opět lídr). Ve volbách v roce 2014 kandiduje jako lídr Koalice KDU-ČSL a Konzervativní strany.\n\nV krajských volbách v roce 2012 kandidoval jako člen Konzervativní strany za Koalici Strany soukromníků ČR a KONS do Zastupitelstva Moravskoslezského kraje, ale neuspěl.\n\nDvakrát neúspěšně kandidoval v Moravskoslezském kraji ve volbách do Poslanecké sněmovny PČR. Poprvé v roce 2010 za Konzervativní stranu a podruhé v roce 2013 jako člen KONS na kandidátce KDU-ČSL.\n\nVe volbách do Senátu PČR v roce 2014 kandidoval jako člen Konzervativní strany za KDU-ČSL v obvodu č. 75 – Karviná. Se ziskem 8,76 % hlasů skončil na 5. místě a nepostoupil tak ani do kola druhého.\n"}
{"id": "1027316", "url": "https://cs.wikipedia.org/wiki?curid=1027316", "title": "Moriz Bruno Fluck", "text": "Moriz Bruno Fluck\n\nMoriz Bruno von Fluck-Leidenkron (cca 1802 Bistra – 12. dubna 1875 Vídeň) byl rakouský státní úředník a politik německé národnosti, během revolučního roku 1848 poslanec Říšského sněmu.\n\nJeho bratrem byl právník a úředník Josef Bruno Fluck von Leidenkron. Moriz vystudoval práva na Padovské univerzitě a Vídeňské univerzitě. Roku 1819 nastoupil jako praktikant na magistrát ve Štýrském Hradci. Roku 1820 získal titul doktora práv a téhož roku nastoupil do státní správy. Působil na různých místech monarchie.\n\nBěhem revolučního roku 1848 se pak zapojil do politického dění. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Kočevje v Kraňsku. Uvádí se jako guberniální rada. Patřil ke sněmovní pravici.\n\nV říjnu 1848 se stal vládním radou a komorním prokurátorem v Linci. V roce 1849 byl jmenován vedoucím komise pro regulaci tyrolského lesního hospodaření, ve které zasedal již roku 1847. Ministři Franz Seraph von Stadion a Alexander Bach ho povolali do debat o vyvazování z poddanské povinnosti a reformy soudnictví. Roku 1849 se stal referentem pro politické a justiční otázky v prozatímním spolkovém ústředním výboru ve Frankfurtu. V listopadu 1851 byl pověřen vedením finančního úřadu v Terstu, od března 1854 pak byl finančním ředitelem pro regiony Rakouské přímoří a Dalmácie s titulem ministerského rady. V listopadu 1854 usedl na post ředitele finanční prefektury v Lombardii. Funkci ale složil a vrátil se do Terstu. Téhož roku ale bylo jeho místo v Terstu zrušeno a on povolán do Záhřebu. Od roku 1856 byl v čele finančního ředitelství ve Štýrském Hradci. Roku 1861 odešel do penze.\n"}
{"id": "1027320", "url": "https://cs.wikipedia.org/wiki?curid=1027320", "title": "Hurikán Alberto (2000)", "text": "Hurikán Alberto (2000)\n\nHurikán Alberto byl 3. bouří a 1. hurikánem atlantické hurikánové sezóny 2000. Zformoval se 3. srpna 2000 u pobřeží západní Afriky a rozptýlil se 26. srpna 2000 východně od Islandu. Hurikán Alberto byl nejdéle trvající bouří této hurikánové sezóny a 9. nejdéle trvající atlantickou bouří v historii (nejdéle trvající byl hurikán San Ciriaco roku 1899). Jelikož se dotkl pevniny jen na Islandu jako slabší bouře, nikoho neusmrtil a nenapáchal větší škody. Nejvyšší rychlost větru byla 205 km/h.\n\nZformoval se na začátku srpna 2000 jako tropická deprese. Už 4. 8. se z deprese stala tropická bouře a 6. 8. hurikán 1. stupně a rychlost větru se pohybovala kolem 150 km/h. 9. 8. hurikán zeslábl a stal se z něj opět tropická bouře, ale to netrvalo dlouho a opět zesílil na hurikán. Do této doby postupoval hurikán severozápadním směrem. 12. 8. se z hurikánu 2. stupně stal hurikán 3. stupně a rychlost větru dosahovala 200 km/h. Alberto se otočil a začal postupovat severovýchodním směrem a začal opět slábnout. Jako tropická bouře se stočil na jih, poté na jihozápad a pak opět na severozápad. Když se stočil na sever, opět se z něj stal hurikán 1. stupně a následně hurikán 2. stupně a pokračoval na severovýchod. Zanedlouho opět zeslábl na hurikán 1. stupně a postupoval dál na severovýchod. Postupně se z něj stala tropická deprese a 23. 8. se rozpadl. Jeho „zbytky“ pak přešly přes Island a rozplynuly se v Severním moři.\n"}
{"id": "1027325", "url": "https://cs.wikipedia.org/wiki?curid=1027325", "title": "TV 2 (Dánsko)", "text": "TV 2 (Dánsko)\n\nTV 2 je dánská státní televizní stanice, se sídlem v Odense. Stanice začala vysílat 1. října 1988, čímž ukončila nadvládu vysílatele Danmarks Radio (DR) jako jediného veřejnoprávního vysílatele v zemi.\n\nTV 2 má šest dceřiných stanic, mezi které patří \"TV 2 Zulu\", zaměřený na mládež; \"TV 2 Charlie\", orientovaný na starší diváky; \"TV 2 News\", 24hodinový zpravodajský kanál (v činnosti od 1. prosince 2006); \"TV 2 Film\", filmový kanál (v činnosti od 1. listopadu 2005); \"TV 2 Sport\", specializovaný sportovní kanál a \"TV 2 Fri\", kanál pro volný čas a hobby (v činnosti 5. května 2013). Je zde i internetový kanál \"TV 2 Sputnik\", který začal vysílat v prosinci 2004.\n\nMá asi 1 000 zaměstnanců a tržby ve výši 1,9 miliardy DKK (2006). Stanice je aktivním členem Evropské vysílací unie od roku 1990.\n\nDne 23. srpna 2006 získala v aukci FM licenci od rozhlasu \"Sky Radio\". Aukce trvala 20 minut a vítězná nabídka činila 23 000 000 DKK.\n\nOd 1. listopadu 2009 jsou všechny dánské televize převedeny do digitální televizní vysílání v DVB-T se standardy MPEG4. TV 2 svůj hlavní kanál nekóduje, ale pro přístup ke stanicím \"TV2 Zulu\", \"TV2 Charlie\", \"TV2 Film\", \"TV2 News\" a \"TV2 Sport\" nutná dekódace.\n\nOd svého počátku bylo možné přijímat hlavní kanál TV2 mimo Dánsko, a to především v nejjižnější části Švédska a na hranicích s Německem (kde dánská menšina žije), ale s platností od 11. ledna 2012 se rozhodla, že bude kódovat i svůj hlavní kanál. Což znamená velké potíže pro diváky v Německu a ve Švédsku. Hlavním problémem je to, že odběratelé potřebují dánskou poštovní adresu pro objednání dekódovací karty. Vysílatel nicméně prohlásil, že se zaměřuje na řešení tohoto problému, protože TV2 Danmark je považována za tradiční kanál, který vysílá i na území mimo Dánska.\n\nVe všední dny program začíná pořadem \"Go'morgen Danmark\" (doslova \"Dobré ráno, Dánsko)\", dánská ranní talkshow.\n\nMezi 11:00 až 12:30 je slovo předáno regionálním mutacím, které přeruší národní zprávy. Následuje odpolední program, který se většinou skládá z amerických seriálu a sitcomů. Regionální stanice také vysílají bulletiny v odpoledních a večerních hodinách, stejně jako delší zpravodajství v 19:30.\n\nHlavní vnitrostátní zpravodajství TV 2 se vysílá v 19:00 a 22:00, ale bulletiny v dopoledních hodinách – první v 07:00 a dále v 12:00, 14:00, 16:00 a 18:00 – byly přidány v průběhu let.\n\nMezi zahraniční vysílané pořady patří 2 Socky, 24 hodin, Ally McBealová, Angel, Beverly Hills 90210, Californication, Na zdraví, Zoufalé manželky, Pán času, Přátelé, Jericho, Joey, Anatomie lži, Melrose Place, Deník zasloužilé matky, Odpočívej v pokoji, Cesta do neznáma, Dva z Queensu či Hlas.\n\nVětšina pořadů, které nebyly produkovány v Dánsku jsou uvedeny v původním znění s dánskými titulky, ale animované seriály zaměřené na děti jsou vysílány a dabovány do dánštiny.\n"}
{"id": "1027327", "url": "https://cs.wikipedia.org/wiki?curid=1027327", "title": "The Dandy Warhols", "text": "The Dandy Warhols\n\nThe Dandy Warhols je americká rocková kapela. V roce 1994 ji v Portlandu v Oregonu založil zpěvák a kytarista Courtney Taylor-Taylor a kytarista Peter Holmström, ke kterým se přidala klávesistka Zia McCabe a bubeník Eric Hedford. Hedford skupinu opustil v roce 1998, byl nahrazen Brentem DeBoerem, Taylor-Taylorovým bratrancem. Název kapely je slovní hříčkou se jménem pop artového umělce Andyho Warhola.\n\n"}
{"id": "1027329", "url": "https://cs.wikipedia.org/wiki?curid=1027329", "title": "Doplňovací volby do Senátu Parlamentu České republiky (září 2014)", "text": "Doplňovací volby do Senátu Parlamentu České republiky (září 2014)\n\nV září 2014 probíhaly doplňovací volby do Senátu Parlamentu České republiky v obvodu č. 22 – Praha 10. Za předchozího senátora Jaromíra Štětinu, kterému zanikl mandát zvolením do Evropského parlamentu, zde byla senátorkou zvolena Ivana Cabrnochová kandidující za koalici Strany zelených a ČSSD. Volební účast činila v prvním kole 15,8 %, ve druhém kole 8,75 %, což je historicky vůbec nejnižší volební účast v senátních volbách.\n\nK 30. červnu 2014 zanikl mandát senátoru Jaromíru Štětinovi v důsledku jeho zvolení poslancem Evropského parlamentu. Stanovená lhůta pro vyhlášení doplňovacích voleb neumožnila je uskutečnit v tomto senátním obvodu současně s řádnými senátními volbami, prezident republiky Miloš Zeman proto vyhlásil první kolo na 19.–20. září 2014, druhé kolo pak na 26.–27. září.\n\nSoučasně s oběma koly probíhalo v městské části Praha 10 (která se od senátního obvodu mírně odlišuje) množství místních referend, která městská část vyhlásila v reakci na petici, která požadovala referendum se čtyřmi otázkami, týkajícími se kontroverzní výstavby radnice, k datu komunálních voleb. Petice však nebyla uznána jako platná a radniční koalice nedokázala vysvětlit, proč rozložila referenda do tří termínů a původně požadované otázky nasadila na ten volební termín, při kterém lze očekávat nejnižší účast.\n\nO mandát se ucházelo deset kandidátů. V prvním kole se na prvních třech místech umístily všechny tři kandidující ženy, a to s poměrně těsným rozdílem, do druhého kola postoupily Ivana Cabrnochová a Jana Dušková. I druhé kolo bylo vyrovnané; zvítězila v něm Ivana Cabrnochová, která tak byla zvolena senátorkou. Renata Sabongui, která o pouhých pět hlasů nepostoupila do druhého kola, napadla výsledek prvního kola voleb u Nejvyššího správního soudu s podezřením na manipulaci s hlasy v Domově pro seniory v Malešicích. Soud však po přepočítání hlasů žádné nesrovnalosti neobjevil a stížnost zamítl.\n\n"}
{"id": "1027332", "url": "https://cs.wikipedia.org/wiki?curid=1027332", "title": "Rudolstadt", "text": "Rudolstadt\n\nRudolstadt je město v německé spolkové zemi Durynsko, žije v něm přes dvacet tisíc obyvatel. Protéká jím řeka Sála, jižně od města se nachází Durynská břidlicová vrchovina. Do roku 1919 bylo hlavním městem knížectví Schwarzburg-Rudolstadt, na kopci nad městem se vypíná knížecí rezidence Heidecksburg. Dalšími atrakcemi jsou vila majitele továrny na dětské kamenné stavebnice Anker, evangelický kostel sv. Ondřeje z 15. století nebo zámek Ludwigsburg.\n\nRudolstadt je střediskem chemického průmyslu (firma BASF), proslulá byla Richterova továrna vyrábějící dřevěné stavebnice, na předměstí Volkstedt funguje od 18. století továrna na porcelán.\n\nMěsto má bohatou kulturní tradici, která mu vynesla přezdívku „Malý Výmar“; zdejší divadlo bylo založeno roku 1793 a působili v něm Friedrich Schiller a Richard Wagner. Je také sídlem symfonického orchestru Thüringer Symphoniker Saalfeld-Rudolstadt. Každoročně se zde začátkem července koná významný festival world music nazvaný TFF Rudolstadt.\n\nVe městě sídlí fotbalový klub FC Einheit Rudolstadt. Nedaleko města se nachází velký akvapark.\n\nVe zdejších kasárnách byl za války jako zajatec vězněn budoucí francouzský prezident François Mitterrand, po kterém je v Rudolstadtu pojmenována ulice.\n\n"}
{"id": "1027335", "url": "https://cs.wikipedia.org/wiki?curid=1027335", "title": "Nikki Yanofsky", "text": "Nikki Yanofsky\n\nNicole „Nikki“ Yanofsky (* 8. února 1994 Montréal) je kanadská jazz-popová písničkářka, která nazpívala oficiální propagační skladbu „I Believe“ pro Zimní olympiádu 2010 ve Vancouveru a Letní olympiádu 2012 v Londýně.\n\nV angličtině a francouzštině přednesla kanadskou hymnu „O Canada“ na zahajovacím ceremoniálu Zimních olympijských her 2010. Účinkovala také na závěrečném ceremoniálu a zahájení Zimní paralympiády 2010.\n\nŠlágr „Airmail Special“ od Elly Fitzgeraldové nazpívala pro vydavatelství Verve Records, u něhož vyšlo v červnu 2007 na tributovém albu \"\". Produkci zajišťoval Tommy LiPuma. Tím se k danému datu stala nejmladším interpretem, jenž pracoval pro label Verve. Pro společnost Walt Disney Pictures v angličtině a francouzštině nahrála singl „Gotta Go My Own Way“, který se objevil ve filmu \"Muzikál ze střední 2\". Následně spolupracovala s Herbiem Hancockem a will.i.amem (z kapely The Black Eyed Peas) na crossoverové verzi swingového hitu „Stompin' at the Savoy“. Píseň vyšla v audioknize Kareema Abdula Jabbara pojmenované \"On the Shoulders of Giants\" (Na ramenou obrů).\n\nV září 2008 vydala první dlouhohrající album s koncertním záznamem na nosičích CD a DVD nazvané \"Ella... Of Thee I Swing\". Produkci zajistilo vydavatelství A440 Entertainment a distribuci v Kanadě a Japonsku zprostředkovala společnost Universal Music. Výkon na desce znamenal dvě nominace na kanadské hudební ceny Juno Award 2009 v kategoriích Nový umělec roku a Vokální jazzové album roku. Na Nezávislých kanadských hudebních cenách 2009 se stala vítězkou kategorie „oblíbený jazzový umělec“.\n\nSkladatelé Stephan Moccio a Alan Frew ji vybrali, aby nazpívala skladbu „I Believe“ pro Zimní olympiádu 2010 ve Vancouveru. Na konci února 2010 singl vystoupal na vrchol kanadské hitparády Canadian Hot 100 a v dubnu dosáhl na čtyřplatinové certifikace u digitálního stažení. Stala se tak prvním kanadským zpěvákem na čele tohoto žebříčku od roku 2007, kdy první místo patřilo písni „Girlfriend“ umělkyně Avril Lavigne.\n\nDebutové studiové albem neslo název \"Nikki\". Obsahovalo také původní skladby, na nichž se podílela s Jessem Harrisem, Ronem Sexsmithem a Feist. Vyšlo v dubnu 2010 u vydavatelství Decca Records a zpěvačka jej doprovodila celosvětovým turné. Deska získala nominaci na Juno Award pro nejlepší vokální jazzové album roku. V rámci cen WAVE Smooth Jazz Award zvítězila v kategorii zpěvačka roku.\n\nNa počátku roku 2013 podepsala smlouvu se společností Quincy Jones Productions, na zajištění její celosvětové produkce.\n\nProfesionální pěveckou dráhu zahájila v roce 2006 na montréalském mezinárodním jazzovém festivalu. Jako dvanáctiletá se tak stala nejmladším interpretem s vlastním programem v historii této události. Následně se na festival každoročně vracela, při 30. výročí roku 2009 se speciálním venkovním koncertem, a v roce 2011 za doprovodu Metropolitního orchestru.\n\nNa kanadských pódiích vystupovala také na jazzových koncertech v Torontu (Luminato a Downtown), Ottawě (Jazz a Blues), Vancouveru, Victorii, Québecu, Edmontonu, Saskatoonu či Frederictonu. Na mezinárodní scéně se objevila mimo jiné na jamajském jazzovém a bluesovém festivalu, evropských událostech, jakými byly North Sea Jazz Festival a Montreux Jazz Festival, či tokijském mezinárodním jazzovém festivalu Ginza.\n\nV den čtrnáctých narozenin, 8. února 2008, odstartovala v Carnegie Hall turné se skladatelem a producentem Marvinem Hamlischem. Během listopadu téhož roku zažila debut s orchestrem, když ji doprovodil edmontonský symfonický orchestr. Následovala vystoupení s vancouverskými a calgarskými filharmoniky.\n\nNa udílení ceny hudební osobnosti roku – MusiCares Person of the Year 2011, kterou převzala Barbra Streisandová, zazpívala skladbu „On A Clear Day You Can See Forever“ za Hancockova klavírního doprovodu.\n\nNa velké scéně casina MGM Grand Las Vegas vystoupila 13. dubna 2013 po boku Stevieho Wondera, když společně přednesli píseň „Let The Good Times Roll“. Hvězdný galavečer byl věnován oslavě 80. narozenin Quincyho Jonese a sira Michaela Cainea. Veškerý zisk směřoval do centra Loua Ruva pro zdraví mozku při clevelandské klinice.\n\nKoncertní turné nazvané Little Secret Tour odstartovala 21. června 2013. Propagovala v něm nadcházející druhé studiové album, vydané v květnu 2014 pod titulem \"Little Secret\".\n\nNarodila se roku 1994 v Montréalu do židovské rodiny, matce Elysse (za svobodna Rosenthalové) a otci Richardu Yanofským. Vystudovala základní a střední školu svatého Jiří v Montréalu (St. George's School of Montreal).\n\n"}
{"id": "1027336", "url": "https://cs.wikipedia.org/wiki?curid=1027336", "title": "Bitva u Lodi", "text": "Bitva u Lodi\n\nBitva u Lodi se odehrála 10. května 1796 u řeky Adda, přes niž byl 200 metrů dlouhý dřevěný most. Střetli se zde Francouzi pod velením generála Napoleona Bonaparte proti Rakušanům. Bonaparte zde vyhrál. Zajímavostí je, že most u Lodi byl daleko delší než ten arcolský a od té chvíle začali Napoleona pokládat za neporazitelného. Dokonce na Svaté Heleně přiznal, že až po bitvě u Lodi ho napadlo, že by se mohl stát rozhodujícím hráčem francouzské politické scény. Vysloužil si přezdívku, která mu zůstala. Dostal ji, když křičel rozkazy na dělostřelce na pravé straně mostu. Nikdo mu napříště neřekl jinak než „le petit caporal“.\n\nBitva vypukla kolem jedné hodiny. Most zuřivě bránili rakouští pěšáci podporovaní boční dělostřeleckou palbou. Napoleon měl na obou stranách baterie a 30 francouzských děl ostřelovalo rakouské pozice. V 6 hodin večer útočí kolona Francouzů na most s pokřikem „Ať žije republika!“ Uprostřed mostu se však vojáci kácejí k zemi, nastává rozhodný okamžik. Bonaparte později prohlásí: „Chvíle zaváhání a vše by bylo ztraceno.“ Druhý útok vede Masséna, Lannes a další. Granátníci přebrodí Addu a vrhají se na Rakušany, kteří záhy ustupují. Francouzi zde předvedli obrovskou odvahu a i díky ní vyhráli.\n"}
{"id": "1027343", "url": "https://cs.wikipedia.org/wiki?curid=1027343", "title": "Blue (maskot)", "text": "Blue (maskot)\n\nBlue je oficiální maskot klubu Indianapolis Colts, profesionálního týmu amerického fotbalu hrající National Football League. Je to antropomorfní modrý kůň s bílou nebo červenou hřívou, který obléká bílý dres Colts s koňskou podkovou vpředu. Poprvé byl představen 17. září 2006 v prvním domácím utkání této sezóny a Colts v něm v RCA Dome zdolali Houston Texans 43:24. Toto vítězství bylo signálem dobrých věcí příštích, jak pro maskota, tak pro klub. Tu sezónu totiž Colts získali Super Bowl XLI, což byl první titul od přesídlení do Indianapolisu (a druhý celkově). Od té doby slouží Blue jako symbol štěstí pro tým a zároveň baví fanoušky na tribunách během utkání. \n\n"}
{"id": "1027347", "url": "https://cs.wikipedia.org/wiki?curid=1027347", "title": "Tábor 22", "text": "Tábor 22\n\nTábor 22 či Koncentrační tábor Hörjong je jeden z pracovních táborů v Severní Koreji. Je koncipován jako celoživotní trestanecká kolonie, z níž se nepropouští (likvidační tábor). Bez soudu jsou zde vězněny politicky nespolehlivé osoby s celými svými rodinami, včetně malých dětí. Jeho oficiální název je \"Kwan-li-se 22-ho Hörjong\" (alternativně \"Hengjong\"). Nachází se na severovýchodě země v oblasti čínsko-ruského pohraničí, 20 km severozápadně od města Hörjong. Odhaduje se, že v Táboře 22 se nachází přibližně 50 000 zajatců. Stráž vykonává cca 1 000 vojáků s automatickými zbraněmi a hlídacími psy. Většina lidí je uvězněna na základě pravidla o dědičnosti viny, které platí do třetího pokolení. Bydlení je rozdělené do relativně malých skupin. Důvodem takového uspořádání je zamezení rizika vzniku větší vzpoury.\n\nExistenci likvidačních táborů severokorejská vláda oficiálně popírá, avšak žádný mezinárodní inspektor dosud do zmíněné oblasti nebyl vpuštěn, aby existenci tábora vyvrátil. Svědectví o existenci tohoto tábora poskytl severokorejský emigrant Kwon Hjuk, který byl svého času členem velení tábora, v rozhovoru pro reportérku BBC Olenku Frenkielovou.\n\nExistují četná svědectví o porušování lidských práv v severokorejských táborech podobných tomuto. Zmiňují se o znásilňování, mučení či zabíjení novorozeňat, protože i na ně se vztahuje pravidlo dědičnosti viny. Existují dokonce svědectví o testování chemických zbraní na vězních, uskutečňujících se ve skleněných plynových komorách speciálně navržených pro pozorování průběhu experimentů.\n\n"}
{"id": "1027352", "url": "https://cs.wikipedia.org/wiki?curid=1027352", "title": "Tropická bouře Beryl (2000)", "text": "Tropická bouře Beryl (2000)\n\nTropická bouře Beryl byla 5. bouří atlantické hurikánové sezóny 2000 a druhou pojmenovanou. Zformovala se 13. srpna v Mexickém zálivu a rozptýlila se o dva dny později na území Mexika. Nejvyšší rychlost větru byla 85 km/h. Beryl měl jednu lidskou oběť, škody se odhadují na 27 000 dolarů USD.\n\nBouře se zformovala 13. srpna v Mexickém zálivu. Nejdříve to byla tropická deprese, což je nejnižší stupeň na Saffirově–Simpsonově stupnici hurikánů. Než ale dorazila na pevninu, stihla zesílit na tropickou bouři. Vítr dosahoval rychlosti až 80 km/h. Na území Mexika bouře zeslábla opět na tropickou depresi a rozptýlila se.\n"}
{"id": "1027354", "url": "https://cs.wikipedia.org/wiki?curid=1027354", "title": "Hygenův honič", "text": "Hygenův honič\n\nHygenův honič ( \"Hygen hound\", : \"Hygenhund\") je norské psí plemeno vyšlechtěné především pro lov zajíců. Dnes neznámé plemeno.\n\nHygenův honič byl vyšlechtěn v roce 1830 v Norsku panem Hygenem, po kterém je toto plemeno současně i pojmenováno. Hygen byl ve své době velmi známý šlechtitel a cvičitel psů a první jedinci jeho nového plemene měli velký úspěch pro lov zajíců. Podle záznamů o chovu, které si pan Hygen vedl, jsou jeho předci holštýnští brakýři a jiní skandinávští psi s hladkou srstí. O několik let později již ale nebyl lov zajíců v módě, a pokud už ho nikdo provozoval, vybral si jiné plemeno. I proto zažil Hygenův honič úpadek na celém světě. Pro společenské účely se nehodí ani dnes.\n\nV Norsku není toto plemeno moc často vidět, zde se chovají hlavně špicové s hustou a huňatou srstí a Hygenovi honiči nejsou na velmi studené podmínky tak dobře stavěni jako oni.\n\n2015: V České republice se zatím nenachází jediná chovatelská stanice či jen jedinec tohoto plemene. Podobně jsem na tom i naši sousedi, snad kromě Německa. Oficiální užívaná zkratka v Česku je HYH. Neexistuje zde ani žádný klub, který by toto plemeno zastřešoval. Nejrozšířenější je ve Švédsku a Anglii.\n\nJe to velmi aktivní a bystrý pes, avšak ani ve štěněcím období si nikdy moc nebude hrát, je velice vážný. Je inteligentní a vše se dokáže rychle naučit, ale je i sebevědomý a tvrdohlavý, proto je nutné mít při výcviku pevnou ruku. Osvědčí se i jako skvělý hlídač s vysokým hlasem. Je dominantní, temperamentní a hrdý. Pro lov zajíců se hodí pro svoji mrštnost, ochotu k práci a hlavně schopnost samostatně uvažovat a pracovat. Je loajální a časem ke svému pánovi přilne natolik, že jen velmi těžko snáší nového.\n\nNehodí se k dětem, nejen kvůli své dominanci, ale i proto, že je pověstný tím, že pokud se mu něco nelíbí, je schopný kousnout i svého pána. Zacházet se s ním musí šetrně, ale přesto tak, aby věděl, kdo je tady „šéf“. Od malých dětí jej držte dále a i ty starší poučte, co se psem smí a nesmí dělat.\n\nMá sklony pronásledovat rychle se pohybující předměty, nevyjímaje cyklisty nebo zvěř. Pokud před ním ale zvířata neutíkají, nemá s nimi problém a většinou je ignoruje.\n\nNa cizí návštěvu upozorňuje štěkotem a pokud majitel není v dohlednu a k „cizincům“ se nijak nehlásí, je ochotný je i napadnout z důvodu ohrožení majetku.\n\nSrst Hygenova honiče je přiléhavá, krátká a na dotek hrubá. Nepotřebuje speciální péči a ani moc nelíná. Stačí ji 1× za týden pročesat hřebenem. Příliš častému mytí šamponem je dobré se obloukem vyhnout, mohlo by to poškodit strukturu srsti a narušit jak ji tak kůži pod ní. Slepenou srst je nutno odstřihávat.\n\nVýcvik i výchovu musí vést člověk, který má se psy již nějaké zkušenosti a je neoblomný v tom, co chce. Musí psa vést tvrdou rukou, ale zároveň ho příliš netrestat – mohlo by se to vymstít krutým pokousáním. Výcvik je naprostou nutností; pes se bez něj může stát velmi nepředvídatelný nebo dokonce agresivní.\n\nNení vhodným společníkem „na doma“ právě pro svoji hyperaktivitu a potřebu neustále něco dělat. Vyžaduje trvalou zátěž a hodně pohybu, nejvhodnější je pro něj lov, stopování, ale i plavání nebo sportovní kynologie. Je pro něj vhodný veškerý pohyb, stejně tak psí sporty.\n"}
{"id": "1027355", "url": "https://cs.wikipedia.org/wiki?curid=1027355", "title": "Bitva u Arcole", "text": "Bitva u Arcole\n\nBitva u Arcole proběhla 15. – 17. listopadu 1796 mezi Arcole a Veronou. Střetl se zde generál Napoleon Bonaparte s rakouským polním maršálem Alvinczym, který nahradil neúspěšného Wurmsera po bitvě u Castiglione.\n\nBitva vypukla 15. listopadu francouzským útokem na arcolský most. Francouzi se ale museli pod stálou rakouskou dělostřeleckou palbou stáhnout. Napoleon podobně jako při obléhání Toulonu, nehledě na nebezpečí, uchopil prapor, postavil se do čela svých vojáků a vrhl se na most s výkříkem: „Nejste snad už bojovníci od Lodi?!“ Francouzi uprostřed mostu couvli před rakouským protiútokem. V nastálém zmatku spadl Bonaparte do vody, ale na poslední chvíli ho zachránil generál Belliard. Při bitvě se zranil budoucí maršál Lannes, Bonapartův přítel. Napoleonův pobočník Murion byl usmrcen, když chránil velitele vlastním tělem. Napoleon se ale nakonec arcolského mostu zmocnil, čímž bitvu vyhrál.\n"}
{"id": "1027360", "url": "https://cs.wikipedia.org/wiki?curid=1027360", "title": "Hurikán Debby (2000)", "text": "Hurikán Debby (2000)\n\nHurikán Debby byl 2. hurikánem atlantické hurikánové sezóny 2000, který se zformoval 19. srpna 2000 severně od Jižní Ameriky a rozptýlil 24. srpna 2000 mezi ostrovy Kuba a Jamajka. Nejvyšší rychlost větru byla 140 km/h. Dosud se pohřešuje 1 člověk. Napáchal velké škody. Odhadují se na 735 000 amerických dolarů.\n\nHurikán Debby se zformoval severně od pobřeží Jižní Ameriky. Postupoval jako tropická deprese severozápadním směrem. Netrvalo dlouho a bouře zesílila na tropickou bouři a postupovala dál k ostrovům Karibiku. Poté se z tropické bouře stal hurikán 1. stupně a s rychlostí větru přesahující 100 km/h se přihnal k ostrovům Malých Antil. Hurikán nezeslábl a přehnal se kolem ostrova Portoriko a kolem států Haiti a Dominikánská republika. Právě u ostrova Hispaniola hurikán zeslábl a stala se z něj tropická bouře. Bouře dál slábla a tropická deprese se z něj stala mezi ostrovy Kuba a Jamajka. Zde se též rozptýlila.\n"}
{"id": "1027363", "url": "https://cs.wikipedia.org/wiki?curid=1027363", "title": "LLC", "text": "LLC\n\nLLC je zkratka s více významy:\n\n"}
{"id": "1027365", "url": "https://cs.wikipedia.org/wiki?curid=1027365", "title": "Alfréd Technik", "text": "Alfréd Technik\n\nAlfréd Technik (6. srpna 1913, Smržovka – 17. prosince 1986, Praha) byl český spisovatel, reportér Československého rozhlasu a scenárista. \n\nRozhlasovým reportérem se Alfréd Technik stal ještě jako student ČVUT (obor geodézie), když musel svá studia přerušit kvůli válečným událostem. Během svého působení v rozhlase odvysílal nebo napsal asi 1500 rozhlasových pásem, reportáží, besed a rozhlasových her.\n\n\n"}
{"id": "1027367", "url": "https://cs.wikipedia.org/wiki?curid=1027367", "title": "Dálniční most přes Labe u Poděbrad", "text": "Dálniční most přes Labe u Poděbrad\n\nDálniční most přes Labe u Poděbrad (v online verzi Encyklopedie mostů v Čechách, na Moravě a ve Slezsku označený jako Poděbrady (Nymburk) - silniční most, na mapách často jen obecné označení lanový most) je silniční přemostění Labe ve Středočeském kraji, v okrese Nymburk, nedaleko Poděbrad, přibližně na 42. kilometru dálnice D11 (tzv. Hradecká dálnice), mezi křižovatkami (exity) \"Poděbrady-jih\" a \"Poděbrady-západ\", přičemž tato druhá křižovatka se zejména ve směru na Hradec Králové nachází v bezprostřední blízkosti mostu a odbočovací pruh (resp. připojovací v opačném směru) je součástí mostu. Úsek dálnice 1103 Třebestovice – Libice nad Cidlinou a s ním tedy i tento most byl uveden do provozu 2. listopadu 1990 a sjezdem Poděbrady-západ (km 42) zde dálnice až do prosince 2006 končila.\n\nZ hlediska konstrukce se jedná o zavěšený most, tedy most zavěšený na lanech a právě provedení pavučiny táhel a lan dávají tomuto mostu (zejména při bočním pohledu) jeho charakteristický vzhled. Most byl vyprojektován brněnským střediskem Dopravních staveb Olomouc, v čele s ing. Jiří Stráským, který je v současnosti profesor stavební fakulty VUT v Brně a vedoucí Ústavu betonových konstrukcí. Zavěšený most má tři pole o délce 61, 123 a 61 metrů a dva 28 metrů vysoké pylony. Oba směry dálnice jsou vedeny po jedné mostní konstrukci, která je zavěšena na těchto dvou jednosloupových pylonech umístěných nad vnitřními podpěrami uprostřed mostní stavby. Lana se od pylonů rozbíhají k mostovce ve čtyřikrát 22 dvojicích (každý pylon tedy 88 lan, celkem 176 lan). Kromě zatížení dálničním provozem byl základní požadavek na most, aby nebránil lodní dopravě po Labi. \n\nDálniční most u Poděbrad je konstrukce nového typu, která v porovnání s klasickými betonovými mosty stejného rozpětí šetří až 30 % betonu a oceli. To si ovšem vyžádalo řadu konzultací s mnoho pracovišti, protože statické řešení bylo náročnější a obtížnější. Všechny požadavky vyplývající z dálničního provozu a lodní dopravy na Labi se však podařilo splnit, a současně bylo vytvořeno estetické dílo, které zapadá do krajiny.\n\nV bezprostředním okolí mostu a dálniční křižovatky Poděbrady-západ se rozkládá národní přírodní rezervace Libický luh, která je také součástí evropské sítě Natura 2000. Je to největší (s ochranou zónou kolem 500 hektarů) souvislá oblast lužních lesů v Čechách (ekosystém rezervace byl nepříznivě ovlivněn jak výstavbou dálnice, tak tím, že řadu let zde dálnice a veškerý dálniční provoz končily). Na jihu NPR Libický luh zasahuje až k obci Velký Osek, kde se nachází další, menší přírodní rezervace Tonice-Bezedná. \n\nPouhých asi 450 metrů severně od mostu (po proudu Labe) leží soutok řek Labe a Cidliny. U soutoku Labe s Cidlinou je také zastávka č. 5 naučné stezky \"Skupice – Huslík\", která vede od Poděbrad k Cidlině (a částečně jinou trasou zpět). Tato naučná stezka seznamuje převážně s flórou a faunou lužního lesa, ale také s řekami Labe a Cidlina a jejich okolím. Nedaleko od severního resp. pravého břehu Cidliny, asi 1,25 kilometru severozápadně vzdušnou čarou od dálničního mostu se nachází národní kulturní památka, archeologická památková rezervace a památník Slavníkovské hradiště u Libice nad Cidlinou. \n\nPokud po dálničním mostu pojedeme ve směru od Hradce Králové na Prahu a za mostem z dálnice sjedeme na nejbližší křižovatce Poděbrady-jih, odbočíme na Kolín, po asi 700 metrech zaparkujeme u autobusové zastávky \"Oseček, v lese\" a dále budeme pokračovat pěšky asi 500 metrů přibližně východním směrem (tedy zhruba rovnoběžně s D11 a směrem k dálničnímu mostu), narazíme na přírodní památku Písečný přesyp u Osečka. Vzdušnou čarou je to odsud k mostu asi 1,6 kilometru.\n\n"}
{"id": "1027369", "url": "https://cs.wikipedia.org/wiki?curid=1027369", "title": "Mediatizovaná území", "text": "Mediatizovaná území\n\nMediatizovaná území jsou území bývalé Svaté říše římské, která byla přinejmenším do roku 1803 suverénními státy v rámci říše a o svou nezávislost přišla v l. 1803-1815 (viz heslo Mediatizace)\n\nNapoleon Bonaparte na přelomu 18. a 19. století úspěšně obsadil levý břeh Rýna a tamní velké pozemkové vlastníky, především drobné vládce a vysokou šlechtu zcela vyvlastnil. Jako náhradu přislíbil světským vládcům teritoria zbývajících duchovních vladařů (arcibiskupů, biskupů, klášterů – tzv. Velká sekularizace) spolu s naprostou většinou říšských měst, což později usnadnilo jeho plán na likvidaci Svaté říše. Na říšském sněmu r. 1803 s tím byl donucen souhlasit i císař František II. Tak zvané Zakončení mimořádné říšské deputace \"(\"něm\". Hauptausschluss der außerordentlichen Reichsdeputation\" nebo jen \"Reichsdeputationhauptschluss)\" z 25. února 1803 zpečetilo osud duchovních knížectví a suverénních prelátů, stejně jako svobodných říšských měst i vesnic. Větší vládci si navíc v l. 1803–1806 protiprávně přisvojili statky říšského rytířstva a drobných vládců nezastoupených na říšském sněmu. Na nátlak císaře se v posledních letech existence říše podařilo některé tyto protiprávní anexe přechodně zvrátit. Přesto byly v říši zcela rozvráceny ty síly, které stály na katolické a císařské straně, což se v konečném důsledku ukázalo být pro Svatou říši osudným. 12. července 1806, necelý měsíc před konečným zánikem říše, pak pod Napoleonovou patronací vznikl tzv. Rýnský spolek větších říšských vladařů, který se od říše odtrhl a zároveň si již v zakládací listině stanovil za svůj krátkodobý cíl anexi řady teritorií drobných říšských stavů ve prospěch vládců-signatářů spolku. K dalším územním změnám došlo během napoleonských válek a většina z nich byla potvrzena na Vídeňském kongresu.\n\n\"Území mediatizovaná roku 1803 najdete pod heslem\" \"Finální usnesení mimořádné říšské deputace\".\nSeznam rozčleněn podle suverénních států, které mediatizaci provedly, v závorce je uveden dosavadní držitel. Vypsána jsou území mediatizovaná mezi 12. červencem a koncem roku 1806, tedy ta, mediatizovaná z důvodu vzniku Rýnského spolku a následným mediatizacím států, které do Spolku do konce onoho roku přistoupily. Seznam také obsahuje veškerých území, který daný stát mediatizoval, bez ohledu na to, jestli takové území mělo vlastního drobného vládce nebo šlo o část území sousedního spolkového státu a bez ohledu na to, jestli území byl v budoucnu status mediatizovaného stavovského panství přiznán.\n\n\n\n\n\n\n\n\n\n\n\n\n\n\n\n\n\nNásledující seznam uvádí pouze stavovská panství, garantovaná jednotlivým mediatizovaným rodům po Vídeňském kongresu. Území, která německé státy získaly mediatizací do bezprostředního držení, jsou uvedena v předchozím seznamu (pokud byla získána během r. 1806) nebo zde (s datem získání), ovšem jsou jako přímá država označena kurzívou. Uvádí se rok mediatizace, pokud tato neproběhla r. 1806. Následné změny držby až do poloviny 19. století jsou uvedeny jen tam, kde šlo zároveň o změnu hranic suverénních států). Uvedený seznam se zcela neshoduje se seznamem mediatizovaných rodů, pokud jde o osoby držitelů. Je tomu tak proto, že je nutné rozlišovat mezi právem autonomie na mediatizovaném území, tzv. stavovském panství a právy plynoucími z uznání příslušnosti k vysoké aristokracii, rovnorodé se suverénními panovnickými rody. Tento seznam zahrnuje pouze první skupinu, jejíž vymezení bylo závislé především na dobré vůli konkrétního zeměpána. Můžeme tu najít i příslušníky vládnoucích či s nimi rovnocenných rodů (Habsburg-Lothringen, Leuchtenberg), ovšem najdeme tu např. i rody s titulem nižším než hrabě, rody se statky příslušejícími k říšskému rytířstvu či rod starohrabat Salm-Reifferscheid-Dyck, který přišel o své panství již následkem francouzské okupace levého břehu Rýna a podpisu míru v Lunéville, a který byl za svou ztrátu i řádně finančně odškodněn. Jako oblíbenci pruského krále bylo ale starohraběti (od r. 1816 knížeti) vráceno a potvrzeno stavovské panství ve smyslu autonomie a práva zasedat v pruských stavovských sněmech, nikoli již ve smyslu rovnorodosti vysoké aristokracie. Prusko obecně patřilo k nejvelkorysejším protektorským zemím ve vztahu ke svým \"stavovským pánům\" (německy \"der Standesherr\", pl. \"die Standesherren\"). Stavovská panství se skládala podle rozhodnutí Vídeňského kongresu z bývalých říšských území, na něž se vázalo říšské stavovství, krajské stavovství, ale někdy šlo jen o bývalá říšská bezprostřední území, jejichž majitelé dokonce ani nebyli vždy říšskými stavy. V případě některých rodů (Leuchtenberg, Hohenlohe-Ratibor-Corvey) bylo navíc za stavovské prohlášeno bývalé bezprostřední duchovní panství, sekularizované již v roce 1803. Vedle stavovských panství vzniklých mediatizací Prusko udržovalo i nově zřizovalo taková území v bývalých zemích Koruny české, Slezsku a Dolní Lužici, i mimo ni. Držba takovéhoto nemediatizovaného \"\"Standesherrschaft\"\" sice dávala svému majiteli obdobná quasi-vladařská práva, ovšem sama o sobě mu nezaručovala přístup mezi vysokou mediatizovanou aristokracii.\n\nK základním právům mediatizovaných panství po jejich mediatizaci měla patřit, podle článku XIV. Zakládacích akt Německého spolku (\"Deutsche Bundesakte\") patřila práva dozoru nad školstvím, dohledu nad církevními záležitostmi (kostelní patronát), právo svobodného lovu, právo volného rybolovu, vlastní lesní správy a horní regál, osvobození od spotřebních daní z prostředků na vedení domácnosti, osvobození od daně z hlavy. Ne všechna tato práva ovšem byla vždy dodržována. V Bádensku např. nebyl povolen svobodný rybolov ani vlastní lesní hospodaření a horní regál. Právo lovu bylo ve všech státech Německého spolku mediatizovaným trvale odňato v roce 1848, který obecně znamenal výraznou ztrátu autonomních práv mediatizovaných.\n\n\nOldenburský velkovévoda byl faktickým regentem za duševně nemocného bratra a odmítal po dobu regentství uznat nový titul pro sebe a svou zem, garantovaný mu Vídeňským kongresem, proto se země formálně stala velkovévodstvím po smrti duševně nemocného bratra a regentově nástupu v r. 1823.\n\n\n\n\nBádensko neuznávalo zvláštní práva mediatizovaných statků říšského rytířstva, a to ani v případě, že jejich držitelé pocházeli z mediatizované aristokracie.\n\n\n\n\n\nDržavy rodu Stolberg-Stolberg, konkrétně prefektura Neustadt z bývalého hrabství Hohnstein, kterou Hannoversko mediatizovalo již v roce 1738 nebyly po roce 1815 hannoverským králem považovány za mediatizované domény. Hraběti Stolberg-Stolberg bylo však i přesto na základě držby části Hohnsteinu v roce 1819 vyhrazeno právo dědičného hlasu v panské sněmovně hannoverského parlamentu.\n\n\n\n\n"}
{"id": "1027375", "url": "https://cs.wikipedia.org/wiki?curid=1027375", "title": "Atomizér", "text": "Atomizér\n\nAtomizér je zařízení, které podobně jako aerosolový rozprašovač vytváří aerosol, ale místo stlačeného vzduchu používá mechanickou pumpu. Název je odvozen ze slova atomizace, jež znamená drobení, rozdrobení, rozložení na drobné, nepatrné částečky. \n\nToto označení se rovněž používá pro součástku elektronické cigarety, což je zařízení s funkcí vaporizéru, které je někdy kuřáky používáno místo klasických cigaret.\n\nAtomizér v elektronické cigaretě se většinou skládá z topné spirálky vytvořené z drátu o odporu mezi 1 až 3 Ω, která se ovíjí kolem savého materiálu (knotu) napuštěného e-liquidem (tekutá náplň obsahující propylenglykol nebo glycerin, další příměsi a různé množství nikotinu) . Atomizér je připojen ke kladnému a zápornému pólu baterie e-cigarety a při aktivaci zařízení se drát rychle ohřívá, čímž přeměňuje kapalinu na páru vdechovanou uživatelem. Knot atomizéru bývá vyroben z křemičitých vláken, ale i bavlny, konopí, bambusové příze apod. \n\nTrvanlivost atomizéru v e-cigaretě je omezená a pohybuje se mezi 2 až 6 týdny, někteří výrobci uvádějí výdrž až 3 měsíce. Existují atomizéry typu tzv. DIY („do it yourself“), kdy si jejich části – knot a žhavící spirálu – uživatel může sám vyměňovat za nové náhradní díly. Pokud v atomizéru dojde nasátý e-liquid a atomizér začne pálit na sucho, vzniká nepříjemný štiplavý dým a trvanlivost součástky se rychle snižuje. \n\nExistuje více typů atomizérů v závislosti na tom, jaké mají vlastnosti, tj. jak jsou různě upraveny. Zásadní funkce vždy zůstává stejná, tj. vytváření dýmu. Atomizér s velkou nádobou pro náplň, tzv. tankem, se nazývá giantomizér nebo také liquinátor. Tzv. cartomizér v sobě spojuje cartrige a atomizér, které tak tvoří jeden celek. To znamená, že e-cigareta se pak neskládá ze tří částí jako klasická e-cigareta (atomizér, cartrige, baterie), ale pouze dvou. Cartomizéry jsou modernější a také úspornější. S výměnou cartomizéru uživatel mění současně i atomizér, což udržuje elektronickou cigaretu dostatečně dýmivou. Clearomizér označuje typ atomizéru, který je průhledný. Nemusí být průhledný celý, často obsahuje jen průhledné části a zbytek součástky je proveden například ve stříbrné, ocelové nebo černé barvě. Pro uživatele je nutné ověřit kompatibilitu určitého atomizéru s baterií, aby byl přístroj po smontování součástek funkční. \n\nKlasický atomizér má jednoduchou konstrukci a jeho plnění je snadné. Stav kapaliny v něm je však obtížně kontrolovatelný. Zpravidla je také náročné tuto součástku rozebrat a vyměnit náhradní díly. Cartomizéry obsahují již zmíněný válcový zásobník e-liquidu a jsou také doplněny o materiál zvaný [polyfil], který nasává kapalinu a umožňuje delší dobu kouření. Cartomizér lze poměrně snadno upravovat. U clearomizéru je díky jeho průhlednosti velmi snadné kontrolovat hladinu kapaliny. Průhledná část clearomizéru bývá vyrobena z plastového nebo pyrexového materiálu. Některé modely mohou být uživatelem upraveny. \n\n"}
{"id": "1027378", "url": "https://cs.wikipedia.org/wiki?curid=1027378", "title": "Služební datová jednotka", "text": "Služební datová jednotka\n\nSlužební datová jednotka ( ) je v terminologii OSI obecný termín označující jednotku dat (datovou strukturu), kterou přebírá jedna vrstva OSI od vyšší vrstvy, dokud z ní zapouzdřením nevytvoří svoji protokolovou datovou jednotku (PDU). Jedná se o kolekci dat nebo datovou strukturu posílanou uživatelem služby určité vrstvy, které je předávána sémanticky nezměněná funkční jednotce téže vrstvy.\n\nSDU lze chápat jako data předávaná mezi na sobě ležícími vrstvami v rámci jednoho systému (uzlu, počítače), zatímco PDU jsou data, která si určitá vrstva na jednom systém vyměňuje s odpovídající vrstvou na svém komunikačním protějšku (vzdáleném uzlu, počítači).\n\nVrstva \"n\" přebírá protokolovou datovou jednotku (PDU) vyšší vrstvy \"n+1\" jako svoji služební datovou jednotku (SDU). Doplněním hlavičkou případně patičkou z ní vytvoří protokolovou datovou jednotku (PDU) vrstvy \"n\". Při zapouzdření se tedy SDU stane datovým obsahem protokolové datové jednotky vrstvy \"n\", takže všechna data obsažená v SDU budou zapouzdřena do PDU. Přidávání hlaviček a patiček je součástí procesu, který umožňuje přenos dat ze zdrojového systému na cílový.\n\n\nThe OSI (Open System Interconnection) Model\n"}
{"id": "1027385", "url": "https://cs.wikipedia.org/wiki?curid=1027385", "title": "Kostel svaté Markéty (Královice)", "text": "Kostel svaté Markéty (Královice)\n\nFiliální kostel svaté Markéty v pražské městské části Královice stojí osamoceně na návrší nad obcí. Nachází se v blízkosti někdejšího hradiště Šance. Je chráněn jako kulturní památka.\n\nPodle pověsti tam, kde se dnes nachází kostel, stával hrádek, kde se českému králi Václavu II. a jeho manželce Jitce narodila dcera Markéta. Z vděčnosti její patronce sv. Markétě Antiochijské dal král hrádek přebudovat na kostel.\n\nPrvní zmínka o kostele pochází z roku 1364. Tehdy Královice (původně náležející českému králi) patřily vyšehradské kapitule. \n\nOd poloviny 14. stol. vedle kostela stávala fara. Počátkem 15. stol. již kostel zřejmě začínal chátrat, protože v této době byl povolán k opravám pražský zedník Václav Uzydil. Po husitských válkách zde působili utrakvisté. \n\nKostel zdobí masivní čtyřboká renesanční věž, zakončená cimbuřím. V roce 1739 byl kostel barokně přestavěn. Úpravou byl pověřen českobrodský stavitel Tomáš V. Budil. Věž byla při úpravě pravděpodobně snížena o jedno patro a vrchol ozdobně upraven. Na přestavbu přispěla 1000 zlatými Marie Terezie Savojská. V roce 1865 byl kostel znovu rekonstruován, získal novou střechu, opravou prošla věž i kostelní lavice. \n\nAutorem obrazu sv. Markéty, který od roku 1861 zdobí hlavní oltář, je Jakub Husník. V kostele jsou jednomanuálové 3-rejstříkové varhany od Jindřicha Schiffnera ze začátku 20. století. Ve věži jsou dva staré zvony, jeden z nich v době 2. světové války za dramatických okolností unikl rekvizici.\n\nNaposled byl exteriér kostela opraven v letech 2002–2003. V roce 2008 získal nové vnitřní omítky a výmalbu. Interiér kostela ovšem silně utrpěl několika vloupáními, při nichž bylo odcizeno mnoho drobných plastik. \n\nHřbitov byl při rozšíření kostela roku 1740 obehnán zdmi z lomového kamene a byla na něm postavena barokní márnice. Pohřbívalo se sem kromě Královic také z Hájku u Uhříněvsi, ze Stupic a také z Úval. Jsou zde 3 kaplové hrobky: secesní hrobky rodiny Jedličkovy a Rathouzských a novorenesanční hrobka rodiny Krejčíkovy. Nejstarší dochovaný hrob je z 16. července 1877.\n\nV kostele je sloužena každou sobotu mše svatá s nedělní platností – v 18 hod. v letním období, v zimním v 16 hod.\n\n"}
{"id": "1027386", "url": "https://cs.wikipedia.org/wiki?curid=1027386", "title": "Vévoda de Saint-Cloud", "text": "Vévoda de Saint-Cloud\n\nTitul vévody ze Saint-Cloud (francouzsky \"Duc de Saint-Cloud\") byl vytvořen roku 1674 parlamentem, byl však udělen teprve v roce 1690. Nositeli titulu byli pařížští arcibiskupové. Titul zanikl během Velké francouzské revoluce.\n\n\n"}
{"id": "1027388", "url": "https://cs.wikipedia.org/wiki?curid=1027388", "title": "Datový obsah", "text": "Datový obsah\n\nDatový obsah, datové pole ( ) jsou v počítačových sítích užitečné informace přenášené při přenosu dat. Jsou tou částí vysílaných dat, kvůli které se přenos dat uskutečňuje, oproti datům, která jsou posílána s datovým obsahem a která jeho přenos umožňují (jako například hlavičky nebo metadata, někdy označovaná za režijní data).\n\n\nThe OSI (Open System Interconnection) Model\n"}
{"id": "1027391", "url": "https://cs.wikipedia.org/wiki?curid=1027391", "title": "Pravidelná zahrada", "text": "Pravidelná zahrada\n\nPravidelná zahrada je formou úpravy okrasné zahrady která je založena na opakování, symetrii, geometrii, přímých nebo geometrických liniích, dokonalosti, pravidelnosti. Pro tento druh úprav je také používán název geometrická zahrada, architektonická zahrada. V odborné literatuře z 19. století v anglickém jazyce je někdy pro tuto úpravu zahrad používán také název „ancient“, „formal“, tedy historické, úpravné nebo společenské. Z tohotio termínu také vychází synonymum formální zahrada. Pravidelné zahrady vycházejí z nejlepších zkušeností a kvalit francouzských zahrad z období baroka a renesančních terasových italských zahrad. Neskrývají svoji umělost, využívají ji jako estetický projev.\n\nTypické úpravy zahradní architektury v pravidelné zahradě, jsou prováděny podle zásad sadovnické tvorby.\nHumphrey Repton v knize Umění_zahradní_architektury při popisu rozdílu mezi pravidelnou a nepravidelnou úpravou, píše o pravidelné úpravě:\n„\"…přírodní krásy nebo defekty kompozice neměly žádný vliv, bylo moderní oddělit, a obklopit vysokými zdmi každý objekt. Za druhé, tyto zdi nebyly nikdy považované za defekt. Naopak, byly zdobeny vázami, drahými železnými vraty, a palisádami, které je činily víc viditelnými. Za třetí, vytvořené zahrady se neměly jevit přírodními, byla využívána každá možnost, aby bylo zobrazeno nákladné úsilí o umění, kterým byla příroda potlačena. Terén byl srovnán do rovin a přímek, voda byla vtisknuta obdélníková forma, nebo tvar pravidelných nádrží. Stromy, jestliže nebyly ořezány do umělých tvarů, byly přinejmenším vysazeny v přesných liniích a pečlivě vyměřených mírách, v kterých se ruka formálního umění nemohla nikde zmýlit. A, na závěr, ceněné předměty pohodlí a komfortu byly umístěny tak blízko domu, jak to jen bylo možné. Stáje, stodoly, a zelinářská zahrada patřily k ozdobám domu. Ačkoliv se nikdo nepokoušel vesnici, chudobinec, farní školu a hřbitov zakrývat zdmi nebo palisádami, které by je oddělily od nazdobeného parku.\"“\n„\"Kdekoli souměrnost je užitečná pro duši, a může napomáhat jejím funkcím, je jí příjemná; ale kdekoli je zbytečná, stává se odpornou, protože to omezuje rozmanitost. Proto, věci, které vidíme v rozmanitém sledu, nejsou pro naši duši obtížné k vidění; a naopak ty, které vidíme v jednom letmém pohledu, by měly mít souměrnost: tak, v jediném letmém pohledu vidíme přední část domu, květinový sad, nebo chrám. V takových věcech je vždy souměrnost, která těší duši tím, že dává najednou porozumět celku.\"“Charles Louis Montesquieu\n\nNa rozdíl od malebné kompozice, při níž se uplatňuje především různorodost přírody, jsou pravidelné zahrady založeny na geometrickém souladu opakování, pravidelném ornamentu a jednoduchém tvaru. Výraznými prvky jsou především jasná barevnost, zřejmá pravidelnost a prvoplánovost geometrických tvarů. Ukázněné velké plochy přísně upravené zeleně a nekomplikovanost celkového výrazu kompozice vytvářejí harmonický dojem souladu, řádu. Oko diváka vnímá snadno rozeznatelný barevný a tvarový soulad a čitelné členění rozliší jako krásu. \nDekorativní úprava zahrad se proto provádí obyčejně na plochách, které lze přehlédnout jediným pohledem, nenutí oko pozorovatele, aby proniklo obraz do hloubky, nýbrž spíše aby těkalo po jeho povrchu a vnímalo celek, nikoliv jednotlivosti. Dekora­tivní řešení zahrad je zvláště vhodné v rovinném jednotvárném terénu, nebo na pravidelně odstupňovaném terénu. \n\nPodle J.C. Loudona byly ve Francii hlavními prvky pravidelných zahrad sochy a fontány, v Holandsku stříhané keře a svahy, v Itálii terasy, schodiště a zdi. Ačkoliv to odpovídá hlavním rysům úprav v jednotlivých zemích , faktem je, že v pravidelných zahradách všech Evropských zemí se tyto prvky objevují, a to i společně.\nJako příklad vhodného použití pravidelné úpravy uvádí Repton návrh úpravy v Lathom:\nKdyž je celek určen pouze pro jediný letmý pohled, je pro oko snazší, pokud jsou všechny části svými vzájemnými protějšky bylo by nepopíratelně úkolem umělce se značným úsilím potlačit přírodu… …Z tohoto důvodu vyvstala plochá terasa, náměstí a osmiúhelníkový bazén, a všechny ty geometrické útvary, které měly za cíl kontrastovat a nikoliv ladit s jakýmikoliv scénami v přírodě. Uvnitř této malé ohrady byla jednota vzhledu striktně zachována, a bylo učiněno málo pokusů, aby se rozšířila přes zeď zahrady.\nMezi historické zahrady které mají rysy pravidelných zahrad patří:\n\nNa počátku 20. století v Evropě vznikají především úpravy, které dekoracemi reagují na abstraktní styl ve výtvarném umění. Na zahradě byly používány k snadné údržbě stroje a úprava zahrady odpovídala potřebě používání strojů (sekaček, závlahy). Používané linie byly architektonické nebo geometricky zakřivené. Propagovanými barvami byly především bílá a černá a kombinace s vysokým kontrastem, mottem úprav bývá heslo - „\"V jednoduchosti je krása\"“.\nVelmi jednoduchými a jasně členěnými, geometrickými a přehlednými, „holými“ zahradami, oslovuje zákazníky i Mien Ruys. U výsadeb je zjevná snaha úpravou omezit nároky na údržbu. Ačkoliv u některých výsadeb používá trvalky v zajímavých kompozicích, právě jednoduché geometrické úpravy Mien Ruys, málo druhové pestré, jsou vnímány v souvislosti s moderní architekturou jako velký přínos. \n\nDan Kiley v USA upravuje zeleň v okolí pomníků jednoduchými výsadbami a geometrickou architekturou, je považován za významného modernistického zahradního architekta. Ve Francii je v poslední dekádě 20. století otevřen veřejný park Parc André Citroën navržený Gillesem Clémentem a Allainem Provostem.\n\nCelosvětově významnou firmou počátku 21. století je holandská společnost West8. Ačkoliv firma provádí i úpravy bez pravidelných a geometrických prvků, typický rukopis nese \"Sphinx garden\" nebo \"Interpolis garden\". Firma prohlašuje, že přistupuje k úpravám zahrad tradičně typickými holandskými způsoby, inženýrským zpracováním a vytvářením identity. Přistupuje k řešení na základě užitečnosti a potřebnosti. Identitu vytváří použitím symbolů při vytváření projektu. Tato metoda, podle těchto slov, předpokládá „novou přirozenost“, touto novou přirozeností jsou zahrady, parky a krajiny které vytváří West8 a které reagují na pragmatické požadavky populace a posilují kulturu, do které patří identita a symboly. Tyto snadné úpravy a přístup k řešení jsou typické pro počátek 21. století. Takové úpravy jsou prováděny i dalšími zahradními architekty po celém světě. Geometrické úpravy v zahradách jsou „přirozeností“.\n\nDlouhá léta, prakticky až do druhé světové války, trvaly spory a půtky mezi zastánci pravidelných a nepravidelných zahrad o správnost či krásu. Mezi zastánci obou stran ve sporu padaly logické, estetické i citové argumenty. \n\nNepravidelná zahrada napodobuje obvykle přírodu, nikoliv však její syrovou podobu, ale upravenou tak, aby lahodila oku a vycházela vstříc potřebám. Vytváříme kompozici, dílo, které je přírodě blízké, podobné, ale v přírodě by zřejmě nikdy nevzniklo.\n\nO použití pravidelných nebo nepravidelných úprav by měla rozhodnout vhodnost a smysluplnost kompozice vzhledem k okolí a možnosti údržby, stejně jako osobní vkus a filosofické ideály. Umělci osmnáctého století, kteří se pokoušeli chápat pravidla přírody, popisují přírodu jako symetrickou a pravidelnou v drobných jednotlivostech, takových, které jsou nejmenšími díly přírody. A dodávají ale, že je příroda ovšem také zcela nepravidelná, nepravidelná ve velkém celku, v těle člověka a přírody, která je jednotlivými drobnostmi tvořena. To podávali jako argument, který měl nejen motivovat ale také naznačit vhodnost použití obou forem.\n\nKrátké a jasné doporučení vyplývající z mnohaleté polemiky je následující: Protože je zahradní úprava spíše velkým celkem z pohledu přírody, má být spíše nepravidelná, tak, jak by tomu příroda chtěla. Tam, kde je dílo přírody zcela součástí stavby, drobným doplňkem nesloužícím k ničemu, než ke krátkému pohledu, má být ale použita spíše symetrie a pravidelnost, mající zde dobré opodstatnění a souvislost.\n\nKompozice pravidelné zahrady je popisována jako dekorativní kompozice. Pojetím se liší od malebné kompozice. Dekorativní pojetí úpravy je založeno na geometrickém souladu opakování a pravidelném ornamentu. Výraznými prvky jsou především jasná barevnost, zřejmá pravidelnost a prvoplánovost geometrických tvarů. Ukázněné velké plochy přísně upravené zeleně a nekomplikovanost celkového výrazu kompozice vytvářejí harmonický dojem souladu, řádu. Oko diváka barevný a tvarový soulad a čitelné členění vnímá jako krásu.\n\nPři dekorativní kompozici rovnováha záleží v pravidelném geometrickém uspořádání zřetelných, často horizontálních a vertikálních linií a mnohonásobných rovin souměrnosti svírajících mezi sebou ostré úhly, opakujících se motivů. Často lze rozlišit hlavní osu, kterou je hlavní cesta. Aby dekorativní kompozice uspokojila estetické cítění a touhu po rozmanitosti, je použito střídání, rytmus prvků ,pravidelně bývají součástí kompozice aleje. Často je používáno nápadných barev ve výrazně kontrastních skladbách a výrazných prvků v pravidelných rozestupech, nebo umístěných násobně podél osy souměrnosti.\n\nDekorativní pojetí bylo vyvoláno snahou po souladu a za jeho vrchol je považována francouzská zahrada se svými přímými alejemi a tvarovanými stromy. Takové zahrady tvoří vlastně přechod mezi geometrickou architekturou staveb a přírodou. Doplňují výzdobu budovy tím, že s ní tvoří harmonický celek. Symetrická kompozice zeleně navazuje na symetrii stavebních prvků. Dekorativní úprava zahrad se provádí obyčejně na takových plochách, které nelze přehlédnout jediným pohledem, takže nenutí oko pozorovatele, aby proniklo obraz do hloubky, nýbrž spíše aby těkalo po jeho povrchu. Dekora­tivní řešení zahrad je zvláště vhodné v rovinném jednotvárném terénu, nebo na pravidelně odstupňovaném terénu (italský park).\n\nPodobně jako H. Repton i B. Kavka uvádí, že z estetického stanoviska není dekorativní uspořádání horší než malebné uspořádání, avšak upozorňuje, že ve větších rozlohách působí tento stav sice grandiózně, ale malebnost pohledu je potlačena. V moderní době má dekorativní řešení hlavní význam při zakládání zahrad v blízkém sousedství budov, a je vhodnější i pro menší zahrady než vnášení přírodního stylu za každou cenu. Nutným předpokladem ovšem je, aby na menších plochách bylo řešení zjednodušeno.\n\nDoporučil jsem tu „\"nejdokonalejší souměrnost v malých květinových zahradách, které obecně jsou umístěny v přední části skleníku, nebo v oranžerii, v nějakých vnitřních částech pozemku, kde jsou vyděleny z hlavní scenérie, a stávají se druhem epizody k významným a více viditelným částem místa. V takových velmi malých omezených celcích by se nepravidelnost jevila strojeně. Souměrnost je také přístupná, a vskutku nezbytná, nedaleko přední části pravidelné budovy.… …Jistý stupeň souměrnosti by neměl pokračovat dál, než na malou vzdálenost od domu, a měl by být omezen na takové objekty, které jsou nepopiratelně uměleckými díla používaná člověkem, jako je cesta, chodník, nebo ozdobný plot, ať dřevěný nebo železný. Ale není nezbytné, že by symetrie měla pokračovat výsadbami, kanály, anebo upravovat přirozený profil země.\"“\n\nPravidelné zahrady je poměrně jednoduché naplánovat na základě pravidelného obrazce, nebo opakování pravidelných obrazců. Velké obrazce mohou být ve středu pravidelné kompozice a cesta vedena po jejich okrajích. Velké nepravidelné ozdobné objekty je při dodržení přísné pravidelnosti vhodné umístit spíše na střed kompozice , nebo na osu symetrie. Pokud vzorek tvoří více částí je vhodné pokud jsou (avšak úměrně jednoduché přehlednosti) použity různě vysoké rostliny a vzor dostane i dimenzi plasticity. Jednoduše navržené pravidelné zahrady a vzory mohou být ve výsledku více efektní než ty složité. Základ krásy zde tkví v symetrii, pochopitelnosti a přehlednosti.\n\nPokud existuje obava, která možnost úpravy je správná, je lépe vždy dát přednost jednoduchosti a volnému prostoru, před nepřirozeností a stísněností. Velkou výhodou nepravidelných úprav anglického parku i východních zahradnických stylů je členitý a nerovný terén umožňující různé pohledy a vytvářející přirozené clony. Symetrie a geometrie může pomoci v případě že působení použitých prvků je velmi rozmělněné, kompozice nevýrazná. Geometrický prvek, cesta nebo záhon, může dát úpravě jednotící silný rys.\n\n\n"}
{"id": "1027395", "url": "https://cs.wikipedia.org/wiki?curid=1027395", "title": "Party Monster", "text": "Party Monster\n\nParty Monster je americký hraný film z roku 2003, který režírovali Fenton Bailey a Randy Barbato podle vlastního scénáře.\n\nNa konci 80. let přichází mladý Michael Alig z venkova do New Yorku. Zdejší party ho nudí, proto chce pořádat své vlastní. Založí hudební vydavatelství, vydává časopis a otevře vlastní klub.\nFilm je založen na skutečném příběhu Michaela Aliga, který na konci 80. let zajišťoval jako promotér New York Club Kids extravagantní party na newyorské klubové scéně. Oba režiséři v roce 1998 natočili pod stejným názvem rovněž dokumentární film o Michaelu Aligovi.\n\n"}
{"id": "1027401", "url": "https://cs.wikipedia.org/wiki?curid=1027401", "title": "Seznam prefektů Kongregace pro blahořečení a svatořečení", "text": "Seznam prefektů Kongregace pro blahořečení a svatořečení\n\nToto je seznam prefektů Kongregace pro blahořečení a svatořečení, od roku ustanovení - 1969:\n"}
{"id": "1027402", "url": "https://cs.wikipedia.org/wiki?curid=1027402", "title": "Children of God (film)", "text": "Children of God (film)\n\nChildren of God (tj. \"Děti Boží\") je bahamský hraný film z roku 2009, který režíroval Kareem Mortimer podle vlastního scénáře. Film popisuje situaci homosexuálů na Bahamách.\n\nMladý Jonny studuje v Nassau umění a ačkoliv je jeho technika bezvadná, hrozím mu ztráta stipendia, protože jeho obrazům chybí emocionalita. Jeho docentka mu přesto dá ještě šanci a a pošle ho na odlehlý ostrov Eleuthera, kde má malovat krajinu. Zde se seznamuje se stejně starým Romeem, který bydlí sám v domě. Romeo je stejně jako Jonny gay, ale ve svém konzervativním prostředí se neodvažuje ke coming outu.\n\nDruhou dějovou linií je příběh náboženské aktivistky Leny a jejího manžela Ralpha, kteří se oba zasazují proti homosexualitě. Lena se od svého lékaře dozví, že má pohlavně přenosnou chorobu. Konfrontuje Ralpha, který se přizná, že jí byl nevěrný, ale zatají, že to bylo s muži. Po hádce s manželem Lena opouští Nassau a odjíždí na Eleutheru, kde hledá podporovatele pro svou kampaň.\n\nOsudy všech tří se protnou na grilovací party na pobřeží, kde Lena sbírá podpisy k petici. Romeo přijde na party s kamarádkou Lonnette a předstírá, že Jonnyho nezná. Dalšího dne se koná shromáždění obyvatel, na kterém Lena pronese nenávistnou řeč proti homosexuálům. Jonny se s ní dostane do sporu a má i podporu místního faráře, který prohlásí, že každý člověk je dítětem Božím. Později Romeo navštíví Jonnyho a pohádají se ohledně Romeova chování, Johnny odjíždí z ostrova zpět do Nassau. Večer se koná u faráře večeře, na které Romeo najde odvahu ke comming outu. Romeo se rozhodne odejet za Johnnym. Domluví si schůzku. Na cestě je však Johnny pobodán útočníkem a krátce poté umírá v nemocnici, zatímco Romeo na něj marně čeká.\nHomosexualita je sice na Bahamách legální, avšak homofobie je velmi rozšířená. Čtyři roky před premiérou filmu \"Children of God\" bylo např. promítání \"Zkrocené hory\" zakázáno. Přesto v roce 2009 otevíral \"Children of God\" Mezinárodní bahamský filmový festival. Film využívá některé televizní záběry ze skutečných protestů proti zaoceánské lodi s homosexuály z roku 2004. Když loď přistála v Nassau, došlo zde k demonstracím.\n\nProdukce \"Children of God\" vydala v roce 2007 krátký film s názvem \"Float\", který vypráví stejný příběh. Postavu Romea hrál opět Stephen Tyrone Williams, ostatní postavy ale hráli jiní herci.[4]\n\n\n"}
{"id": "1027405", "url": "https://cs.wikipedia.org/wiki?curid=1027405", "title": "Velký bazar (Istanbul)", "text": "Velký bazar (Istanbul)\n\nVelký bazar v Istanbulu ( – Krytá tržnice) je jedním z největších a nejstarších komplexů krytých tržnic na světě, který má více než 58 krytých pasáží a přes 1200 obchodů. Denně ho navštíví okolo 250 až 400 000 turistů. Tržnice se rozprostírá na ploše 45 hektarů. Využívá se plocha 36 hektarů a zaměstnává se zde asi 20 tisíc osob.\n\nPrvní budovy, zvané Bedestan, byly postaveny jako veřejné sklady zboží v letech 1455 až 1461. Dal je postavit osmanský sultán Mehmed II. (Mehmed Dobyvatel). V 16. století, během vlády sultána Sulejmana I. Skvostného, byl celý komplex tržnic značně rozšířen. Tržnice byla známá obchodem s kořením, kůží, keramikou, látkami, šperky a koberci. Pozdější zemětřesení budovy značně poškodilo. Rozsáhlá rekonstrukce byla ukončena v roce 1894. \n\nKomplex se skládá z 12 hlavních budov s 22 branami. Velký bazar má čtyři střední hlavní brány situované na koncích hlavních ulic, které protíná blízko jihozápadního rohu komplexu. Jedna ulice spojuje náměstí a mešitu sultána Bajezida II. s mešitou Nuruosmaniye sultána Osmana III. z roku 1755.\n\n"}
{"id": "1027407", "url": "https://cs.wikipedia.org/wiki?curid=1027407", "title": "Holý (Východolabská tabule)", "text": "Holý (Východolabská tabule)\n\nHolý (323 m n. m.) je vrch v okrese Jičín Královéhradeckého kraje. Leží asi 1 km zsz. od obce Češov, vrcholem na katastrálním území Češova a severním svahem na území podřazené vsi Liběšice. Je to nejvyšší bod Cidlinské tabule.\n\nGeomorfologicky vrch náleží do celku Východolabská tabule, podcelku Cidlinská tabule, okrsku Novobydžovská tabule a podokrsku Češovský hřbet.\n"}
{"id": "1027409", "url": "https://cs.wikipedia.org/wiki?curid=1027409", "title": "Husbands (seriál)", "text": "Husbands (seriál)\n\nHusbands je americký komediální internetový seriál, jehož autory jsou Brad Bell a Jane Espenson. V letech 2011–2013 vzniklo ve třech řadách celkem 20 epizod, z nichž první série obsahuje 11 dvou až tříminutových dílů a zbylé dvě menší počet epizod o delší stopáži (až do 11 minut). První dvě řady byly zveřejněny na YouTube a dalších webových portálech (Blip, Roku), zatímco třetí byla premiérově uvedena na platformě CW Seed provozované televizí The CW a určené pro americké diváky. Se zpožděním byla zpřístupněna i zájemcům z ostatních zemí na kanálu CW Seed na YouTube.\n\nSeriál zobrazuje příběh partnerské dvojice – herce Cheekse (Brad Bell) a baseballisty Bradyho (Sean Hemeon), kteří se po několikatýdenní známosti vydali do Las Vegas oslavit legalizaci stejnopohlavního manželství. Po divoké noci však zjistí, že se zároveň vzali. Protože si jejich svazku již všimla média a protože by tak případný rozvod mohl zničit kariéru obou mladých mužů, rozhodnou se zůstat manželi a s pomocí kamarádky Haley (Alessandra Torresani) se s novou situací vypořádat.\n\nV seriálu hostuje množství herců a jiných osobností. V první řadě to jsou Michael Buckley a Nathan Fillion, ve druhé sérii Amber Benson, Joss Whedon, Dichen Lachman, Tricia Helfer, Felicia Day, Sasha Roiz, Emma Caulfield, Mekhi Phifer, Jon Cryer, Magda Apanowicz, Aasha Davis, Clare Grant a John Hodgman a ve třetí sezóně Amy Acker, Seth Green, Michael Hogan, Beth Grant, Deborah Theaker a Janina Gavankar.\n\n"}
{"id": "1027411", "url": "https://cs.wikipedia.org/wiki?curid=1027411", "title": "Husbands", "text": "Husbands\n\nHusbands může být:\n"}
{"id": "1027414", "url": "https://cs.wikipedia.org/wiki?curid=1027414", "title": "Pruitt-Igoe", "text": "Pruitt-Igoe\n\nPruitt-Igoe bylo městem vlastněné sídliště v St. Louis v americkém státě Missouri. Bylo postaveno na počátku 50. let 20. století a první nájemníci se do něj nastěhovali v roce 1954. Stavby se ujal americký architekt Minoru Yamasaki, který mimo jiné projektoval i Světové obchodní centrum („Dvojčata“) a terminál letiště v St. Louis. Sídliště byl koncipováno jako sociální ubytování, kam byli sestěhováni černoši z ghetta tvořeného nízkými domky ve střední části města. Životní úroveň se však velmi brzy po jeho otevření začala snižovat a sídliště se stalo nechvalně mezinárodně proslulé jako místo chudoby a zločinu. V důsledku toho bylo všech 33 budov v polovině 70. let zbouráno.\n\nPo 2. světové válce začala v americké společnosti pomalu postupovat suburbanizace, kdy běloši v rámci bílého útěku začali opouštět centra měst plná černochů a přesouvat se na bezpečnější předměstí. Koncentrace černochů v centrech začala stoupat a úměrně s tím začala klesat životní úroveň. Radnice St. Louis se proti tomu ale na rozdíl od jiných měst rozhodla bojovat a odstranit černochy z centra vybudováním sídliště s dostatkem volných bytů. Cena činila 36 milionů dolarů, což bylo o 60% nad průměrem pro podobné stavby a projekt byl vnímán jako \"luxusní byty pro chudé\".\n\nSídliště bylo původně koncipováno jako segregované se dvěma částmi. V části Pruitt pojmenované po afroamerickém pilotovi Wendellu Pruittovi měli bydlet černoši a v části Igoe pojmenované po bělošském senátorovi Williamu Igoeovi zase běloši. Sídliště bylo otevřeno v roce 1954, ale v roce 1956 byl státem Missouri v rámci postupujícího afroamerického hnutí za občanská práva zrušen segregační zákon, což znamenalo houfný útěk bělochů a zabrání celého sídliště černochy. V té době bylo také nejvíce bytů obývaných - 91%, poté se začaly domy vyprazdňovat, jak z nich nájemníci kvůli vysoké míře násilí utíkali.\n\nMíra násilností byla velmi vysoká, vraždy byly na denním pořádku a do domů se bály jezdit i policejní hlídky nebo hasiči, aby na ně nemířily z okna podomácku vyrobené střely. Projekt se stal nechvalně proslulým po celých Spojených státech. Nakonec se v prosinci 1971 státní a federální autority rozhodly celé sídliště zbourat. Demolice prvního domu proběhla v březnu 1972 a poslední dům byl zbourán v roce 1976.\n\nUkázalo se, že sestěhovat všechny nepřizpůsobivé obyvatele pod jednu střechu problémy neřeší, ale naopak je vytváří. Z toho si vzaly ponaučení celé USA a od té doby se v zemi nikdo neodvážil podobné sídliště vybudovat. Architekt Yamasaki později lamentoval: „Nedokázal jsem pochopit, jak můžou být lidé tak destruktivní.“ Suburbanizaci a bílému útěku je proto ponecháván volný průběh, zatímco menšiny zabírají centra měst (tzv. inner cities) a snižují hodnotu jejich nemovitostí.\n\nZáběry demolice jsou obsaženy ve filmu Koyaanisqatsi z roku 1983.\n"}
{"id": "1027415", "url": "https://cs.wikipedia.org/wiki?curid=1027415", "title": "Alvínina lípa", "text": "Alvínina lípa\n\nAlvínina lípa je památný strom lípa malolistá (\"Tilia cordata\"), která roste v nadmořské výšce 615 m nedaleko trojbokého kostela Nejsvětější Trojice v Andělské Hoře. Je pozůstatkem mnohem většího stromu, který se v minulosti rozlomil a dnes je vidět zřetelná trhlina na kmeni. Jižní část kmene chybí zcela a zůstaly pahýly 2 kosterních větví. Kmen se ale zčásti zavalil a pahýly kosterních větví obrostly novou nepravidelnou sekundární korunou. Dvojkmen o obvodu 527 + 263 cm s rozestupem přibližně 0,7 m od sebe má společnou rozvolněnou korunu. Sekundární terminály koruny často zmlazují. Ve stínu stromu se nachází křížek a nově upravená studánka. Košatá koruna sahá do výšky 15,5 m (měření 2010). Chráněna je od roku 2009 jako strom s pověstí, významný stářím a vzrůstem.\n\n\n"}
{"id": "1027416", "url": "https://cs.wikipedia.org/wiki?curid=1027416", "title": "Andělské lípy", "text": "Andělské lípy\n\nAndělské lípy je 6 památných stromů – lip malolistých (\"Tilia cordata\"), která rostou v nadmořské výšce 614 m v těsném kontaktu s obvodovou zídkou uvnitř kostelní zahrady trojbokého kostela Nejsvětější Trojice v Andělské Hoře. Nejmohutnější z lip má obvod kmene 476 cm (měření 2009). Chráněny jsou od roku 2009 jako esteticky zajímavé stromy, významné vzrůstem, krajinná dominanta a jako součást kulturní památky.\n\n"}
{"id": "1027417", "url": "https://cs.wikipedia.org/wiki?curid=1027417", "title": "Midland (Texas)", "text": "Midland (Texas)\n\nMidland je americké město v Midland County v severovýchodním Texasu. K roku 2013 zde žilo 123 933 obyvatel. S celkovou rozlohou 185,2 km² byla hustota zalidnění 601,8 obyvatel na km².\n\nMěsto je známé jako rodiště bývalé první dámy Spojených států Laury Bushové a je místem, kde vyrůstal bývalý prezident George W. Bush.\n\n\n\n"}
{"id": "1027418", "url": "https://cs.wikipedia.org/wiki?curid=1027418", "title": "Odessa (Texas)", "text": "Odessa (Texas)\n\nOdessa je americké město v Ector County v západním Texasu. Bylo založeno v roce 1881. Je nejdůležitějším městem a sídlem aglomerace Odessa, Texas Metropolitan Statistical Area, která zahrnuje celou Ector County. Tato aglomerace je součástí větší aglomerace Midland-Odessa, Texas Combined Statistical Area, která má přibližně 270 000 obyvatel.\nVe městě se nacházejí tři univerzity, University of Texas of the Permian Basin, Texas Tech University Health Sciences Center a Odessa College. Město má i vlastní symfonický orchestr.\n\nPřestože ekonomika je stále založena na těžbě ropy, byly učiněny kroky směrem k diverzifikaci zdrojů. Ve městě je nový průmyslový park, kde působí společnosti jako Family Dollar Corporation a Telvista. Coca Cola postavila nové distribuční centrum v roce 2007. Bylo postaveno i několik hotelů. V listopadu 2007 byl podepsán kontrakt s firmou, která zde bude vyrábět součástky pro helikoptéry.\n\nOficiální stránka\n"}
{"id": "1027419", "url": "https://cs.wikipedia.org/wiki?curid=1027419", "title": "Špenát", "text": "Špenát\n\nŠpenát (\"Spinacia\") je rod rostlin z čeledi laskavcovitých, ve starších taxonomických systémech byla řazena do čeledi merlíkovité (\"Chenopodiaceae\"). Nejznámějším druhem tohoto rodu je špenát setý. Do Evropy se dostal díky křižáckým výpravám kolem 16. století, avšak první zmínky o této rostlině pocházejí již z 10. století. Špenát je zdraví prospěšný, neboť obsahuje mnoho vitamínů (C, E, K) a minerálů.\n\n\n \n"}
{"id": "1027420", "url": "https://cs.wikipedia.org/wiki?curid=1027420", "title": "Extant", "text": "Extant\n\nExtant je americký sci-fi seriál z let 2014–2015, jehož autorem je Mickey Fisher. Příběh seriálu se točí okolo astronautky Molly Woodsové (Halle Berry), která se vrací domů k rodině po 13 osamělých měsících na vesmírné stanici. Zpočátku nic nenasvědčuje tomu, že by něco nebylo v pořádku. To se změní v moment, kdy se původně neplodná Molly dozví, že je těhotná.\n\nVe dvou řadách vzniklo celkem 26 epizod, které byly v USA premiérově vysílány stanici CBS od 9. července 2014 do 9. září 2015.\n\nAstronautka Molly Woodsová se vrací z 13 měsíční sólo mise na vesmírné stanici Seraphim zpět na Zemi. Vrací se ke svému manželu Johnovi, jež pracuje jako technik a sestrojil jejich robotického syna Ethana. Ethan je prvním prototypem androida, zvaného také Humanich, jehož program stojí na základě učení se díky interakcím s lidmi již od útlého věku. Johnovým cílem je právě to, aby byl Ethan pokud možno co nejvíc jako člověk.\n\nTomu také napomáhá to, že John a Molly Ethana přijali jako svého syna, kterého kvůli Mollyině nehodě z minulosti nemohou mít. Ethan chodí do školy, učí se jezdit na kole a právě tyto každodenní interakce s lidmi v okolí z něj mají vytvořit stroj, který bude od člověka k nerozeznání. V momentě, kdy Molly po návratu zjistí, že je v počátečním stádiu těhotenství a čeká dítě, začne hon za hledáním odpovědí, spolu s rozplétáním intrik a tajemství.\n\nMolly při pátrání přichází ke zjištěním, že celý incident nejspíše nebyla náhoda, vše bylo velmi dlouho předem naplánované a za vším stojí její vlastní nadřízení. Uvnitř Molly roste něco, co pro určité lidi má větší cenu než cokoliv na světě, a tak se spolu s Jackem a Ethanem hodlají ukrýt, před zcela neznámým nebezpečím.\n\nTvora uvnitř Molly, neboli \"ratolest\", se zmocní organizace Yasumuto. Ukazuje se, že organizace má s tvorem vlastní plány a celý tento incident je jejím přičiněním. U \"ratolesti\" se však projevují nadpřirozené síly, díky kterým se dokáže dostat lidem do hlavy a vytvářet iluze. \"Ratolest\" tedy prchá a využívá slabostí všech kolem, aby dosáhl svého cíle.\n\nMolly, přesvědčená o tom, že \"ratolest\" je její vlastní syn, se vydává s pomocí svého dávného kolegy z ISEA pátrat po odpovědích a hlavně po svém synovi. Ukazuje se, že \"ratolest\" má vlastní agendu a využívá všech dostupných prostředků k tomu, aby ji dostál. Molly se snaží vše zachránit a netuší, že v jejich rukou může ležet osud celého lidstva.\n\n\n\"CBS, Halle Berry a producentni se rozhodli Extant druhou sérii ukončit.\" řekl Glenn Geller, President of CBS Entertainment. Poslední dvojdíl druhé série sledovalo v premiéře přes 4.6 milionu diváků.\n"}
{"id": "1027422", "url": "https://cs.wikipedia.org/wiki?curid=1027422", "title": "United States Marshals Service", "text": "United States Marshals Service\n\nUnited States Marshals Service (USMS) je federální policejní služba Spojených států amerických, podléhající ministerstvu spravedlnosti USA. Je to formálně nejstarší oficiální policejní sbor v historii USA, založený zákonem o soudnictví z roku 1789. V současné době uplatňuje svoji federální pravomoc zejména ostrahou federálních soudních budov, přepravou federálních vězňů, ochranou federálních svědků a pátráním po uprchlých federálních zločincích.\n"}
{"id": "1027426", "url": "https://cs.wikipedia.org/wiki?curid=1027426", "title": "St Fagans", "text": "St Fagans\n\nSt Fagans ( \"Sain Ffagan\") je oblast ležící západně od města Cardiff, hlavního města Walesu ve Spojeném království.\n\nNa jihu od vesnice leží vesnice Michaelston-super-Ely a na východě se nachází cardiffské předměstí Fairwater. Vesnice St Fagans leží na řece Ely a dříve se zde nacházela železniční stanice trati South Wales Main Line.\n\nNachází se zde St Fagans National History Museum (dříve Museum of Welsh Life), historické sídlo v elizabetském stylu, fara a kostel se hřbitovem svaté Marie.\n\nPodle Viléma z Malmesbury název této oblasti odkazuje na svatého Fagana, ale neexistuje pro to žádný další historický důkaz. V roce 1648 proběhla poblíž tohoto místa bitva o St Fagans.\n"}
{"id": "1027427", "url": "https://cs.wikipedia.org/wiki?curid=1027427", "title": "Eugen Horniak", "text": "Eugen Horniak\n\nEugen Horniak (28. srpna 1926 Ružindol – 6. října 2004 Bratislava) byl československý basketbalista,  účastník Olympijských her 1952 a vicemistr Evropy 1955. Je zařazen na čestné listině mistrů sportu.\n\nMaturoval na gymnáziu v Trnavě. Po absolvování Lékařské fakulty Univerzity Komenského v Bratislavě pracoval na této fakultě od roku 1952 jako odborný asistent na Katedře tělovýchovného lékařství a tělesné výchovy. Jako vysokoškolský pedagog a vědeckovýzkumný pracovník je autorem knih o metodice sportovního tréninku a sledování ukazovatelů při lékařském vyšetření sportovců. Dizertační práci obhájil v roce 1969. V letech 1957–1970 byl lékařem československé basketbalové reprezentace.\n\nByl aktivním sportovcem. V kategorii dorostu v roce 1944 byl hráčem družstva, které bylo přeborníkem Slovenska v kopané a v roce 1945 byl v atletice dorosteneckým mistrem Československa v hodu oštěpem. V době vysokoškolského studia preferoval basketbal. V československé basketbalové lize hrál 15 sezón (1945–1960) postupně za kluby Železničiari, NV Bratislava (1945–1951), Zdravotník Bratislava (1952), Slovan Bratislava (1953–1954), Slávia VŠ Bratislava (1954–1960). V basketbalové lize získal pětkrát 3. místo (1× se Slovanem Bratislava, 4× se Slavia VŠ Bratislava). V sezóně 1961/62 byl trenérem ligového týmu Slavia Bratislava (7. místo).\n\nZa Československo hrál V roce 1952 na Olympijských hrách 1952 v Helsinkách, kde tým skončil na desátém místě. Dále hrál dvakrát na Mistrovství Evropy v basketbale mužů, získal na nich čtvrté místo v roce 1953 v Moskvě a druhé místo v roce 1955 v Budapešti.\n\n\n\n\n\n\n"}
{"id": "1027428", "url": "https://cs.wikipedia.org/wiki?curid=1027428", "title": "Woodmere Art Museum", "text": "Woodmere Art Museum\n\nWoodmere Art Museum, nacházející se v Chestnut Hill ve Filadelfii, je umělecké muzeum s kolekcí maleb, tisků, soch a fotografií zaměřených na umělce z Delaware Valley (Thomas Pollock Anshutz, Severo Antonelli, Jasper Francis Cropsey (\"The Spirit of Peace\"), Daniel Garber, Edward Moran, Violet Oakley, Herbert Pullinger, Edward Willis Redfield, Nelson Shanks, Jessie Willcox Smith, Benjamin West (\"The Fatal Wounding of Sir Philip Sidney\") a N. C. Wyeth.\n\nJsou zde také lunetové malby Violety Oakleyowé - \"The Child and Tradition\", \"Youth and the Arts\" a \"Man and Science\".\n\nMuzeum bylo otevřeno v roce 1940 na základě poslední vůle Charlese Knoxe Smithe (1845–1916), podnikatele s ropou a uhlím. Narodil se v Kensingtonu a začal svou kariéru od píky.\n\nSmithova umělecká sbírka se stala základem muzea. Sídlí v jeho viktoriánském domě, Woodmeru, ke kterému přistavěl rozlehlé výstavní prostory.\n\n"}
{"id": "1027429", "url": "https://cs.wikipedia.org/wiki?curid=1027429", "title": "Shadow Dancer", "text": "Shadow Dancer\n\nShadow Dancer je britsko-irsko filmové drama, které natočil režisér James Marsh. Předlohou mu byl stejnojmenný román Toma Bradbyho, který rovněž napsal scénář pro film. Děj se odehrává v devadesátých letech dvacátého století v Belfastu. Hlavní roli zde hraje člen vojenské organizace IRA, který poskytuje informace bezpečnostní službě MI5. Premiéru měl 24. ledna 2012 na festivalu Sundance Film Festival.\n\n"}
{"id": "1027432", "url": "https://cs.wikipedia.org/wiki?curid=1027432", "title": "Chicago Tribune", "text": "Chicago Tribune\n\nChicago Tribune je americký deník. Založili jej James Kelly, John E. Wheeler a Joseph K. C. Forrest a první vydání bylo publikováno 10. června roku 1847. Jde o šestý nejprodávanější deník ve Spojených státech.\n\nJeho vlastníkem je společnost Tribune Publishing a od roku 1925 sídlí v budově Tribune Tower na adrese 435 North Michigan Avenue v Chicagu ve státě Illinois. \n\nDřívější formát novin byl broadsheet, 13. ledna 2009 se však změnil na tabloid. Ve všední dny se prodá přibližně 450 tisíc kusů, v sobotu 330 tisíc a v neděli přes 850 tisíc.\n\n"}
{"id": "1027433", "url": "https://cs.wikipedia.org/wiki?curid=1027433", "title": "Mlýn a malá vodní elektrárna ve Šlovicích", "text": "Mlýn a malá vodní elektrárna ve Šlovicích\n\nMlýn a malá vodní elektrárna ve Šlovicích (MVE Šlovice u Čechova mlýna) byla postavena v roce 1916 a od roku 1920 dodávala proud pro okolní vesnice, 2 mlýny a kamenolom jako první elektrárna na Rakovnicku. Mlýn ve Slabcích byl prvním mlýnem v ČSR na elektrický pohon. V roce 1967 byla MVE vyřazena z provozu a opětovně zprovozněna v roce 2005.\n\nCelý objekt mlýna je od roku 2009 kulturní památkou ČR. Nachází se zde elektroskanzen a muzeum o počátcích elektrifikace Rakovníka a ČSR.\n\n"}
{"id": "1027435", "url": "https://cs.wikipedia.org/wiki?curid=1027435", "title": "Kurt Tank", "text": "Kurt Tank\n\nKurt Waldemar Tank (24. února 1898, Bromberg – 5. června 1983, Mnichov) byl německý letecký konstruktér a zkušební pilot, který vedl konstrukční úsek ve firmě Focke-Wulf mezi lety 1931 až 1945. Byl odpovědný za vývoj několika důležitých letadel Luftwaffe, která sloužila během druhé světové války, včetně stíhaček Fw 190, Ta 152 nebo dopravního Fw 200 Condor. Po válce strávil dvě desetiletí konstruováním v zahraničí - nejprve v Argentině a poté v Indii. Na konci 60. let se vrátil do Německa jako konzultant firmy Messerschmitt-Bölkow-Blohm (MBB).\n"}
{"id": "1027436", "url": "https://cs.wikipedia.org/wiki?curid=1027436", "title": "Vidnavská nížina", "text": "Vidnavská nížina\n\nVidnavská nížina je geomorfologický celek v jihovýchodní části Krkonošsko-jesenického podhůří, ležící v okrese Jeseník v Olomouckém kraji.\n\nCelek se rozkládá zhruba v trojúhelníku mezi obcemi Bílá Voda (na severozápadě), Uhelná (na jihu) a Bernartice (na východě). Uvnitř celku leží město Javorník. Malá samostatná část Vidnavské nížiny oddělená od zbytku výběžkem Žulovské pahorkatiny leží severně od obce Velká Kraš\n\nPlochá pahorkatina složená z třetihorních a čtvrtohorních usazenin, v pleistocénu zaledněna pevninským ledovcem (zbytky ledovcových usazenin). Jsou zde náplavové kužely vodních toků stékajících z Rychlebských hor, sprašové hlíny, souvky, převážně pole. U obce Uhelná dříve těžba lignitu v dole Pelnář, nyní v oprámu koupaliště a chatová osada.\n\nCelek Vidnavská nížina (dle značení Jaromíra Demka IVD–1) náleží do oblasti Krkonošsko-jesenické podhůří. Dále se již nečlení ani na podcelky ani na okrsky.\n\nNížina sousedí s jedním celkem Krkonošsko-jesenického podhůří (Žulovská pahorkatina na jihu) a s jedním celkem Jesenické podsoustavy (Rychlebské hory na jihozápadě). Na severovýchodě je omezena česko-polskou státní hranicí.\n\nJednotlivé zdroje uvádějí jako nejvyšší bod různé vrcholy. Některé jmenují vrch Písečník (290 m), jiné bezejmennou kótu 365 m či 326 m. Pokud platí vymezení celku v aplikaci MapoMat (AOPK ČR), je patrně nejvyšším bodem Vidnavské nížiny Spálený kopec (397 m).\n\n\n"}
{"id": "1027440", "url": "https://cs.wikipedia.org/wiki?curid=1027440", "title": "@ (album)", "text": "@ (album)\n\n@ je společné studiové album amerických hudebníků Johna Zorna a Thurstona Moorea. Nahrávky pochází z února 2013, kdyby byly nahrány ve studiu v New Yorku; album vydalo v září toho roku Zornovo hudební vydavatelství Tzadik Records. Obsahuje zcela improvizovanou hudbu bez jakýchkoliv pozdějších úprav či overdubbů.\n\nAutory všech skladeb jsou John Zorn a Thurston Moore.\n"}
{"id": "1027444", "url": "https://cs.wikipedia.org/wiki?curid=1027444", "title": "Anna Maclová", "text": "Anna Maclová\n\nAnna Maclová (* 9. února 1960 Trenčín) je manažerka, někdejší dlouholetá ředitelka Oblastní charity Hradec Králové, česká politička, od roku 2012 zastupitelka Královéhradeckého kraje, od roku 2011 náměstkyně primátora Hradce Králové.\n\nPochází ze Slovenska, v Trenčíně vystudovala zahraniční obchod na tamější střední ekonomické škole. Z politických (vystoupení otce z KSČ) a náboženských důvodů se nedostala na vysokou školu. Rok pracovala jako referentka mezinárodní přepravy v podniku zahraničního obchodu Kerametal v Bratislavě. Následně byla na odvolání přijata na Obchodní fakultu Vysoké školy ekonomické v Bratislavě, kde vystudovala vnitřní obchod. Souběžně absolvovala mezioborové studium žurnalistiky na Filozofické fakultě Univerzity Komenského v Bratislavě. Během studií se podílela na založení \"Bioklubu Príroda a zdravie\".\n\nV letech 1984 až 1987 pracovala jako redaktorka oborového periodika Československého kamenoprůmyslu – \"Slova kamenoprůmyslu\". V říjnu 1987 se přestěhovala za svým manželem do Hradce Králové. Do roku 1995 pak pracovala jako referentka propagace podniku Československé hudební nástroje. Po mateřské dovolené nastoupila do Střediska amatérské kultury Impuls, kde se mimo jiné podílela na založení Volného sdružení východočeských fotografů a vzniku časopisu Fotoimpuls.\n\nV říjnu 1997 uspěla ve výběrovém řízení na post ředitelky Oblastní charity Hradec Králové, kam od ledna 1998 nastoupila. V oblastní charitě působila až do roku 2011.\n\nAnna Maclová je vdaná (její manžel Petr pracuje jako terénní sociální pracovník v Domě Matky Terezy). Je matkou tří synů, Ondřeje (* 1989), Tadeáše (* 1992) a Mariánka (1998-2000). Žije v Hradci Králové.\n\nDo politiky se pokoušela vstoupit, když v komunálních volbách v roce 1994 kandidovala jako nestraník za KDS v rámci \"Koalice KDS, DEU\" do Zastupitelstva města Hradce Králové, ale neuspěla. Nepodařilo se jí to ani o 12 let později ve volbách v roce 2006, kdy kandidovala jako nestraník za KDU-ČSL. Uspěla až v roce 2010 jako nestraník za KDU-ČSL za subjekt \"Doma v Hradci\" (tj. koalice SNK-ED, KDU-ČSL). Po rezignaci svého kolegy byla v říjnu 2011 zvolena uvolněnou náměstkyní primátora pro oblast školství, sociálních věcí a zdravotnictví. V komunálních volbách v roce 2014 vedla jakožto nestraník za KDU-ČSL kandidátku subjektu \"Koalice pro Hradec\" (tj. KDU-ČSL a Nestraníci) a byla opět zvolena zastupitelkou.\n\nV krajských volbách v roce 2012 byla zvolena jako nestraník za KDU-ČSL v rámci subjektu \"Koalice pro Královéhradecký kraj\" (tj. KDU-ČSL, HDK a VPM) do Zastupitelstva Královéhradeckého kraje. Stala se členkou Výboru pro výchovu, vzdělávání a zaměstnanost a Výboru sociálního. Ve volbách v roce 2016 mandát krajské zastupitelky za stejný subjekt obhájila.\n\nDvakrát neúspěšně kandidovala jako nestraník za KDU-ČSL v Královéhradeckém kraji ve volbách do Poslanecké sněmovny PČR. Poprvé v roce 2010 a podruhé v roce 2013. Ve volbách do Senátu PČR v roce 2014 kandidovala jako nestraník za KDU-ČSL v obvodu č. 45 – Hradec Králové. Se ziskem 11,06 % hlasů skončila na 4. místě a nepostoupila tak ani do kola druhého.\n"}
{"id": "1027445", "url": "https://cs.wikipedia.org/wiki?curid=1027445", "title": "National Liberty Museum", "text": "National Liberty Museum\n\nNational Liberty Museum, stojící na 321 Chestnut Street ve Filadelfii, je muzeum mapující historii svobody. Založil ho filantrop Irvin J. Borowsky. Bylo otevřeno 12. ledna 2000.Kromě příběhů lidí spojených s bojem za svobodu jsou zde také umístěna díla současných umělců, převážně ze skla.\n\nPořádají se zde pravidelné výukové programy.\n\n"}
{"id": "1027448", "url": "https://cs.wikipedia.org/wiki?curid=1027448", "title": "Protonotář", "text": "Protonotář\n\nProtonotář býval vedoucí kanceláře, mezi ostatními pracovníky kanceláře (notáři) označován jako tzv. první notář (řecko-lat. \"protonotarius\") nebo také sekretář. \n\nV Konstantinopolském patriarchátu byl prvním hned po patriarchovi, zařizoval všechny důležité písemnosti a byl kontaktní osobou mezi ním a podřízenými církevními hodnostáři. Ve Vatikánu tvoří apoštolští protonotáři zvláštní dvanáctičlenný sbor (protonotariát), který ověřuje zásadní listiny, jakou jsou papežské buly, provádí kanonizaci a vyřizuje další důležité písemné záležitosti.\n"}
{"id": "1027449", "url": "https://cs.wikipedia.org/wiki?curid=1027449", "title": "Marcello Bartolucci", "text": "Marcello Bartolucci\n\nMons. Marcello Bartolucci (9. dubna 1944, Bastia Umbra) je italský římskokatolický kněz a arcibiskup.\n\nNarodil se 9. dubna 1944 v Bastia Umbra. Filosofii a teologii studoval v semináři v Assisi. Na kněze byl vysvěcen 9. listopadu 1968 biskupem Giuseppme Placidem Maria Nicolinim. Z Papežské lateránské univerzity získal doktorát z teologie a diplom z pastorální teologie. Poté na Papežské univerzitě sv. Tomáše Akvinského získal licentiát z kanonického práva.\n\nPo vysvěcení působil v mnohých službách pro diecézi. Roku 1977 vstoupil do Kongregace pro blahořečení a svatořečení, do služby v Úřadu soudního ministerstva. V návaznosti na reformu kongregace a procesu v roce 1983 spolupracoval s různými nadřízenými.\n\nZa více než dvacet let byl pověřen vypracováním dekretů o ctnostech, mučednictví a zázrakách, pro publikaci \"Acta Apostolicae Sedis\" a to jak v italštině tak i v latině. Staral se o psaní beatifikačních a kanonizačních papežských bul v italštině. Poté sloužil jako sekretář Komise pro revizi obřadu blahořečení.\n\nDne 14. července 2007 byl jmenován podsekretářem Kongregace pro blahořečení a svatořečení. Tuto funkci vykonával do 29. prosince 2010 kdy byl papežem Benediktem XVI. ustanoven sekretářem stejné kongregace a zároveň titulárním arcibiskupem bevagnanským. Biskupské svěcení přijal 5. února 2011 z rukou papeže Benedikta XVI. a spolusvětiteli byli kardinálové Angelo Sodano a Tarcisio Bertone.\n\n"}
{"id": "1027452", "url": "https://cs.wikipedia.org/wiki?curid=1027452", "title": "Dr. Feelgood", "text": "Dr. Feelgood\n\nDr. Feelgood je britská pub rocková kapela. Byla založena v roce 1971 na Canvey Island v Essexu. Proslavila se zejména svými ranými singly jako „Back in the Night“ a „Roxette“. Její původní osobitý britský R&B sound se soustředil především na kytaru Wilko Johnsona. Kromě Johnsona byli původními členy Dr. Feelgood zpěvák Lee Brilleaux, baskytarista John B. Sparks zvaný „Sparko“ a bubeník John Martin zvaný „The Big Figure“. Ačkoliv svého největšího úspěchu dosáhli v první polovině sedmdesátých let, i v nynější době stále koncertují a nahrávají. V roce 1998 se konala společná vystoupení s kapelou Brutus (skupina) v České republice v Lucerna Music Baru v Praze a v Horní Bříze. Zároveň proběhlo vystoupení v německém bluesrockovém klubu Kuhlstall v Tanně nedaleko Altenburgu, toto společné vystoupení bylo téměř po deseti letech 31. 3. 2017 na stejném místě zopakováno.\n\n"}
{"id": "1027453", "url": "https://cs.wikipedia.org/wiki?curid=1027453", "title": "Autoconf", "text": "Autoconf\n\nAutoconf je nástroj pro vytváření softwarových balíčků kompilovaných ze zdrojových textů. Usiluje o překlenutí rozdílů mezi různými systémy a umožňuje, aby činnost při instalaci, která zahrnuje rozbalení distribučního archivu se zdrojovými texty, překlad (build) programů a instalaci vytvořených souborů, bylo možné provést pevnou posloupností příkazů, a pokud možno bez detailních znalostí cílového systému.\n\nAutoconf je použitelný na systémech, na kterých je dostupný Bourne shell a program make. Lze jej používat pro build programů v různých programovacích jazycích, např. C, C++, Fortran, Fortran 77, Erlang nebo Objective-C.\n\nSkript configure spouští řadu testů, pomocí kterých přizpůsobí zdrojové texty pro build a instalaci na konkrétní cílový systém. Pro přizpůsobení spouští na cílovém systému řadu testů, na jejichž základě vygeneruje hlavičkové soubory a soubory Makefile ze šablon. Autoconf spolu s programy Automake a Libtool tvoří GNU Build System, který zahrnuje několik dalších nástrojů, především Autoheader.\n\nAutoconf je nástroj pro vytváření softwarových balíčků kompilovaných ze zdrojových textů. Balíčky jsou zpravidla šířeny jako .tar.gz soubory. Autoconf by měl správci balíčku umožnit překlenout rozdíly mezi různými systémy, takže pro rozbalení, překlad a nainstalování balíčku by mělo stačit zadat příkazy:\n\nAutoconf vytvořil v létě 1991 David Mackenzie pro podporu své práce v Free Software Foundation. V následující letech byla do autoconfu zahrnuta vylepšení od množství autorů a stal se nejpoužívanějším nástrojem pro vytváření přenositelných balíčků ve světě svobodného softwaru.\n\nAutoconf se podobá balíčku Metaconfig používanému jazykem Perl. Velmi podobným nástrojem je také systém imake používaný do verze X11R6.9 pro build X Window System, který však má jinou filozofii.\n\nPřístup Autoconfu k přenositelnosti je testovat dostupnost funkčností, nikoli čísla verzí. Například nativní překladač jazyka C na SunOS 4 nepodporuje ISO rozšíření. Ale uživatel nebo správce mohl na počítač nainstalovat ISO C-kompatibilní překladač. Přítomnost ISO překladače jazyka C nelze odhalit na základě testování verze systému, ale při testování vlastností je skript configure schopen ISO překladač jazyka C objevit. Tento přístup přináší následující výhody:\n\n\nPříkaz codice_1 může doplněn parametry; jejich seznam se vypíše zadáním\n\nMezi důležité parametry patří codice_2, udávající, v jakém stromě adresářů budou umístěny soubory potřebné pro provozování programů z balíčku a codice_3, udávající, v jakém stromě adresářů budou umístěny binární programy. Konkrétní jména adresářů lze zadat pomocí parametrů\n\nOd verze 1.3 automake navíc umožňuje zadáním\n\npři instalaci předřadit před před codice_4 a codice_5 jméno adresáře, do kterého má být celá struktura souborů instalována (což je vhodné při vytváření RPM balíčků nebo instalaci na disk jiného počítače zpřístupněný pomocí například NFS jako adresář codice_6).\n\nPokud balíček umožňuje vytvářet varianty s různou funkčností nebo předpokládající přítomnost určitého balíku na cílovém systém, lze tyto\nvarianty vybírat pomocí\n\nDalší parametry je možné skriptu codice_7 dodat pomocí parametrů tvaru codice_8 – například\n\nPro zadání architektury lze použít parametry codice_9, při křížovém překladu codice_10 nebo\ncodice_11.\n\nProgram codice_12 vytváří ze souboru codice_13 soubor codice_14, codice_15 vytváří z *.in souborů soubory bez .in.\n\nProgram \"Hello, world\":\n\nSystém autoconf bývá kritizován, že používá zastaralé technologie, které mají různá omezení a autorům skriptů \"configure.ac\" zbytečně komplikují i jednoduché scénáře. K často citovaným slabinám systému autoconf patří:\n\n\nKvůli těmto omezením několik projektů, které používaly GNU Build System přešlo na jiné buildovací systémy, jako například CMake a SCons.\n\n\n"}
{"id": "1027455", "url": "https://cs.wikipedia.org/wiki?curid=1027455", "title": "Zdymadlo Klavary", "text": "Zdymadlo Klavary\n\nZdymadlo Klavary je vodní dopravní stavba na Labi, které je ve správě státního podniku Povodí Labe. Nachází se na říčním kilometru 916,540 Evropské kilometráže (s nulou při ústí Labe do Severního moře), resp. na říčním kilometru 79,157 podle staré kilometráže s nulou u Mělníka, zhruba 2 kilometry po proudu od západního okraje města Kolín v katastrálním území Hradišťko I obce Veltruby, v sousedství osady Klavary. Předchozí plavební stupeň je Zdymadlo Kolín, následující plavební stupeň je Zdymadlo Velký Osek.\n\nHlavní objekty vodního díla jsou:\nSoučástí díla je také rybí přechod, který je mezi pravým jezovým polem a plavební komorou.\n\nJez je tvořen třemi poli světlosti 19,0 m, která jsou hrazená zdvižnými stavidly typu Stoney s nasazenými rourovými klapkami.\nJezová pilíře jsou 3,60 m široké a 19,47 m dlouhé. Nominální vzdutá hladina je 192,09 m n. m. Jez a plavební komora byly dokončeny v roce 1939.\n\nMalá vodní elektrárna (MVE) byla dokončena v roce 1997 a je umístěna v sousedství levobřežního jezového pilíře. V elektrárně je umístěno pět Kaplanových přímoproudých turbín typu HYDROHROM, každá o výkonu 315 kW, maximální výkon všech turbín dohromady tedy je 1575 kW. MVE Klavary se tím řadí do podkategorie průmyslové MVE (nad 1 MW). Maximální hltnost turbín je 58,1 m3/s. Podle spádu jde o MVE nízkotlakou a podle režimu nakládání s vodou o MVE průtokovou.\n\nJednolodní plavební komora je umístěna u pravého břehu, její užitné rozměry jsou 85 x 12 x 3 m. V horním i dolním ohlaví jsou umístěna vzpěrná vrata. Plnění a prázdnění komory se provádí dlouhými zaklenutými obtoky vybavenými stavítkovými uzávěry. K ovládání vrat i stavítek slouží hydraulické servoválce. Provozní doba plavební komory je od 6 do 18 hodin.\n\n"}
{"id": "1027456", "url": "https://cs.wikipedia.org/wiki?curid=1027456", "title": "TJ Čechie Příkosice", "text": "TJ Čechie Příkosice\n\nTJ Čechie Příkosice (celým názvem: Tělovýchovná jednota Čechie Příkosice) je český klub ledního hokeje, který sídlí v obci Příkosice v Plzeňském kraji. Od sezóny 2016/17 působí v Plzeňské krajské soutěži - sk. C, sedmé české nejvyšší soutěži ledního hokeje. Klubové barvy jsou modrá a bílá.\n\nSvé domácí zápasy odehrává v Rokycanech na tamějším zimním stadionu s kapacitou 4 000 diváků.\n\n\nZdroj: \n\n\n\nZdroj: \n\n"}
{"id": "1027460", "url": "https://cs.wikipedia.org/wiki?curid=1027460", "title": "Psanec", "text": "Psanec\n\nPsanec (lat. \"proscriptus\") byl zločinec, který byl zapsán (odtud jeho označení) v registrech poprávců a veřejně prohlášen psancem na všech veřejných trzích v zemi jako zemský škůdce a rušitel veřejného pokoje. Tato opatření vyplývala z toho, že se skrýval před spravedlností a vyhýbal soudu. Za psance ale mohl být prohlášen i ten, kdo takovou osobu u sebe přechovával. Za porušení zákazu přechovávání hrozily těžké pokuty. Zákaz přechovávání se vztahoval i na českého krále, jestliže by se prohlášený psanec dal do jeho ochrany, byla šlechta zbavena poslušnosti vůči panovníkovi a mohla dobýt královský hrad, kde se psanec skrýval.\n"}
{"id": "1027461", "url": "https://cs.wikipedia.org/wiki?curid=1027461", "title": "HC Tempo Staňkov", "text": "HC Tempo Staňkov\n\nHC Tempo Staňkov (celým názvem: Hockey Club Tempo Staňkov) je český klub ledního hokeje, který sídlí ve městě Staňkov v Plzeňském kraji. Založen byl v roce 2000 pod názvem HC Sokol Staňkov. Svůj současný název nese od roku 2007. Od sezóny 2017/18 působí v Plzeňské krajské soutěži - sk. B, šesté české nejvyšší soutěži ledního hokeje. Klubové barvy jsou světle modrá a bílá.\n\nSvé domácí zápasy odehrává v Domažlicích na tamějším zimním stadionu.\n\nZdroj: \n\n\n\nZdroj: \n\n\n\nZdroj: \n\n"}
{"id": "1027471", "url": "https://cs.wikipedia.org/wiki?curid=1027471", "title": "Honorace", "text": "Honorace\n\nHonorace (z lat.) je zejména v menších městech skupina občanů, kteří vytváří místní elitu. Ve společnosti a veřejném životě obecně jsou váženi a dostává se jim proto i určitých výhod. Název \"honorace\" pochází z období konce 19. století, kdy byli voliči v obecních volbách rozděleni podle svého majetku (výše ročních odváděných přímých daní) do tří volebních kurií. Bez ohledu na svůj majetek pak měli v prvních dvou zaručeno místo i ti, kteří tomu svým postavením odpovídali, tedy tzv. honorace. Šlo tehdy o státní úředníky, duchovní nebo čestné občany dané obce.\n"}
{"id": "1027473", "url": "https://cs.wikipedia.org/wiki?curid=1027473", "title": "Rozhledna na vrchu Čáp", "text": "Rozhledna na vrchu Čáp\n\nRozhledna stojí na vrcholu Čáp, nejvyšší hoře Adršpašsko-teplických skal s nadmořskou výškou 786 m. Rozhledna stojí na skalním bloku v lesích v katastrálním území Skály u Teplic nad Metují zhruba 4 km na jihozápad od obce Teplice nad Metují v okresu Náchod.\n\nRozhledna je tvořena středovým ocelovým sloupem s točitým ocelovým schodištěm, osm dřevěných hlavních sloupů je na čtyřech patkách. Celkově má rozhledna dvě nadzemní podlaží, příčle i táhla jsou z hraněného řeziva. Krov rozhledny je z dřevěných hranolů. Povrch střechy je plechový. Na vyhlídkovou plošinu je přístup přes točité schodiště.\n\nZ plošiny je panoramatický výhled na Krkonoše (Sněžka a Černá hora, Studniční hora, Žalý), Rýchory, Vraní hory (Královecký Špičák), Janovické rudohoří (Skalnik), Adršpašsko-teplické skály, Křížový vrch, Trójgarb, Dziób, Góry Kamienne (Lesista Wielka, Stożek Wielki, Suchawa, Waligóra), Javoří hory (Ruprechtický Špičák), Soví hory (Velká Sova), Ostaš, Broumovské stěny (Božanovský Špičák, Koruna), Stolové hory (Velká Hejšovina, Bor), Orlické hory, Jestřebí hory (Žaltman), Kocléřovský hřbet (Liščí hora), Zvičina, Kumburk, Tábor a blízké okolí.\n\nStavba rozhledny na vrcholu Čáp byla realizována v rámci projektu „Místa plná rozhledů v Euroregionu Glacensis“. Investorem projektu byla Branka, o.p.s., přičemž byl projekt spolufinancován Evropskou unií – Evropským fondem pro regionální rozvoj a státním rozpočtem České republiky z Operačního programu Přeshraniční spolupráce ČR-PR 2007-2013. Projektantem rozhledny je ing. Antonín Olšina.\nRozhledna byla postavena 9. září 2014 na již dříve vybetonovaných patkách, vzhledem k poměrně nedostupnému místu staveniště v NPR Adršpašsko-teplické skály, byla stavba realizována za pomoci vrtulníku.\n\nSlavnostní otevření rozhledny se konalo dne 20. září 2014, při příležitosti 25. ročníku turistického pochodu Teplicko-adršpašská 33.\n\nK rozhledně je přístup pěšky, k rozhledně vede pouze lesní pěšina.\n\nNa vrchu Čáp se nachází trigonometrický bod 16 \"Čapí vrch\" a bod AGS 59 \"Čapí vrch\".\n\n\n"}
{"id": "1027476", "url": "https://cs.wikipedia.org/wiki?curid=1027476", "title": "Artikule", "text": "Artikule\n\nArtikule (také artikuly, artykule, artykuly) je obecně starší název pro články nebo odstavce textu. Konkrétně se tak ale může označovat i celý text:\n"}
{"id": "1027480", "url": "https://cs.wikipedia.org/wiki?curid=1027480", "title": "Eleanor Friedberger", "text": "Eleanor Friedberger\n\nEleanor Friedberger (* 2. září 1976, Oak Park, Illinois) je americká zpěvačka a kytaristka. V roce 2000 založila se svým bratrem Matthewem skupinu The Fiery Furnaces. Skupina přestala být po roce 2010 aktivní a oba její členové se začali věnovat vlastním aktivitám. Zpěvačka vydala v roce 2011 u společnosti Merge Records své první sólové album nazvané \"Last Summer\", druhé \"Personal Record\" následovalo o dva roky později. Mezi své vzory řadí například Johna Calea.\n\n\n"}
{"id": "1027483", "url": "https://cs.wikipedia.org/wiki?curid=1027483", "title": "Tuláctví", "text": "Tuláctví\n\nTuláctví je svérázný druh životního stylu, tulák je osoba bez stálého zaměstnání, která se potuluje z místa na místo a živí se příležitostnými pracemi nebo především žebrotou. Jde přitom o osobu práce schopnou, staré osoby nebo handicapovaní, kteří objektivně pracovat nemohou, se do pojmu tuláctví obvykle nezahrnují. Zvláštní americká varianta tuláka se nazývá hobo.\n\nTuláci nebývají většinovou společností zpravidla přijímáni pozitivně, jsou z vlastní vůle sociálně vyloučeni. Vzhledem k množství kriminálních jedinců, kteří mezi tuláky patří, reaguje státní moc na jejich existenci jak preventivními, tak represivními opatřeními. V minulosti bylo tuláctví dokonce trestné a např. podle rakouských zákonů z let 1885 a 1871 mohly být provinilé osoby za potulku umístěny až na tři roky do donucovací pracovny, nebo postrkem hnány do své domovské obce.\n"}
{"id": "1027487", "url": "https://cs.wikipedia.org/wiki?curid=1027487", "title": "Aniane", "text": "Aniane\n\nAniane je francouzská obec v departementu Hérault v regionu Languedoc-Roussillon. V roce 2011 zde žilo 2822 obyvatel. Je centrem kantonu Aniane.\n\nLa Boissière, Gignac, Puéchabon, Saint-Guilhem-le-Désert, Saint-Jean-de-Fos\n\n\"Počet obyvatel\"\n\n\n"}
{"id": "1027488", "url": "https://cs.wikipedia.org/wiki?curid=1027488", "title": "Mark Beaumont (publicista)", "text": "Mark Beaumont (publicista)\n\nMark Beaumont, celým jménem Mark Justin Beaumont (* 2. června 1972, Basingstoke, Anglie) je anglický hudební publicista. Věnuje se psaní o hudbě pro různé deníky, jako například \"The Times\" a \"The Guardian\". Rovněž přispívá do hudebního měsíčníku \"Uncut\". V roce 2010 vydal biografii skupiny Muse nazvanou \"Out Of This World\"; o dva roky později publikoval knihu \"The King of America\" pojednávající o rapperovi Jay-Z. Později vydal ještě několik dalších biografických knih. V roce 2013 vydal svůj první román nazvaný \"<nowiki>[</nowiki>6666666666<nowiki>]</nowiki>\".\n\n\n"}
{"id": "1027491", "url": "https://cs.wikipedia.org/wiki?curid=1027491", "title": "Puéchabon", "text": "Puéchabon\n\nPuéchabon je francouzská obec v departementu Hérault v regionu Languedoc-Roussillon. V roce 2011 zde žilo 454 obyvatel.\n\nAniane, Argelliers, La Boissière, Causse-de-la-Selle, Saint-Guilhem-le-Désert\n\n\"Počet obyvatel\"\n\n"}
{"id": "1027494", "url": "https://cs.wikipedia.org/wiki?curid=1027494", "title": "Bruno (film)", "text": "Bruno (film)\n\nBruno (\"Brüno\") je americký film z roku 2009, který mísí prvky komedie a reálné scény ve stylu dokumentárního filmu. Film popisuje osudy fiktivního rakouského módního návrháře v USA. Snímek měl v ČR premiéru 6. srpna 2009 a téhož roku vyšel na DVD. Vysílání filmu bylo zakázáno na Ukrajině, Bělorusku, Bahamách, Libanonu a v Malajsii.\n\nHomosexuální Rakušan Brüno moderuje úspěšné vysílání o módě \"Funkyzeit mit Brüno\", ovšem po průšvihu na módním veletrhu v Miláně přijde o práci a rozhodne se odjet do Los Angeles, aby se stal „největší gay filmovou hvězdou od dob Arnolda Schwarzeneggera“ a „další rakouskou superstar po Hitlerovi“. Spolu s ním odjíždí pouze Lutz, bývalý asistent asistenta.\n\nBrüno se snaží prosadit v různých oblastech, ale všechny jeho pokusy ztroskotají: interview s Paulou Abdul či s Harrisonem Fordem, mírové řešení konfliktu na Blízkém východě, plánované sexy video s kandidátem na prezidenta Ronem Paulem, založení dobročinné organizace, adopce afrického sirotka apod. Poté, co se rozejde se svým asistentem Lutzem pozná Brüno, že opravdové filmové hvězdy jako Tom Cruise, John Travolta a Kevin Spacey jsou stále heterosexuální (narážka na opakující se zvěsti, že tito tři herci jsou homosexuální), takže se rozhodne, že se i on změní. Při tom ho podporují evangeličtí terapeuté. Brüno se prosadí jako wrestler \"Straight Dave\" (Heterák Dave), kde vystupuje spolu s Lutzem. Film končí pokusem obou oženit se v Kalifornii a natočit videoklip charitativní písně „Dove of Peace“ s účastí zpěváků jako Bono, Sting, Chris Martin, Snoop Dogg, Slash a Elton John v Abbey Road Studios.\nProducenti filmu založili až 29 různých firem s webovými stránkami, aby nalákali potenciální oběti. Následně byly po premiéře opět zrušeny.\n\nPro potřeby filmu vedl Cohen rozhovor s bývalým agentem Mosadu a Palestincem o konfliktu na Blízkém východě. Aniž by jim Cohen vysvětlil humoristický podklad diskuse, zaměňuje neustále výrazy Hamás a hummus a předstírá, že se jedná o konflikt mezi Židy a Hindy.\n\nScénu, ve které Cohen provádí interview s La Toya Jackson (sestrou Michaela Jacksona) a při které se objeví jeho telefonní číslo, nechala společnost Universal Studios z respektu k rodině zesnulého zpěváka odstranit.\n\nV červnu 2008 byla ve městech Texarkana a Fort Smith uspořádána show \"Mixed-Martial-Arts\". Nízkými cenami vstupného a piva a dalšími výhodami se nechalo nalákat až 1500 lidí. Po několika zápasech Cohen vystupující pod pseudonymem \"Straight Dave\" nastoupil proti protivníkovi, kterého hrál Gustaf Hammarsten. Během zápasu si vzájemně strhali oblečení a poté se začali líbat, což vedlo u mnoha přítomných k protestům. Publikum začalo do ringu házet židle a pivní sklenice. Podle očitých svědků se jednalo o utajené členy filmového štábu, aby strhli místní publikum kvůli efeknímu natáčení.\n"}
{"id": "1027504", "url": "https://cs.wikipedia.org/wiki?curid=1027504", "title": "Kirvi", "text": "Kirvi\n\nKirvi je hora na ostrově Suðuroy (Faerské ostrovy). Nachází se poblíž vesnice Lopra v katastru obce Sumba.\n\nKirvi je vysoká 236 metrů a má tvar trojbokého jehlanu. Jihozápadní svah spadá do moře a ve své dolní části přechází v klif. Vrcholek hory se nazývá \"Kirviskollur\".\n\n"}
{"id": "1027508", "url": "https://cs.wikipedia.org/wiki?curid=1027508", "title": "Plata quemada", "text": "Plata quemada\n\nPlata quemada (tj. \"Hořící peníze\") je argentinsko-španělsko-francouzský hraný film z roku 2001, který režíroval Marcelo Piñeyro. Film o skupině bankovních lupičů byl natočen podle románu argentinského spisovatele Ricarda Piglia, který se inspiroval skutečnými událostmi, které se odehrály v období od 28. září do 4. listopadu 1965 v Buenos Aires a Montevideu. Protože film zobrazuje mj. homosexuální scény, byl v několika státech Latinské Ameriky zakázán.\n\nČleny kriminální bandy Los Mellizos je dvojice Nene a Ángel, kterým se říká dvojčata. Nejsou bratři, ale milenci. Dostanou nabídku účastnit se přepadení dodávky převážející výplatu pro městskou policii. Přepadení vymysleli bývalý zpěvák Florian Barrios a jeho bratranec, který pracuje jako městský úředník. Najmou proto dvojčata a Cuerva jako řidiče. Přepadení vozu se však neobejde bez komplikací, Ángel je zraněn a Nene zastřelí dva policisty. Policie vyhlásí hon na členy skupiny, takže se musejí opřesunout tajně z Buenos Aires do Montevidea. Nene, Ángel a Cuerva se skrývají v bytě u dívky Tabaré, která je však udá policii. Všichni v následující přestřelce zahynou.\n\n"}
{"id": "1027509", "url": "https://cs.wikipedia.org/wiki?curid=1027509", "title": "Seznam biskupů a arcibiskupů washingtonských", "text": "Seznam biskupů a arcibiskupů washingtonských\n\nToto je Seznam biskupů a arcibiskupů washingtonských.\n\n"}
{"id": "1027510", "url": "https://cs.wikipedia.org/wiki?curid=1027510", "title": "Zdenek Konvalina", "text": "Zdenek Konvalina\n\nZdenek Konvalina (* 23. února 1979 Brno) je český tanečník.\n\nNarodil se v Brně jako jedno z dvojčat a vystudoval tamní taneční konzervatoř. Už tehdy dostal několik pozvání účinkovat v Národním divadle v Brně v baletech \"Labutí jezero\", \"Don Quixote\", \"Giselle\" nebo \"Romeo a Julie\". Při studiích ho ovlivnila zkušenost s videonahrávkami Rudolfa Nurejeva a Michaila Baryšnikova. Po absolutoriu nastoupil do Národního divadla moravskoslezského v Ostravě, kde se během jediného roku stal sólistou. V roce 2001 absolvoval několik vystoupení na gala v Severní Americe, kam ho dostal kanadský choreograf Eddie Toussaint, a pod jeho vedením se zúčastnil i Mezinárodní baletní soutěže v Helsinkách, kde vyhrál kategorii dospělých tanečníků. Tím na sebe definitivně strhl pozornost i ze zahraničí.\n\nDostal nabídku nastoupit od tehdejšího šéfa Houstonského baletu Bena Stevensona jako první sólista a navzdory zdravotním potížím s kolenem zůstával pro Stevensona klíčovým tanečníkem. Zaujal i média, v roce 2002 recenzentka \"Chronu\" označila debut Zdenka Konvaliny a Sary Webbové v hlavních rolích \"Manon \"v choreografii Kennetha MacMillana za „senzační“ a kritička \"Houston Press\" o jeho tančení v baletu \"Louskáček \"napsala, že má „nejkrásnější nohy, které byly na scéně v Houstonu vidět od doby, co Carlos Acosta odešel do Londýna“. V Houstonu pak Konvalina působil až do roku 2006. Se souborem se rozešel ve zlém, když obvinil šéfa souboru Stantona Welche z „nežádoucích sexuálních návrhů“. První interní šetření proběhla v roce 2005, po nichž Nadace Houstonského baletu Welchovu vinu odmítla, v roce 2006 pak prezident baletní nadace Jay Jones obvinění označil za nepodložená. Konvalina později tvrdil, že odchod z Houstonu chystal i bez ohledu na tyto události a uvažoval o návratu do Evropy.\n\nKonvalina se ale stal prvním sólistou Kanadského národního baletu. I v Torontu byl Konvalina hvězdou, která vystupovala v premiérách, jako byly \"Racek\", \"In the Night\", \"Glass Pieces\", \"Other Dances\", \"Chroma\" nebo \"Ruské sezóny\". V americké premiéře \"Alenky v říši divů \"Christophera Wheeldona tančil hlavní roli Jacka/Srdcového spodka. Maina Gielgudová, v jejíž inscenaci \"Giselle \"Konvalina v Houstonu tančil prince Albrechta, o něm v roce 2010 řekla: „Zdenek je skutečný \"danseur noble\" ve světě, kde byl tento pojem už téměř zapomenut.“ V roce 2011 své angažmá v Kanadském národním baletu přerušil, ale zůstal hostujícím sólistou, a tak se např. vrátil v roce 2012, aby tančil ve \"Spící krasavici\", \"Chromě\" a v Béjartově \"Písni potulného tovaryše\".\n\nV roce 2011 se stal prvním sólistou Anglického národního baletu, v té době spojeného se jménem primabaleriny Darii Klimentové. V jeho řadách vytvořil hlavní role např. v baletech \"Labutí jezero\", \"Louskáček\", \"Spící krasavice\", \"Manon\" nebo \"Apollo\". Za výkon v \"Apollovi\" obdržel prestižní Národní taneční cenu organizace kritiků Critics' Circle za vynikající mužský taneční výkon. V září 2014 oznámil svůj odchod s tím, že se chce zaměřit na další umělecké zájmy.\n\nJako host vystoupil Konvalina na mnoha dalších scénách včetně Prahy, Bratislavy, Tokia, Havany, Mnichova nebo Amsterodamu.\n\nZa své vzory Konvalina označuje Baryšnikova a zejména Rudolfa Nurejeva. Upřednostňuje klasický balet, proto také zvolil angažmá v Kanadském národním baletu, když tam nastoupila jako umělecká ředitelka Karen Kainová, Nurejevova bývalá partnerka. K Nurejevovi byl přirovnáván už i během svého angažmá v Houstonu, Linda Howeová Becková z \"Montreal Gazette \"a \"Dance Magazine\" o něm napsala: „Je zvláštně podobný Nurejevovi. Má stejnou jevištní prezentaci, přesvědčivou, noblesní.“ Vynikl také v neoklasických choreografiích George Balanchina, MacMillana nebo Fredericka Ashtona a dalších a zaujal i v ryze moderních dílech Kainové předchůdce v Torontu Jamese Kudelky či Williama Forsythea.\n\nNejoblíbenějšími Konvalinovými rolemi jsou Des Grieux v \"Manon\", Kosťa v \"Rackovi\" Johna Neumeiera a Romeo.\n"}
{"id": "1027512", "url": "https://cs.wikipedia.org/wiki?curid=1027512", "title": "William Forsythe", "text": "William Forsythe\n\nJméno William Forsythe nesou tyto osobnosti:\n\n"}
{"id": "1027556", "url": "https://cs.wikipedia.org/wiki?curid=1027556", "title": "Franz Khemeter", "text": "Franz Khemeter\n\nFranz Khemeter (4. října 1845 Český Krumlov – 4. listopadu 1924 Český Krumlov) byl mistr sklář, který vykonával mezi léty 1904 až 1919 úřad starosty Českého Krumlova. Během trvání jeho starostenského úřadu proběhla elektrifikace města, byla vyhlášena Šumavská župa a došlo k obsazení města československou armádou. Byl výraznou tváří šumavských Němců.\n\nFranz Khemeter se narodil 4. října do sklářské rodiny Khemeterů. Jeho rodiči byli Karl a Magdalena Khemeterovi. Franz Khemeter se rozhodl pokračovat v rodinné tradici a vyučil se sklářem. Později se stal mistrem sklářem a nakonec i členem městské rady.\n\nStarostou města se stal v roce 1904 a již o dva roky později roku 1906 zahájil důslednou elektrifikaci města. Z jeho vlastní iniciativy byl založen i dnešní Městský park v roce 1907 pod vedením městského stavitele Karla Nowaczka. V roce 1911 byla vystavěna nová městská nemocnice a roku 1916 bylo zřízeno i první Městské muzeum, předchůdce dnešního Regionálního muzea, nad nímž převzal svůj patronát.\n\nFranz Khemeter se stal jakožto představitel německé většiny obyvatel přední tváří němectví v Českém Krumlově. Aktivně podporoval spolky a kulturní aktivity ve městě, avšak vždy v duchu německého národního uvědomění. Ve svých projevech velmi často prohlašoval, že Český Krumlov je především německé město. Akcentování němectví ve městě bylo obecně zesíleno po volbách v roce 1912 vítězstvím subjektů, jež se stavěly negativně vůči českému národnímu uvědomění. Druhá polovina jeho starostenského úřadu tak byla vnímána českými spolky ve městě velmi negativně, přičemž se jim dostávalo jen minimální finanční podpory.\n\nBěhem I. světové války organizoval z pozice starosty města různé akce, při nichž byla vyjadřována nejenom podpora monarchie, ale především krumlovským vojákům na frontě. Jednou z takových akcí k vyjádření solidárnosti s vojáky bylo zatloukání hřebů do štítu města na hlavním náměstí. Obecně byl však rozvoj města během války těžce poznamenán. Český Krumlov byl zvolen jako špitální město, kam byli sváženi ranění rakousko-uherští vojáci z front. Ve městě byly proto zřízeny vojenské lazarety, jejichž financováním se brzy vyprázdnila městská pokladna. Stejně jako v jiných městech se i v Krumlově začaly objevovat od roku 1915 první projevy nesouhlasu s válečnou politikou, načež následovalo zatýkání.\n\nNicméně obecný neklid na sebe nenechal dlouho čekat a v roce 1917 dostala obecná nespokojenost podobu nepokojů. Významným mezníkem byla společná dělnická demonstrace Čechů a Němců z Větřní 12. května 1917, která se soustředila okolo okresního hejtmanství v dnešní Linecké ulici. Následovala demonstrace 200 dělnických žen 17. června a konečně i demonstrace z 27. června, na níž se na hlavním náměstí sešlo na tisíc českokrumlovských dělníků.\n\nS ohledem na Tříkrálovou deklaraci a blížící se konec války bylo 28. září 1918 uspořádáno všelidové setkání na hlavním náměstí na počest zemského patrona svatého Václava, což bylo posledním velkým veřejným vystoupením starosty Khemetera. Během svého projevu tvrdě odsoudil \"\"zrádné jihoslovanské národy\"\", které usilovaly o rozpad monarchie, čímž velmi popudil české spoluobčany. O měsíc později však 28. října k obecnému překvapení smířlivě zareagoval na oznámení o vyhlášení samostatného Československa. Když byl konfrontován místním českým učitelem, který požadoval vyvěšení českého zemského praporu, odpověděl:\n\nŠumavští němečtí politici však ve vzniku Československa spatřovali ztrátu dosavadní suverenity a potažmo i ohrožení vlastní identity. Po vzoru separatistického státu Deutschböhmen na severu Čech s převažujícím německy mluvícím obyvatelstvem byla na začátku listopadu 1918 vyhlášena samozvaná Šumavská župa, jejímž hlavním městem byl prohlášen Český Krumlov, kde operovala Německá národní rada plnící funkci prozatimního hlavního orgánu župy.\n\nV reakci na tyto události ustanovili krumlovští Češi v hotelu Růže, bývalé Jezuitské koleji, což bylo hlavní centrum české kultury ve městě, 3. listopadu 1918 český Národní výbor v Českém Krumlově, v jehož čele stanul významný českokrumlovský národní buditel, schwarzenberský lékař MUDr. Josef Kulich.\n\nTřebaže byla krumlovská městská rada ve styku i s Německou národní radou, začali představitelé města s nově založeným Českým národním výborem aktivně vyjednávat. V následujících dnech se však situace ve městě velmi zkomplikovala, neboť Německá národní rada nadále operující v Českém Krumlově začala vyjednávat o připojení Šumavské župy k Hornímu Rakousku, tedy mezinárodně neuznané republice Německé Rakousko. Linecká vláda proto vyslala do města 16. listopadu vyslance, který měl přijmout sliby loajality místních úřadů, přičemž se proslýchalo, že město mají obsadit jednotky německo-rakouské armády.\n\nMěstská rada v čele se starostou v nastalé situaci slib před poselstvem složila, avšak část úředníctva odmítla. Okresní hejtman pro Krumlovsko svůj slib dokonce následně odvolal, pročež byl do Českého Krumlova vyslán nový hejtman z Lince.\n\n17. listopadu se pak ve městě za účasti nacionalistického poslance Wichtla z Vídně odehrál sjezd zástupců šumavských Němců a posléze opět 24. listopadu za účelem vytvoření obdoby českých národních výborů a proklamaci o připojení župy k Německému Rakousku.\n\nPřes předešlá prohlášení však 27. listopadu došlo nečekaně ke společnému jednání zástupců Německé národní rady, hlavního orgánu župy, a českokrumlovského národního výboru a konečně i 29. listopadu.\n\nNa těchto společných jednáních se čeští a němečtí zástupci dohodli na statutu quo vracející stav věcí ve městě do událostí z 16. listopadu, tedy před příjezd linecké delegace, a stejně tak i na ukončení personálních změn na úřadech za podmínek, že Německá národní rada zbaví úřednictvo včetně městské rady jejich slibu loajality německo-rakouské vládě a zároveň zašle oznámení o stažení slibu věrnosti do Lince. Česká strana reprezentována českokrumlovským národním výborem se naopak zavázala informovat o celé situaci československou vládu a zároveň jménem českých občanů požádat československé představitele o zrušení plánovaného vojenského obsazení města.\n\nMěsto bylo nicméně delší dobu informačně odříznuto, a proto čeští ani němečtí zástupci neznali přesný vývoj událostí za hranicemi regionu. V samotný den odeslání vzájemné dohody, tedy 29. listopadu, proto ke společnému překvapení obou stran vstoupila ve čtyři hodiny odpoledne československá armáda do Českého Krumlova, který bez boje a jakéhokoliv odporu obsadila.\n\nBěhem následující hodiny byla obsazena i městská radnice a po zajištění bezpečnosti ve městě bylo svoláno zasedání českokrumlovského národního výboru, Německé národní rady, českokrumlovského hejtmanství a městské rady. Zástupci nakonec vydali společné prohlášení o pokojnosti vojenského zásahu.\n\nPo uklidnění situace ve městě navázala městská rada přímou spolupráci s českým národním výborem. Na radnici byly ihned zavedeny nápisy v češtině a postupně najati bilingví úředníci. Městská rada následně umožnila uvolnění dvou tříd v německé městské škole pro školu českou, která do té doby využívala prostor v hotelu Růže, a podpořila zřízení české měšťanské školy v Českém Krumlově a Kájově. Zároveň bylo umožněno, aby si děti a jejich rodiče, mohli vybrat, zda budou docházet na českou nebo německou školu. Z české školské rady byli odvoláni Němci a jmenováno 5 Čechů – schwarzenberský sládek Jan Žák, správce Českokrumlovské záložny Josef Engel, holič Jan Činátl, kamnář Šimeček a pekař Josef Ulrych.\n\nČást městské rady v čele se starostou Khemeterem však stav ohledně česko-rakouských hranic nepovažovala za konečný a v určitých ohledech nadále vyčkávala případný zvrat na mezinárodní scéně. Protestovala tak proto 12. prosince proti pokračující přítomnosti vojsk ve městě a v oficiálních protestech pokračovala ještě v únoru následujícího roku 1919. Rada ve vyčkávání sečkávala až do 9. června 1919, kdy Rakouská republika uznala hranice Československa, čímž se stal Český Krumlov definitivně součástí republiky.\n\nTéhož měsíce, 15. června 1919 zároveň proběhly první řádné komunální volby do městského zastupitelstva a starostou města byl zvolen PhDr. Karl Tannich, čímž skončila 15letá vláda starosty Khemetera, který dal tvář celé jedné éře v historii města.\n\nFranz Khemeter zemřel o pět let později 6. listopadu 1924. Byl pochován do rodinné hrobky na krumlovském městském hřbitově.\n\nV minulosti se v Českém Krumlově ku poctě Franze Khemetera nacházelo několik památníků (např. busta zakladatele v Městském muzeu) a do roku 1920 nesla jeho jméno i dnešní \"Dlouhá ulice\" \"(Franz Khemeter Gasse)\". Od roku 1906 je také čestným občanem Českých Budějovic a za svého života obdržel rytířský kříž Řádu Františka Josefa. Byl také jmenován titulárním císařským radou.\n\nJeho potomci byli vysídleni z Českého krumlova během hromadného vysidlování Němců z Československa. Rodina Khemeterů dodnes působí ve sklářském průmyslu.\n\n\n"}
{"id": "1027557", "url": "https://cs.wikipedia.org/wiki?curid=1027557", "title": "Kia Korea Open 2014", "text": "Kia Korea Open 2014\n\nKia Korea Open 2014 byl tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem tenisového centra v soulském olympijském parku. Konal se mezi 13. až 21. zářím 2014 v jihokorejské metropoli Soulu jako 11. ročník turnaje.\n\nTurnaj s rozpočtem 500 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala pátá tenistka světa a obhájkyně titulu Agnieszka Radwańská z Polska, kterou ve čtvrtfinále vyřadila pozdější finalistka Varvara Lepčenková. Druhou singlovou trofej kariéry vybojovala druhá nasazená Karolína Plíšková. Deblovou soutěž ovládla španělsko-rumunská dvojice Lara Arruabarrenová a Irina-Camelia Beguová.\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\n\n\n\n"}
{"id": "1027558", "url": "https://cs.wikipedia.org/wiki?curid=1027558", "title": "Guangzhou International Women's Open 2014", "text": "Guangzhou International Women's Open 2014\n\nGuangzhou International Women's Open 2014 byl tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem městské tenisového centra. Konal se mezi 15. až 20. zářím 2014 v čínském Kantonu jako 11. ročník turnaje.\n\nTurnaj s rozpočtem 500 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala dvacátá tenistka světa Samantha Stosurová z Austrálie, která vypadla již v úvodním kole s Číňankou Wang Ja-fan. Vítězkou se stala Rumunka Monica Niculescuová. Deblovou soutěž vyhrál tchajwansko-čínský pár Čuang Ťia-žung a Liang Čchen.\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\n\n\n\n"}
{"id": "1027559", "url": "https://cs.wikipedia.org/wiki?curid=1027559", "title": "Toray Pan Pacific Open 2014", "text": "Toray Pan Pacific Open 2014\n\nToray Pan Pacific Open 2014 byl tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem s centrkurtem v aréně Ariake Coliseum. Konal se mezi 15. až 22. zářím 2014 v japonské metropoli Tokiu jako 31. ročník turnaje.\n\nTurnaj s rozpočtem 1 000 000 dolarů klesl z kategorie Premier 5 (2013) do nižší úrovně WTA Premier, což se odrazilo v nižší dotaci o více než milion dolarů, bodovém hodnocení a počtu startujících hráček.\n\nNejvýše nasazenou tenistkou se stala světová osmička Angelique Kerberová z Německa. Dvouhru poprvé vyhrála desátá žena žebříčku Ana Ivanovićová ze Srbska, která již v roce 2010 odešla z tokijské události jako poražena finalistka. Titul v deblové soutěži obhájil nejvýše nasazený zimbabwsko-indický pár Cara Blacková a Sania Mirzaová.\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\n\nNásledující páry obdržely divokou kartu do hlavní soutěže:\n\n\n"}
{"id": "1027560", "url": "https://cs.wikipedia.org/wiki?curid=1027560", "title": "Hurikán Florence (2000)", "text": "Hurikán Florence (2000)\n\nHurikán Florence byl 10. bouří atlantické hurikánové sezóny 2000. Zformoval se 10. září a rozptýlil o 9 dní později. Do této doby to byl nesmrtonosnější hurikán sezóny, zabil celkem 3 lidi. Nejvyšší rychlost větru byla 130 km/h. Na obrázku vpravo vidíme hurikán nad Atlantikem, 3 dny po zformování. Jelikož působil pouze nad oceánem, nebyly zaznamenány větší škody.\n\nPrvních pár dnů se bouře téměř nepohybovala. Zformovala se jako porucha severovýchodně od Floridy. Postupovala západně až jihozápadně a zesílila na tropickou depresi. Tou ale byla jen krátce a z deprese se stala tropická bouře a větry přesahovaly rychlost 80 km/h. Bouře se stočila na severozápad a zesílila na hurikán 1. stupně. Postupně hurikán slábl a nabral směr jih už jako tropická bouře. Ta nijak neslábla a stočila se na jihovýchod, poté na východ a nakonec na severovýchod a zesílila opět na hurikán 1. stupně. Ten šel dále na severovýchod a rozptýlil se 19. září u Kanady jako tropická bouře.\n"}
{"id": "1027564", "url": "https://cs.wikipedia.org/wiki?curid=1027564", "title": "Hurikán Gordon (2000)", "text": "Hurikán Gordon (2000)\n\nHurikán Gordon byl druhý nejsmrtonosnější hurikán atlantické hurikánové sezóny 2000. I když to byl hurikán 1. stupně, zabil 24 lidí, hlavně ve střední Americe. Nejvyšší rychlost větru byla zaznamenána nad Mexickým zálivem - 130 km/h. Celá bouře se hnala Amerikou celkem 7 dní. Škoda se odhaduje na 10,8 milionů amerických dolarů.\n\nJako tropická deprese se Gordon zformoval 14. září u pobřeží Belize a Mexika. Stále jako deprese se přehnal přes poloostrov Yucatán. Když se dostal na Mexický záliv, z deprese se stala tropická bouře a následně hurikán 1. stupně. Když narazil na pobřeží severní Floridy, zeslábl na tropickou bouři. Na hranici mezi Floridou a Georgií se z tropické bouře stala tropická deprese a jako méně silná bouře se přehnal přes východní pobřeží USA a poté se rozptýlil u pobřeží Kanady.\n"}
{"id": "1027565", "url": "https://cs.wikipedia.org/wiki?curid=1027565", "title": "Vilém Hejl", "text": "Vilém Hejl\n\nVilém Hejl (24. září 1934, Praha – 23. ledna 1989, Mnichov) byl český prozaik, scenárista a překladatel.\n\nStudoval a maturoval na Drtinově gymnáziu, nepřijat na VŠ z kádrových důvodů (otec byl ředitelem odboru na ministerstvu techniky řízeného lidoveckým ministrem). V roce 1953 byl zatčen a odsouzen za sdružování se proti republice. Na Pankráci si odseděl cca 1 rok. Po propuštění z vězení nemohl dlouhodobě nalézt práci a tak pracoval v mnoha zaměstnáních. Od roku 1959 již v tzv. svobodném povolání. Do poloviny 60. let napsal cca 60 scénářů pro Krátký film Praha. Jednalo se o scénáře dokumentárních filmů, populárně vědeckých filmů atd. Zároveň začal překládat z angličtiny, ruštiny, němčiny.\n\nNa jaře roku 1968 zakládal klub K 231, kde pak pracoval jako jeho tiskový tajemník. Klub navrhoval plošnou rehabilitaci politických vězňů odsouzených a vězněných komunistickým režimem. Návrh požadoval zrušit všechny rozsudky za politické trestné činy v procesech v letech 1948–1967. Tato rehabilitace ale nebyla veřejností přijata, neboť lidé byli až příliš zmanipulovaní a nevěřili v jejich nevinu. Psal proto různé vysvětlující články, proč takový klub vznikl a proč si vytkl právě tento cíl, např. v \"Literárních listech\".\n\nNa začátku podzimu roku 1968 odjel i s manželkou na plánovanou cestu do Západního Německa, odkud se vrátil v prosinci 1968. Postupně zanikaly časopisy a noviny do kterých přispíval. Od začátku 70. let už byl tzv. zakázaný autor. Psal a překládal však dál pod jmény autorů, kteří nebyli tzv. na indexu. Ještě do roku 1971 autorsky přispíval a zároveň i vystupoval v pořadu \"Písničky pod obraz\", později přejmenovaném na \"Šanson 70\". Společně s ním vystupoval i Karel Kyncl, Ilja Racek, Josef Kemr, Ljuba Hermanová, Jan Petránek, Jaroslav Jakoubek.\n\nByl sledován Státní bezpečností, později musel chodit i na výslechy, aby podával tzv. vysvětlení, a to zejména proto, jak je možné, že jsou v zahraničí vydávána jeho díla. Později StB změnila taktiku a vyšetřovatelé se s ním scházeli v kavárnách a přitom jej fotografovali. A také jen tak náhodou se v tu dobu na tomtéž místě setkávali jeho známí s disentu. Na základě těchto aktivit StB byl později několikrát obviňován jinými disidenty, a to jak v Česku, tak i v zahraničí, ze spolupráce s StB. Po podpisu Charty 77 mu StB navrhla, aby opustil republiku. V srpnu následujícího roku obdržel i s manželkou vystěhovalecký pas a společně odcestovali do Rakouska. Odtud pokračovali do Západního Německa, kde začal pracovat v Rádiu Svobodná Evropa jako analytik, politický komentátor a organizátor. Pro svou příslovečnou pracovitost nebyl v české redakci oblíben. Svou aktivitou nepřímo inicioval vznik tzv. Lex Hejl, který omezoval možnost vyplácení odměn za příspěvky mimo redakci, ve které byl dotyčný zaměstnán.\n\nNapsal velké množství komentářů, polemik atd. Měl schopnost vyjadřovat se stručně a výstižně.\n\n\nDíla vydaná pod jménem S. Zlámaný (detektivky)\n\n\nVydáno v exilu\n\n\n\nScénář\n\n\n"}
{"id": "1027567", "url": "https://cs.wikipedia.org/wiki?curid=1027567", "title": "Táňa Hodanová", "text": "Táňa Hodanová\n\nTáňa Hodanová, \"vlastním jménem\" Františka Hladká, (22. srpna 1892 Strakonice – 4. června 1982 Ostrava) byla česká herečka a divadelní režisérka.\n\nVystudovala učitelský ústav, poté krátce učila v Plzni, ale již v době studií se začala připravovat na hereckou dráhu jako soukromá žačka plzeňských herců Jaroslava Puldy a Otýlie Beníškové. Ochotnické divadlo hrála ve studentské skupině \"Intimní družina Mládí\", jejímiž členy byli mj. i Jaroslav Průcha a Emil Bolek. V letech 1916–1920 vystupovala jako herečka u několika divadelních společností (Anna Konětopská-Havlíčková Jan Evangelista Sedláček, Otakar Novák), po pohostinském vystoupení v roli učitelky Marty ve hře F. V. Krejčího \"Povodeň\" (12. 12. 1919) ji tehdejší ředitel NDMS Václav Jiřikovský v roce 1920 angažoval jako členku ostravské činohry, kde působila až do odchodu na odpočinek (1960, hostovala však až do roku 1974).\n\nNa své mateřské divadelní scéně vytvořila více než 400 rolí, zejména velkých tragických postav českého i světového repertoáru. V roce 1928 absolvovala studijní pobyt v berlínském divadle Maxe Reinhardta a sérii přednášek na tamní konzervatoři, hostovala v pražském ND a Národním divadle v Brně. Do dějin ostravského divadelnictví se v desetiletí 1939–1949 zapsala také jako úspěšná režisérka. \n\nVěnovala se též uměleckému přednesu,  od roku 1929 pravidelně spolupracovala s ostravským rozhlasem (herečka, režisérka, recitátorka), jen příležitostně s filmem a televizí. \n\n\n\n\n\n\n\n\n\n\n\n"}
{"id": "1027570", "url": "https://cs.wikipedia.org/wiki?curid=1027570", "title": "Horní Tošanovice (zámek)", "text": "Horní Tošanovice (zámek)\n\nZámek Horní Tošanovice je zámek nacházející se u silnice mezi Frýdkem-Místkem a Českým Těšínem. Zámek obdélníkového půdorysu byl vystavěn ve 30. letech 19. století v stylu pozdního empíru českým šlechtickým rodem Harasovských. Interiér má cennou štukovou výzdobu. Dnes budova zámku slouží k bydlení. Je chráněn jako kulturní památka České republiky.\n\n"}
{"id": "1027571", "url": "https://cs.wikipedia.org/wiki?curid=1027571", "title": "Václav Vacek (kněz)", "text": "Václav Vacek (kněz)\n\nVáclav Vacek (* 11. srpna 1946 Dolní Čermná) je římskokatolický kněz, farář v Letohradě.\n\nNarodil se v Dolní Čermné u Letohradu v rodině účetního a švadleny jako prostřední ze tří dětí. Jeho otec byl politický vězeň nacistického i komunistic­kého režimu.\n\nVyučil se nástrojařem. Po maturitě začal při zaměstnání studovat strojní fakultu na ČVUT. Posléze studoval na CMBF v Litoměřicích. Na kněze byl vysvěcen v roce 1975, poté působil ve farnostech královéhradecké diecéze. Jako kaplan a administrátor působil v Jičíně, Náchodě, České Třebové, Pardubicích, Lipolticích, Hněvčevsi, Chlumci nad Cidlinou a Písečné.\n\nPřed rokem 1989 byl součástí církevního disentu, podílel se v něm na vydávání samizdatu, byl členem sboru poradců kardinála Františka Tomáška. Velký význam ve svém životě přikládá setkáním s osobnostmi podzemní církve, mezi které patřili Josef Zvěřina, Oto Mádr, Jiří Reinsberg.\n\nOd roku 1990 do roku 2019 byl farářem v Letohradě. Na konci července 2019 odešel na vlastní žádost do výslužby. Je členem ­kněžské a pastorační rady Královéhradecké ­diecéze. \n\nV roce 2013 se Vacek stal autorem petice určené papeži Františkovi, v níž jej prosí o setkání se slovenským arcibiskupem Róbertem Bezákem a o přešetření důvodů jeho odvolání. Téhož roku veřejně vyjádřil svou solidaritu s Bezákem také na velehradské pouti, kde spolu s dalšími lidmi rozvinuli transparent s fotografií papeže a nápisem \"„Róbert Bezák ???“\".\n\n\n\n"}
{"id": "1027572", "url": "https://cs.wikipedia.org/wiki?curid=1027572", "title": "Andreas Gredler", "text": "Andreas Gredler\n\nAndreas von Gredler (1. října 1802 Hippach – 27. února 1870 Vídeň) byl rakouský právník a politik německé národnosti původem z Tyrolska, během revolučního roku 1848 poslanec Říšského sněmu.\n\nVystudoval právo na Vídeňské univerzitě a v letech 1835–1865 působil jako advokát ve Vídni.\n\nBěhem revolučního roku 1848 se zapojil do politického dění. Byl zvolen poslancem celoněmeckého Frankfurtského parlamentu. Ve volbách roku 1848 byl zvolen i na rakouský ústavodárný Říšský sněm. Zastupoval volební obvod Schwaz v Tyrolsku. Uvádí se jako dvorní a soudní advokát. Patřil ke sněmovní levici. V Říšském sněmu se zasazoval za zrušení poddanství.\n\nOd roku 1863 byl poslancem Tyrolského zemského sněmu. V roce 1869 byl jmenován správním radou podniku Österreichische Credit-Anstalt.\n\nJeho synem byl důstojník Ludwig von Gredler. S jeho dcerou Julií se oženil rakouský a český historik, státní úředník a politik Josef Alexander Helfert.\n"}
{"id": "1027580", "url": "https://cs.wikipedia.org/wiki?curid=1027580", "title": "Josef Halter", "text": "Josef Halter\n\nJosef Halter (30. března 1811 Schwaz – 11. května 1872 Salzburg) byl rakouský katolický duchovní a politik německé národnosti ze Salcburska, během revolučního roku 1848 poslanec Říšského sněmu, později poslanec Říšské rady.\n\nPo jistou dobu byl členem františkánského řádu. Vystudoval teologii v Salzburgu. V roce 1835 byl vysvěcen na kněze. V roce 1841 získal titul doktora kanonického práva ve Vídni.\n\nBěhem revolučního roku 1848 se zapojil do politického dění. V doplňovacích volbách v prosinci 1848 byl zvolen na rakouský ústavodárný Říšský sněm. Nastoupil poté, co rezignoval poslanec Mathias Gschnitzer. Zastupoval volební obvod Salzburg-město v Salcbursku. Uvádí se jako tajemník konsistoře. Patřil ke sněmovní levici. Na sněmu byl orientován liberálně. Je popisován jako vynikající řečník. Přispíval i do politického tisku.\nRoku 1852 se stal kapitulárem kláštera v Mattsee. Roku 1856 byl zde ustanoven děkanem. Roku 1869 se stal proboštem kláštera.\n\nPo obnovení ústavního způsobu vlády počátkem 60. let se opět zapojil do politiky. V letech 1861–1870 zasedal na Salcburském zemském sněmu a byl členem zemského výboru. Roku 1870 se stal náměstkem zemského hejtmana. V roce 1870 se rovněž stal poslancem Říšské rady (celostátní zákonodárný sbor), tehdy ještě volené nepřímo coby soubor delegátů zemských sněmů. Zastupoval Salcbursko. Byl sem zvolen za velkostatkářskou kurii. K roku 1870 se uvádí jako probošt kláštera, trvalým bytem v Mattsee.\n"}
{"id": "1027581", "url": "https://cs.wikipedia.org/wiki?curid=1027581", "title": "Solutréenská hypotéza", "text": "Solutréenská hypotéza\n\nSolutréenská hypotéza je teorie o osídlení amerického kontinentu loveckými populacemi ze západní Evropy zhruba před dvaceti tisíci lety, s níž přišli v roce 1998 archeologové Dennis Stanford a Bruce Bradley. Vycházeli z nápadné podobnosti pazourkových nástrojů ve tvaru vavřínového listu užívaných cloviskou kulturou s typickou kamennou industrií solutréenu nalézanou v dnešní Francii a Španělsku. Za další důkaz spojení mezi oběma oblastmi je označováno rozšíření haploskupiny X (mtDNA), která se vyskytuje jak u Evropanů, tak u původních obyvatel atlantického pobřeží Severní Ameriky. Že prehistorie Ameriky mohla být složitější, než se dosud předpokládalo, dokládá nález kostry s europoidními rysy, známé jako Muž z Kennewicku.\n\nHypotéza předpokládá, že část obyvatel západní Evropy byla v důsledku těžkých životních podmínek v poslední době ledové donucena hledat nová sídliště. Postupovali na člunech podél okraje trvale zamrzlého oceánu, který tehdy sahal od dnešních Britských ostrovů po Chesapeackou zátoku. Podobně jako Eskymáci na ledovém příkrovu odpočívali a získávali ze sněhu pitnou vodu, potravu si opatřovali lovem mořských živočichů, tulení tuk využívali jako zdroj tepla. Po dosažení amerického kontinentu se usadili v lokalitě zvané Cactus Hill. Nepočetný kmen později splynul s mongoloidními populacemi, které přišly do Ameriky přes pozemní most Beringie.\n\nStanice Discovery Channel vysílala film, který se pokusil rekonstruovat putování solutréenských lovců do Ameriky. \n\nVětšina odborníků, např. Lawrence Guy Straus nebo David Meltzer, tuto teorii odmítá. Argumentem je jak obtížnost šestitisícikilometrové plavby po rozbouřeném ledovém moři, tak i skutečnost, že se v Americe nikde nenašly jeskynní malby zvířat, charakteristické pro solutréenské období. \n\n"}
{"id": "1027582", "url": "https://cs.wikipedia.org/wiki?curid=1027582", "title": "Lucija Polavderová", "text": "Lucija Polavderová\n\nLucija Polavder (* 15. prosince 1984 Celje, Jugoslávie) je reprezentantka Slovinska v judu.\n\nS judem začínála ve 12 letech v obci Griža. Později se přesunula do tréninkového centra v Celje, kde jí vede Marjan Fabjan. Jde o netypickou judistku v těžké váze. Oproti svým soupeřkám si udržuje váhu jen mírně nad 80 kg a je tak často v hledáčku fotografů, když zápasí s dvakrát rozměrnější soupeřkou. Její největší předností je kvalitní pohyb a šikovnost. Pragticky až do roku 2014 nebyla vážně zraněná.\n\nSe seniorkami začala zápasit jako juniorka a výbornými výsledky ve světovém poháru si v roce 2004 zajistila účast na olympijských hrách v Athénách. Tam však nestačila v prvním kole na Němku Köppen. V roce 2008 na olympijských hrách opět nechyběla a podařilo se jí probojovat až do semifinále, kde nestačila v boji na zemi na Japonku Cukadaovou. Souboj o třetí místo proti skoro dvoumetrové Jihokorejce Kim Na-jong zvládla a vybojovala bronzovou olympijskou medaili. Obhajoba v roce 2012 na olympijských hrách v Londýně jí však nevyšla, prohrála v prvním kole s domácí Britkou Bryant.\n\nV roce 2013 získala svůj druhý titul mistryně Evropy, ale následně začala mít vážné problémy s kolenem. Pro operativní řešení se rozhodla až po neúspěšné obhajobě na mistrovství Evropy 2014.\n\n"}
{"id": "1027583", "url": "https://cs.wikipedia.org/wiki?curid=1027583", "title": "DR HD", "text": "DR HD\n\nDR K byl dánský národní televizní kanál, který obsluhovala veřejnoprávní vysílací společnost Danmarks Radio (DR). Kanál zahájil vysílání dne 1. listopadu 2009. Všechny vysílané pořady a filmy byly vysílány HD kvalitě. Kanál byl ukončen dne 28. ledna 2013 a nahrazena kanálem DR3.\n"}
{"id": "1027584", "url": "https://cs.wikipedia.org/wiki?curid=1027584", "title": "PLS (formát souboru)", "text": "PLS (formát souboru)\n\nPLS je počítačový formát souboru, který ukládá multimediální seznamy skladeb, původně používané v softwarech SHOUTcast a Icecast pro streamování médií přes Internet. PLS je výraznější než základní formát seznamu skladeb M3U, oproti němu může uložit (cache) informace o názvu skladby a délce skladby (toto je podporováno pouze v rozšířeném M3U). Od verze PLS2, obsahují playlisty také informaci o verzi. PLS formát je možné použít jak pro internetové streamování, tak pro běžné přehrávání skladeb uložených v počítači.\n\nFormát je v podstatě INI soubor, a je uspořádán následovně:\n\nHlavička\n\nZapsané skladby\nDle počtu zapsaných skladeb #X (hodnota X, je aktuální pořadí skladby), tento záznam se opakuje pro každou skladbu.\n\nPatička\n\nPříklad uloženého playlistu v počítači pro přehrání skladeb uložených na pevném disku, s tím, že skladby jsou v jiném adresáři nežli playlist.\n\n[playlist]\nFile1=Název disku:\\Název složky\\Název skladby.Formát skladby například MP3 (File1=C:\\Hudba\\Česká hymna.MP3)\nTitle1=Název skladby.Formát skladby například MP3 (Title1=Česká hymna.MP3)\nLength1=195\nNumberOfEntries=1\nVersion=2\nPříklad nejznámějších multimediálních přehrávačů, které podporují playlisty ve formátu PLS.\niTunes, VLC media player, Totem, RealPlayer, Winamp, Yahoo! Music Jukebox, MediaMonkey, Windows Media Player, AIMP, XBMC, XMPlay, Rhythmbox, foobar2000, The KMPlayer, a více než třicet dalších je schopno interpretovat nebo otevírat PLS soubory. Media Player Classic s nainstalovanými kodeky K-Lite Codec Pack pracuje se soubory ve formátu PLS, ale K-Lite vyžaduje odpovídající MIME nebo asociované přípony souboru.\n\n\n"}
{"id": "1027586", "url": "https://cs.wikipedia.org/wiki?curid=1027586", "title": "Generální ředitelství pro humanitární pomoc a civilní ochranu", "text": "Generální ředitelství pro humanitární pomoc a civilní ochranu\n\nGenerální ředitelství pro humanitární pomoc a civilní ochranu Evropské komise (ECHO), v minulosti nazývané Úřad humanitární pomoci Evropského společenství, je ředitelství Evropské komise zabývající se zahraniční humanitární pomocí a civilní ochranou.\n\nV roce 2013 vynaložila EU prostřednictvím ECHO 1,35 miliardy eur na mimořádnou pomoc. EU je každoročně druhým největším dárcem humanitární pomoci již od roku 2000 (data jsou k dispozici do roku 2012). Spolu s členskými státy je EU největším dárcem humanitární pomoci na světě; například v roce 2009 poskytla EU více než 50 % veškeré humanitární pomoci. Projekty financované ECHO každý rok pomohou více než 120 milionům lidí v 90 různých zemích.\n\nECHO pro své humanitární zásahy nerealizuje přímé programy pomoci, ale financuje operace prostřednictvím sítě více než 200 partnerů (nevládní organizace, agentury OSN a mezinárodní organizace jako hnutí Červeného kříže/Červeného půlměsíce). V roce 2013 mělo ECHO 44 poboček v 39 zemích, v nichž působilo 149 mezinárodních expertů na humanitární problematiku a 315 místních zaměstnanců. Pobočky poskytují aktuální analýzy stávajících potřeb i předpovědi budoucích potřeb v dané zemi či regionu, přispívají k vývoji strategií zásahů a rozvoji politiky, poskytují technickou podporu operacím financovaným ECHO, zajišťují dostatečnou kontrolu těchto zásahů a usnadňují koordinaci jednotlivých dárců v terénu.\n\nKromě financování humanitární pomoci zodpovídá ECHO navíc za mechanismus civilní ochrany EU. Tento mechanismus vznikl v roce 2001 a podporuje spolupráci národních orgánů pro oblast civilní ochrany z celé Evropy. V současnosti se mechanismu účastní 31 zemí; všech 28 členských států EU a dále Island, Norsko a Bývalá jugoslávská republika Makedonie. Mechanismus byl vytvořen za účelem zajištění koordinované pomoci zúčastněných států obětem přírodních i člověkem způsobených pohrom v Evropě i jinde.\n\nKdyž EU v roce 2012 obdržela Nobelovu cenu za mír, přijala Barrosova Komise jménem EU finanční odměnu a přidělila ji nové iniciativě Děti míru. V roce 2013 byly na projekty Dětí míru určeny přibližně 2 miliony eur. Tato částka byla pro rok 2014 navýšena na 4 miliony eur.\n\nÚřad humanitární pomoci Evropského společenství (ECHO) byl založen roku 1992 druhou Delorsovou Komisí. Se zrušením Evropského společenství v roce 2009 se úřad přejmenoval na Oddělení Evropské komise nebo Evropské unie pro humanitární pomoc, ale ponechal si svou původní zkratku ECHO. \n\nJmenování nového komisaře v roce 2010 s mandátem pro mezinárodní spolupráci, humanitární pomoc a řešení krizových situací odpovídá článkům 214 a 196 Lisabonské smlouvy, v níž hrají humanitární pomoc a civilní ochrana podstatnou úlohu. Oficiální název ECHO byl změněn na Generální ředitelství pro humanitární pomoc a civilní ochranu. Proměna úřadu ECHO zahrnovala přesunutí útvaru civilní ochrany z Generálního ředitelství pro životní prostředí na Generální ředitelství pro humanitární pomoc a civilní ochranu. Tato proměna je považována za krok vpřed k lepší spolupráci a rozhodování v oblasti, kde rychlá reakce může zachraňovat životy. \n\nMechanismus civilní ochrany EU také zřídil nové středisko pro koordinaci odezvy na mimořádné události (ERCC), centrum civilní ochrany pro sledování pohrom a zvyšování připravenosti a odolnosti zemí jimi ohrožených. K poslednímu využití mechanismu civilní ochrany došlo během povodní v Bosně a Hercegovině a Srbsku.\n\nV oblasti humanitární pomoci je ECHO zmocněno poskytovat pomoc a podporu při mimořádných událostech (v podobě materiálu a služeb) obětem konfliktů a přírodních pohrom či pohrom způsobených člověkem mimo EU. Tento mandát přesahuje i do oblasti prevence pohrom a pokrizových operací.\n\nEvropská humanitární pomoc vychází z humanitárních zásad lidskosti, neutrality, nestrannosti a nezávislosti. Její poskytování tedy závisí na uplatňování mezinárodního humanitárního práva (MHP).\n\nLidskost znamená nutnost řešit lidské utrpení kdekoli na světě, zejména když postihuje ty nejzranitelnější skupiny.\n\nNeutralita znamená, že humanitární pomoc nesmí upřednostňovat žádnou stranu ozbrojeného konfliktu nebo jiného sporu.\n\nNestrannost znamená, že humanitární pomoc musí být poskytována výhradně na základě potřeby, bez jakékoli diskriminace.\n\nNezávislost znamená oddělení humanitárních cílů od politických, ekonomických, vojenských či jakýchkoliv jiných cílů.\n\nV roce 2007 přijala Evropská komise z iniciativy komisaře Louise Michela „Evropský konsensus o humanitární pomoci“ představující první evropský politický referenční text týkající se humanitární pomoci. Na přípravě textu Evropského konsensu se aktivně podílely nevládní organizace, a dokument tak může být pokládán za „nejkomplexnější text a nejbližší společný postoj s nevládními organizacemi”. Evropský konsensus zdůrazňuje humanitární zásady lidskosti, nestrannosti, neutrality a nezávislosti. Také uvádí, že „humanitární pomoc nepředstavuje nástroj pro krizové řízení“.\n\nV roce 2012 vypracovalo ECHO první revizi Konsenzu od jeho zavedení. Ta vyzdvihuje potřebu silnějšího partnerství kvalitním výběrem partnerů a zajišťuje vyšší odpovědnost vůči občanům a zúčastněným subjektům.\n\nV roce 2012 také ECHO a další dárci spolupracovali s meziagenturním stálým výborem (IASC) na vytvoření Transformačního programu. Byly odsouhlaseny zásady humanitárního vedení, zodpovědnosti a koordinace vedoucí ke zlepšení rychlosti, účinnosti a efektivity humanitární reakce. Navíc pod mandát ECHO přešla civilní ochrana, aby byla zajištěna lepší spolupráce a ochrana mezi třetími a regionálními státy a mezinárodními organizacemi. \n\nOd vstoupení Lisabonské smlouvy v platnost se činnost Evropské unie v oblasti humanitární pomoci řídí článkem 214 Smlouvy o fungování Evropské unie. Humanitární pomoc je sdílená souběžná kompetence: to znamená, že Unie zde uplatňuje autonomní politiku, která nebrání členským státům v uplatňování jejich kompetencí ani nestanovuje, že by politika Unie v této oblasti měla být pouze „doplňkovou“ k politikám členských států.\n\nDo té doby humanitární pomoc vycházela z článku 179 Smlouvy o ES (politika rozvoje). Bývala součástí portfeje komisaře pro rozvoj, nejprve Louise Michela a během první Barrosovy Komise pak Karla de Guchta. Lisabonská smlouva poprvé ustanovila humanitární pomoc jako samostatnou oblast politiky ve Smlouvě o EU. \n\nPodle definice v odstavci 214 by aktivity EU na poli humanitární pomoci měly poskytovat okamžitou pomoc lidem ve třetích státech, kteří se stali oběťmi přírodních pohrom nebo pohrom způsobených člověkem. Článek 214 též znovu vypočítává zásady humanitární pomoci, tedy dodržování mezinárodního práva a principy lidskosti, nestrannosti, neutrality a nediskriminace.\n\nV roce 2013 Komise schválila nové právní předpisy o mechanismu civilní ochrany EU, které zajišťují lepší koordinaci a podporu za účelem zvýšení účinnosti prevence, přípravy a systémů reakce během pohrom. Tyto právní předpisy zřídily dobrovolný fond předem vyčleněných kapacit a materiálů, síť pro výcvik osob, které na situace reagují jako první, a stanovily nový přístup k řízení rizik pohrom pro 31 zúčastněných států.\n\nLisabonská smlouva také zavádí Evropský dobrovolnický sbor humanitární pomoci (článek 214 Smlouvy o fungování EU), který umožňuje přímé zapojení těch Evropanů, kteří si přejí přímo se účastnit humanitárních akcí.\n\nEvropská komise se rozhodla iniciovat vytvoření více než 18 000 pozic pro občany, kteří budou v období let 2014 až 2020 působit jako dobrovolníci při humanitárních situacích na celém světě. Tato iniciativa provádí společný výcvik dobrovolníků v rámci evropského výcvikového programu; následně se tito dobrovolníci účastní práce v certifikovaných humanitárních organizacích. Finanční podpora, zaměřená na budování odolnosti a kapacity civilní ochrany, byla v roce 2012 schválena pro pět pilotních projektů zahrnujících přibližně 150 dobrovolníků.\n\nEvropský parlament (EP) hlasoval pro iniciativu v únoru 2014. Dobrovolnické pozice zahrnují nasazení v humanitárních akcích financovaných EU po celém světě, práci v humanitárních organizacích na území EU či asistenci při operacích poskytovanou z domova pomocí internetu.\n\nZapojené nevládní organizace procházejí procesem certifikace, jehož cílem je zajistit, že předmětné organizace splňují Evropské normy v oblasti řízení dobrovolníků.\n\nV roce 2013 činil rozpočet ECHO na méně než jedno procento celého rozpočtu EU. Evropská komise navíc v reakci na krize a nečekané pohromy využívala svou rezervu na pomoc při mimořádných událostech. Rozpočet s rezervními fondy činil v roce 2013 celkem 1,24 miliardy eur. Co se týče humanitární pomoci, ECHO ji poskytlo více než 120 milionům lidí v 90 státech mimo EU, z nichž 39 bylo označeno za státy nacházející se v krizové situaci. Co se týče civilní ochrany, mechanismus civilní ochrany byl v roce 2013 aktivován 36krát, a to jak v EU, tak za jejími hranicemi.\n\nNejvětší podíl finančních zdrojů je určen na potraviny a výživu (40 %). Dalšími hlavními oblastmi aktivit jsou zdravotnictví a lékařský sektor (včetně psychologické podpory) (13 %), voda a hygiena (13 %), přístřeší (19 %) a ochrana (7 %). ECHO vyčlenilo na rok 2013 3 % rozpočtu na přípravu na pohromy, což představuje pokles oproti roku 2012. Představovala civilní ochrana 2 % rozpočtu. \n\nV roce 2013 bylo 40 % rozpočtu vynaloženo v Africe, 18 % v Asii, Latinské Americe, Karibiku a Tichomoří a 32 % na Blízkém východě a ve Středomoří.\n\nRozvojová pomoc dosáhla historického maxima v roce 2010. Spolu s pomocí poskytovanou jednotlivě členskými státy je Unie největším dárcem pomoci na světě. Z celkových 9,8 miliard eur humanitární pomoci poskytnutých na světě v roce 2010 bylo 41 % poskytnuto EU.\n\nRozpočet pro rok 2014 obsahuje téměř miliardu eur v příslibech humanitární pomoci a civilní ochrany.\n\nECHO má mandát zachraňovat a chránit život v mimořádných situacích a v situacích, které po nich bezprostředně následují, bez ohledu na to zda jsou tyto situace způsobené přírodou či lidmi. V rámci naplňování těchto principů se Komise snaží sestavit každý rok strategický dokument za účelem účinné a řádné koordinace a přípravy programu aktivit a přijetí nestranného přístupu založeného na potřebách.\n\nV roce 2013 ECHO plánovalo zaměřit humanitární pomoc na téměř 90 zemí. Určilo pět nejvýznamnějších oblastí humanitárních operací, konkrétně oblast Sahelu v západní Africe, včetně reakcí na konflikt v Mali (82 milionů eur), Súdán a Jižní Súdán (80 milionů eur), Demokratická republika Kongo (54 milionů eur), Pákistán (42 milionů eur) a Somálsko (40 milionů eur). Dále je 40 % humanitární pomoci ECHO určeno pro subsaharskou Afriku.\n\nRozpočtová rezerva byla využita k reakci na velké humanitární krize v Sýrii, Mali, oblasti Sahelu, Jižním Súdánu, Demokratické republice Kongo, Myanmaru a na Filipínách. ECHO také finančně podporuje méně známá místa postižená krizí, například Bangladéš, Kolumbii, Jemen, Alžírsko, Pákistán či Myanmar.\n\nSpeciální průzkum Eurobarometr v oblasti humanitární pomoci z roku 2012 ukázal, že občané v Evropě vykazují vysokou míru solidarity s oběťmi konfliktů a přírodních pohrom za hranicemi. 9 z 10 občanů si myslelo, že „je podstatné, že EU financuje humanitární pomoc za svými hranicemi“ a 8 z 10 se domnívalo, že „koordinovaná akce civilní ochrany EU je účinnější než individuální akce jednotlivých zemí“.\n"}
{"id": "1027588", "url": "https://cs.wikipedia.org/wiki?curid=1027588", "title": "Stipan Krunoslav Ivičević", "text": "Stipan Krunoslav Ivičević\n\nStipan Krunoslav Ivičević, v italských pramenech Stefano Ivichievich (24. ledna 1801 Drvenik – 16. prosince 1871 Makarska), byl rakouský spisovatel, novinář, jazykovědec a politik chorvatské národnosti z Dalmácie, během revolučního roku 1848 poslanec Říšského sněmu, představitel autonomistického směru dalmatské politiky, usilujícího o nadnárodní dalmatskou identitu.\n\nPocházel z rodiny drobných pozemkových vlastníků z okolí Makarske. Rok navštěvoval katolickou školu nedaleko svého rodiště a po několik let střední školu v Makarske. V roce 1817 byl v raném věku jmenován úředníkem na prefektuře v Makarske. Své právnické znalosti získal samostudiem, zejména četbou. Na sklonku života je uváděno, že byl schopen číst ve třiceti jazycích. V roce 1820 byl prohlášen za karbonáře, uvězněn a obviněn z velezrady. Po dvaceti měsících vazby (v Zadaru) byl propuštěn. V letech 1822–1837 působil v okrajových pozicích v justici jako advokát. Koncem 30. let se pak v souvislosti s regulací státní byrokracie musel těchto funkcí vzdát a převzal po otci obchod. Koncem 40. let 19. století se stal starostou města Makarska.\n\nByl aktivní v kulturních, jazykových a národnostních debatách v Dálmácii. Od roku 1825 se věnoval chorvatské literatuře. Od roku 1835 spolupracoval s Ljudevitem Gajem a jeho listem \"Danica Ilirska\". Jistý historik ho označil za dalmatského Ljudevita Gaje. Historik Dominique Reil ho ve své knize zase popisuje coby stoupence Ilyrismu, ovšem s důrazem na Dalmácii. Na rozdíl od některých etnicky nevyhraněných italsko-chorvatských aktivistů pocházel Ivičević z jazykově jasně chorvatského prostředí. Doma nemluvil italsky, neabsolvoval vysoké školy. Italsky se naučil až četbou knih. Publikoval též v listu \"Zora dalmatinska\". Ovlivnil ho Niccolò Tommaseo, etnický Ital z Dalmácie, který se ale zajímal o slovanskou a ilyrskou myšlenku. Oceňoval jeho regionální dalmatské vlastenectví. Udržoval s ním ve 40. letech častou korespondenci. Zasílal mu chorvatské lidové písně ze svého regionu. Podílel se na debatách o standardizaci chorvatského jazyka v Dalmácii, přičemž podporoval jeho založení na lidové, současné mluvě. Uvažoval o sepsání srovnávacího slovníku slovanských jazyků (\"Pangrafia\") a předpokládal možnost vzniku jednotného ilyrského jazyka. Založil list \"Biokovac\", ve kterém se zasazoval o zavedení chorvatštiny do úředního a soudního jazyka v Dalmácii.\n\nBěhem revolučního roku 1848 se zapojil do politického dění. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Makarska v Dalmácii. Uvádí se jako statkář. Patřil ke sněmovní levici. V státoprávních otázkách podporoval připojení Bosny k Dalmácii a rozvoj Dalmácie jako obchodného centra výměny mezi balkánským vnitrozemím a pobřežím. V zemi měl vzniknout svobodný přístav napojený na vnitrozemí železníční tratí. Uznával nutnost zrovnoprávnění Slovanů, ale odmítal sloučení Dalmácie s Chorvatskem, přičemž jako důvod uváděn kulturní italské dědictví a specifickou samosprávu dalmatských měst. Jako prostředek k smíření Italů a Chorvatů oživil svůj projekt Pangrafie a navrhoval redukovanou italštinu jako jazyk společné komunikace. V lednu 1849 dokonce kvůli tomu zorganizoval slyšení u rakouské akademie věd a napsal i osobní žádost k mladému císaři Františku Josefovi. Na Říšském sněmu nebyl pro svou neznalost němčiny příliš aktivní. Vystupoval jen v otázkách přímo se týkajících Dalmácie a trvale odmítal její anexi k Chorvatsku.\n\nPo rozpuštění sněmu setrval ve Vídni do května 1849, pak se vrátil do Dalmácie a v 50. letech opakovaně, neúspěšně psal petice úřadům ohledně svého projektu Pangrafie.\n\nPatřil do politického proudu dalmatských autonomistů (nazývaní autonomaši, pejorativně též \"talijanaši\"), kteří prosazovali multietnickou dalmatskou identitu. Byl editorem oficiálního dvojjazyčného dalmatského listu \"Osservatore dalmato\". Své názory korigoval v roce 1866, kdy se u pobřeží Dalmácie odehrály vojenské střety mezi Rakušany a Italy. Prohlásil tehdy, že je hrdým slovanským anexacionistou. Představitelé slovanského politického bloku změnu jeho postojů uvítali. Od roku 1871 (podle jiného zdroje již dříve) byl poslancem Dalmatského zemského sněmu. V závěru života již zcela přešel na pozice chorvatského národního hnutí. Byl nadále starostou Makarske.\n"}
{"id": "1027594", "url": "https://cs.wikipedia.org/wiki?curid=1027594", "title": "Pascherfriedel", "text": "Pascherfriedel\n\nPascherfriedel, vlastním jménem Friedrich Pietsch (nar. 1810, Niederleutersdorf - ?) byl česko-německý pašerák a folklórní hrdina na severočesko-lužickém pomezí. Literárně byl proslaven díky románu \"Pascherfriedel\" od Artura Boodena (zem. 1941), vysloužilého rakouského celního dozorce.\n\nPascherfriedel se narodil v oddělené české exklávě v Horní Lužici, tvořené čtyřúhelníkem vesnic Niederleutersdorf, Neuleutersdorf, Josephsdorf a Neuwalde. Tato oddělená a tehdy hustě hustě zalesněná oblast byla útočištěm pašeráků i dalších nekalých živlů z obou stran hranice. Rakouské represivní a zákonodárné složky jako celní stráž a četnictvo se v ní téměř neangažovaly a ty saské do ní nebyly oprávněny služebně vstupovat. Ještě krátce před Pascherfriedelovým narozením řádil v exklávě a především v jejím okolí loupežník Jan Karásek se svojí bandou. Doba v níž Pascherfriedel strávil mládí, byla časem vysokých cel, kdy protekcionistické Rakousko vyšroubovalo cla tak vysoko, že pašeráctví se stalo záležitostí celé společnosti a továrníci i řemeslníci ze Saska i Čech si najímali pašeráky jako řádné zaměstnance jen proto, aby je neohrozil bankrot. Na přelomu let 1833 a 1834 navíc vznikl Německý celní spolek, hospodářská zbraň Pruska proti Rakousku, která vyvolala celní válku. A právě v této době je znám největší nárůst nejen Pascherfriedelových pašeráckých aktivit.\n\nNejslavnější kousky, jakých se Pascherfriedelova tlupa dopustila, spadají do let 1834-1835. Ačkoli velké pašerácké transporty byly obvyklé jen v zimě a za špatného počasí, odvážil se Pascherfriedel husarského kousku a převezl tři koňské povozy naložené kávou, cukrem a kořením z Čech do Saska za světlé letní noci z 25. na 26. července 1834. Využil toho, že v neděli v předvečer akce se v Neugersdorfu konala střelecká slavnost a Svatojakubská pouť a celní strážci obou států se na ní tak opili, že nebyli schopni žádného účinného konání, s čímž Pascherfriedel dopředu počítal. Perfektně připravená akce zahrnovala i pokrytí cest slámou v předvečer transportu, aby drkotající kola nevzbudila nežádoucí pozornost. Převoz z Rumburku oklikou přes Varnsdorf, Seifhennersdorf, českou exklávu a její ves Neuwalde až do cílového Oderwitz se opravdu zdařil a obchodník, který si akci objednal, Pascherfriedlovi zaplatil smluvenou cenu.\n\nO poznání hůř dopadla akce z 5. prosince toho roku. Tehdy měl Pascherfriedel pěšky se svou bandou přenést balíky látky z Rumburku přes Šluknov a státní hranici až na setkání s překupníkem u Donathova mlýna za saskou hranicí. Akce ale byla dopředu vyzrazena, neboť zadavatelovi lidé se o ní v Sasku neopatrně bavili v hostinci. Ačkoli Pascherfreidelovi se zdařilo prchnout a jeho bandě také, náklad byl na hranici zadržen celní stráží obou států a do rukou celníků padl i nejmladší z pěti bratrů Neumannových, stálých členů Pascherfriedelovy bandy.\n\nNeúspěch však Pascherfriedela ani jeho lidi na dlouho neodradil. Již 30. ledna 1835 vyrazil další pašerácký vůz, po okraj naplněný českým cukrem, kávou a kořením. Trasa měla vést z Rumburku na východ a přes českou exklávu dál do saského Žitavska. I tato výprava však byla předem prozrazena. Mezi Rumburkem a českou exklávou se tehdy rozkládal tmavý, hustý a nevlídný les, zvaný příznačně Höllengrund \"Peklo\". Právě tam čekal na pašerácký povoz jízdní oddíl saských hraničních myslivců. Protože tehdy bývalo naprosto běžné, že pašeráci s sebou nosili zbraně, spustila se okamžitě přestřelka i boj šavlemi muže proti muži. Tři pašeráci a několik pohraničníků padlo, jeden pohraničník byl dokonce usmýkán koňmi za povozem k smrti. Přesto se i přes závěje zbylým pašerákům podařil husarský kousek - vůz byl obrácen a zbylí pašeráci i s Pascherfriedelem samotným a s povozem unikli do prostoru české exklávy. Podle Boodenova líčení však byli pašeráci ztrátou svých kamarádů tak otřesení, že i za cenu velké finanční ztráty utopili celý náklad z vozu v niederleutersdorfském rybníce, než by se poskvrnili ziskem na úkor mrtvých. Jestli byl tento pokus poslední akcí známého Pascherfriedela, nikdo neví, jisté však je, že žádnou další mu již nikdo neprokázal. \n\nArtur Booden, vlastním jménem Eduard Walter, byl rakouský důstojník finanční stráže, který koncem 80. let 19. století odešel do důchodu, který trávil v Rumburku. Prakticky ihned po přestěhování se do nového bydliště začal Booden shromažďovat zajímavosti vlastivědného charakteru a především, ovlivněn svým dosavadním povoláním, vybíral ty, které se týkaly dějin pašování v severních Čechách a Horní Lužici. V té době ještě žili lidé, kteří Pascherfriedela, některé jeho lidi nebo v románu vzpomínané pohraničníky, zejména legendárního saského Tintemanna, znali osobně. Booden využíval při psaní románu svých znalostí z praxe, výpovědí pamětníků i archivních pramenů. \"Pascherfriedel \"je tak svého druhu jedinečným dílem s velkou historickou výpovědní hodnotou. Poprvé vyšel na pokračování v časopise Oberlausitzischer Dorfzeitung v r. 1906. V celku jej pak poprvé vydalo nakladatelství Teller und Roßberg v Neugersdorfu v roce 1911. Od té doby byl román vydán ještě několikrát, naposledy v Drážďanech v roce 2001. Nikdy však nevyšel mimo Sasko a také nebyl nikdy z němčiny přeložen do žádného jazyka. Není tedy divu, že zatímco v německé Horní Lužici je román vcelku známý, v Čechách neexistovala donedávna žádná možnost, jak se s historickou postavou Pascherfriedela nebo s Boodenovým románem seznámit. První, velmi skromný pokus v tomto ohledu učinil článek Adama Votruby a o pár let později výstava \"Celníci a pašeráci v Trojzemí\", pořádaná \"Multifunkčním centrem Brána Trojzemí\" v Hrádku nad Nisou v letech 2014-2015.\n\n"}
{"id": "1027595", "url": "https://cs.wikipedia.org/wiki?curid=1027595", "title": "Gesta principum Polonorum", "text": "Gesta principum Polonorum\n\nGesta principum Polonorum (česky \"Činy polských knížat\", případně \"Kronika a činy polských knížat a vládců\") jsou souborem středověkých \"písní o činech\" věnovaných životě a činům polského knížete Boleslava III. Křivoústého, jeho předkům a Polskému knížectví před a během jeho vlády.\n\nPůvodní text byl sepsán někdy mezi léty 1112 až 1118, přičemž dodnes se dochoval ve třech rukopisech a ve dvou odlišných podáních. Za autora, ač je text anonymní, je považován jistý Gallus Anonymus, který bývá spojován s klášterem v Saint-Gilles, případně s jinými místy v západní Evropě.\n\nTato kronika je jedním z nejstarších dokumentů věnovaných polské historii a zároveň nabízí i jedinečné pojetí evropských dějin z východo-evropského pohledu, čímž doplňuje pojetí západních a jihoevropských kronikářů.\n"}
{"id": "1027597", "url": "https://cs.wikipedia.org/wiki?curid=1027597", "title": "Barbara Matićová", "text": "Barbara Matićová\n\nBarbara Matićová (* 3. prosince 1994 Split) je chorvatská zápasnice–judistka.\n\nS judem začala v 7 letech ve Splitu v klubu Pujanke. Jejím osobním trenérem je Vladimir Preradović. V chorvatské seniorské reprezentaci se pohybuje od svých 16 let. Od roku 2015 ji trápilo levé koleno, kvůli kterému se v olympijském roce 2016 propadala světovým žebříčkem středních vah do nižších pater. Body z turnajů jí nakonec stačily na zisk evropské kontinentální kvóty pro účast na olympijských hrách v Riu, ale své vystoupení v Riu ukončila hned v prvním kole.\n\n\n\n"}
{"id": "1027599", "url": "https://cs.wikipedia.org/wiki?curid=1027599", "title": "Marianna Jánošíková-Machalová", "text": "Marianna Jánošíková-Machalová\n\nMarianna Jánošíková-Machalová (* 1972 Michalovce) je nevidomá slovenská sochařka, která vytváří hliněné sochy a reliéfy. S uměleckou činností začala v období, kdy definitivně ztratila zrak v důsledku vážného onemocnění, tedy zhruba ve 22 letech. \n\nZpočátku modelovala ve svých představách sebe, později se snažila ztvárnit svůj zážitek nebo pocit. V současnosti v její tvorbě převládá motiv ženské postavy spojené se svým příběhem. Snaží se vystihnout podstatu pohybu, gesta, situaci. Absolvovala kurz arteterapie. Stále aktivně vystavuje v Česku i na Slovensku. Žije ve Valašském Meziříčí.\n\nSvá díla vystavovala na Slovensku i v České republice.\n\nV roce 2001 jí časopis Slovenka udělil titul Žena roku.\n\n"}
{"id": "1027600", "url": "https://cs.wikipedia.org/wiki?curid=1027600", "title": "SP Tre Penne", "text": "SP Tre Penne\n\nSP Tre Penne (Società Polisportiva Tre Penne) je sanmarinský fotbalový klub z města San Marino založený v roce 1956. Předchůdcem byl klub La Serenissima San Marino Citta založený roku 1933. V logu klubu je znak města San Marino (resp. tři sanmarinské pevnosti), nápis TRE PENNE a letopočet založení 1956.\n\n\n\"K 2. 7. 2013.\"\n\n"}
{"id": "1027604", "url": "https://cs.wikipedia.org/wiki?curid=1027604", "title": "Günther Weisenborn", "text": "Günther Weisenborn\n\nGünther Weisenborn (10. července 1902, Velbert, dnes Severní Porýní-Vestfálsko – 26. března 1969, Západní Berlín) byl německý prozaik a dramatik.\nWeisenborn se narodil roku 1902 ve Velbertu, ale vyrůstal Opladenu (nyní součást města Leverkusen). Počátkem 20. let pracoval na volné noze pro místní noviny \"Opladener Zeitung\" a studoval germanistiku a lékařství na univerzitách v Kolíně nad Rýnem, Bonnu a Berlíně. Po ukončení studií v roce 1927 působil aktivně v několika divadlech a roku 1928 se stal dramaturgem v berlínském Volksbühne (Lidové divadlo), kde byla v tom samém roce uvedena jeho protiválečná divadelní hra \"U-Boot S4\" (Ponorka S4). V letech 1928 až 1930 žil v Argentině, kde se živil jako dělník a poštovní jezdec. Z tohoto pobytu vytěžil náměty pro několik svých děl.\n\nKdyž se v Německu dostali k moci nacisté, byly jeho knihy zakázány a spáleny. Weisenborn však pokračoval v psaní pod různými pseudonymy, například Christian Munk nebo Eberhard Förster. Roku 1936 emigroval do Argentiny a o rok později do New Yorku., ale v roce 1939 se vrátil zpět do vlasti a naoko spolupracoval s nacistickými kulturními organizacemi (byl například dramaturgem Schillerova divadla v Berlíně). Ve skutečnosti však byl členem protinacistické odbojové skupiny Rudá kapela (Die Rote Kapelle). Roku 1941 se oženil s Margarete Schnabelovu (1914–2004), které přezdíval Joy. Roku 1942 byl zatčen a odsouzen za velezradu k deseti letům vězení. V dubnu roku 1945 byl osvobozen sovětskou Rudou armádou.\n\nPo skončení války byl v letech 1945 až 1947 společně s Herbertem Sandbergem spoluvydavatelem a redaktorem satirického časopisu \"Ulesnspiegel\". Věnoval se také divadlu, nejprve v Západním Berlíně a pak v Hamburku jako hlavní dramaturg v Hamburger Kammerspiele. Roku 1953 vydal knihu \"Der lautlose Aufstand\" (Tichá vzpoura) souhrnně popisující německý odboj během druhé světové války. Přednáškové turné jej přivedlo do Barmy, Číny, Indie, Sovětského svazu, Anglie, Francie, Československa a Polska. Stal se z něho pacifista a vystupoval proti znovuvyzbrojení Západního Německa a jaderné hrozbě. Od roku 1964 žil trvale v Západním Berlíně, kde také roku 1969 zemřel.\n\nWeisenborn je v mnohém považován za pokračovatele Bertolta Brechta. K rysům jeho díla patří dokonalé zvládnutí stylových možností dramatu, živý jazyk, intenzita scén a a společenská angažovanost. Za své dílo obdržel řadu ocenění. V říjnu roku 1969 nu byl rozhodnutím prezidia Nejvyššího sovětu Sovětského svazu posmrtně udělen Řád Vlastenecké války prvního stupně.\n\n\n\n\n"}
{"id": "1027607", "url": "https://cs.wikipedia.org/wiki?curid=1027607", "title": "Miryam Roperová", "text": "Miryam Roperová\n\nMiryam Roper-Yearwood, (* 26. června 1982, Cáchy, Německo) je reprezentantka Německa v judu. Po otci má panamský původ.\n\nS judem začínala jako malá dívka v Cáchách. V 18 letech se přesunula do Leverkusenu, kde zápasila za klub TSV Bayer v bundeslize.\n\nNa velký podnik se však řadu let neprosazovala kvůli Yvonne Bönish a dalším. V roce 2007 si odbyla premiéru na univerziádě v Bankoku, ale její kariéru přibrzdilo vážné zranění ramene v olympijském roce 2008. Dokázala však vytrvat, v roce 2010 se stala součástí armádního tréninkového programu judistů v Kolíně a v roce 2011 v 29 letech startovala poprvé na mistrovství světa. V roce 2012 se kvalifikovala na olympijské hry v Londýně, ale formu optimálně nevyladila a vypadla v prvním kole. V roce 2014 byla krátce světovou jedničkou v lehké váze.\n\n"}
{"id": "1027610", "url": "https://cs.wikipedia.org/wiki?curid=1027610", "title": "Antonio Madonizza", "text": "Antonio Madonizza\n\nAntonio Madonizza (8. února 1806 Koper – 1. září 1880 Poreč) byl rakouský publicista a politik italské národnosti z Istrie, během revolučního roku 1848 poslanec Říšského sněmu.\n\nStudoval práva na Padovské univerzitě. Během studií se zapojil do protirakouského studentského hnutí. Roku 1830 získal titul doktora práv. Působil jako advokát v Terstu. Roku 1836 založil kulturně a kosmopolitně orientovaný list \"La Favilla\". Roku 1838 redakci opustil a odešel do Benátek a Lombardie. Od roku 1839 žil v Koperu. Zřídil zde podle moderních pedagogických teorií Ferrante Aportiho dětský útulek. Politicky byl orientován jako terstský italský separatista. V roce 1845 byl jmenován soudním advokátem.\n\nBěhem revolučního roku 1848 se zapojil do politického dění. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Koper v Rakouském Přímoří. Uvádí se jako advokát. Patřil ke sněmovní levici. Během roku 1848 se profiloval jako stoupenec liberálního státního zřízení a podporoval existenci etnických Italů v rámci svobodného Rakouska. V Říšském sněmu vystupoval jako spojenec polských federalistů. Patřil mezi nejvýraznější poslance z Rakouského přímoří.\n\nPo porážce revoluce za éry Alexandera Bacha se vzdal politických aktivit a působil jako literární publicista. V roce 1857 podnikl cestu po Německu.\n\nPo obnovení ústavního života se počátkem 60. let vrátil do politiky. V letech 1860–1861 byl poslancem ustavujícího Istrijského zemského sněmu. Vedl zdejší liberální většinu a prosazoval italský separatismus. V roce 1865 se podílel se pořádání oslav 600. výročí narození Danteho Alighieriho na Istrii. V roce 1866 odešel do exilu do Itálie. V roce 1867 se vrátil do Istrijského zemského sněmu v rámci liberální většiny a spoluzakládal list \"La Provincia\". V letech 1869–1870 byl starostou města Koper. Inicioval vznik sociálních institucí a veřejné knihovny. Patřil k stoupencům federativního uspořádání Rakouska a inspiroval ho svými myšlenkami etnického federalismu a samosprávy Adolf Fischhof. Obhájil mandát v zemském sněmu a zemřel krátce před tím, než měl být vyslán do Říšské rady (celostátní parlament).\n"}
{"id": "1027613", "url": "https://cs.wikipedia.org/wiki?curid=1027613", "title": "Li Siao-sia", "text": "Li Siao-sia\n\nLi Siao-sia, (* 16. ledna 1988) je čínská stolní tenistka.\n\nOd dubna do října 2011 byla nepřetržitě světovou jedničkou na ženském žebříčku ITTF.\n\nJe olympijskou vítězkou (2012) i světovou šampionkou (2013) ve dvouhře.\n"}
{"id": "1027615", "url": "https://cs.wikipedia.org/wiki?curid=1027615", "title": "Mikołaj Kański", "text": "Mikołaj Kański\n\nMikołaj Kański (cca 1817 Dobczyce –18. února 1898 Krakov) byl rakouský právník a politik polské národnosti z Haliče, během revolučního roku 1848 poslanec Říšského sněmu.\n\nVytudoval práva na Vídeňské univerzitě a Lvovské univerzitě. V roce 1841 byl z univerzity vyloučen po své politické aktivity. Jako student byl aktivní v tajných demokratických spolcích ve Lvově a Vídni. Byl aktivní i jako literát. Orientován byl slavjanofilsky, spolupracoval s českými studentskými předáky. V roce 1845 působil jako revoluční agitátor v Haliči. Při návratu z mise do Vídně byl zatčen a odsouzen k smrti, později zmírněno na osm (podle jiného zdroje osmnáct) let žaláře na brněnském Špilberku. Roku 1848 byl propuštěn na amnestii.\n\nBěhem revolučního roku 1848 se zapojil do politického dění. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Gdów v Haliči. Uvádí se jako publicista, měšťan. Patřil ke sněmovní levici. Na sněmu se spojil s představiteli statkářů a legalistů a odmítl tak radikálně liberální ústavní návrhy Ludwiga von Löhnera. V roce 1848 vydal brožuru o otázce polského rolnictva. Podporoval třídní solidaritu venkova a respektování práv šlechtických velkostatkářů.\n\nV roce 1850 získal titul doktora práv. Jako advokát působil v Tarnówě a pak od 60. let v Krakově, kde se stal roku 1869 prezidentem advokátní komory.\n"}
{"id": "1027616", "url": "https://cs.wikipedia.org/wiki?curid=1027616", "title": "Romy Tarangulová", "text": "Romy Tarangulová\n\nRomy Tarangulová (nepřechýleně: Romy Tarangul), (* 19. říjen 1987 ve Frankfurtu nad Odrou, Německá demokratická republika) je německá zápasnice – judistka. \n\nS judem začínala v 8 letech v rodném Frankfurtu pod dohledem Geralda Haacka. Později spolupracovala s několika trenéry, naposledy s Benny Biemüllerem.\n\nPrakticky celou svojí kariéru svádí nominační souboje s Mareen Krähovou a ve většině případů úspěšně. Dvakrát se účastnila olympijských her, ale v obou případech neuspěla. Jak v Pekingu v roce 2008 tak v Londýně v roce 2012 protaktizovala svůj zápas ve druhém kole. I přesto se mezi německými muži těší značné oblibě. V roce 2008 nafotila odvážné fotky pro jeden pánský časopis.\n\n"}
{"id": "1027618", "url": "https://cs.wikipedia.org/wiki?curid=1027618", "title": "Marcel Merčiak", "text": "Marcel Merčiak\n\nMgr. Marcel Merčiak (* 31. srpna 1975, Prešov, Československo) je slovenský sportovní komentátor a novinář, šéf sportu na RTVS. Má výbornou paměť, díky čemuž může komentování sportovních přenosů okořenit spoustou zajímavých statistik a perliček. Má přezdívku \"chodící encyklopedie\". Komentuje především fotbal, také lední hokej, a biatlon.\n\nV roce 2013 získal ocenění Absolutní OTO a vyhrál také v kategorii Komentátor TV športu. V roce 2014 tato ocenění obhájil. V dubnu 2014 se stal moderátorem zábavné show \"Čo ja viem\" na RTVS.\n\n"}
{"id": "1027620", "url": "https://cs.wikipedia.org/wiki?curid=1027620", "title": "Hieronymus von Klebelsberg zu Thumburg", "text": "Hieronymus von Klebelsberg zu Thumburg\n\nHieronymus von Klebelsberg zu Thumburg (28. září 1800 Bruneck – 7. listopadu 1862 Innsbruck) byl rakouský politik německé národnosti z Tyrolska, během revolučního roku 1848 poslanec Říšského sněmu, později zemský hejtman Tyrolska.\n\nJeho otcem byl rychtář z Brunecku Christoph von Klebelsberg zu Thumburg. Strýc Jakob Philipp von Klebelsberg zu Thumburg byl katolickým duchovním. Hieronymus studoval v letech 1816–1818 filozofii na Innsbrucké univerzitě a v letech 1818–1822 práva na Univerzitě Štýrský Hradec a na Padovské univerzitě. V roce 1822 nastoupil do státních služeb do soudnictví. V roce 1824 získal titul doktora práv. V roce 1833 se stal zemským soudcem v tyrolském Ampezzo, roku 1837 ve Fügenu. V období let 1838–1850 zastával titul purkmistra Innsbrucku a do roku 1862 byl představeným zdejší spořitelny. Za jeho starostování prodělalo město značný rozvoj, bylo založeno místní muzeum. Od roku 1838 působil jako poslanec stavovského Tyrolského zemského sněmu. Po řadu let působil jako velitel zemského střeleckého sboru.\n\nBěhem revolučního roku 1848 se zapojil do politického dění. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Innsbruck v Tyrolsku. Uvádí se jako starosta. Patřil ke sněmovní levici. Na sněmu vystupoval proti odtržení etnicky italského území od Tyrolska a podporoval zájmy katolické církve.\n\nV roce 1850 se stal radou zemského soudu v Rattenbergu, od roku 1854 v Innsbrucku. Od roku 1859 byl radou vrchního zemského soudu. Odmítal neoabsolutismus a roku 1852 se stáhl z politického života. Po obnovení ústavního života počátkem 60. let se do politiky vrátil. Roku 1860 usedl do pětičlenné komise, která měla vypracovat nový zemský řád pro Tyrolsko. V roce 1861 se stal městským radním v Innsbrucku a od roku 1861 rovněž zasedal na voleném Tyrolském zemském sněmu.\n\n31. března 1861 ho zemský sněm zvolil Zemským hejtmanem Tyrolska.\n\nJeho bratr Carl Franz Josef von Klebelsberg zu Thumburg byl právníkem a politikem. Působil jako zemský poslanec. Synovec Hans von Klebelsberg zu Thumburg byl klasickým filologem.\n"}
{"id": "1027623", "url": "https://cs.wikipedia.org/wiki?curid=1027623", "title": "Kia Korea Open 2014 – ženská dvouhra", "text": "Kia Korea Open 2014 – ženská dvouhra\n\nDo soutěže ženské dvouhry na tenisovém turnaji Kia Korea Open 2014 nastoupilo třicet dva hráček. Obhájkyní titulu byla polská světová pětka a nejvýše nasazená Agnieszka Radwańská, kterou ve čtvrtfinále vyřadila Lepčenková.\n\nSoutěž vyhrála druhá nasazená Češka nasazená Karolína Plíšková, která ve finále zdolala americkou turnajovou pětku Varvaru Lepčenkovou ve třech setech 6–3, 6–7 a 6–2. Na okruhu WTA Tour si tak připsala druhou turnajovou trofej kariéry z dvouhry a první singlový titul v probíhající sezóně, když týden předtím odešla jako poražená finalistka z na Hong Kong Tennis Open. V následné pondělní aktualizaci žebříčku WTA z 22. září 2014 postoupila o jednu příčku na své kariérní maximum, když jí patřilo 31. místo.\n\nPři slavnostním ceremoniálu lounská rodačka uvedla: „\"Bylo to skvělé finále a jsem šťastná, že mám druhý titul. Minulý týden jsem finále prohrála s Lisickou, teď už to vyšlo.\"“ Kromě finanční odměny 112 467 dolarů si také odvezla auto Kia Sorento, když se sponzorství turnaje ujala v roce 2014 automobilka Kia. Na adresu bonusu dodala: „\"Nevěděla jsem, že dostanu také auto, to bylo obrovské překvapení. A přitom ještě ani nemám řidičák\".“\n\n\n"}
{"id": "1027625", "url": "https://cs.wikipedia.org/wiki?curid=1027625", "title": "Kuo Jüe", "text": "Kuo Jüe\n\nKuo Jüe, (* 17. července 1988 An-šan) je čínská stolní tenistka.\n\nJe dvojnásobnou olympijskou vítězkou (2008 a 2012) ze soutěže družstev.\n"}
{"id": "1027628", "url": "https://cs.wikipedia.org/wiki?curid=1027628", "title": "Karl Königshofer", "text": "Karl Königshofer\n\nKarl Königshofer (21. dubna 1787 Rein – 28. června 1861 Štýrský Hradec) byl rakouský agrární a pivovarnický podnikatel a politik německé národnosti ze Štýrska, během revolučního roku 1848 poslanec Říšského sněmu.\n\nJeho otec byl advokátem kláštera v Reinu. Karl působil od roku 1806 jako hospodářský správce panství patřícího klášteru ve Vorau, později byl správcem v Peggau. Od roku 1815 řídil hospodářství ve Steinfeldu u Štýrského Hradce, které roku 1825 přešlo do jeho majetku. Při statku zřídil pivovar a rozvíjel pěstování chmele. Stal se předsedou pivovarnického sdružení a členem výboru štýrské zemědělské společnosti.\n\nBěhem revolučního roku 1848 se zapojil do politického dění. Stal se členem Národní gardy a poslancem prozatímního Štýrského zemského sněmu. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Štýrský Hradec-město (pravý břeh) ve Štýrsku. Uvádí se jako majitel realit a pivovaru. Patřil ke sněmovní levici. Na sněmu požadoval snížení daňové zátěže. Byl též nominován do celoněmeckého Frankfurtského parlamentu.\n\nV roce 1853 prodal kvůli finančním potížím své hospodářství Johannu Peterovi von Reininghaus, jehož rodina ho pak dlouhodobě řídila.\n"}
{"id": "1027629", "url": "https://cs.wikipedia.org/wiki?curid=1027629", "title": "Ting Ning", "text": "Ting Ning\n\nTing Ning (, * 20. června 1990 Ta-čching) je čínská stolní tenistka.\n\nOd listopadu 2011 do srpna 2013 byla nepřetržitě světovou jedničkou na ženském žebříčku ITTF.\n"}
{"id": "1027630", "url": "https://cs.wikipedia.org/wiki?curid=1027630", "title": "Rosalba Forcinitiová", "text": "Rosalba Forcinitiová\n\nRosalba Forciniti [Rosalba Forčinyty], (* 13. únor 1986 Cosenza, Itálie) je reprezentantka Itálie v judu. Je majitelkou bronzové olympijské medaile.\n\nS judem začala v 8 letech v Longobucco. Později se přesnula do Ostie nedaleko Říma, kde se v roce 2005 stala členkou policejního klubu. Její osobní trenérkou je Alessandra Giungiová.\n\nOd roku 2009 nahradila na pozici reprezentační jedničky Antonii Cuomo, ale střídala úspěchy s nečekanými výpadky v prvním kole. Ne jinak tomu bylo v olympijském roce 2012, ale body jí nakonec ke kvalifikaci na olympijské hry v Londýně stačily. Na samotném turnaji jí přálo především štěstí a neschopnost většiny soupeřek najít na její taktiku protizbraň. Nepředvedla jedinou bodovanou techniku přesto vybojovala bronzovou olympijskou medaili.\n\n"}
{"id": "1027632", "url": "https://cs.wikipedia.org/wiki?curid=1027632", "title": "Charlemagne (1895)", "text": "Charlemagne (1895)\n\nCharlemagne byl predreadnought postavený pro Francouzské námořnictvo v roce 1895. Loď dala současně jméno celé třídě. Většinu své kariéry strávila ve Středomořské eskadře (). Dvakrát se zúčastnila okupace přístavu Mytiléna na ostrově Lesbos, který byl tehdy součástí Osmanské říše: jednou jako součást francouzské expedice a podruhé v rámci mezinárodního uskupení.\n\nPo vypuknutí první světové války v srpnu 1914 doprovázela po dva měsíce spojenecké konvoje. V listopadu 1914 byla přeložena k hlídkování u Dardanel za účelem ochrany proti výpadu německého bitevního křižníku SMS \"Goeben\" do Středomoří. V roce 1915 se připojila k britským lodím, bombardujícím turecká opevnění pod velením francouzského kontradmirála Émile Paula Guéprattea. Později téhož roku byla přidělena do eskadry, která měla zabránit Řekům v narušení vylodění spojenců v Soluni. \"Charlemagne\" pak byla umístěna do rezervy a odzbrojena na konci roku 1917. V roce 1920 byla vyřazena a 1923 prodána do šrotu.\n"}
{"id": "1027633", "url": "https://cs.wikipedia.org/wiki?curid=1027633", "title": "Guangzhou International Women's Open 2014 – ženská dvouhra", "text": "Guangzhou International Women's Open 2014 – ženská dvouhra\n\nDo soutěže ženské dvouhry na tenisovém turnaji Guangzhou International Women's Open 2014 nastoupilo třicet dva hráček. Obhájkyní titulu byla čínská hráčka Čang Šuaj, která před zahájením turnaje odstoupila pro poranění pravé paže.\n\nSoutěž vyhrála druhá nasazená Rumunka Monica Niculescuová, která ve finále zdolala francouzskou turnajovou dvojku Alizé Cornetovou ve dvou setech 6–4 a 6–0. Na okruhu WTA Tour si tak připsala druhou turnajovou trofej kariéry z dvouhry a první singlový titul v probíhající sezóně, když naposledy předtím triumfovala na březnovém Brasil Tennis Cup 2013.\n\nSedm z osmi nasazených tenistek vypadlo již v úvodním kole. Pouze Cornetová prošla do další fáze a skončila jako poražená finalistka. Překvapením se stala semifinálová účast čínské hráčky Wang Ja-fan, startující na divokou kartu, která v prvním kole vyřadila světovou dvacítku Samanthu Stosurovou.\n\n\n"}
{"id": "1027635", "url": "https://cs.wikipedia.org/wiki?curid=1027635", "title": "Toray Pan Pacific Open 2014 – ženská dvouhra", "text": "Toray Pan Pacific Open 2014 – ženská dvouhra\n\nDo soutěže ženské dvouhry na tenisovém turnaji Toray Pan Pacific Open 2014 nastoupilo dvacet osm hráček. Obhájkyní titulu byla česká světová trojka Petra Kvitová, jež do turnaje nezasáhla.\n\nSoutěž vyhrála třetí nasazená Srbka Ana Ivanovićová, která ve finále zdolala dánskou turnajovou dvojku Caroline Wozniackou ve dvou setech 6–2 a 7–6. Na okruhu WTA Tour si tak připsala čtrnáctou turnajovou trofej z dvouhry a čtvrtý singlový titul v probíhající sezóně, když naposledy předtím zvítězila na červnovém AEGON Classic 2014.\n\nČtyři nejvýše nasazené hráčky měly volný los do druhého kola.\n\n"}
{"id": "1027636", "url": "https://cs.wikipedia.org/wiki?curid=1027636", "title": "Toray Pan Pacific Open 2014 – ženská čtyřhra", "text": "Toray Pan Pacific Open 2014 – ženská čtyřhra\n\nDo soutěže ženské čtyřhry na tenisovém turnaji Toray Pan Pacific Open 2014 nastoupilo šestnáct dvojic.Obhájcem titulu byl zimbabwsko-indický nejvýše nasazený pár Cara Blacková a Sania Mirzaová, který turnaj opět vyhrál.\n\nVítězky ve finále zdolaly španělské turnajové čtyřky Garbiñe Muguruzaovou a Carlu Suárezovou Navarrovou po dvousetovém průběhu 6–2 a 7–5. Šampiónky si rozdělily částku 44 835 dolarů a každá z nich si do žebříčku WTA ve čtyřhře připsala 470 bodů.\n\n"}
{"id": "1027637", "url": "https://cs.wikipedia.org/wiki?curid=1027637", "title": "Kia Korea Open 2014 – ženská čtyřhra", "text": "Kia Korea Open 2014 – ženská čtyřhra\n\nDo soutěže ženské čtyřhry na tenisovém turnaji Kia Korea Open 2014 nastoupilo šestnáct dvojic.Obhájcem titulu byl tchajwansko-čínský pár Chan Chin-wei a Sü I-fan, jehož členky nestartovaly společně. Sü zvolila účast na paralalně probíhající kantonské události Guangzhou International Women's Open. Spoluhráčkou Chanové se stala krajanka Hsu Chieh-yu, s níž skončila v semifinále na raketách Barthelové s Minellaovou.\n\nDeblovou soutěž vyhrála španělsko-rumunská nenasazená dvojice Lara Arruabarrenová a Irina-Camelia Beguová, jejíž členky ve finále zdolaly německo-lucemburský pár Mona Barthelová a Mandy Minellaová po dvousetovém průběhu 6–3 a 6–3. Každá z vítězek si do žebříčku WTA ve čtyřhře připsala 280 bodů. Arruabarrenová získala třetí a Beguová čtvrtou kariérní trofej ze čtyřhry okruhu WTA Tour.\n\n"}
{"id": "1027638", "url": "https://cs.wikipedia.org/wiki?curid=1027638", "title": "Johann Griebel", "text": "Johann Griebel\n\nJohann Griebel (též \"Grübel\") byl v letech 1319–1322 opatem cisterciáckého kláštera v Oseku.\n\nJohann Griebel pocházel z Durynska a byl původně cisterciácký mnich v klášteře ve Waldsassenu. Nabyl značného vzdělání (studoval v Paříži) a byl vysvěcen na kněze. Později byl zvolen opatem v Oseku, dceřiném klášteře Waldsassenu. Zde působil pouze přechodně, udržoval však čilé kontakty s královským dvorem a patřil k přátelům královny Elišky Přemyslovny. O tři roky později se vrátil do Waldsassenu jako opat. Tyto přesuny mezi Osekem a jeho mateřským klášterem nebyly příliš neobvyklé (byť cisterciácké zvyklosti předpokládají, v souladu s Řeholí sv. Benedikta, že mnich prožije celý život v jednom klášteře). Vedle Jana Griebela takto přešli během 13. a 14. století do Waldsassenu jako opati ještě dva další mniši, kteří byli předtím ve stejném úřadě v Oseku.\n\n\n\n"}
{"id": "1027641", "url": "https://cs.wikipedia.org/wiki?curid=1027641", "title": "Mifflin County", "text": "Mifflin County\n\nMifflin County je okres ve státě Pensylvánie, USA. Správním městem okresu je město Lewistown.\n\nOkres byl vytvořen 19. září 1789 z části okresů Cumberland County a Northumberland County a byl pojmenován po prvním guvernérovi Pensylvánie Thomasu Mifflinovi.\n\n\n\n"}
{"id": "1027647", "url": "https://cs.wikipedia.org/wiki?curid=1027647", "title": "Causse-de-la-Selle", "text": "Causse-de-la-Selle\n\nCausse-de-la-Selle je francouzská obec v departementu Hérault v regionu Languedoc-Roussillon. V roce 2011 zde žilo 344 obyvatel.\n\nArgelliers, Brissac, Pégairolles-de-Buèges, Puéchabon, Saint-André-de-Buèges, Saint-Guilhem-le-Désert, Saint-Jean-de-Buèges, Saint-Martin-de-Londres\n\n\"Počet obyvatel\"\n\n\n"}
{"id": "1027649", "url": "https://cs.wikipedia.org/wiki?curid=1027649", "title": "Secese (mezinárodní právo)", "text": "Secese (mezinárodní právo)\n\nSecese (z lat. \"secessio\", opuštění, srov. secessio plebis) označuje v mezinárodním právu vznik státu tím způsobem, že se odtrhne část území státu a na něm vznikne stát nový, přičemž dosavadní stát nezaniká a existuje dál na zmenšeném území. V tom se secese liší od rozpadu (\"dismembratio\"), při kterém původní stát, z něhož nové státy vznikly, zaniká. Jako tomu bylo např. u rozpadu Československa. Nejde ani o transfer území od jednoho státu ke druhému, protože v tomto případě žádný nový stát nevznikne. \n\nKlasickým příkladem secese je odtržení Bangladéše od Pákistánu v roce 1971, neúspěšnou secesí pak byl např. pokus o odtržení jižních států od Spojených států amerických a vznik Konfederovaných států amerických. Za secesi se naopak nepovažuje osamostatňování bývalých kolonií v rámci procesu dekolonizace, protože jejich území nebylo chápáno jako součást území dřívějších metropolí. I v jiných případech může být situace komplikovanější, např. vznik Československa v roce 1918 byl secesí od zanikajícího Rakouska-Uherska, od kterého transferovaly části území k jiným státům a které se zároveň rozpadlo na Rakousko a Maďarsko, což byly státy vycházející ze samotného základu dualistické monarchie.\n"}
{"id": "1027651", "url": "https://cs.wikipedia.org/wiki?curid=1027651", "title": "Erquery", "text": "Erquery\n\nErquery je francouzská obec v departementu Oise v regionu Hauts-de-France. V roce 2011 zde žilo 549 obyvatel.\n\nAirion, Breuil-le-Sec, Fitz-James, Lamécourt, Saint-Aubin-sous-Erquery\n\n\"Počet obyvatel\" \n\n"}
{"id": "1027653", "url": "https://cs.wikipedia.org/wiki?curid=1027653", "title": "Kincl", "text": "Kincl\n\nPříjmení Kincl nosí více osob:\n\n\n"}
{"id": "1027654", "url": "https://cs.wikipedia.org/wiki?curid=1027654", "title": "Renomia", "text": "Renomia\n\nRENOMIA, a.s., je česká pojišťovací makléřská společnost. Poskytuje služby v oblasti risk managementu, pojištění pro firmy a jejich zaměstnance a pojištění průmyslových a podnikatelských rizik. Je členem Asociace českých pojišťovacích makléřů (AČPM) a má pobočky ve střední a východní Evropě.\n\nVe vztahu k pojistnému trhu je RENOMIA nezávislá společnost. Spolupracuje s pojišťovnami a zajišťovnami v ČR i v zahraničí.\n\nV oblasti pojišťovacích makléřských společností získala RENOMIA ocenění Pojišťovací makléř roku 2011 a 2013. Společnost se také pravidelně zařazuje mezi nejlepší zaměstnavatele.\n\nSpolečnost RENOMIA byla založena jako APS Hranice Jiřinou Nepalovou a jejími dvěma syny Pavlem a Jiřím v Hranicích na Moravě v roce 1993 jako rodinná firma.. V roce 1999 se společnost přejmenovává na APS RENOMIA a v roce 2003 na RENOMIA.\n\nV průběhu 90. let se firma rozšiřuje po celé České republice vznikem poboček v Brně, Českých Budějovicích, Liberci, Mostě, Ostravě, Pardubicích, Plzni, Praze a Přerově. Později firma proniká i na zahraniční trhy ve střední a východní Evropě. Z původně malé pojišťovací firmy postupně roste ve vedoucí českou společnost s mezinárodním přesahem.\n\nVýznamným milníkem v historii společnosti je rok 1998, kdy RENOMIA začíná spolupracovat se zahraničními společnostmi, a zanedlouho poté se stává členem největší světové pojišťovací sítě makléřů Worldwide Broker Network (WBN) a dalších, které jí umožňují zajistit služby po celém světě.\n\nZačátkem nového tisíciletí RENOMIA rozšiřuje své působení do zahraničí. V roce 2001 vstupuje na Slovensko, vznikají pobočky v Bratislavě, v roce 2003 ve Zvolenu, v roce 2004 v Košicích a v roce 2014 v Nitře. Od roku 2006 má RENOMIA pobočky také v Bulharsku a Maďarsku.\n\nV roce 2008 RENOMIA zakládá síť pojišťovacích makléřů pod názvem RENOMIA NETWORK, jejímž cílem je sdružovat menší pojišťovací makléře a poskytovat jim služby, které by pro ně jinak byly finančně a organizačně náročné nebo těžce dostupné. Jedná se například přístup k mezinárodním pojišťovacím trhům, konzultace specialistů z oboru likvidace či risk managementu, nebo možnost rozšíření nabídky o nové pojistné produkty. Od roku 2014 funguje RENOMIA NETWORK i na Slovensku.\n\nV roce 2009 je založeno specializované oddělení RENOMIA AGRO, které zastřešuje sektor zemědělských rizik a soustřeďuje se na pojištění klientů v oblasti pěstování zemědělských plodin, lesů a chovu hospodářských zvířat. O rok později vzniká specializované oddělení RENOMIA BENEFIT, které řeší potřeby a požadavky v oblasti pojištění zaměstnanců a manažerů firemních klientů.\n\nV průběhu následujících dvou let vznikají další pobočky na území České republiky a společnost tak posiluje svou pozici na trhu. V roce 2011 získává ocenění Pojišťovací makléř roku, které obhajuje i o dva roky později.\n\nRENOMIA má do současnosti své sídlo stále v Brně, kde zůstala i část zázemí. Pražská pobočka je však se svými téměř dvěma sty zaměstnanci největším pracovištěm v Čechách a působí tu největší specializovaná oddělení.\n\nV roce 2014 se pražská pobočka stěhuje z kanceláří na Žižkově, kde obsazovala sedm pater, do kancelářského centra Florentinum na pražském Florenci.\n\nV roce 2015 vstupuje také na rumunský a srbský trh. V současnosti společnost poskytuje své služby na všech kontinentech ve více než 135 zemích světa.\n\nV roce 2019 RENOMIA získala globálního partnera v podobě společnosti Arthur J. Gallagher & Co., která v RENOMIA získala 30% podíl bez možnosti další opce.\n\nRENOMIA poskytuje převážně korporátním klientům služby v oblasti pojištění, jeho následné správy a případné likvidace škod. \n\nMezi poskytované služby patří:\nMezi klienty RENOMIA patří přední tuzemské výrobní, obchodní, agrární a energetické podniky, IT a telekomunikační společnosti či potravinářské a farmaceutické firmy.\n\nKromě pojištění firemních rizik se společnost věnuje individuálním klientům, menším podnikatelům či zaměstnancům firem.\n\nRENOMIA při vývoji svých produktů spolupracuje i s pojistiteli. Společně reagují na aktuální potřeby trhy, od roku 2016 například poskytují pojištění dronů.\n\nRENOMIA GROUP v průběhu let rozšiřovala svou činnost a zakládala specializovaná oddělení dle typů služeb a klientů.\n\nSpolu s dceřinými společnostmi, majetkově propojenými firmami a členy sítě RENOMIA NETWORK tvoří RENOMIA GROUP jedničku na makléřském trhu jak v ČR, tak na trzích CEE a SNS.\n\nRENOMIA NETWORK je franšízová síť především regionálních pojišťovacích makléřů působící v České republice a od roku 2014 i na Slovensku. Členům RENOMIA NETWORK poskytuje své know-how a podporu související s rozvojem služeb pro klienty, legislativními požadavky a profesním rozvojem pojišťovacího trhu. Členové sítě si uchovávají nezávislost a samostatné vedení vlastní firmy.\n\nRENOMIA NETWORK byla založena v roce 2008 a ke konci roku 2015 měla 126 členů a 440 spolupracovníků.\n\nSpecializované oddělení RENOMIA AGRO se zaměřuje na zemědělská rizika a poskytuje služby v oblasti pěstování zemědělských plodin, lesů či chovu hospodářských zvířat. Služeb oddělení využívají zemědělští podnikatelé, profesní komory a asociace. RENOMIA AGRO v roce 2015 pečovala téměř o třetinu zemědělců v ČR, čímž zaujímá místo největšího zemědělského makléře na trhu. \n\nOddělení RENOMIA AGRO vzniklo v roce 2009 a v druhé polovině roku 2014 se rozšířilo i na Slovensko.\n\nRENOMIA Trade Credit je specializované oddělení, které zabezpečuje oblast pojištění pohledávek a záruk. Výrobním nebo obchodním firmám zajišťujícím dodávku zboží či služeb nabízí eliminaci rizik nezaplacení ze strany jejich odběratelů.\n\nRENOMIA je členem mezinárodní sítě Astreos Credit a výlučným partnerem pro Českou republiku.\n\nNa trhu působí od roku 2013.\n\nRENOMIA je zakládajícím členem RENOMIA European Partners (REP) – partnerství vedoucích nezávislých pojišťovacích makléřů, kteří operují v 29 zemích CEE a SNS. REP je součástí globálních mezinárodních sítí. Ve všech regionech má přes 1200 členů.\n\nV roce 2015 založila RENOMIA dceřinou společnost Britanika Holding, a.s., která se 4. července 2017 přejmenovala na RENOMIA BENEFIT a.s. Založením této společnost vkročila skupina RENOMIA na trh finančního poradenství. Společnost chce svým klientům nabídnout poradenské služby v oblastech pojištění, investic a bydlení.\n\nRENOMIA BENEFIT řeší také potřeby a požadavky v oblasti pojištění zaměstnanců a manažerů firemních klientů RENOMIA.\n\nV srpnu roku 2016 společnost ve spolupráci s Českou podnikatelskou pojišťovnou představila produkt pojištění proti terorismu. Do té doby byla možnost pojistit se proti terorismu u standardního cestovního nebo životního pojištění v tzv. výlukách. \nV roce 2016 RENOMIA koupila podíl ve společnosti PFP s.r.o. a skrze ni založila online službu SURI zaměřenou na rodinné finance. SURI nabízí pojištění, finanční, energetické a komunikační služby. Kromě běžného srovnávání nabídek si SURI dává za cíl revidovat všechny smlouvy klientů, hlídat data výroční smluv a kontinuálně nabízet výhodnější nabídky v rámci rodinné správy majetku.\n\nWI-ASS ČR, s.r.o. je česká pojišťovací makléřská společnost založená v roce 1993. V květnu roku 2011 se stala součástí RENOMIA GROUP.\n\nSpolečnost zajišťuje komplexní služby v oblasti pojištění, risk managementu a v případě pojistné události se podílí na jejím vyřízení. Zaměřuje se především na oblast pojištění průmyslu a podnikatelů, nabízí však své služby i v rámci majetkového a životního pojištění občanů a penzijních společností.\n\nOd roku 2014 nabízí pojištění odpovědnosti z činnosti rozhodce. Pojistný produkt se podařilo získat díky dlouhodobému partnerství s Českou advokátní komorou.\n\nRENOMIA je členem světových pojišťovacích sítí a poskytuje své služby ve více než 135 zemích světa.\n\nRENOMIA má na území České republiky devět poboček. Prostřednictvím vlastních poboček působí i na Slovensku, Maďarsku, Bulharsku, Rumunsku a Srbsku.\n\nRENOMIA je dále členem mnoha světových makléřských sítích. Jako jediný český zástupce je členem americké asociace The Council of Insurance Agents & Brokers.\n\nV rámci sítě Worldwide Broker Network (WBN) RENOMIA spolupracuje s mezinárodními makléři. Také je partnerem světových pojišťovacích makléřů jako Arthur J. Gallagher & Co. (AJG) nebo Lockton Global se sídlem v USA. RENOMIA také spolupracuje například s pojišťovnou Lloyd´s, zajistiteli Munich RE, Swiss RE, Scor nebo Chubb.\n\nRENOMIA přispívá na rozvoj společensky prospěšných projektů zejména v oblasti charitativní pomoci, kultury, vzdělání a výzkumu. Dlouhodobě spolupracuje například s Nadací Terezy Maxové dětem nebo s nadačním fondem Dobrý anděl. RENOMIA provozuje také vlastní nadační fond Hlas srdce.\n\nPodporu společnosti mají také pedagogové a studenti Institutu ekonomických studií Fakulty sociálních věd Univerzity Karlovy, kteří se věnují výzkumu hospodářství rozvojových zemí. RENOMIA rovněž podpořila ekologický výzkumně-vzdělávací projekt studentů Fakulty strojní Západočeské univerzity v Plzni, kteří vyvinuli retro elektromobil.\n\nSpolečnost podporuje veřejně prospěšnou činnost i mezi svými zaměstnanci. Všichni zaměstnanci se mohou zúčastnit Dobrovolnického dne RENOMIA a jeden pracovní den tak věnovat pomoci neziskovým organizacím. Zaměstnanci mohou také žádat o malý grant pro neziskové a charitativní organizace, se kterými spolupracují.\n\nRENOMIA je licencovaným makléřem ve všech zemích, kde má své pobočky nebo dceřiné společnosti a podléhá finančnímu dozoru jednotlivých zemí. RENOMIA má rovněž licence sjednávat pojistné smlouvy ve všech zemích Evropské unie.\n\nOd roku 2010 je RENOMIA držitelem certifikátu mezinárodně platné normy systému řízení kvality ISO 9001:2015. Na podzim roku 2016 získala RENOMIA prodloužení certifikace na další tři roky. Cílem auditu bylo potvrdit klientům a obchodním partnerům RENOMIA vysokou úroveň poskytovaných služeb. \n\nRENOMIA je držitelem mnoha ocenění. V letech 2011 a 2013 byla vyhlášena jako Pojišťovací makléř roku v rámci odborné ankety Pojišťovna roku organizované Asociací českých pojišťovacích makléřů (AČPM), Českou asociací pojišťoven (ČAP) a serverem oPojištění.cz\n\nV následujícím roce RENOMIA získala ve stejné anketě titul TOP 5 Pojišťovací makléř roku 2012. V roce 2015 se umístila na třetím místě. \n\nOd roku 2013 se RENOMIA umisťuje v žebříčku Českých 100 Nejlepších oceňujícím společnosti s vynikajícími výsledky napříč ekonomickým spektrem. V roce 2015 obsadila 37. místo a roce 2016 vylepšila své umístění na 26. pozici.\n\nV roce 2014 RENOMIA získala ocenění Business Superbrands. Ocenění získávají značky daného regionu na základě preference zákazníků a názoru odborné poroty. \n\nV letech 2015 a 2016 obsadila druhé místo v soutěži Sodexo Zaměstnavatel roku, a to v kategorii Progresivní zaměstnavatel regionu Praha do 500 zaměstnanců. V roce 2016 se v soutěži RENOMIA umístila na 9. místě také v celorepublikové kategorii Progresivní zaměstnavatel do 500 zaměstnanců.\n\nZakladatelka a ředitelka společnosti Jiřina Nepalová je také držitelkou několika ocenění. Od roku 2012 je českou verzí časopisu Forbes uváděna jako jedna z nejvlivnějších žen Česka. V listopadu 2015, kdy se umístila na desátém místě žebříčku, se objevila také na titulní straně časopisu Forbes.\n\nV roce 2014 získala titul Manažer roku 2014 v odvětví bankovnictví a pojišťovnictví a byla vybrána mezi TOP 10 manažerů v rámci této soutěže.Ve stejném roce se stala nositelkou titulu Lady Pro 2014 v rámci soutěže Českých 100 nejlepších.\n\nV roce 2015 byla Jiřina Nepalová oceněna jako Podnikatel roku 2015 hlavního města Prahy v soutěži vyhlašované globální společností EY a umístila se také mezi celostátními finalisty.\n\n"}
{"id": "1027656", "url": "https://cs.wikipedia.org/wiki?curid=1027656", "title": "Josef Svoboda", "text": "Josef Svoboda\n\nJméno a příjmení Josef Svoboda má více nositelů:\n\n\n"}
{"id": "1027658", "url": "https://cs.wikipedia.org/wiki?curid=1027658", "title": "FC Domagnano", "text": "FC Domagnano\n\nFC Domagnano (Football Club Domagnano) je sanmarinský fotbalový klub z obce Domagnano založený v roce 1966. Klubové barvy jsou žlutá a červená.\n\n\n\n"}
{"id": "1027664", "url": "https://cs.wikipedia.org/wiki?curid=1027664", "title": "Ilson de Jesus Montanari", "text": "Ilson de Jesus Montanari\n\nMons. Ilson de Jesus Montanari (* 18. července 1959, Sertãozinho) je brazilský římskokatolický kněz a arcibiskup.\n\nNarodil se 18. července 1959 v Sertãozinho, v státu São Paulo. Od roku 1965 až 1969 navštěvoval ve svém rodném městě základní školu. Poté na Univerzitě v Ribeirão Preto studoval právo a ekonomiku. Z centra studií arcidiecéze Ribeirão Preto získal bakalářský titul z filosofie.\n\nPoté studoval v diecézním semináři. V letech 1985 až 1988 byl studentem Papežské Gregoriánské univerzity v Římě, kde získal bakaláře z teologie. Tuto dobu žil v Pontificio Collegio Pio Brasiliano. Na kněze byl vysvěcen 18. srpna 1989 pro arcidiecézi Ribeirão Preto.\n\nPo vysvěcení byl jmenován farářem a o rok později profesorem teologie v Ribeirão Preto, a ve stejný čas v semináři v Uberabě. Byl členem rady kněží a Kolegia konzultorů. Roku 1993 byl jmenován kancléřem a pastorálním koordinátorem, obě dvě funkce vykonával do roku 2002.\n\nPoté byl znovu poslán do Říma, kde roku 2004 získal z Papežské Gregoriánské univerzity licentiát z dogmatické teologie. Od roku 2008 začal působit v Kongregaci pro biskupy. Dne 13. května 2011 mu byl udělen titul Kaplana Jeho Svatosti.\n\nDne 12. října 2013 byl ustanoven sekretářem Kongregace pro biskupy a současně titulárním arcibiskupem z Caput Cilla. Biskupské svěcení přijal 7. listopadu 2013 z rukou arcibiskupa Moaciry Silveho a spolusvětiteli byli kardinál Odilo Pedro Scherer a arcibiskup Walmor Oliveira de Azevedo. Dne 28. ledna 2014 se stal nástupcem Lorenza Baldisseriho na post sekretáře Kolegia kardinálů.\n\n"}
{"id": "1027667", "url": "https://cs.wikipedia.org/wiki?curid=1027667", "title": "Jan Blažek (basketbalista)", "text": "Jan Blažek (basketbalista)\n\nJan Blažek (13. září 1947 Praha – 29. září 2016 tamtéž) byl československý basketbalista. Je zařazen na čestné listině mistrů sportu.\n\nByl hráčem družstva Slavia VŠ Praha (1965-1975), s nímž byl šestkrát mistrem a třikrát vicemistrem Československa. V dalších sezónách hrál za týmy Rudá hvězda Pardubice, Baník Ostrava a Stavební fakulta Praha. V československé basketbalové lize hrál celkem 15 sezón a zaznamenal 4519 bodů (34. místo).\n\nS týmem Slavia VŠ Praha startoval v Poháru evropských mistrů, čtyřikrát se probojovali do semifinále. Na druhém místě skončili v roce 1966 (ve finále podlehli italskému Simmenthal Miláno 72-77), na třetím místě v roce 1967 a v letech 1970 a 1971 v semifinále byli vyřazeni od CSKA Moskva. V roce 1968 hráli ve finále soutěže FIBA - Pohár vítězů národních pohárů a v Athénách před 65 tisíci diváků prohráli s řeckým AEK Athény 82-89. V roce 1969 tento pohár tým vyhrál po výhře ve Vídni nad gruzínským Dynamo Tbilisi 80-74. \n\nZa československou basketbalovou reprezentaci hrál na Olympijských hrách 1972 v Mnichově (8. místo), když si vybojovali účast v předolympijské kvalifikaci (2. místo). Dále hrál na Mistrovství Evropy v basketbalu juniorů 1966 v Itálii (4. místo) a na dvou Mistrovství Evropy - 1969 Neapol, Itálie (3. místo) a 1973 Barcelona, Španělsko (4. místo) a získal na nich jednu bronzovou medaili. Za reprezentační družstvo Československa v letech 1967-1976 odehrál celkem 93 zápasů, z toho 21 utkání v oficiálních soutěžích FIBA, v nichž zaznamenal 88 bodů.\n\n\n\n\n\n\n\n\n\n"}
{"id": "1027668", "url": "https://cs.wikipedia.org/wiki?curid=1027668", "title": "Roland Rusňák", "text": "Roland Rusňák\n\nRoland Rusňák (* 14. května 1967) je bývalý československý fotbalista.\n\nV československé lize hrál za Duklu Praha a TJ Vítkovice. Nastoupil v 59 ligových utkáních a dal 4 góly. Ve druhé nejvyšší soutěži hrál za VTJ Tábor či ČSK Uherský Brod.\n\n"}
{"id": "1027671", "url": "https://cs.wikipedia.org/wiki?curid=1027671", "title": "Villeneuve-sur-Lot", "text": "Villeneuve-sur-Lot\n\nVilleneuve-sur-Lot (okc. \"Vilanuèva d'Òlt\") je francouzské město v departementu Lot-et-Garonne v regionu Nová Akvitánie. V roce 2011 zde žilo 23 232 obyvatel. Je centrem arrondissementu Villeneuve-sur-Lot.\n\nBias, Castelnaud-de-Gratecambe, Monflanquin, Hautefage-la-Tour, Lédat, Penne-d'Agenais, Pujols, Saint-Aubin, Saint-Sylvestre-sur-Lot, Savignac-sur-Leyze, La Sauvetat-sur-Lède, Trentels\n\n\"Počet obyvatel\"\n\n"}
{"id": "1027674", "url": "https://cs.wikipedia.org/wiki?curid=1027674", "title": "Mistrovství světa v ledním hokeji do 18 let 2015", "text": "Mistrovství světa v ledním hokeji do 18 let 2015\n\n17. Mistrovství světa v ledním hokeji do 18 let 2015 se konalo od 16. do 26. dubna 2015 ve švýcarských městech Zug a Lucern. Juniorské mistrovství světa se na území Švýcarska konalo podruhé (předchozí MS se zde konalo v roce 2000).\n\nTurnaje se účastnilo celkem 10 týmů (9 nejlepších z minulého mistrovství a 1 postupující z minulého ročníku skupiny A divize 1 – Lotyšsko.\n\nHrací formát byl stejný jako v předchozím roce. Ve dvou základních skupinách si zahrálo vždy pět týmů systémem každý s každým. Vítězství se počítalo za tři body. V případě nerozhodného výsledku si oba týmy připsaly bod a následovalo 5minutové prodloužení a v případě nerozhodného výsledku samostatné nájezdy. Tato kritéria rozhodovala o držiteli bonusového bodu.\n\nČtyři nejlepší týmy z každé skupiny postoupily do čtvrtfinále, zatímco poslední týmy obou skupin hrály o udržení v elitní skupině (hrálo se na dva vítězné zápasy), kdy ten horší ze dvou týmů sestoupil do I divize.\n\nAni v playoff se nic nezměnilo, v případě vyrovnaného stavu i po šedesáti minutách se prodlužoval zápas o deset minut (ve finále o dvacet minut), případně proběhla trestná střílení. Vítěz zápasu postoupil dále.\n\nMezinárodní federace ledního hokeje nominovala na Mistrovství světa do 18 let 12 hlavních rozhodčích a 10 čárových sudích.\n\nToto je seznam vysvětlivek použitých v souhrnech odehraných zápasů.\n\n\"Všechny časy zápasů jsou uvedeny ve středoevropském letním čase (SELČ).\"\n\n\"Všechny časy zápasů jsou uvedeny ve středoevropském letním čase (SELČ).\"\n\n\"Všechny časy zápasů jsou uvedeny ve středoevropském letním čase (SELČ). Série se hrála na dva vítězné zápasy.\"\n\n\"Všechny časy zápasů jsou uvedeny ve středoevropském letním čase (SELČ).\"\n\n\n\n\n\n\n\n"}
{"id": "1027678", "url": "https://cs.wikipedia.org/wiki?curid=1027678", "title": "Dannyho parťáci 3", "text": "Dannyho parťáci 3\n\nDannyho parťáci 3 (v americkém originále: Ocean's Thirteen) je americká filmová komedie z roku 2007. Režisérem filmu je Steven Soderbergh. Hlavní role ve filmu ztvárnili George Clooney, Brad Pitt, Matt Damon, Bernie Mac a Elliott Gould. Jedná se o druhé pokračování filmu \"Dannyho parťáci\".\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1027680", "url": "https://cs.wikipedia.org/wiki?curid=1027680", "title": "HMS Abdiel", "text": "HMS Abdiel\n\nHMS Abdiel bylo jméno použité pro vícero lodí anglického či britského Královského námořnictva:\n"}
{"id": "1027682", "url": "https://cs.wikipedia.org/wiki?curid=1027682", "title": "Peter Majer", "text": "Peter Majer\n\nPeter Majer (* 29. dubna 1951) je bývalý slovenský fotbalový trenér. Působil především jako trenér mládeže, ve dvou ligových sezónách vedl v lize Tatran Prešov.\n\n\n\n"}
{"id": "1027684", "url": "https://cs.wikipedia.org/wiki?curid=1027684", "title": "Diecéze achelouská", "text": "Diecéze achelouská\n\nDiecéze Achelous je titulární diecéze římskokatolické církve.\n\nAchelous, ztotožnitelná s \"Angelokastro\" v dnešním Řecku, je starobylé biskupské sídlo nacházející se v římské provincii Epirus Vetus. Diecéze byla součástí Konstantinopolského patriarchátu.\n\nNení znám žádný biskup této diecéze. Zpočátku byla sufragánnou arcidiecéze Nicopolis v Epiru a na záčátku 10. století bylo sídlo \"Acheloi\" skrze Notitiae Episcopatuum císařem Leonem VI. Moudrým přiděleno k sufragannám arcidiecéze Naupactus.\n\nDnes je využívána jako titulární biskupské sídlo; v současnosti je bez titulárního biskupa.\n\n\n"}
{"id": "1027685", "url": "https://cs.wikipedia.org/wiki?curid=1027685", "title": "Saint-Sylvestre-sur-Lot", "text": "Saint-Sylvestre-sur-Lot\n\nSaint-Sylvestre-sur-Lot je francouzská obec v departementu Lot-et-Garonne v regionu Akvitánie. V roce 2011 zde žilo 2 283 obyvatel.\n\nPenne-d'Agenais, Trentels, Villeneuve-sur-Lot\n\n\"Počet obyvatel\"\n\n\n"}
{"id": "1027691", "url": "https://cs.wikipedia.org/wiki?curid=1027691", "title": "Peter Vašek", "text": "Peter Vašek\n\nPeter Vašek (* 4. května 1970) je bývalý slovenský fotbalista.\n\nV československé lize hrál za Plastiku Nitra. Nastoupil ve 2 ligových utkáních.\n"}
{"id": "1027692", "url": "https://cs.wikipedia.org/wiki?curid=1027692", "title": "Fuck Me Jesus", "text": "Fuck Me Jesus\n\nFuck Me Jesus (česky \"Šukej mě, Ježíši\") je demonahrávka švédské black metalové skupiny Marduk. Vydána byla v roce 1991 vlastním nákladem. Tou dobou kapela nehrála pouze black metal, ale inklinovala spíše k death metalu, jenž se nacházel v té době na výsluní.\n21. dubna 1995 bylo demo znovu vydáno francouzským hudebním vydavatelstvím Osmose Productions po vytrvalých žádostech mnoha fanoušků jako mini-CD a 7\" vinyl (vinyl v nákladu 700 kusů). Na obalu je mladá nahá žena, která se vkleče sexuálně ukájí krucifixem, symbolem křesťanů. Další reedice následovala v roce 1999 a obsahovala navíc 3 bonusové skladby (z toho dvě coververze kapely Bathory), další v roce 2006 a 2014.\n\n\n\n\n"}
{"id": "1027693", "url": "https://cs.wikipedia.org/wiki?curid=1027693", "title": "Strom života (film)", "text": "Strom života (film)\n\nStrom života (v americkém originále: The Tree of Life) je americký dramatický film z roku 2011. Režisérem filmu je Terrence Malick. Hlavní role ve filmu ztvárnili Brad Pitt, Sean Penn, Jessica Chastain, Laramie Eppler a Tye Sheridan.\n\nFilm byl nominován na tři Oscary, a to v kategoriích nejlepší režie, kamera a film.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1027700", "url": "https://cs.wikipedia.org/wiki?curid=1027700", "title": "Mikeš Zoul z Ostředka", "text": "Mikeš Zoul z Ostředka\n\nMikeš Zoula z Ostředka také Mikuláš Zoul z Ostředka (14. století – 13. července 1404 Praha, České království) byl český loupeživý rytíř ze zemanského rodu pánů z Ostředka.\n\nNa konci 14. století za vlády Václava IV., kdy se bouřila šlechta a proti králi vznikla široká panská koalice, zmocnil se Mikeš se svým synem Janem Čejchanova hrádku u Chocerad. Odtud vyrážel se synem na loupeživé výboje po celém Benešovsku. \n\nV roce 1404 vyslal král Václav IV. proti nim panskou jednotu vedenou arcibiskupem Zbyňkem Zajícem z Hazmburka, který Čejchanov a hrad Dubou, kde sídlil Mikešův syn Jan, dobyl. Mikeš i 50 členů bandy byli popraveni 13. července 1404 v místech dnešní křižovatky \"U Bulhara\" v Praze. Mikeše doprovodil k šibenici betlémský kazatel Mistr Jan Hus. Zatímco členové loupeživé bandy byli oběšeni, byl Mikeš pověšen na háku. Na šibenici visel ještě nejméně sedm let.\n\nPravděpodobně byl pohřben u kostela sv. Štěpána na Rybníčku jako jeho syn, kde se pražští popravenci tehdy pohřbívali (zahrabávali).\n\n \n"}
{"id": "1027702", "url": "https://cs.wikipedia.org/wiki?curid=1027702", "title": "Saint-Sylvestre", "text": "Saint-Sylvestre\n\nSaint-Sylvestre je název více míst:\n\n"}
{"id": "1027703", "url": "https://cs.wikipedia.org/wiki?curid=1027703", "title": "Moneyball", "text": "Moneyball\n\nMoneyball (v americkém originále: Moneyball) je americký dramatický film z roku 2011. Režisérem filmu je Bennett Miller. Hlavní role ve filmu ztvárnili Brad Pitt, Jonah Hill, Philip Seymour Hoffman, Chris Pratt a Casey Bond.\n\nBrad Pitt a Jonah Hill byli za své role v tomto filmu nominováni na Oscara, Zlatý glóbus, cenu BAFTA a SAG Award. Film byl dále nominován na čtyři Oscary v kategoriích nejlepší film, střih, zvuk a scénář, dále na dva Zlaté glóby v kategoriích nejlepší scénář a film-drama a jednu cenu BAFTA v kategorii nejlepší scénář.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1027704", "url": "https://cs.wikipedia.org/wiki?curid=1027704", "title": "Diecéze achyrauská", "text": "Diecéze achyrauská\n\nDiecéze Achyraus je titulární diecéze římskokatolické církve.\n\nAchyraus, odpovídá městu Bigadiç v dnešním Turecku, je starobylé biskupské sídlo nacházející se v římské provincii \"Hellespontos\". Diecéze byla součástí Konstantinopolského patriarchátu a sufragánnou arcidiecéze Cyzicus.\n\nAchyraus se objevil v Notitiae Episcopatuum Konstantinopolského patriarchátu (11. století), kde nahradil sousední diecézi Adrianotheru, která se objevuje v Notitiae z 10. století. Existují dva známý biskupové této diecéze, Leonus a Laurentius.\n\nZ diecéze Adrianotheras známe čtyři biskupy, známé z dokumentárních zdrojů, kteří se zúčastnili na velkých ekumenických koncilech: Patricius byl přítomen na Chalkedonském koncilu, Cyprianus na Druhém konstantinopolském koncilu, Basilius na Druhém nikajském koncilu a Gregorius na koncilu roku 879 patriarchy Fotia Konstantinopolského.\n\nDnes je využívána jako titulární biskupské sídlo; v současnosti je bez titulárního biskupa.\n\n\n\n"}
{"id": "1027707", "url": "https://cs.wikipedia.org/wiki?curid=1027707", "title": "Centre Bell", "text": "Centre Bell\n\nBell Centre [bel se(n)tr], původním názvem Molson Centre, je víceúčelová hala, která stojí v Montréalu v Kanadě. Je vhodná nejen pro pořádání sportovních událostí, ale i pro kulturní a zábavní akce, koncerty, veletrhy a další. Stadion se otevřel 16. března 1996 po téměř tříroční výstavbě. Kapacita haly na lední hokej dosahuje až 21 273 míst, což z něj dělá největší hokejový stadion na světě. Od roku 1996 zde domácí utkání sehrává místní hokejový tým z NHL Montreal Canadiens. V prvním zápase, 16. března 1996 hostili New York Rangers a Canadiens vyhráli 4:2.\n\nV současné době je vlastněn rodinou firmou v čele s Geoffem Molsonem a jeho bratry, Andrewem a Justinem. Stejná firma také vlastní Montreal Canadiens a Evenko, což je promotér zábavních akcí. Je veden jako jeden z největších a nejrušnějších světových stadionů, který má obvykle nejvyšší návštěvnost z jakékoli arény v Kanadě.\n\nNásledující čísla byly vyřazeny týmem Montreal Canadiens (v závorkách je uvedena pozice hráče):\n\n"}
{"id": "1027720", "url": "https://cs.wikipedia.org/wiki?curid=1027720", "title": "Saint-Eugène (Aisne)", "text": "Saint-Eugène (Aisne)\n\nSaint-Eugène je francouzská obec v departementu Aisne v regionu Hauts-de-France. V roce 2011 zde žilo 244 obyvatel.\n\nBlesmes, Condé-en-Brie, Courboin, Crézancy, Connigis, Fossoy, Monthurel\n\n\"Počet obyvatel\" \n\n"}
{"id": "1027723", "url": "https://cs.wikipedia.org/wiki?curid=1027723", "title": "Vertikální zahrada", "text": "Vertikální zahrada\n\nVertikální zahrada je časté označení pro plochu s výsadbou rostlin, která je spíše nebo zcela svislá. Tato úprava je někdy nazývána zelená stěna, živá stěna, vegetační stěna, zelená zeď, zelená fasáda. Někdy jde o rostliny, které vyrůstají v prostředí s umělou závlahou nebo v hydroponii, jindy na ploše rozdělené do malých nádob, v dalším případě jde o rostliny pěstované v plochých panelech, které jsou později umístěny svisle. Spadají pod modro-zelenou infrastrukturu, tedy prvky jenž se snaží o větší harmonii staveb a měst s přírodou. \n\nStěny porostlé popínavými dřevinami či bylinami nejsou v Česku považovány za „vertikální zahradu“, nýbrž za stěnu popnutou popínavými dřevinami nebo bylinami. Vertikální zahrady mohou mít výtvarně působící zpracování, podobně jako je tomu u okrasných zahrad. \n\nVertikální zahrady jsou umísťovány v interiéru nebo exteriéru, volně stojící nebo se připevňují ke stávající zdi. Jsou tvořeny v široké škále velikostí. V roce 2012 pokrývala největší vertikální zahrada plochu 2 700 m² a nacházela se v mexickém Los Cabos na budově International Convention Center.\n\nVertikální zahrady zažívají nárůst popularity. Ze 61 velkých venkovních vertikálních zahrad, jenž jsou uvedeny v on-line databázi na greenroof.com, jich bylo 80% postaveno v roce 2009 nebo po tomto datu, a 93% nejpozději po roce 2007. Mnoho známých úprav tohoto druhu bylo postaveno institucemi na veřejných místech, jako jsou například letiště. Stávají se běžnými a zlepšují estetiku budov. Takové vertikální zahrady se nacházejí na mezinárodních letištích Edmonton v Kanadě, letiště Singapur-Changi, letiště Čhatrapatího Šivádžího v Mumbaji a dalších.\n\nZatímco Patrick Blanc je někdy uváděn jako autor konceptu, který vznikl na konci 80. let 20. století, skutečným vynálezcem je Stanley Hart White, profesor krajinářské architektury, který si patentoval zelené stěnové systémy již v roce 1938. S podobnými úpravami experimentoval v 80. letech i zahradní architekt v ČSSR, Ivar Otruba.\n\nZelené stěny jsou často vyrobeny z jednotlivých panelů, v kterých je ukotveno růstové médium. Lze je rozdělit podle typu růstového média, kterými jsou sypké hmoty, rohože nebo systémy složené z hliníkových kazet. Obecně platí pro všechny tyto úpravy, že jsou velmi drahé při zhotovení a velmi drahé při údržbě a péči (zálivka, hnojení, opravy). Způsoby zásobování rostlin živinami a vodou mohou být odlišné. Výhodou systémů složených z jednotlivých prvků je možnost výměny a snadné opravy. S velikostí vertikální zahrady a výškou celku obvykle narůstají náklady.\n\nNěkteré z vertikálních zahrad jsou tvořeny \"půdou na polici\" nebo systémem typu \"půda v pytli\". Substrát je upevněn mezi přepážkami (v truhlíku, nádobě) nebo v kapse a pak umístěn na stěnu. Tyto systémy vyžadují výměnu substrátu alespoň jednou za rok v exteriéru a zhruba každé dva roky v interiérech. Tyto systémy se sypkými substráty nejsou vhodné pro oblasti s jakoumkoliv seismickou aktivitou. Opravy mohou být prováděny pouze umístěním půdy do otvorů na stěně, což je obtížné a chaotické. Systémy volné půdy by neměly být používány v oblastech, kde bude hodně veřejného života, protože jsou zdrojem znečištění a substráty se v průběhu času krůček po krůčku uvolňují. A to je velmi významná vlastnost, protože substráty těchto úprav mohou být snadno vyvívány pryč větrem, vyplavovány dešti. Vertikální zahrady této konstrukce by neměly být konstruovány vyšší než 8 metrů. Jsou některé systémy v Asii, které vyřešily erozi sypkých médií pomocí stínících systémů. U sypkého média v rámci vertikální zahrady dochází ale v případě seizmických otřesů ke zkapalnění směsi. Proto je nutné, aby rostliny byly připevněny k opoře, aby se zabránilo pádu rostlin (uvolněných ze substrátu) ze zdi. Systémy s volnou půdou se nejlépe hodí pro domácí zahrady, kde jsou požadovány každoroční nebo sezónní výsadby. Vertikální zahrady bez půdy a sypkých médií jsou vhodné pro všechna použití.\n\nNěkteré vertikální zahrady používají kokosová vlákna nebo plstěné podložky k vedení vody a jako oporu pro kořeny. Rohože jsou velmi tenké a ve více vrstvách. Nemohou však být oporou kořenových systémů vzrostlých rostlin déle než na tři až pět let. Voda pak už není vedena přes vlákna rohože. Jediný způsob opravy těchto vertikálních zahrad je nahrazení velkých částí vertikální zahrady odříznutím rohože ze zdi a nahrazením novou rohoží. Tento proces ohrožuje kořenové systémy rostlin na stěně a často zahubí mnoho okolních rostlin během procesu opravy. Tyto systémy je lépe používat v interiérech a jsou dobrou volbou v oblastech s nízkou seismickou aktivitou a při použití malých rostlin, které nemají velkou hmotnost. V opačném případě se může rostlina z rohože vytrhnout vlastní vahou v průběhu času nebo otřesů. Je důležité poznamenat, že rohožové systémy jsou obzvláště neefektivní pro vedení vody a často vyžadují konstantní zavlažování vzhledem k tenké povaze média, neschopnosti tkaniny zadržovat vodu a poskytnout vyrovnané zásobování kořenů rostlin vláhou. Tato neefektivnost často vyžaduje, aby tyto vertikální zahrady měly systém recirkulace vody. Tyto vertikální zahrady jsou vhodnější pro malé úpravy ne více než 2,5 m (osm stop) na výšku, kde jsou opravy snadno dokončeny.\n\nU vertikální zahrady složené z malých částí se používají jako prostředí k uchycení a výživu rostliny \"bloky\" (moduly). Ty neobsahují substrát, ani nemají podložky. Moduly mohou být vyrobeny v různých velikostech, tvarech a tloušťkách. Tyto jednotky mají tu výhodu, že vydrží déle než 10 až 15 let a mohou mít vyšší nebo nižší kapacitu zadržování vody. V závislosti na výběru rostlin pro stěnu, může být jejich pH a výživové hodnoty upraveny tak, aby rostliny měly vhodné podmínky. Jsou také snadné na údržbu a výměnu. Jsou nejrobustnější volbou pro použití na zhotovení vertikální zahrady v interiéru ​​i exteriéru. Jsou také nejlepší volbou v oblastech, kde je třeba řešit v designu silný vítr, seismickou aktivitu nebo velkou výšku. Složené vertikální zahrady jsou lepší než jiné pro jejich dlouhou životnost a vhodnost použití za různých okolností. Jsou nejdražší z variant vertikálních zahrad pro zhotovení, ale mají nižší náklady na údržbu.\n\nJsou úvahy hodnotící vertikální zahrady jako \"aktivní\" stěny obytné budovy. Ty aktivně vedou nebo zesilují proudění vzduchu přes rostlin listy, kořeny a pak jej směřují do vzduchotechnického systému budovy k recirkulaci po celé budově. Avšak stavební zákon stále vyžaduje všechny standardní vzduchové filtrační zařízení, která by měly být nainstalovány v každém případě, a to i přes instalaci B.C. Wolvertonem takto použité vertikální zahrady. To znamená, že aktivní stěny obytné budovy nezlepší kvalitu ovzduší do té míry, aby instalace jiných filtračních systémů zlepšující kvalitu ovzduší mohla být pominuta a došlo k úspoře nákladů. Proto je smysl dodatečných nákladů na projektování, plánování a provádění vertikální zahrady jako aktivní stěny obytné budovy ještě zpochybňován. \n\nOblast kvality ovzduší a rostlin je nadále třeba zkoumat. Většina prováděného výzkumu pochází ze studií NASA provedených v roce 1970 a 1980 B.C. Wolvertonem. Další studie byla také provedena na University of Guelph Alanem Darlingtonem. Další výzkumy ukázaly, že rostliny mají vliv na zdraví kancelářských pracovníků.\n\n"}
{"id": "1027724", "url": "https://cs.wikipedia.org/wiki?curid=1027724", "title": "Kalmar (kraj)", "text": "Kalmar (kraj)\n\nKraj Kalmar je kraj v jižním Švédsku. Sousedí s kraji Kronoberg, Jönköping, Blekinge a Östergötland. Východně se nachází Baltské moře a ostrov Gotland.\n\nKalmar pokrývá východní část historické provincie Småland a celý ostrov Öland. Kraj vznikl v roce 1672, kdy se oddělil od kraje Kronoberg.\n\nOkresy (kommun) na pevnině:\n\nOkresy (kommun) na Ölandu:\n"}
{"id": "1027726", "url": "https://cs.wikipedia.org/wiki?curid=1027726", "title": "Saint-Eugène", "text": "Saint-Eugène\n\nSaint-Eugène je název více míst:\n\n"}
{"id": "1027727", "url": "https://cs.wikipedia.org/wiki?curid=1027727", "title": "Oberlandrat", "text": "Oberlandrat\n\nOberlandrat (česky \"vrchní zemský rada\", také počeštěle \"oberlandrát\", zkratkou OLR) byl úřad německé okupační správy v Protektorátu Čechy a Morava. Vznikl už při okupaci, ve své územní působnosti měl vždy několik politických okresů, v roce 1942 prošel rozsáhlou reformou a zanikl spolu s protektorátem na jaře 1945. V čele úřadu stál oberlandrát (vrchní zemský rada), zpravidla zkušený říšskoněmecký úředník, spolehlivý člen nacistické strany nebo SS.\n\nJednotliví radové byli do svých funkcí jmenováni už před 15. březnem 1939, ačkoli právně byli ustanoveni až 1. září téhož roku. Úřad oberlandráta podléhal přímo říšskému protektorovi a měl dvojí působnost: pro německé státní příslušníky na území protektorátu působil jako nejnižší správní úřad a zároveň byl řídícím a kontrolním úřadem vůči protektorátním obecním i okresním úřadům.\n\nNa počátku okupace bylo zřízeno 35 oberlandrátů, 23 v Čechách a 12 na Moravě. Jejich pravomoci se postupně rozšiřovaly, až se z nich staly velké úřady s početným personálem. Postupně, jak okupační správa prorůstala do zpočátku zdánlivě autonomní protektorátní správy, tj. do vedení zejména okresních úřadů a velkých měst byli dosazováni Němci nebo prověření čeští kolaboranti, nebyl nutný tak častý a přímý dozor nad jejich administrativní činností ze strany oberlandrátů. Úřady oberlandrátů se postupně slučovaly, měly na starosti stále větší území a méně úkolů. Například v roce 1941 už existovalo pouze 15 oberlandrátů: v Praze, Kladně, Kolíně, Táboře, Českých Budějovicích, Klatovech, Plzni, Jičíně, Hradci Králové, Pardubicích, Jihlavě, Brně, Zlíně, Olomouci a Moravské Ostravě.\n\nNejradikálnější změna proběhla v červnu 1942, kdy v rámci Heydrichovy správní reformy byla značná část správní agendy přenesena na autonomní protektorátní orgány (tzv. správa z příkazu Říše) a tím pádem oberlandrátům zůstala jen politická a kontrolní funkce. Nebyly ovšem výjimkou situace, že oberlandrát současně vykonával funkci hejtmana v jednom nebo několika podřízených okresech. Počet oberlandrátů byl opět (a naposledy) snížen na 7. Nadále působily jen v Praze, Českých Budějovicích, Plzni, Hradci Králové, Jihlavě, Brně a Moravské Ostravě. Vrchní zemští radové se pak označovali jako inspektoři říšského protektora, později německého státního ministra.\n\nNásledující tabulka ukazuje územní rozlohu a počet obyvatelstva jednotlivých oberlandrátů a jim podřízených okresů na příkladu územního rozdělení platného od října 1940 do roku 1942 (kdy došlo ke změně jak u rozlohy OLR, tak u rozlohy okresů). Rozloha a počet obyvatel jednotlivých okresů u předcházejících fází rozdělení protektorátu na oberlandráty byly víceméně stejné, takže s drobnými korekturami lze uvedená data použít pro zjištění rozlohy a počty obyvatel v oberlandrátech v celém období 1939–1942.\n"}
{"id": "1027728", "url": "https://cs.wikipedia.org/wiki?curid=1027728", "title": "Denis Legerský", "text": "Denis Legerský\n\nDenis Legerský (* 25. března 1987, Liptovský Mikuláš) je slovenský lední hokejista.\n\nJako odchovanec MHk 32 Liptovský Mikuláš hrál většinu kariéry v nižších slovenských soutěžích, v roce 2011 odešel do Turecka. S ankarským klubem Başkent Yıldızları Spor Kulübü získal jako hrající trenér titul Türkiye Buz Hokeyi Süper Ligi v roce 2013, kdy zároveň vyhrál soutěž produktivity (42 branek, 33 asistencí) a byl zvolen nejužitečnějším hráčem ligy. Nastoupil za Başkent Yıldızları také v Kontinentálním poháru. Po sezoně přestoupil do İzmir Büyükşehir Belediyesi SK a pomohl mu k ligovému prvenství v roce 2014.\n\nV únoru 2014 nastoupil za tureckou reprezentaci v přátelských zápasech proti Bosně a Hercegovině (výhra 7:2 a prohra 4:6). Byl obviněn z neoprávněného startu, protože nemá turecké občanství, ale nakonec nebyl potrestán vzhledem k tomu, že zápasy byly označeny za neoficiální a obě strany se na možnosti nasadit cizince předem dohodly.\n\nPůsobil jako asistent reprezentačního trenéra Denize Inceho na Mistrovství světa v ledním hokeji 2014 (Divize II).\n\n"}
{"id": "1027731", "url": "https://cs.wikipedia.org/wiki?curid=1027731", "title": "Petr Pavlík (malíř)", "text": "Petr Pavlík (malíř)\n\nPetr Pavlík (* 31. ledna 1945, Praha) je český malíř, sochař, ilustrátor, výtvarný kritik a publicista, fotograf a vysokoškolský pedagog.\n\nPo absolvování středoškolského studia v Praze (1958-1963) pracoval v různých dělnických profesích a zároveň navštěvoval soukromé malířské kurzy. Absolvoval jeden semestr na Pedagogické fakultě UK a roku 1967 byl přijat na Akademii výtvarných umění v Praze. Po roce školení v krajinářském ateliéru prof. Františka Jiroudka raději přestal malovat a přestoupil do ateliéru monumentální malby a plastiky Arnošta Paderlíka, kde se věnoval návrhům na výtvarná řešení veřejných prostorů v architektuře. V roce 1970 studoval fotografii u prof. Jána Šmoka na FAMU. Spolu s přáteli z AVU založil umělecké studio AA, které se věnovalo landartu a veřejným akcím. Roku 1973 se vrátil k malbě a absolvoval AVU.\n\nV 70. a 80. letech byl členem různých neoficiálních sdružení výtvarníků a organizátorem výtvarných a společenských aktivit. Vystavoval v menších pražských galeriích (divadlo v Nerudovce, Galerie Fronta, Opatov) nebo mimo Prahu, kde kontrola komunistického režimu nebyla tak přísná.\nV době nejtužší normalizace (1978-79), kdy řada výtvarníků nesměla vystavovat, se spolu s J. Sozanským, I. Bukovským, J. Načeradským, J. Kroutvorem scházel s profesorem AVU Jiřím Kotalíkem a spoluorganizoval návštěvy ateliérů generačních vrstevníků i významných výtvarníků generace 60. let. V letech 1983 - 1988 organizoval ve svém ateliéru pravidelná měsíční setkání s Jindřichem Chalupeckým, kterých se účastnili sochaři Jiří Beránek, Kurt Gebauer a Magdalena Jetelová a malíři Vladimír Novák, Ivan Ouhel, Michael Rittstein, Tomáš Švéda a Jaroslav E. Dvořák.\n\nV druhé polovině 80. let navštěvoval bytové přednášky filozofa Petra Rezka a podílel se na vzniku samizdatového sborníku Šedá cihla (Jazzová sekce, 1985). V roce 1985 byl zakládajícím členem Volného seskupení 12/15 Pozdě, ale přece a roku 1987 se stal členem výboru Nové skupiny, kterou inicioval Jindřich Chalupecký. Zúčastnil se legendárních výstav Konfrontace (1978, MBÚ Praha), Lidový dům (1987, 1988), jízdárna v Kolodějích (1988), Nová skupina (1990). \nV roce 1993 dočasně přerušil svoji výtvarnou tvorbu a věnoval se teoretické, kritické a literární činnosti. Publikoval v Ateliéru, Architektu, Lidových novinách, Prager Zeitung, Literárních novinách, HOSTU, Mladém světě. Přednášel na Akademii výtvarných umění v Praze, Fakultě výtvarných umění VUT v Brně, Filosofické fakultě Univerzity Karlovy, Glasgow School of Art, Akademii výtvarných umění v Halle, v Alšově jihočeské galerii a jinde. Soubor jeho teoretických a kritických statí vyšel knižně ve Středoevropské galerii a nakladatelství.\n\nV letech 1995-99 pracoval jako restaurátor. Od roku 2004 je pedagogem na katedře scénografie Divadelní fakultě Akademie múzických umění v Praze. Od roku 2012 se znovu věnuje malbě a sochařství.\n\nOd 80. let často vystupoval jako své fiktivní alter ego, vědec a výtvarný kritik Dr. Pavel Petřík z Curychu, a podepisoval jeho jménem některé články v tisku.\n\n\n\n\n"}
{"id": "1027732", "url": "https://cs.wikipedia.org/wiki?curid=1027732", "title": "Nemcovce (okres Prešov)", "text": "Nemcovce (okres Prešov)\n\nNemcovce jsou obec na Slovensku v okrese Prešov. První písemná zmínka o obci pochází z roku 1364.\n\nObec se dělí na dolní, střední, horní konec a část \"Majerisko\".\n\nK obci patří i osada Zimná Studňa, která je od Nemcovců vzdálená 2km.\n\n\nV obci se nenachází žádná větší vodní plocha, až na několik vyvěrajících a osvěžujících pramenů.\n\nV dvanáctém až třináctém století – v období po tatarském vpádu – bylo dnešní Slovensko osídlováno německými osadníky. Pravděpodobně z tohoto období pochází i název obce Nemcovce podle národní příslušnosti osadníků. Už první písemná zmínka o obci z roku 1364 hovoří o tomto názvu. Původně tvořilo obec několik osad – \"Gerendás\", \"Hydekut\" a \"Mlýnice\", dokud se obyvatelé neusadili na nynějším místě. Podle některých zdrojů sahá historie až do období Velkomoravské říše, což dokazují četné vykopávky v katastrálním území obce.\n\nPřibližně na začátku obce se nachází obecní úřad spojený s kulturním domem.\n\nBěhem několika století obec prošla mnoha změnami až k nynějšímu stavu. V současné době má obec cca 110 obytných domů, ve kterých žije 451 obyvatel (podle sčítání lidu z 31.12.2004). V obci je cca 231 římských katolíků a cca 220 evangelíků.\n\nNemcovce přímo či nepřímo sousedí s obcemi:\n\n\n\nNachází se zde evangelický kostel s farou a římskokatolický kostel svatých Cyrila a Metoděje, oba byly postaveny v roce 1969.\n\nVe středu obce je postaven památník šesti občanům zastřeleným během druhé světové války německými fašisty.\n\nUprostřed obce se nachází malý park, který ztratil svou bývalou podobu.\n\nV obci se nachází fotbalové hřiště, tenisový kurt a v zimě i dvě kluziště.\n\n\nStředem obce vede asfaltová cesta až po osadu Zimná Studňa.\nKolem obce vede železniční trať.\n"}
{"id": "1027734", "url": "https://cs.wikipedia.org/wiki?curid=1027734", "title": "Okružná (okres Prešov)", "text": "Okružná (okres Prešov)\n\nOkružná je obec na Slovensku v okrese Prešov. První písemná zmínka o obci pochází z roku 1359.\n\nObec se nachází ve východní části okresu Prešov, pod nejsevernějším výběžkem pohoří Slanské vrchy, v údolí \"Okružnianského potoka\". Potok odvodňuje severní svahy předhůří a je levým přítokem potoka Ladianka, která je zase levým přítokem říčky Sekčov (levý přítok řeky Torysy).\n\nDélka hranic katastru dosahuje téměř 17 km, přičemž obec sousedí s katastrálním územím 7 obcí:\n\nV obci se narodila Milka Zimková – slovenská prozaička, režisérka, autorka monodramat a herečka.\n"}
{"id": "1027737", "url": "https://cs.wikipedia.org/wiki?curid=1027737", "title": "Ondrašovce", "text": "Ondrašovce\n\nOndrašovce jsou obec na Slovensku v okrese Prešov. První písemná zmínka o obci pochází z roku 1427.\n"}
{"id": "1027740", "url": "https://cs.wikipedia.org/wiki?curid=1027740", "title": "Cdaka", "text": "Cdaka\n\nCdaka či v přepise c'daka v klasické hebrejštině צדקה; arabsky صدقة, je hebrejské slovo pro spravedlnost. Je jednou ze 613 micvot, židovských náboženských příkazů. Web \"Kulturní dědictví židovského národa\" uvádí mj. tyto body pro uskutečnění spravedlnosti:\n\n\n"}
{"id": "1027741", "url": "https://cs.wikipedia.org/wiki?curid=1027741", "title": "Macogny", "text": "Macogny\n\nMacogny je francouzská obec v departementu Aisne v regionu Hauts-de-France. V roce 2011 zde žilo 83 obyvatel.\n\nDammard, Chézy-en-Orxois, Marizy-Saint-Mard, Marizy-Sainte-Geneviève, Monnes, Neuilly-Saint-Front, Passy-en-Valois\n\n\"Počet obyvatel\" \n\n"}
{"id": "1027743", "url": "https://cs.wikipedia.org/wiki?curid=1027743", "title": "Seznam vítězů Ligy mistrů UEFA", "text": "Seznam vítězů Ligy mistrů UEFA\n\nSeznam vítězů Ligy mistrů UEFA a Poháru mistrů evropských zemí (PMEZ).\n"}
{"id": "1027744", "url": "https://cs.wikipedia.org/wiki?curid=1027744", "title": "Prva nogometna liga Republike Srpske", "text": "Prva nogometna liga Republike Srpske\n\nPrva nogometna liga Republike Srpske je druhá (společně s Prva nogometna liga FBiH) nejvyšší fotbalová ligová soutěž v ligovém systémů pořádaná na území Bosny a Hercegoviny. Liga je řízena Fotbalovým svazem Republiky Srbské (v originále ). V postupu či poklesu do další sezony se postupuje pomocí rozdělení mezi regiony Západ, Střed a Jih.\n\nLiga byla založena v roce 1995 jako nejvyšší soutěž Srbů v Bosně a Hercegovině. Až v roce 2002 po přijetí nejlepších klubů ze soutěže do Premijer ligy, se z ligy stala díky reorganizaci až druhá nejvyšší soutěž v zemi.\n"}
{"id": "1027747", "url": "https://cs.wikipedia.org/wiki?curid=1027747", "title": "Jiří Bednář (psycholog)", "text": "Jiří Bednář (psycholog)\n\nJiří Bednář (* 30. srpna 1926, Kralice nad Oslavou) je český psycholog a vysokoškolský pedagog. Je od roku 1964 ženatý s manželkou Vlastou, roz. Řadovou, má 1 dceru.\n\nVystudoval Filozofickou fakultu v Brně v roce 1949, posléze pracoval jako středoškolský učitel na gymnáziu v Jihlavě (1949–1959). V roce 1960 začal působit jako odborný asistent Pedagogického institutu Jihlava, po roce 1964 působil na Pedagogické fakultě v Českých Budějovicích, v roce 1990 se stal docentem na téže fakultě.\n"}
{"id": "1027748", "url": "https://cs.wikipedia.org/wiki?curid=1027748", "title": "Filemón", "text": "Filemón\n\nFilemon (řecky \"Φιλήμων\") je jedním z adresátů deuteropavlovských listů, konkrétně Listu Filemonovi. Byl to zcela jistě bohatý občan, neboť si mohl dovolit mít otroka (minimálně Onezima, o jehož útěku k Pavlovi pojednává právě list Filemonovi). Přebýval v Kolosách, kde se za Pavlova působení stal křesťanem. Podle tradice se v Kolosách stal biskupem a zemřel jako mučedník.\n\n"}
{"id": "1027755", "url": "https://cs.wikipedia.org/wiki?curid=1027755", "title": "Alžběta Vaculčiaková", "text": "Alžběta Vaculčiaková\n\nAlžběta Vaculčiaková (* 5. srpna 1988 Zvolen) je slovenská herečka. Její nejznámější televizní rolí je Petra Hýsková v seriálu \"Vinaři\".\n\nVystudovala brněnskou JAMU, v absolventském ročníku 2013/14 hrála ve studentském divadelním Studiu Marta. \n\nV roce 2014 se objevila v pořadu České televize \"Jogínci\". Ve stejném roce si zahrála také jednu z hlavních rolí v seriálu televize Prima \"Vinaři\". Ztvárnila v něm dceru postavy Terezy Kostkové, přičemž jejího bratra hrál kolega z JAMU Jan Brožek. Touto rolí se dostala do širokého povědomí diváků.\n\nPůsobí v brněnském divadle Buranteatr.\n\n"}
{"id": "1027772", "url": "https://cs.wikipedia.org/wiki?curid=1027772", "title": "Vláda Ewy Kopaczové", "text": "Vláda Ewy Kopaczové\n\nVláda Ewy Kopaczové byla vládou Polské republiky mezi 22. zářím 2014 až 16. listopadem 2015, v pořadí sedmnáctou od revolučního roku 1989. Zemi spravovala během 7. volebního období Sejmu a 8. volebního období Senátu. Jmenoval ji prezident republiky Bronisław Komorowski. Svou činností navázala na druhý kabinet Donalda Tuska, když také vznikla na dvoukoaličním půdorysu Občanské platformy a lidovců.\n\nPrezident republiky Komorowski jmenoval stávající maršálku Sejmu a první místopředsedkyni Občanské platformy Ewu Kopaczovou předsedkyní vlády 15. září 2014, aby mohla vést rozhovory o sestavení svého kabinetu. Stala se tak druhou ženou v tomto úřadu po Hanně Suchocké, která funkci vykonávala v letech 1992–1993.\n\nDůvodem demise předchozího premiéra Donalda Tuska a s ním celé vlády byl fakt, že na konci srpna 2014 došlo k jeho jmenování za předsedu Evropské rady, s nástupem do úřadu od 1. prosince 2014.\n\nKabinet byl tvořen dvěma politickými subjekty: liberálně konzervativní stranou Občanská platforma a křesťansko-demokratickou Polskou lidovou stranou. Složen byl z devatenácti členů, z nichž představovalo šest žen. Premiérka učinila při nástupu změny v pěti rezortech, dalších třináct ministrů zůstalo v úřadech z předchozího působení.\n\nNejvýznamnější změnou, vůči předchozímu Tuskovu kabinetu, bylo obsazení postu ministra zahraničí, který převzal Grzegorz Schetyna, považovaný za vnitrostranického rivala Kopaczové. Nahradil tak dosavadního šéfa Radosława Sikorského, jehož komentátoři označovali za předního zastánce Ukrajiny a ostrého kritika Ruska. Člen Evropského parlamentu Ryszard Czarnecki, člen největšího opoziční strany Právo a spravedlnost, tuto výměnu kritizoval, když ji označil za chybu. Podle průzkumu agentury CBOS byl Sikorski Poláky vnímán jako nejlepší ministr zahraničí vůbec.\n\nV Sejmu, vzešlého z výsledku parlamentních voleb v říjnu 2011, držela koalice většinu. Hlasování o vyslovení důvěry proběhlo 1. října 2014 na 76. zasedání dolní komory. Účastnilo se jej 449 poslanců. Kvórum tak činilo 250 hlasů. Pro se vyslovilo 259 zástupců poslaneckých klubů Občanské platformy (200), lidovců (32), Twój Ruch (13) a nezařazení (14). Proti byli členové opozičních stran Právo a spravedlnost (133), Svazu demokratické levice (29), poslaneckého klubu Sprawiedliwa Polska (14) a nezařazení (7). Zdrželo se sedm nezařazených a jedenáct poslanců nehlasovalo..\n\nV důsledku porážky Občanské platformy v říjnových parlamentních volbách 2015, a ztráty většiny koaličních subjektů v dolní komoře, ukončila vláda činnost.\nPremiérka Kopaczová podala demisi 12. listopadu 2015, ve dni ustavující schůze nově složeného Sejmu, začínajícího osmé volební období. Až do jmenování nového kabinetu 16. listopadu 2015, v čele s ministerskou předsedkyní Beatou Szydłovou, působili členové vlády v demisi.\n"}
{"id": "1027776", "url": "https://cs.wikipedia.org/wiki?curid=1027776", "title": "Michael Gazzaniga", "text": "Michael Gazzaniga\n\nMichael Saunders Gazzaniga (* 12. prosince 1939) je americký kognitivní neurovědec a psycholog. Zabývá se výzkumem neurálního základu mysli. Působí jako profesor psychologie na University of California, Santa Barbara v Kalifornii, kde řídí Centrum pro studium mysli.\n\nV roce 1964 získal doktorát (Ph.D.) z psychobiologie na Kalifornském technickém institutu, kde pracoval pod vedením Rogera W. Sperryho a podílel se na zahájení nového výzkumu lidského mozku, syndromu oddělených hemisfér („split-brain“). Jeho pozdější práce přinesla pokrok v našem porozumění lateralizaci mozkových funkcí a způsobu vzájemné komunikace obou mozkových hemisfér. Založil Centrum pro kognitivní neurovědu na Kalifornské univerzitě v Davisu a na Dartmouth College, Institut kognitivní neurovědy a časopis \"Journal of Cognitive Neuroscience\". Je členem Americké akademie umění a věd, Lékařského institutu a Národní akademie věd Spojených států amerických. Napsal řadu populárně-vědeckých knih, jako například \"Záležitosti mysli\" (Mind Matters, 1988), \"Přírodní mysl\" (Nature's Mind, 1992), \"Etický mozek\" (The Ethical Brain, 2005) a \"Člověk\" (Human, 2009); česky vyšla v roce 2013 kniha \"Kdo to tady řídí? aneb Svobodná vůle a neurověda\" (Who's in Charge?, 2011).\n\n\n\n"}
{"id": "1027779", "url": "https://cs.wikipedia.org/wiki?curid=1027779", "title": "Winterfylleth", "text": "Winterfylleth\n\nWinterfylleth (Winterfylleþ znamená ve staré angličtině \"říjen\") je britská black metalová kapela založená v roce 2007 v anglickém městě Manchester. V logu kapely je i nápis Winter Full Moon, který je vyobrazen runami (ᚹᛁᚾᛏᛖᚱᚠᚢᛚᛚᛗᚩᚩᚾ v anglosaském futhorku). Je žánrově blízká další britské kapele Wodensthrone, s níž sdílí stejná témata: anglosaská minulost, pohanství apod.\n\nJedním z hudebních vzorů byla ukrajinská black metalová kapela Drudkh, se kterou zrealizovali v roce 2014 společnou split nahrávku \"Thousands of Moons Ago / The Gates\".\n\nV roce 2007 vyšlo první třískladbové demo \"Rising of the Winter Full Moon\", první studiové album s názvem \"The Ghost of Heritage\" bylo vydáno v roce 2008. \n\n\n\n\n"}
{"id": "1027782", "url": "https://cs.wikipedia.org/wiki?curid=1027782", "title": "Občina Pesnica", "text": "Občina Pesnica\n\nObčina Pesnica je jednou z 212 občin ve Slovinsku. Nachází se v Podrávském regionu na území historického Dolního Štýrska. Občinu tvoří 30 sídel, její rozloha je 75,8 km² a k 1. lednu 2017 zde žilo 7 365 obyvatel. Správním střediskem občiny je vesnice Pesnica pri Mariboru.\n\nOkolím občiny prochází cyklistická stezka, která vede podél místních turistických zajímavostí, jako je kostel sv. Marka, Vogrinovo muzeum ve větrném mlýně atd. Občinou vede i oblíbená objízdná trasa českých turistů směřujících k moři do Chorvatska, kteří se vyhýbají slovinské dálnici A1.\n\nObčina se dělí na sídla: Dolnja Počehova, Dragučova, Drankovec, Flekušek, Gačnik, Jareninski Dol, Jareninski Vrh, Jelenče, Kušernik, Ložane, Mali Dol, Pernica, Pesnica pri Mariboru, Pesniški Dvor, Počenik, Polička vas, Polički Vrh, Ranca, Ročica, Slatenik, Spodnje Dobrenje, Spodnje Hlapje, Spodnji Jakobski Dol, Vajgen, Vosek, Vukovje, Vukovski Dol, Vukovski Vrh, Zgornje Hlapje, Zgornji Jakobski Dol.\n\n"}
{"id": "1027784", "url": "https://cs.wikipedia.org/wiki?curid=1027784", "title": "Ljå", "text": "Ljå\n\nLjå (česky znamená \"kosa\") je norská black metalová kapela založená v roce 1992 pod názvem Knøfflihei v norském městě Stavanger. Názvem Ljå se honosí od roku 2002. Produkuje hudbu ve stylu raných Marduk, Gorgoroth, Ulver.\n\nV roce 2002 vyšlo první demo \"Vedderbaug\" (ještě pod názvem Knøfflihei) a v roce 2006 první studiové album s názvem \"Til avsky for livet\".\n\nLogo kapely je vyvedeno v gotickém písmu, charakteristickém pro black metalové kapely.\n\n\n\n\n\n"}
{"id": "1027790", "url": "https://cs.wikipedia.org/wiki?curid=1027790", "title": "Eurasier", "text": "Eurasier\n\nEurasier je německé psí plemeno, jehož předci byli špicové, kterým se velmi podobá vzhledem. Zajímavostí je, že bylo mezi současnými posledními německými plemeny psů, která byla uznána FCI.\n\nEurasier není tak staré plemeno, jak by se na první pohled mohlo zdát. Bylo vyšlechtěno ve druhé polovině 20. století v Německu a to Veingreimem Juliem Vimfelemem (známý i pod zkráceným jménem Julius Wipfel). Wipfel si o chovu vedl záznamy a z toho, co se dnes dochovalo, ale i podle genů lze poznat, že předkem eurasiera byl vlčí špic, samojed a čau čau. Přáním Wipfela bylo vyšlechtit skvělého rodinného psa s vlohami pro hlídání. Původní název byl \"Vlčí čau\", to ale FCI neuznalo, a tak bylo v roce 1973 přejmenováno na eurasiera a ještě tentýž rok přijato FCI. \"Eurasier\" bylo pojmenováno podle spojení slov \"Evropa\" a \"Asie\". Kennel Club plemeno oficiálně uznává od 1. dubna 2013.\n\nV České republice toto plemeno zastřešuje jeden klub chovatelů, a to je \"Eurasier klub CZ\". Oficiální používaná zkratka je EUR.\n\nI přes to, že většina špiců jsou samostatná a hrdá plemena, eurasier je velmi přátelský jak ke své rodině, tak i k cizím. Vyžaduje společnost svého majitele a při samotě strádá. Je aktivní, hravý a s veselým výrazem. Je sebevědomý a klidný, nikdy ne nervózní. Je schopný i sám jednat. Je velmi citlivý. Je také oddaný, loajální a přizpůsobivý. Zároveň je i inteligentní a důmyslný. Nevyhledává zápasy s jinými psy.\n\nEurasierové vychází s ostatními zvířaty vcelku dobře, protože má pramalý lovecký pud. Nevzrušuje ho ani rychle se pohybující zvíře či předmět a hodí se proto i pro začátečníky v chovu psů. Nenechá si ale líbit povyšování se jiného velmi dominantního psa a pokud nemůže jinak, dokáže ho usměrnit zavrčením.\n\nCizí lidé mu většinou nevadí pokud je majitel schvaluje — pokud se mu zdá, že majitele někdo ohrožuje, svého majitele bude horlivě bránit. Jinak je ale všem lidem milý a přátelský. A také důmyslný; co se týče získávání jídla \"od stolu\".\n\nS dětmi vychází skvěle hlavně pro svoji nekonfliktní povahu a pokud se mu od nich něco nelíbí, prostě mrštně uteče. Pokud jsou děti poučeny jak se psem jednat, mohou ho i cvičit.\n\nPéče o srst tohoto plemene je velmi náročná, protože je hustá a lehko se tvoří chuchvalce. Potřebuje pravidelnou péči, tedy každý den rozčesat, v době línání každý den 2x. Chuchvalce a slepenou srst odstřihávat nůžkami. Této srsti obzvláště neprospívá mytí šamponem a je pro ně vhodný šampon pro citlivou pokožku, třeba dětský. Při častém mytí šamponem srst ztratí svoji přirozenou mastnotu, což vede ke kožním problémům a zesláblé srsti. Při koupání např. v rybníku je nutné psa hlídat, je totiž možné, že po namočení srst ztěžkne tak, že psa stáhne pod vodu.\nVýcvik je nutný, stejně jako výchova. Musí být veden důslednou rukou a všechno musí být často opakováno, ale to vše bez bití, protože tento velmi citlivý pes si těžko oblíbí majitele, pokud jej bije nebo jinak trýzní.\n\nPotřebuje hodně aktivit a her. Je pro něj vhodný veškerý pohyb, od plavání až po dlouhé horské túry. Je velmi mrštný a rychlý a hlavně přizpůsobivý, rychle se tedy naučí vašemu tempu. Pohyb je pro něj důležitý a bez něj se může stát agresivní či nervózní, což je nepřípustné a takoví jedinci bývají vyloučeni z chovu. Hodí se i pro různé psí sporty, jako je agility.\n"}
{"id": "1027795", "url": "https://cs.wikipedia.org/wiki?curid=1027795", "title": "Kill for Satan", "text": "Kill for Satan\n\nKill for Satan (česky \"Zabij pro Satana\") je první studiové album norské black metalové kapely Tsjuder vydané roku 2000 hudebním vydavatelstvím Drakkar Productions. Nahráno bylo v prosinci 1999 a lednu 2000. Obsahuje 9 skladeb, jedna z nich je instrumentální (bez vokálu).\n\nV roce 2005 vyšla reedice obsahující bonusovou skladbu \"Daemon's Journey\".\n\n\n\n\n"}
{"id": "1027797", "url": "https://cs.wikipedia.org/wiki?curid=1027797", "title": "Zdymadlo Velký Osek", "text": "Zdymadlo Velký Osek\n\nZdymadlo Velký Osek je vodní dopravní stavba na Labi, která je ve správě státního podniku Povodí Labe. Nachází se na říčním kilometru 911,770 Evropské kilometráže (s nulou při ústí Labe do Severního moře), resp. na říčním kilometru 74,350 podle staré kilometráže s nulou u Mělníka, necelé 2 kilometry jihozápadně od obce Velký Osek, po které je pojmenována. Předchozí plavební stupeň je Zdymadlo Klavary, následující plavební stupeň je Zdymadlo Poděbrady.\n\nHlavní objekty vodního díla jsou:\nSoučástí díla je také rybí přechod, který je umístěn mezi jezem a plavební komorou.\nV roce 1938 byl vypracován projekt tehdejším Ředitelstvím vodních cest v Praze. Samotná stavba zdymadla byla zahájena v srpnu 1940. V průběhu 2. světové války byla nejen tato stavba postupně omezována a v roce 1942 téměř zastavena. Jez a plavební komora tak byly dokončeny až v roce 1952. Pro malý spád se stavba vodní elektrárny tehdy neuskutečnila.\n\nJez je tvořen třemi poli světlosti 19,0 m, která jsou hrazená zdvižnými stavidly typu Stoney s nasazenými úhlovými klapkami. Jezové pilíře jsou 3,60 m široké a 20 metrů dlouhé. Nominální vzdutá hladina je 188,59 m n. m. Na jezových pilířích je uložena ocelová servisní lávka široká 1,80 m, která prochází všemi strojovnami v pilířových nástavcích.\n\nJednolodní plavební komora je umístěna u pravého břehu v sousedství pravého jezového pole. Její rozměry jsou 85 × 12 metrů a hloubka vody nad záporníkem je 2,85 metru. Na rozdíl třeba od sousedního zdymadla Klavary jsou v horním ohlaví poklopová vrata (byla zde použita poprvé v tehdejším Československu), v dolním ohlaví jsou umístěna „tradiční“ vzpěrná vrata. Provozní doba plavební komory je 6 až 18 hodin. Od července 2014 probíhá modernizace plavební komory s plánovaným termínem dokončení 12/2015. Celkové rozpočtované stavební náklady jsou 74 885 400 Kč bez DPH (informační tabule na plavební komoře).\n\nMalá vodní elektrárna (MVE) byla postavena až v letech 2011–2012 a jejím vlastníkem a provozovatelem není státní podnik Povodí Labe. Elektrárna je umístěna v bezprostřední blízkosti stávajícího jezu a zdymadla Velký Osek na levém břehu řeky Labe v katastrálním území obce Pňov-Předhradí.\nSlavností předvedení elektrárny se uskutečnilo dne 6. listopadu 2012. Celkový instalovaný výkon 3 Kaplanových turbín je 900 kW a elektřina bude zásobovat cca 1000 domácností, ročně se tak ušetří asi 4870 tun emisí CO. MVE Velký Osek se svým výkonem řadí do podkategorie minielektrárny (do 1 MW). Podle režimu nakládání s vodou jde o MVE průtokovou (průtok je 51 m/s). Podle spádu jde o MVE nízkotlakou, spád je dokonce pouze 1,9 metru a jde o jedinou elektrárnou této velikosti v ČR, která je postavena na spádu nižším než 2 metry.\n\n"}
{"id": "1027801", "url": "https://cs.wikipedia.org/wiki?curid=1027801", "title": "Micha'el Harari", "text": "Micha'el Harari\n\nMicha'el Harari (: , známý též jako Mike Harari, מייק הררי; ‎18. února 1927, Tel Aviv – 21. září 2014, Tel Aviv) byl důstojník izraelské zpravodajské služby Mosad. Podílel se na řadě významných operací, mezi něž patří operace Boží hněv, v jejímž rámci byly vypátrány a zlikvidovány osoby přímo odpovědné za masakr izraelských olympioniků na LOH v Mnichově v roce 1972, či záchrana rukojmích uneseného letu společnosti Air France z ugandského Entebbe.\n\nNarodil se v telavivské čtvrti Neve Cedek ještě za dob britské mandátní Palestiny. Ve třinácti letech se stal členem Hagany, v níž zprvu sloužil jako kurýr, a dva roky před vznikem Izraele vstoupil do řad jejích úderných oddílů Palmach. Službu ve zpravodajském prostřední zahájil po druhé světové válce, kdy pomáhal v té době nelegální imigraci Židů přeživších holokaust do britské mandátní Palestiny. Než byl v v roce 1954 naverbován do Mosadu, sloužil v izraelské armádě a vnitřní zpravodajské službě Šabak (též Šin Bet). Pracoval též jako vedoucí bezpečnostního oddělení letiště Lod (dnešní Ben Gurionovo mezinárodní letiště).\n\nBěhem své služby v Mosadu řídil agenty v Evropě a postupně se propracoval na velitele operačního oddělení. V této době pomáhal sestavit tým agentů, který se zapojil do operace Boží hněv, která byla reakcí na masakr izraelských olympioniků na letních olympijských hrách v Mnichově v roce 1972. V rámci této operace nicméně došlo omylu, známém jako Lillehammerská aféra, když jeho tým mylně identifikoval lillehammerského číšníka Ahmeda Bouchikiho jako Aliho Hasana Salameha, operačního šéfa Černého září, palestinské teroristické skupiny zodpovědné za Mnichovský masakr. Při následném atentátu zemřel nevinný člověk a většina Harariho týmu byla zatčena norskými úřady, zatímco jemu se podařilo uniknout do Izraele. Žaloba proti němu v Norsku byla nakonec stažena v roce 1999 pro nedostatek důkazů.\n\nNavzdory tomuto fiasku později Harari připsal na účet Mosadu dva velké úspěchy. V červenci 1976 se podílel zpravodajské podpoře operace Entebbe, v jejímž rámci došlo k osvobození izraelských a židovských cestujících uneseného letu společnosti Air France, zadržovaných na letišti v ugandském Entebbe. Pomohl mimo jiné dohodnout využití leteckých základen v Keni, kde následně izraelské letouny, vracející se ze záchranné mise, dotankovaly palivo. Podle některých zdrojů též v přestrojení za italského obchodníka osobně navštívil entebbské letiště V roce 1979 vedl tým, který v libanonském Bejrútu spáchal úspěšný atentát na již zmíněného Aliho Hasana Salameho.\n\nPozději se Harari stal šéfem Mosadu pro Latinskou Ameriku. Zde měl mít vztahy s kontroverzním panamským diktátorem Manuelem Noriegou, jemuž měl být poradcem až do jeho svržení americkou invazí. V roce 1980 službu ve zpravodajských službách opustil.\n\nZemřel ve svém domě v Tel Avivu ve věku 87 let.\n"}
{"id": "1027805", "url": "https://cs.wikipedia.org/wiki?curid=1027805", "title": "Maryna Prokofjevová", "text": "Maryna Prokofjevová\n\nMaryna Prokofjeva (: ), (* 4. února 1982 Mariupol, Sovětský svaz) je bývalá reprezentantka Ukrajiny v judu.\n\nJudu se věnovala vrcholově v Dněpropetrovsku. Mezi seniorkami se začala pohybovat od 17 let a v roce 2000 si dvěna třetími místy ve světovém poháru zajistila účast na olympijských hrách v Sydney. Zaplatila však tvrdou nováčkovskou daň. Na olympijskou sezonu 2004 se však připravila výborně. Na mistrovství Evropy vybojovala zatím jediný titul mistryně Evropy mezi ženami pro Ukrajinu a na olympijských hrách v Athénách byla velmi blízko medaile. Obsadila nakonec 5. místo. V dalších letech však následoval postupný upádek formy vlivem zranění a radikálních změn pravidel (rok 2010).\n\n"}
{"id": "1027807", "url": "https://cs.wikipedia.org/wiki?curid=1027807", "title": "Chojniki", "text": "Chojniki\n\nChojniki (bělorusky \"Хойнікі\", rusky \"Хойники\") je běloruské město a administrativní centrum Chojnického rajónu, který leží v Homelské oblasti. Město se nachází 105 km od Homela a 60 km od Mazyru. Území a obyvatelstvo města vzrostlo v důsledku sloučení s obcí Mališaŭ v roce 2009. V roce 2013 zde žilo na 13 320 obyvatel a v r. 2017 12 500 obyv.\n\nMěsto bylo významně ovlivněno havárií Černobylu v roce 1986. Nachází se poblíž Poleské státní radiačně-ekologické rezervace, vytvořené po havárií. Nachází se zde i její správa, která zaměstnává více než 700 lidí a roční náklady na správu se pohybují kolem 80 milionů Kč.\n\nPrvní písemná zmínka o městě Chojniki (v té době Хвойнічкі) pochází z roku 1532, kdy byla vesnice součástí Litevského velkoknížectví. V různých obdobích vesnice patřila do vlastnictví rodiny Polozů, Lubiecků, Charlinsků, Abrahamovičů, Brozovsků, Šujsků nebo Prozorů.\n\nV polovině 16. století stalo se součástí Kievkého povětu a vojvodtví. V této době, na břehu řeky Kvěsja, Brozovskové vybudovali dřevěný zámek na ochranu vesnice před útoky z východu, které trvaly až do konce 17. století. V polovině 17. století se město stalo centrem farnosti a vedla těmito místy obchodní cesta Mazyr — Juravičy — Brahin — Ljuběč.\n\nOd roku 1793 bylo pod správou Ruské říše stalo se součástí Řečyckého povětu Minské gubernie.\n\nV roce 1897 počet obyvatel činil 2 700. Nacházely se zde vodní mlýny, továrna a škola. V listopadu 1917 nastala sovětská nadvláda. Od února do prosince 1918 bylo město okupováno německými vojsky.\n\nV roce 1919 se stalo součástí Ruské sovětské federativní socialistické republiky. Od prosince 1926 je centrem rajónu a v roce 1927 byl předán Běloruské sovětské socialistické republice. Od 25. srpna 1941 do 23. listopadu 1943 byl obsazen německými vojsky. Dne 10. října 1967 mu byl udělen statut města. V roce 1970 zde žilo 9 500 obyvatel.\n\nMěsto má jednu nemocnici, čtyři školy včetně gymnázia, čtyři mateřské školky, hotel „Журавiнка“, restauraci „Полесье“. Vycházejí noviny \"Chojnickija naviny\" (bělorusky Хойнiцкiя навiны), které se v minulosti jmenovaly \"Leninski scjah\" (bělorusky Ленiнскi сцяг)\n\n\n\n\n"}
{"id": "1027811", "url": "https://cs.wikipedia.org/wiki?curid=1027811", "title": "Bezručovo údolí (přírodní památka)", "text": "Bezručovo údolí (přírodní památka)\n\nBezručovo údolí je přírodní památka ev. č. 5918 a součást stejnojmenné evropsky významné lokality a přírodního parku v okrese Chomutov. Oblast spravuje Agentura ochrany přírody a krajiny ČR.\n\nDůvodem vyhlášení přírodní památky jsou různorodé biotopy bučin, suťových lesů, vegetace silikátových skal a štěrbin, údolních jasanovo-olšových luhů a stanovišť s výskytem zástupců čeledi modráskovitých. Jádrem chráněného území je údolí řeky Chomutovky s přilehlými svahy mezi Chomutovem a Horou Svatého Šebestiána. Území rezervace je rozděleno do dvou rozsáhlých územních celků oddělených v místech bývalého Třetího mlýna.\n\nGeologické podloží je tvořeno starohorními horninami krušnohorského krystalinika (břidlice, fylity, svory, pararuly). Na severu se objevují také ortoruly a migmatity.\n\nHoropisně se území nachází v provincii Česká vysočina, podsoustavě Krušnohorská hornatina, v celku Krušné hory a v podcelku Loučenská hornatina. Jižní část území patří do okrsku Bolebořská vrchovina a severní do okrsku Přísečnická hornatina, což je kerná hornatina se zbytky zarovnaných povrchů, které jsou právě v místech přírodní památky rozděleny kaňonovitým údolím Chomutovky. Bolebořská vrchovina je níže vyzdvižená a rozčleněná zářezy svahových toků a s denudačními plošinami na meziúdolních hřbetech. Výškový rozdíl mezi nejnižší a nejvyšší částí území přesahuje 400 m.\n\nOblast odvodňuje řeka Chomutovka s menšími přítoky, ze kterých jsou nejdůležitější Křimovský potok a Kamenička. Na obou se nacházejí přehrady určené k zadržování pitné vody: vodní nádrž Kamenička z roku 1904 a vodní nádrž Křimov dokončená roku 1958. Obě nádrže se však nacházejí těsně mimo hranice chráněného území.\n\nVelký rozdíl nadmořských výšek ovlivňuje klimatické podmínky. Zatímco jižní část území patří podle Quittovy klimatické klasifikace do mírně teplých oblastí MT4 a MT7, severní část spadá do chladné oblasti CH7.\n\nZ chráněných druhů rostlin se v lokalitě vyskytuje měsíčnice vytrvalá nebo koprník štětinolistý. Obratlovce zastupuje mlok skvrnitý, čolek horský, slepýš křehký, zmije obecná nebo vydra říční. Zvláštní pozornost je věnována obhospodařování vlhkých luk, na které je vázán výskyt motýlů modráska bahenního a modráska očkovaného.\n\nBezručovo údolí je přirozeným rekreačním zázemím Chomutova. Údolím vede silnice třetí třídy a s ní souběžná cyklostezka k bývalému Třetímu dolskému mlýnu, po které jsou vedeny cyklotrasy číslo 3078 a 3079. Převážně po pravém břehu Chomutovky je vyznačena modrá turistická značka.\n\nV areálech Prvního dolského mlýna a Druhého dolského mlýna se nacházejí restaurace a ubytovací zařízení.\n\n"}
{"id": "1027824", "url": "https://cs.wikipedia.org/wiki?curid=1027824", "title": "SC Faetano", "text": "SC Faetano\n\nSC Faetano (Società Calcio Faetano) je sanmarinský fotbalový klub z obce Faetano založený v roce 1962. V logu klubu je kromě názvu strom (symbol Faetana), fotbalový míč a letopočet založení.\n\n\n"}
{"id": "1027826", "url": "https://cs.wikipedia.org/wiki?curid=1027826", "title": "Deborah Allanová", "text": "Deborah Allanová\n\nDeborah \"Debbie\" Allan, (* 21. červenec 1975 Farnborough, Spojené království) je bývalá reprezentantka Spojeného království v judu.\n\nJudu se věnovala vrcholově v Camberley pod vedením Marka Earla. V roce 1996 se ještě do britského olympijského týmu nedostala, ale v roce 2000 na olympijských hrách v Sydney patřila k favoritkám na medaili. Jenže jejím největším problémem byla váha. Při své normální váze přes 60kg hubla do pololehké váhy do 52kg. Pro tuto váhu se rozhodla s trenéry v roce 1999, ale jen obtížně do ní shazovala. Před olympijským vážěním měla 400g nadváhu, nepomohlo ani ostříhání copu. Scházelo jí pouhých 100g a nebyla do olympijského turnaje puštěna. Tento incident měl pokračování, když dostala půroční zákaz startu za nedodržení životosprávy. V lednu 2001 jí byl po odvolání trest zrušen, ale do své dřívější formy se již nedostala.\n\n"}
{"id": "1027829", "url": "https://cs.wikipedia.org/wiki?curid=1027829", "title": "Naroŭlja", "text": "Naroŭlja\n\nNaroŭlja (, ) je město v Bělorusku a centrum Naraŭljanského rajónu, který leží v Homelské oblasti. Město se nachází na pravém břehu řeky Pripjať 125 km od města Homel, 25 km od vlakového nádraží Jelsk na lince Kalinkavičy – Ovruč. ŽIje zde obyvatel.\n\nNachází se poblíž Poleské státní radiačně-ekologické rezervace, vytvořené po černobylské havárii. V blízkosti se nachází ložisko kamenné soli.\n\nOd roku 1793 město spadalo pod správu Ruského impéria a bylo centrem farnosti Rečyckého povětu Minské gubernie. Mezi lety 1810 až 1917 patřilo rodině Horvatů. V roce 1917 se stalo součástí Ukrajinské lidové republiky, od roku 1919 bylo podřízeno Minské gubernii RSFSR, od roku 1924 bylo součástí BSSR a stalo se centrem rajónu Minského okruhu.\n\nOd roku 1938 mělo status městského sídla Poleské oblasti. V srpnu 1941 město obsadili Němci, kteří jej okupovali až do roku 1943. Od roku 1954 je součástí Homelské oblasti. V letech 1962-1965 spadalo pod Jelský rajón.\n\nOd roku 1971 má status města. Město v důsledku Černobylské katastrofy utrpělo a část populace byla přesídlena.\n\nNa východním okraji řeky Pripjať, která je přítokem Dněpru, protéká městem jeho přítok – řeka Naroŭljanka.\n\n"}
{"id": "1027831", "url": "https://cs.wikipedia.org/wiki?curid=1027831", "title": "Ocelová konstrukce", "text": "Ocelová konstrukce\n\nOcelové konstrukce je taková stavební konstrukce, kde hlavní nosný systém tvoří ocelové prvky. Konstrukce může být např. trámová, příhradová či rámová. K typickým využitím ocelových konstrukcí patří ocelové skelety budov, ocelové mostní konstrukce, průmyslové haly, různé věže, vysílače, stožáry elektrického vedení či rozhledny.\n\nOcelové konstrukce se typicky skládají ze sloupů, nosníků, příčlí či vazníků. Jednotlivé prvky byly tradičně spojovány pomocí nýtů, v současnosti se uplatňují šrouby či svařování.\n\nPrvní ocelové konstrukce se objevily už v 18. století (Coalbrookdale Bridge), k velkému rozmachu pak došlo během průmyslové revoluce v 19. století a následně ve 20. století.\n\nVýhodou konstrukční oceli je její homogenita a možnost velké tvarové variability při zachování vysoké výrobní přesnosti. Konstrukce, jakož i odpadní materiál je 100% recyklovatelný. Významnou předností je snadná montáž a rychlý postup výstavby s minimem technologických přestávek.\n\nNevýhodou mohou být větší štíhlost ocelových prvků a související stabilitní problémy. Ačkoliv je ocel nehořlavá, již při teplotách okolo 500 °C se rapidně zhoršují její mechanické vlastnosti a může dojít k rychlému kolapsu konstrukce. Ocelové konstrukce jsou také náchylnější k dynamické odezvě. Velkým problémem konstrukcí vystavených povětrnostním podmínkám je koroze.\n\nOcelová konstrukce se nejčastěji oplášťuje sendvičovými pa=nely. Sendvičové panely se uchycují k bočním ocelovým paždíkům či střešním ocelovým vaznicícm.\nSendvičové panely jsou unikátní oplášťovacím materiálem, který se skládá z vnitřního trapézového plechu, izolační polyuretanové pěny a vnějšího trapézového plechu. Na výběr je široká škála barev dle vzorníku RAL a velké množství profilací plechu.\n\nSendvičové panely jsou vysoce kvalitní a jsou vhodné pro opláštění výrobních hal i skladů, prodejních hal, průmyslových center, zemědělských hal a autosalonů.\nJsou bezúdržbové, mají dlouhou životnost a jejich montáž je velmi snadná a rychlá.\nSendvičové panely jsou vhodné i pro opláštění budov pro potravinářský průmysl - jako jsou chladírenské haly, mrazírenské haly a ULO sklady. Díky snadné údržbě se zde nemnoží žádné bakterie a plísně, panely jsou parotěsné a vzduchotěsné.\n\nOcelová konstrukce je doplněná o konstrukci na okna, vrata a dveře. Vrata se využívají sekční na dálkový pohon. Prosvětlení haly je často řešeno střešním hřebenovým světlíkem doplněným o otvírky a čidla proti dešti a větru.\n\nOdolnost proti požáru u ocelových konstrukcí je paradoxně nižší, než u jiných materiálů. Přestože ocel patří do kategorie A1 (nejméně hořlavé materiály), za působení vysokých teplot dochází ke snižování jejích fyzikálně-technických parametrů. Zejména trpí únosnost a stabilita konstrukce a záhy hrozí zřícení celé stavby. Požární odolnost ocelových konstrukcí je možné zvýšit za pomoci některého z opatření, mezi které patří: vytvoření statických rezerv, vyplnění dutých profilů (sloupů) betonem, povrchové úpravy jako protipožární nástřik, nátěr, obetonování, obezdění, omítky nebo deskové obložení. Z ekonomického hlediska vychází nejlépe protipožární nástřik, který je oproti obkladům 2× levnější a tepelně izolační omítky na bázi vermikutu patří mezi nejúčinnější opatření.\n\n"}
{"id": "1027833", "url": "https://cs.wikipedia.org/wiki?curid=1027833", "title": "Bragin", "text": "Bragin\n\nBragin (, ) je běloruské sídlo městského typu, které se nachází v Gomelské oblasti. Nachází se poblíž Poleské státní radiačně-ekologické rezervace, vytvořené po černobylské havárii, v důsledku které se přestěhovalo do míst nezasažených radioaktivním spadem již 1 651 rodin (4 892 osob).\n\nNachází se 119 km jihozápadně od Homelu, 357 km jižně od Minsku a 28 km od vlakového nádraží Chojniki (na lince Chojniki — Homel).\n\nDůležitou řekou v oblasti je Braginka. Na jihu jsou odvodňovací kanály. V současné době jsou řeka a její kanály v hrozivém stavu. Společnost aktivně pracuje na zlepšení a čistí řeku.\n\nSídlo je poprvé zmíněno v Ipatěvském spise v roce 1147 jako významné město v Kyjevské Rusi.\n\nZnačná část obyvatelstva byla tradičně židovského původu. Do konce 19. století, 2 254 ze 4 311 obyvatel byli Židé. Mnoho Židů v této oblasti bylo zabito německými vojsky během druhé světové války:\n\nV důsledku černobylské havárie byla oblast Braginu kontaminována radioaktivitou. 52 osad bylo přesídleno a 9 pohřbeno. Jen z Braginu se samo odstěhovalo 1 651 rodin (4 892 osob).\n\nBragin je mnohonárodnostní sídlo. V současné době jsou zde zástupci téměř všech národností bývalého Sovětského svazu, převážně ale původní obyvatelstvo — Bělorusové, Ukrajinci a Rusové.\n\nSilnice spojuje města i obce Chojniki, Komarno, Rečyca, Loev, Homel a Žiliči.\n"}
{"id": "1027834", "url": "https://cs.wikipedia.org/wiki?curid=1027834", "title": "Chrám svatého Mikuláše (Vídeň)", "text": "Chrám svatého Mikuláše (Vídeň)\n\nRuský pravoslavný chrám sv. Mikuláše ve Vídni, (německy \"Russisch-Orthodoxe Kathedrale zum heiligen Nikolaus\", \"Кафедральный собор Святителя Николая в Вене\", je pozdně historický kostel ve 3. vídeňském městském okrese Landstraße. Chrám je zároveň sídlem ruské pravoslavné obce ve Vídni a od roku 1962 také eparchie.\n\nChrám byl vystavěn v letech 1893–99 podle plánů Grigorije Ivanoviče Kotova italským architektem Luigim Giacomellim jako chrám při velvyslanectví. Značnou část prostředků na výstavbu (400 000 rublů) poskytl ruský car Alexandr III.\n\nChrám byl vysvěcen 4. (17.) dubna 1899 se zasvěcením svatému Mikuláši Divotvorci. Od roku 1946 je chrám sídlem biskupa vídeňské eparchie, jako diecéze podřazená moskevskému patriarchovi. Prvním biskupem byl v letech 1946–1948 Sergij (Koroljov).\n\nChrám je stavba o pěti kupolích, jedné hlavní a čtyř postranních, v podobě tradičních ruských sakrálních staveb. Interiér je rozdělen na dolní a horní chrám: patronem horního chráme je svatý Mikuláš, patron spodní části je svatý velkokníže Alexandr Něvský.\n\nV letech 2003 až 2008 byl chrám celkově renovován. Místo plánované oslavy u příležitosti znovuvysvěcení chrámu se 21. prosince 2008 konala vzpomínková bohoslužba za zesnulého patriarchu celé Rusi, Alexije II.\n\nV těsném sousedství chrámu se nachází ruské velvyslanectví.\n\n\n"}
{"id": "1027835", "url": "https://cs.wikipedia.org/wiki?curid=1027835", "title": "Hello! Project", "text": "Hello! Project\n\nHello! Project (jap.: ハロー！プロジェクト, \"Harō! Purojekuto\") je japonský hudební projekt, zastřešující název pro kolektiv mladých zpěvaček-idolek, které patří do talentové agentury Up-Front Promotion. Jejich nahrávky produkuje skladatel, textař a zpěvák Cunku. Projekt zahrnuje dívčí skupiny Morning Musume, °C-ute, Berryz Kobo, S/mileage atd.\n\n\n"}
{"id": "1027838", "url": "https://cs.wikipedia.org/wiki?curid=1027838", "title": "Donneil Moukanza", "text": "Donneil Moukanza\n\nDonneil Moukanza (* 27. února 1991, Paříž) je francouzský fotbalový záložník s konžskými kořeny, který je v současnosti hráčem FC Zbrojovka Brno.\n\nJeho fotbalovým vzorem je krajan Nicolas Anelka, oblíbeným týmem FC Barcelona.\n\nOtec pochází z Brazzaville, hlavního města Republiky Kongo, matka z Paříže. Donneil Moukanza má 4 mladší sestry.\n\nRodák z Paříže Moukanza začínal s fotbalem na ulicích rodného města, později v týmu AS Pierefitte ze severu Paříže. Pak prošel francouzskými kluby z nižších soutěží SAS Epinal, US Ivry, Aubervilliers, Paris FC a ASOA Valence. Byl i v AS Nancy a portugalském CF Os Belenenses.\n\nV červenci 2014 se přes manažera Omara Akkala dostal do České republiky, společně s krajany Florianem Millou a Florianem Thalamy byl na testech v FK Mladá Boleslav. Zatímco Milla a Thalamy v Boleslavi zůstali, Moukanza zamířil do Zbrojovky Brno, kde hrál za juniorku a farmu v Líšni.\n\nV 1. české lize debutoval za Brno 29. srpna 2014 proti FK Teplice (remíza 1:1). První trefu v Synot lize si schoval na 22. listopad 2014 do utkání proti 1. FK Příbram, kde vstřelil vítězný gól na konečných 1:0 pro Brno.\n\n"}
{"id": "1027840", "url": "https://cs.wikipedia.org/wiki?curid=1027840", "title": "Mojžíš (Skoryk)", "text": "Mojžíš (Skoryk)\n\nMojžíš (v ukrajinském originále ) je opera o dvou dějstvích s prologem a epilogem ukrajinského skladatele Myroslava Mychajlovyče Skoryka. Libreto podle poémy ukrajinského básníka Ivana Franka napsali Bohdan Steľmach a skladatel. Opera měla premiéru ve Lvově v roce 2001.\n\nBásník hovoří o utlačené zemi a lidu, bojí se, že pro něho marně mnozí prolévají slzy i krev. Ale nakonec překonává skepsi a vyslovuje víru, že ne bojem ale silou ducha jeho národ dosáhne vzkříšení a svobody.\n(1. obraz) Na Sinajské poušti. Rozednívá se a Jozue budí ze spánku svou milou Leu. Společně sledují hru dětí, které staví z písku domy, a diví se, odkud je znají – vždyť jediné, co ve svém životě viděly, je poušť. Jejich izraelský lid pod vedením Mojžíše totiž již po čtyřicet let bloudí na cestě do zaslíbené země. Děti začínají porovnávat své domy a soutěžit, kdo má lepší, a brzy je z toho rvačka. Dovádění dětí se jen s obtížemi snaží zastavit přicházející Abíram a Dátan se skupinou rozkolníků. Přichází i skupina Mojžíšových věrných, k nimž patří i Jozue a Lea. Na pohrdavé otázky rozkolníků, kde je tedy ona Mojžíšem slíbená nová vlast, odpovídají Mojžíšovi příznivci chválou nádherné zaslíbené země, která je jim souzena. Věří, že je Mojžíš do ní dříve či později dovede, ale rozkolníci již židovského vůdce poslouchat nechtějí. Nedbají varování před porušením Božího příkazu a před Jehovovým hněvem, a hrozí, že Mojžíše jakožto falešného proroka ukamenují. Napětí mezi oběma tábory téměř vyústí v násilný střet.\n(2. obraz) Objevuje se Mojžíš. Připomíná všem, že vede svůj národ do Palestiny z vůle Jehovy. Poté vypráví svému lidu podobenství o stromech, které si volily krále. Hrdý libanonský cedr, pyšná palma i něžná bříza toto břemeno nechtěli nést, až trnka se uvolila, ačkoli se plazí při zemi, zatímco ostatní stromy rostou k nebi. Mojžíš podobenství hned vysvětluje: tak i Jehovův vyvolený národ má být mezi ostatními nejskromnější a nejnenápadnější. Abíram a Dátan však popírají takovou interpretaci Božího záměru a burcují lid proti Mojžíšovi, což u většiny padá na úrodnou půdu. Mojžíš to uznává, lituje svého národa a rozhoduje se odejít sám do pouště. Dav jej pronásleduje hrozbami ukamenování. Poté zahajuje obřad uctívání zlatého telete. Rozkolníci vedení Abíramem a Dátanem kolem modly tančí a provolávají slávu Baalovi.\n(1. obraz) Na hoře Sinaj. Mojžíš se modlí k Jehovovi a prosí jej, aby zbavil jeho národ prokletí a ukončil jeho bloudění. Jehova neodpovídá, Mojžíšovi se však zjevuje démon pouště Azazel a pokouší ho. Co když to nebyl Boží hlas, kdo mu kázal vést svůj lid pouští, ale vnitřní hlas Mojžíše samotného? Mojžíš ale tuto představu odmítá a vytrvá v modlitbě. Stín ve tvaru kříže, který na něho padne, je symbolem vyslyšení jeho modlitby a předzvěstí Mesiáše. – Lidé nacházejí Mojžíše ponořeného do modlitby a nevnímajícího okolí. Jsou překvapeni a pohnuti a vracejí se k Božímu zákonu, jak jim ho Mojžíš tlumočil.\n\n(2. obraz) Mojžíšovi se zjevuje duch jeho zemřelé matky Jochebed. Ta naříká nad utrpením židovského lidu i samotného svého syna a vyčítá Mojžíšovi slepou důvěru v Jehovu. Mojžíš ji však odhání jako démona. K Jochebed se přidává Azazel a ova hrůznými obrazy kreslí budoucnost židovského národa. Zmatený a vysílený Mojžíš volá na pomoc Boham a když se nedočká odpovědi, zoufá si, že jej Jehova obelhal. Okolo něj víří smějící se démoni a zvedá se písečná bouře.\n\n(3. obraz) Uprostřed bouře se konečně ozývá hlas Jehovy. Slibuje Mojžíšovi, že jeho lid dojde zo zaslíbené země. On sám ji však nikdy neuvidí jako trest za zakolísání ve víře. Mojžíš umírá. Posáček Simeon a brzy veškerý lid vedený Jozuem a Leou marně hledají Mojžíše; docházejí k přesvědčení, že zemřel. Své špatné svědomí vybíjejí na Abíramovi a Dátanovi: jednoho ukamenují, druhého zlynčují. Poté se Židé vydávají na pochod, aby naplnili Mojžíšův odkaz a našli zaslíbenou zemi.\n\nBásník věří, že jeho národ a jeho vlast mezi Beskydami, Kavkazem a Černým mořem dosáhne rovnoprávného místa v kruhu svobodných národů.\n"}
{"id": "1027843", "url": "https://cs.wikipedia.org/wiki?curid=1027843", "title": "Jakymivka", "text": "Jakymivka\n\nJakymivka (ukrajinsky '; rusky ' – \"Akimovka\") je sídlo městského typu v Záporožské oblasti na Ukrajině. Leží na řece Malyj Utljuk (přítok Azovského moře) ve vzdálenosti zhruba 150 kilometrů jižně od Záporoží, správního střediska celé oblasti, a přibližně 20 kilometrů jihozápadně od Melitopolu. V roce 2012 žilo v Jakymivce bezmála dvanáct tisíc obyvatel.\n\nPrvní zmínka o Jakymivce je z roku 1833.\n\nV roce 1874 bylo jižně od Jakymivky postaveno nádraží na dnešní železniční trati Sevastopol – Charkov.\n\nV roce 1957 se Jakymivka stala sídlem městského typu.\n"}
{"id": "1027849", "url": "https://cs.wikipedia.org/wiki?curid=1027849", "title": "Céline Lebrunová", "text": "Céline Lebrunová\n\nCéline Lebrun, (4. červen 1976 Paříž, Francie) je bývalá reprezentantka Francie v judu. Je majitelkou stříbrné olympijské medaile. Má guyanský původ.\n\nS judem začínala v 10 letech v Brenouille. Později se judu vrcholově věnovala v Orléans pod vedením Francois Fourniera. Její judo zdobilo především velmi pěkné aši-waza.\n\nDo reprezentace se dostala v roce 1996 a roce 1999 vyhrála svůj první titul mistryně Evropy. Na olympijské hry v Sydney odjížděla jako velká favoritka a ve finále po skončení hrací doby si byla téměř jistá zlatou olympijskou medaili. Jenže rozhodčí verdiktem 1:2 zvolili za vítězku její soupeřku Číňanku Tchang Lin.\n\nV roce 2004 si opět nenechala ujít účast na olympijských hrách. V semifinále narazila na Japonku Noriko Anno, se kterou udržela nerozhodný výsledek až do prodloužení. V prodloužení byla ošetřovaná kvůli roztrženému rtu, lékař jí ovázal pusu obvazem a vzápětí na to ležela po o-uči-gari na zemi. V souboji o třetí místo nastoupila proti své rivalce Kubánce Yurisel Laborde a opět jí na vrcholné akci neporazila. Obsadila 5. místo. Dalších olympijských her se již neúčastnila. Na domácím pařížském turnaji v roce 2007 si vážně poranila koleno a její místo reprezentační jedničky v polotěžké váze rychle zaujala Stéphanie Possamaïová. Po návratu již nedosahovala výsledků jako před zraněním. Se sportovní kariérou se rozloučila v roce 2012.\n\n"}
{"id": "1027850", "url": "https://cs.wikipedia.org/wiki?curid=1027850", "title": "Karel Kněz", "text": "Karel Kněz\n\nKarel Kněz (16. ledna 1899 Nehodiv – 22. června 1942 mezi Habrovčí a Loukou) byl český vrchní četnický strážmistr ve Vrbatově Kostelci. Od roku 2019 nositel medaile Za hrdinství in memoriam.\n\nVyučil se na obchodního příručího ve Vídni. Jako osmnáctiletý mladík narukoval do první světové války k pluku v Písku. V rámci Jihlavského pluku od roku 1917 bojoval na italské frontě. Po návratu z války vstoupil v roce 1919 do československého četnictva. Jeho prvním působištěm se v říjnu 1919 stal Vildštejn na Chebsku, kde poznal svoji budoucí manželku Annu rozenou Cislaghi, která byla německé národnosti a se kterou se v roce 1922 oženil. Od roku 1921 působil na četnické stanici v Chebu. Mezi roky 1922 až 1932 sloužil ve Starém Kynšperku v tehdejším chebském okrese, odkud přešel do Chomutova na četnickou stanici Chomutov I, kde jako zástupce velitele zůstal až do roku 1934. Dne 5. července 1934 byl přidělen do Vrbatova Kostelce nedaleko města Skuteč na Českomoravské vrchovině coby velitel zdejší četnické stanice.\n\nPo okupaci českých zemí německými vojsky v březnu 1939 založil Karel Kněz se svými přáteli odbojovou skupinu nazvanou „Čenda“. Ta měla více než dvacet pět členů. Jejím úkolem bylo shromažďování a ukrývání zbraní, tiskovin a provádění další odbojové činnosti. Posléze se věnovala také předávání zpráv o přesunech okupačních vojsk spolu s údaji o společenském a hospodářském stavu na okupovaném území. V noci z 28. na 29. prosince 1941 na území protektorátu spolu s dalšími skupinami seskočili i parašutisté skupiny \"Silver A\". Jejich hlavním úkolem bylo prostřednictvím vysílačky Libuše navázat spojení exilové vlády v Londýně s domácím odbojem. V lednu 1942 došlo k setkání velitele této skupiny Alfréda Bartoše s vrchním strážmistrem Karlem Knězem. Karel Kněz této skupině pomáhal získávat zpravodajsky důležité informace. V Ležákách, které policejně patřily do Vrbatova Kostelce také přechovávali radiotelegrafistu Jiřího Potůčka ze skupiny „Silver A“, kterému umožňovali z vysílačky Libuše zasílat depeše do Spojeného království. V době vysílání, což bylo mezi 22. a 5. hodinou ranní, střežil vrchní strážmistr Kněz spolu s dalšími četníky z Vrbatova Kostelce a dalšími spolupracovníky přístupovou cestu k místu vysílání v lomu Hluboká u Ležáků. Tím měl radiotelegrafista Potůček klid na vysílání. Vysílačka odtud zajišťovala spojení se zahraničním odbojem nejenom během jara roku 1942, ale i po atentátu na Reinharda Heydricha (27. května 1942). \n\nPrvně byl Kněz gestapem zadržen a vyslýchán již během jara 1942. Tentokrát se ještě dostal na svobodu. Sedmnáctého června 1942 opustila Ležáky po varování vysílačka Libuše. O čtyři dny později, večer 21. června již Kněz věděl, že gestapo zatklo ležáckého mlynáře Jindřicha Švandu, k němuž Kněz chodíval na spiklenecké porady pod záminkou hraní mariáše. Odvezli proto s dalším odbojářem Čeňkem Burešem uschované zbraně a další materiál pryč. Poté se vrchní strážmistr Kněz tušící, že se smyčka stahuje vrátil domů, rozloučil se s manželkou Annou a pohledem i se spícími syny, starším Karlem a mladším Jaroslavem. Poté odešel do osady Habroveč u obce Louka v níž bydlela rodina Doležalových, což byli jeho přátelé. Vylíčil jim, že se bude muset zastřelit, neboť by ho čekaly těžké výslechy na gestapu a tím, že se zastřelí, uchrání své spolupracovníky i svoji rodinu. Doležalovi ještě navíc požádal, aby se postarali o jeho manželku a dva syny. Následně odešel směrem k obci Louka. Unavený a vyčerpaný usedl na okraj cesty spojující Louku s Habrovčí. Výstřelem ze služební zbraně ukončil svůj život. Svojí smrtí nedokázal zachránit obyvatele osady Ležáky, ale zachránil mnoho jiných. Nedaleko místa, kde se zastřelil, je pomník a pietní místo připomínající jeho smrt a hrdinství. Na hřbitově ve Vrbatově Kostelci se nachází rodinný hrob Knězových, ve kterém je pohřben spolu se svojí manželkou.\n\nV roce 1945 mu byl in memoriam udělen Československý válečný kříž 1939.\n\nNa památku vrchního strážmistra se od roku 2011 pravidelně každoročně koná branný závod „Memoriál Karla Kněze“ určený žákům prvního a druhého stupně základní školy. V jeho průběhu si účastníci ověří nejenom své vědomosti týkající se druhé světové války, ale poměří se i ve fyzické zdatnosti.\n\nOd roku 1989 pořádá Obecní úřad ve Vrbatově Kostelci pietní vzpomínku na Karla Kněze, která se v posledních letech koná u pomníku v blízkosti místa jeho smrti. \n\nDne 28. října 2019 mu český prezident Miloš Zeman in memoriam udělil medaili Za hrdinství.\n"}
{"id": "1027851", "url": "https://cs.wikipedia.org/wiki?curid=1027851", "title": "Kostel svaté Markéty (Kroučová)", "text": "Kostel svaté Markéty (Kroučová)\n\nKostel svaté Markéty v Kroučové je římskokatolický filiální kostel. Novogotická stavba pocháyí z let 1904–1905, kdy byl též vysvěcen. Od roku 1992 je chráněn jako kulturní památka.\n\nNejstarší dochované zmínky uvádějí farní kostel v Kroučové již v roce 1352. Předchůdcem dnešního kostela byl kostel ze 17. století, rovněž zasvěcený svaté Markétě Antiochijské, vzniklý ze zámecké kaple postupným přistavováním. Při jeho bourání v roce 1904 a kopání základů byly nalezeny dvě jámy s pochovanými ostatky mrtvých (asi 150 osob) z husitské bitvy z 9. čevna 1434. Tehdy se v lese na Džbánu u Řevničova střetly oddíly Jakoubka z Vřesovic s Alešem Holickým ze Šternberka. \n\nV blízkosti závěru kostela stojí památná lípa, jako vzpomínka na zdejšího rodáka Václava Fejfara, jenž v roce 1620 na tomto místě zemřel poté, co doručil zprávu o výsledku bitvy na Bílé hoře.\n\nSoučasný kostel byl postaven podle návrhu stavitele Františka Davida z Cítolib. Podobný kostel Povýšení svatého Kříže podle Davidova projektu stojí také v Radonicích nad Ohří. Kroučovská stavba je provedena z místního materiálu – opuky. Nad oltářem je socha sv. Markéty a vlevo visí její obraz z původního kostela. Kamenný oltář i kazatelna jsou údajně z jednoho kusu opuky. \n\nZvláštností kostela je jeho neobvyklá orientace, průčelí věže i hlavní vchod směřují na východ k návsi, ačkoli by správně mělo na východ směřovat kněžiště. Otočení kostela si údajně prosadili místní obyvatelé, kteří se z návsi nechtěli dívat na jeho zadní stranu, ale zepředu na věž a hlavní vchod. Církev v té době již otočení kostelů povolovala.\n\n"}
{"id": "1027852", "url": "https://cs.wikipedia.org/wiki?curid=1027852", "title": "Síla Sibiře", "text": "Síla Sibiře\n\nSíla Sibiře ( – \"Sila Sibiri\") je plynovod ve výstavbě na ruském Dálném východě. Má odvádět zemní plyn ze Sachy a z Irkutské oblasti k pobřeží Tichého oceánu, přičemž částečně povede souběžně s ropovodem Východní Sibiř – Tichý oceán. Bude sloužit k vývozu ruského zemního plynu do Čínské lidové republiky. O jeho stavbě bylo rozhodnuto v roce 2014 v souvislosti s uzavřením třicetileté smlouvy mezi oběma státy na odběr plynu v objemu 38 miliard kubických metrů ročně. Síla Sibiře je projekt v celkové hodnotě 55 miliard dolarů.\n\nStavbu slavnostně zahájili 1. září 2014 u jakutské obce Us Chatyn ruský prezident Vladimir Putin a čínský vicepremiér Čang Kao-li. Přeprava plynu do Číny by měla být zahájena od roku 2019. Plynovod má mít celkovou délku bezmála čtyři tisíce kilometrů a kapacitu 61 miliard krychlových metrů plynu ročně. Hlavní část bude začínat u Čajandinského ložiska a povede přes Blagověščensk do Chabarovska, odkud povede společně s plynovodem Sachalin – Chabarovsk – Vladivostok do Vladivostoku.\nProvoz plynovodu slavnostně zahájili prostřednictvím telemostu prezidenti Ruské federace a Čínské lidové republiky Vladimír Putin a Si Ťin-pching v pondělí 2. prosince 2019. Provoz byl zahájen na úseku dlouhém 2157 km. Po dokončení má být plynovod ještě asi o tisíc kilometrů delší.\n"}
{"id": "1027854", "url": "https://cs.wikipedia.org/wiki?curid=1027854", "title": "Čang Kao-li", "text": "Čang Kao-li\n\nČang Kao-li (, * listopad 1946 Ťin-ťiang) je politik v Čínské lidové republice, od 15. března 2013 vicepremiér Čínské lidové republiky a od listopadu 2012 člen sedmičlenného Stálého výboru Politbyra Ústředního výboru Komunistické strany Číny.\n\nPředtím byl od roku 2007 do listopadu 2012 tajemníkem stranického výboru ve městě Tchien-ťin, předtím vedl od roku 2002 provincii Šan-tung, kde se údajně podílel na tvrdých represích vůči členům hnutí Fa-lun-kung. \n"}
{"id": "1027864", "url": "https://cs.wikipedia.org/wiki?curid=1027864", "title": "Ťin-ťiang", "text": "Ťin-ťiang\n\nŤin-ťiang může být:\n\n"}
{"id": "1027865", "url": "https://cs.wikipedia.org/wiki?curid=1027865", "title": "Deklarace nezávislosti Bulharska", "text": "Deklarace nezávislosti Bulharska\n\nNezávislost Bulharska byla prohlášena manifestem z 22. září (5. října podle gregoriánského kalendáře) 1908 v kostele Čtyřiceti svatých mučedníků v Tarnovu. Nezávislé Bulharské carství bylo uznáno velmocemi na jaře v roce 1909. Od osvobození do nezávislosti bylo Bulharsko poplatné knížectví. Prvním carem knížectví se stal kníže Ferdinand I. a pro tuto událost byla vyhotovena památeční medaile. Následující den Rakousko-Uhersko zabralo Bosnu a Hercegovinu. Pro hrozbu války s Osmanskou říší Bulharsko připravovalo vojenskou mobilizaci a současně vyhlašovalo připravenost pro mírové jednání. Vzhledem k tomu, že Berlínská smlouva byla oboustranně porušena (Sofií i Vídní) a velmoci nebyly připraveny na rozsáhlou válku, tak usilovaly o diplomatické uznání bulharské nezávislosti. S pomocí Ruska byla vyjednána dohoda pro řešení vzniklých těžkých finančních problémů Bulharska. Podepsány byly tyto dohody:\n\n\nMimo to:\n\nTurecko a poté i velmoci uznaly v dubnu 1909 nezávislost Bulharska. S prohlášením nezávislosti Bulharska se zvedla mezinárodní prestiž státu a stát se také stal rovnoprávný s dalšími evropskými státy. Bulharsko se stalo carstvím a také plnoprávným účastníkem v mezinárodních stycích. Vzhledem k tomu, že Rusko si nárokovalo titul „Třetí Řím“, tak žádný jiný pravoslavný stát nesměl zavést tentýž titul. Během roku 1910, v přípravách na balkánské války, Ferdinand I. byl v Petrohradu a tam těžko trpěl imperátorskou uvítací ceremonii. Nakonec byly vyhotoveny podmínky pro osvobození posledních bulharských území (v Thrákii a Makedonii), které ještě byly v moci Osmanské říše.\n"}
{"id": "1027867", "url": "https://cs.wikipedia.org/wiki?curid=1027867", "title": "Prérijní zahrada", "text": "Prérijní zahrada\n\nPrérijní zahrada je úprava zahrady která používá ve své kompozici jako porost směs trvalek na velké ploše. Kompozice výsadby může být zahradními architekty nějak promyšlena. Bývá ceněn barevný soulad a kontrast barvy květů. Autoři prérijní zahrady své úpravy na počátku 21. století provádějí jako výsadby květin napodobující celistvou květinovou louku s více nebo méně vtroušenými skupinami. V rámci stylu přírodní zahrady se lze setkat s úpravami které jsou květinovou loukou nebo ji připomínají, a kde jsou použity místní rostliny, tento druh úprav se vzhledem obvykle liší od výsadeb trvalek. \n\nJe uváděno, že úprava prérijní zahrada není náročná na údržbu, tato informace je v rozporu se skutečností, že jde o skupiny (v podstatě záhon) nepůvodních a zaplevelujících se trvalek a travin. Ale s menší náročností lze počítat u souvislých hustě vysázených vyšších trvalek a travin. Založení úpravy s množstvím trvalek a travin je poměrně nákladné. \nJako první autor tohoto druhu zahrad je někdy označován Claude Monet (1840 – 1926) jenž pro potřeby svých maleb vysazoval květinové záhony na své zahradě a kombinoval barvy a odstíny kvetoucích druhů. U Monetovy zahrady je zřejmé, že byla založena jinak, s jiným cílem a jiným výsledkem. Monetovy zahrady jsou na počátku 21. století rekonstruovány, jsou velmi nákladné na údržbu. \n\nVýsadby podobné úpravám ve stylu prérijní zahrada používá i Gertrude Jekyllová a Mien Ruys při vytváření záhonů z trvalek, v nichž mnohé druhy byly navíc barevně kombinovány nebo sladěny použitím květů blízkých odstínů. Takové úpravy trvalkových záhonů jsou povaovány za moderní ještě na počátku 21. století.\n\nZa skutečného zakladatele směru prérijní zahrady je považován Jens Jensen, který upravoval zahrady a parky v USA, ty ale jsou spíše v přírodním stylu a propaguje používání přirozených rostlin. V Chicagu pracoval jako dělník pro West Park Commission, a když byl povýšen na mistra, bylo mu umožněno navrhnout a vysadit zahradu exotických květin. Když rostliny v zahradě uschly a uhynuly, odcestoval do okolní prérie a vysadil původní, místní květiny.\n\nJeho úpravy byly nazývány „styl prérie“, jde o výsadby záhonů se vzájemně promísenými menšími ostrůvky trvalek, podobných jako u návrhů G. Jekyllové. Nejenže používal ale původní rostliny, používal také místní materiály. \n\nWolfgang Oehme a jeho spolupracovník James van Sweden během 20. století, kdy bylo obvyklé používat jednoduché nebo pravidelně uspořádané kompozice stromů, vytvářeli kompozice druhů trvalek. Uvedené rostliny byly ve skupinách, na ploše, autoři rozvíjeli použití travin. Jejich úpravy jsou ovšem členité a nevytvářejí větší plochy, které působí jako jeden snadno přehlédnutelný a pochopitelný celek. Tyto úpravy se staly jedním ze základů hnutí \"New American garden\"\n\nSkutečným zakladatelem stylu je Piet Oudolf, vlivný nizozemský zahradní architekt, školkař a spisovatel. Stal se hlavní postavou z hnutí \"\"New Perennial\"\", používajícího záhony trvalek a travin, které byly vybrány pro jejich struktury a také jejich barvu květu. Jeho kompozice jsou často vyladěny barevně v ladících odstínech bez výrazných kontrastů. Mezi rostliny ve výsadbě je používán štěrk nebo oblázky. Vzhledem k výšce úprava nepoužívání keřů a stromů vyniká architektura staveb a zejména výška budov. Zejména ve Švédsku, Velké Británii a ve Spojených státech si svou prací získal značný věhlas. \n\nV Evropě se na počátku druhé dekády rozšiřuje styl zahrada prérie a plochy promísených vyšších trvalek jsou používány. V ČR na počátku 21. století ještě není styl zaveden a představy o pojmu prérijní zahrady se různí a pod pojmem prérijní zahrada je představena květnatá louka (kvetoucí vysoký trávník). Což není totéž. \n\nObvykle je zakládána výsadbou vhodných druhů rostlin. Jeden druh rostliny by měl být převládající. Významnou roli v úpravě by měly hrát traviny. Prérijní zahrada může být zakládána výsevem. Podle měkterých zdrojů tuto metodu ale lze použít na velmi malých plochách.Semena se nemají míchat, protože některé druhy rostlin jsou expanzivnější než jiné. běžně trvá tři až čtyři roky než se vysázené porosty zapojí a vytvoří požadované efekty. Z keřů je doporučován ceanothus, plané druhy růže a netvařec.\n\nJako materiál lze použít různé druhy v různých kombinacích. S ohledem na údržbu, zejména odplebvelování, jsou vhodnější nenáročné vyšší druhy. Jsou doporučovány druhy rodu \"Echinacea\" a \"Rudbeckia\", \"Solidago\" (zapleveluje), \"Agastache\", \"Gaura\" (vymrzá, vyžaduje chudé propustné půdy), vyšší plamenky \"Phlox paniculata\" (málo vhodné, velmi nápadné květenství), různé druhy rodu hvězdnice \"Aster\", zápleváky \"Helenium\" (zejména vyšší). Vhodné jsou turany \"Erigeron\", krásnoočko \"Coreopsis\", doporučována je \"Vernonia gigantea\", ale jako solitéra. Z travin je vhodný bezkolenec \"Molinia\", některé kultivary rodu ozdobnice \"Miscanthus,\" ale podle možností lze použít i domácí druhy travin.\n\nOdborná literatura popisuje, že takto upravená zahrada nebo výsadba vyžaduje různou intenzitu zálivky a přihnojování, protože jsou použity různé rostliny. Nicméně přihnojování se doporučuje v případech, že rostliny rostou příliš pomalu. Odplevelování v tomto druhu výsadby je nejnáročnější prvním rokem po výsadbě. Pletí je na menších plochách prováděno ručně s drobným nářadím, na velkých plochách se používá pokos nebo opatrné použití herbicidů. Ačkoliv je mnoho nadšenců proti používání herbicidů, správci velkých ploch jejich používání preferují. \n\nJe doporučeno okolo výsadby udržovat pás půdy, který bude holý, bezplevelný. Půda okolo vysázených rostlin nemá být zbytečně nakypřována, protože dochází ke klíčení semen jednoletých plevelů. \nJe rovněž doporučeno mulčování, které omezuje růst plevelů. Mulčování rostlinným materiálem zadržuje vodu, ale obvykle vede k snížení obsahu volného dusíku v půdě. \n\n"}
{"id": "1027868", "url": "https://cs.wikipedia.org/wiki?curid=1027868", "title": "Michal Svrček", "text": "Michal Svrček\n\nMichal Svrček (* 16. května 1965) je bývalý slovenský fotbalista.\n\nV československé lize hrál za Spartak Trnava. Nastoupil ve 2 ligových utkáních. Ve druhé nejvyšší soutěži hrál za Baník Prievidza.\n\n"}
{"id": "1027869", "url": "https://cs.wikipedia.org/wiki?curid=1027869", "title": "Moreno Costanzo", "text": "Moreno Costanzo\n\nMoreno Costanzo (* 20. února 1988, Wil, Švýcarsko) je švýcarsko-italský fotbalový záložník, který hraje v klubu BSC Young Boys. Je reprezentantem Švýcarska.\n\nS dospělým fotbalem začínal ve Švýcarsku v klubu FC St. Gallen, v sezoně 2006/07 nastoupil do jednoho zápasu. Podzimní část sezony 2006/07 strávil na hostování v druholigovém FC Wil.\nV létě 2010 přestoupil do BSC Young Boys.\n\nS Young Boys si zahrál v Evropské lize 2014/15, s týmem se probojoval do základní skupiny I, kde číhali soupeři AC Sparta Praha (ČR), SSC Neapol (Itálie) a ŠK Slovan Bratislava (Slovensko).\n\nCostanzo reprezentoval Švýcarsko od mládežnické kategorie U16.\n\nV A-mužstvu Švýcarska debutoval 11. srpna 2010 proti Rakousku (výhra 1:0), v utkání odehrál 20 minut.\n\n"}
{"id": "1027870", "url": "https://cs.wikipedia.org/wiki?curid=1027870", "title": "Vinodolski zakon", "text": "Vinodolski zakon\n\nVinodolski zakon, také Vinodolski zakonik, je nejstarší právní dokument v chorvatské historii, pochází z roku 1288. Zákoník je psán hlaholicí. Poprvé jej vydal roku 1843 chorvatský filolog Antun Mažuranić. Roku 1988 vyšlo péčí Josipa Bratuliće nové kritické vydání.\n"}
{"id": "1027873", "url": "https://cs.wikipedia.org/wiki?curid=1027873", "title": "Hélios Sessolo", "text": "Hélios Sessolo\n\nHélios Sessolo (* 26. května 1993, Commugny, Švýcarsko) je švýcarský fotbalový záložník se španělskými kořeny, který hraje v klubu BSC Young Boys.\n\nHélios Sessolo začal ve Švýcarsku s profesionálním fotbalem v klubu BSC Young Boys, kde se představil v A-týmu v roce 2013. Debutoval v ligovém zápase 18. května proti Servette Ženeva (výhra 1:0).\n\n"}
{"id": "1027874", "url": "https://cs.wikipedia.org/wiki?curid=1027874", "title": "Pastouška", "text": "Pastouška\n\nPastouška je stavení, které původně sloužilo jako příbytek obecních pastýřů a sluhů, případně také osiřelých sirotků a ponocných. Z Čech jsou chalupy pro pastýře archivně doloženy již ze 14. století. Po zániku společné pastvy dobytka (koncem 19. a počátkem 20. století) se obecní pastouška využívala pro bydlení obecních chudých (žebráků). Obecní pastoušky byly zpravidla přízemní roubené nebo zděné stavby, vnější úpravou a interiérem podobné příbytkům domkářů. Stály na návsi nebo na konci vesnice.\n\n"}
{"id": "1027875", "url": "https://cs.wikipedia.org/wiki?curid=1027875", "title": "Radatice", "text": "Radatice\n\nRadatice jsou obec na Slovensku v okrese Prešov. Vznikla sloučením bývalých obcí Meretice a Radačov. V obou těchto bývalých obcích stojí středověké kostely z období kolem roku 1300. Tři kilometry od obce je minerální pramen.\n\n\nPřes obec Radatice protéká řeka Svinka.\n\nPřes obec prochází červeně značená turistická trasa cesta hrdinů SNP. Před obecním úřadem se nachází památník polským letcům Royal Air Force, kteří zahynuli při havárii čtyřmotorového bombardéru Handley Page Halifax 28. prosince 1944 v lokalitě \"Hájnikova louka\" nedaleko obce.\n\nV roce 1980 byla v obci v souvislosti s plánovanou výstavbou vodní nádrže Obišovce vydána stavební uzávěra. Tato uzávěra však byla v roce 1994 odvolána.\n\n"}
{"id": "1027876", "url": "https://cs.wikipedia.org/wiki?curid=1027876", "title": "Rafael Tománek", "text": "Rafael Tománek\n\nRafael Tománek (* 3. července 1959) je bývalý slovenský fotbalista, obránce.\n\nV československé lize hrál za Inter Bratislava. Nastoupil ve 20 ligových utkáních. Ve druhé nejvyšší soutěži hrál za Iskru Matador Bratislava a ZŤS Petržalka. V Poháru vítězů pohárů nastoupil v 1 utkání.\n\n"}
{"id": "1027877", "url": "https://cs.wikipedia.org/wiki?curid=1027877", "title": "Meretice", "text": "Meretice\n\nMeretice jsou bývalá obec v Prešovském okrese, která byla v roce 1964 sloučena s obcí Radačov, čímž vznikla společná obec Radatice. První písemná zmínka o obci pochází z roku 1332 a píše se v ní o místním kostele, který v té době patřil šlechtickému rodu z Drienova. Římskokatolický kostel s kamennou křtitelnicí byl postaven ve 13. a přestavěn v 18. století.\n"}
{"id": "1027878", "url": "https://cs.wikipedia.org/wiki?curid=1027878", "title": "Radačov", "text": "Radačov\n\nRadačov je bývalá obec v okrese Prešov, která byla v roce 1964 sloučena s obcí Meretice, čímž vznikla společná obec Radatice.\n\nJe starší z obou vesnic – první písemná zmínka pochází z roku 1261. Od 13. století patřila obec místním zemanům, později také jejich příbuzným i městu Košice. V roce 1600 je v obci doložen evangelický kostel s farou a škola.\n"}
{"id": "1027879", "url": "https://cs.wikipedia.org/wiki?curid=1027879", "title": "Suchá Dolina", "text": "Suchá Dolina\n\nSuchá Dolina je obec na Slovensku v okrese Prešov, 24 km od Prešova. V minulosti byly zaznamenány i tyto názvy obce: Rok 1773 – \"Szucha-Dolina\", \"Sucha Dolina\"; 1786 – \"Dolina\", \"Sucha Dolina\"; 1808 – \"Szuchádolina\", \"Suchá Dolina\"; 1863–1913 – \"Szárazvölgy\"; 1920–1960, 1990 – \"Suchá Dolina\". \n\nNachází se zde prodejna potravin s pohostinstvím pod jednou střechou. Hlavními změnami prošel v nedávné době kostel, který byl kompletně obnoven a také místní úřad. Vesnice je postavena kolem hlavní komunikace ale má i jednu ulici, kterou rozděluje vyregulovaný potok.\n\n"}
{"id": "1027880", "url": "https://cs.wikipedia.org/wiki?curid=1027880", "title": "Karel Bělohradský", "text": "Karel Bělohradský\n\nKarel Bělohradský (9. prosince 1926 – 10. února 2006) byl československý basketbalista, účastník olympijských her a vicemistr Evropy. Byl hráčem Uncas Praha (1944-1948), se kterým byl mistrem republiky 1945 a vicemistrem v roce 1947. Přestoupil do Sokola pražského, se kterým získal třetí místo v Mistrovství Československa 1948/49. V dalších letech hrál za ÚDA Praha a Teslu Žižkov. V článcích je někdy chybně uveden s křestním jménem Josef.\n\nČeskoslovensko reprezentoval na letních olympijských hrách 1948 v Londýně, kde s národním týmem skončil v olympijské basketbalové soutěži na 7. místě. S reprezentačním družstvem získal stříbrné medaile na Mistrovství Evropy 1947 v Praze. Celkem odehrál za československou basketbalovou reprezentaci 19 zápasů v letech 1946-1957.\n\n\n\n"}
{"id": "1027881", "url": "https://cs.wikipedia.org/wiki?curid=1027881", "title": "Suchá Dolina (rozcestník)", "text": "Suchá Dolina (rozcestník)\n\nSuchá dolina může být:\n\n"}
{"id": "1027882", "url": "https://cs.wikipedia.org/wiki?curid=1027882", "title": "Old Hoopes School", "text": "Old Hoopes School\n\nOld Hoopes School je bývalá škola v Derry Township, Mifflin County v Pensylvánii. Byl postavena asi v roce 1873. Stojí na cestě z Maitlandu do Kellywille. Je cihlová, jednoposchoďová, původní střecha z šindelů byla nahrazena plechem. Uvnitř je jedna školní místnost, vybavení zůstalo zachováno. Pod budovou je malý sklep na uhlí a dřevo.\n\nV roce 1978 byl zařazen do National Register of Historic Places.\n"}
{"id": "1027884", "url": "https://cs.wikipedia.org/wiki?curid=1027884", "title": "Jodi Ellen Malpas", "text": "Jodi Ellen Malpas\n\nJodi Ellen Malpas se narodila a vyrůstala v Northamptonu ve Velké Británii, kde dodnes žije se svou rodinou.\n\nHned po škole začala pracovat na plný úvazek pro svého otce ve stavební firmě s předpokladem, že firmu jednou převezme. Už tenkrát ale snila o tom, že se stane spisovatelkou. Svou prvotinu This Man psala dlouho potají, až jednoho dne sebrala odvahu a svůj sen uskutečnila. Kniha vyšla v říjnu 2012 v elektronické podobě. Kniha okamžitě získala ohlas a oblíbila si ji tisíce žen po celém světě. Stala se číslem jedna v New York Times a nejprodávanější autorkou podle žebříčku Sunday Times. Netrvalo dlouho a ke knize This Man vznikl druhý a třetí díl.\n\nErotickou trilogii vydává v ČR nakladatelství XYZ:\n\n\n"}
{"id": "1027885", "url": "https://cs.wikipedia.org/wiki?curid=1027885", "title": "Theogonie", "text": "Theogonie\n\nTheogonie je:\nVšeobecná encyklopedie DIDEROT, vyd. Nakladatelský dům OP, Praha 1998, sv. 4 ř/ž, str. 379.\n\n\n"}
{"id": "1027886", "url": "https://cs.wikipedia.org/wiki?curid=1027886", "title": "Šarišská Trstená", "text": "Šarišská Trstená\n\nŠarišská Trstená ( ) je obec na Slovensku v okrese Prešov.\n\nPrvní písemná zmínka o obci je z roku 1345, kdy byla součástí panství Chmeľovec.\n\nVyznačení majetků hradního panství \"Šebeš\" v roce 1345 se z pověření krále Ludvíka I. zúčastnil i zeman \"Mikuláš\", syn \"Dominika z Nadveja\". Používání názvu této vesnice v přídomku \"Mikuláše\" dokazuje nejen vlastnictví majetku, ale zejména to, že \"Mikuláš\" bydlel ve zdejší kurii. Z toho je zřejmé, že místní sídliště existovalo již před rokem 1345.\n\nZeman Mikuláš s bratry Jakubem a Vavřincem v roce 1351 použili v predikátu název vesnice Chmeľovec a dále listina uvádí tehdejší název Chmeľovce a Nadveje v přidruženém spojení. Ze vzájemné zeměpisné polohy obou vesnic a jejich názvů vyplývá, že Nadvej vznikl na původním majetku Komlošů a byl mladším sídlištěm. Nadvejští zemané nepochybně pocházeli z větve komlošských zemanů, přičemž Nadvej vznikl jako zemanská osada, resp. vesnice. Na popud zemanů ji vybudovali poddaní z Komlošů v druhé polovině 13. nebo začátkem 14. století.\n\nV písemnostech ze 14. – 16. stol. se vyskytuje pravidelně pod maďarským názvem \"Nadfó\" složeném ze slov: nád = třtina a fo = vyšný, horní. Název vznikl popisem zeměpisné polohy majetku resp. sídliště ležícího v horní části údolí zdejšího potoka. Nelze pochybovat o tom, že maďarský název Nadveje vytvořili místní zemané. Z maďarského názvu vznikl fonetickou úpravou slovenský název Nadvej.\n\nNázev obce se v průběhu času měnil, v roce 1345 byla známá jako \"Nadfu\", v 1351 jako \"Nadfeu\" nebo \"Kolmos\". V letech 1773 jako \"Nadwej\", v 1786 jako \"Nadfej\". V roce 1927 se ještě používal název \"Nadwej\". Od roku 1948 je obec dodnes známá jako \"Šarišská Trstená\".\n\nObec leží na jihozápadních svazích Nízkých Beskyd v údolí Šarišského potoka, který se jmenuje Trstianka. Povrch odlesněných katastru je mírně zvlněný až mírně členitý. Nadmorská výška je ve středu obce 400 m n. m., v katastru 300–640 m n. m. Nejvyšší vrch nad obcí se jmenuje \"Haľagoš\" a má 642 metrů. Obec ze severu lemují většinou smíšené lesy.\n\nV roce 1869 měla obec 63 obyvatel.\nV roce 1880 měla 39 obyvatel.\nV roce 1900 měla obec 72 obyvatel.\nV roce 1910 to bylo 76 obyvatel.\nV roce 1921 měla 75 obyvatel.\nV roce 1940 měla obec 117 obyvatel.\nV roce 1961 to bylo 179 obyvatel.\nV roce 1971 měla 208 obyvatel.\nV roce 2003 měla obec 270 obyvatel.\nMomentálně má obec 289 obyvatel.\n\nV roce 1994 se začal budovat kulturní dům. Dostavěl se v roce 2009. V naší obci není žádný folklorní soubor. Nyní se začíná v naší obci velký projekt na náš rozvoj. Peníze, více než 10 milionů eur pro nás z eurofondů zajistila MAS Šafrán.\nPeníze se využijí ke zkulturnění obce.\n\nV obci, ani v blízkém okolí se nenachází žádný větší podnik, který by znečistí životní prostředí. Znečišťují si ho pouze občané sami tím, že spalují některé škodlivé látky vypouštějí odpadní vody do potoka atd. Při místním potoku vznikají divoké skládky. To se snad zlepší vybudováním kanalizace a čističky odpadních vod. V obci se pořádá i separovaný sběr.\n\nV obci se nachází kostel Krista Krále, kaple sv. Jana Nepomuckého a hřbitov. Je zde i obchod se smíšeným zbožím, obecní úřad, kulturní dům a multifunkční hřiště.\n\n"}
{"id": "1027887", "url": "https://cs.wikipedia.org/wiki?curid=1027887", "title": "Veronica Rothová", "text": "Veronica Rothová\n\nVeronica Rothová, rodným jménem Veronica Anne Roth (* 19. srpna 1988, New York) je americká spisovatelka a autorka trilogie Divergence.\n\nZačala studovat Carleton College, ale po roce přešla na Northwestern University, kde se věnovala programu tvůrčího psaní. Veronica je od roku 2011 vdaná za fotografa Nelsona Fitche. Žijí v Chicagu.\n\nVeronicu Rothovou známe především jako autorku \"trilogie Divergence\": Divergence, Rezistence, Aliance. První díl napsala ještě při studiích na univerzitě a ještě před dokončením studií prodala práva na filmové zpracování společnosti Summit Entertainment. Za trilogii Divergence dostala ocenění \"New York Times bestseller\", na Goodreads nejoblíbenější kniha roku 2011 a v roce 2012 vyhrála soutěž Nejlepší kniha Young Adult Fantasy & Science Fiction. Premiéra filmu v České republice proběhla na jaře 2014. V roce 2015 můžeme očekávat premiéru dalšího dílu Rezistence. Třetí díl Aliance plánují filmaři rozdělit do dvou dílů (2016 a 2017).\n\nČtyři krátké povídky o Tobiasovi, Čtyřce, nabídnou příběh, který předchází Divergenci. Všechny čtyři povídky pod názvem Čtyřka: Divergentní povídky vyšly v listopadu 2014 v nakladatelství CooBoo.\n\n\n\n"}
{"id": "1027888", "url": "https://cs.wikipedia.org/wiki?curid=1027888", "title": "Air Canada Centre", "text": "Air Canada Centre\n\nAir Canada Centre je víceúčelová hala, která stojí v Torontu v Kanadě. Je vhodná nejen pro pořádání sportovních událostí, ale i pro kulturní a zábavní akce, koncerty, veletrhy a další. Stadion se otevřel 19. února 1999 po téměř dvouroční výstavbě. Kapacita haly na lední hokej dosahuje až 20 270 míst, na basketbal dokonce 20 511 míst. Aréna je domovem Toronta Maple Leafs hrajícího nejvyšší severoamerickou soutěž National Hockey League (NHL), basketbalového týmu Toronta Raptors z National Basketball Association (NBA) a Toronta Rock z lakrosové ligy National Lacrosse League (NLL). Krátkou dobu to byl také hlavní stánek týmu Toronta Phantoms, který hrával Arena Football League (AFL). Je známa pod přezdívkami „ACC“ nebo „hangár“.\n\nV současné době je vlastněn společností Maple Leaf Sports & Entertainment. Stejná firma také vlastní Toronto Maple Leafs a Toronto Raptors. V roce 2008 byla aréna vedena jako 5. nejrušnější na světě a zároveň nejrušnější v Kanadě. U stadionu se nachází celkem 13 000 parkovacích míst.\n\nV roce 2016 aréna hostila finále prestižní esport soutěže NA LCS (North America League of Legends Championship Series) mezi TSM (Team SoloMid) a C9 (Cloud9). Hlavně Dánský souboj na středové linii (midlane) mezi Bjergesem a Jensenem.\n\n"}
{"id": "1027889", "url": "https://cs.wikipedia.org/wiki?curid=1027889", "title": "Čtvercová formace", "text": "Čtvercová formace\n\nČtvercová formace neboli karé (z francouzského \"Carré\", či zastarale \"Quarré\", čtverec) je zastaralá bojová formace pěchoty pro situace, kdy se bránila útoku kavalérie. Pěší jednotka se přitom zformovala přibližně do tvaru čtverce (podle potřeby obdélníku nebo kosočtverce), tak, aby zbraně vojáků směřovaly do všech čtyř stran. Účelem bylo zabránit mnohem pohyblivějším jednotkám nepřátelské jízdy, aby napadenému útvaru pěchoty vpadly do nechráněného boku nebo do zad.\n\nČtvercovou formaci pěchota užívala již od starověku. Formace byla popsána Plútarchem a velké čtvercové formace používaly také římské legie v bitvě u Karrh proti Parthům, jejichž armády se skládaly z velké části z jízdy (pozor, nezaměňovat s jinou obrannou formací zvanou želva)\n\nZpravidla se jednalo o útvary plné, tzn. vojáci byli rozmístěni po celé ploše útvaru a bojovníci ze středu formace postoupili k okraji jen aby nahradili padlé spolubojovníky. Sevřený útvar měl své výhody, neboť vojáci v přední linii tak mohli snáze odolat náporu jízdy. Rozvoj palných zbraní a specializace vojáků v útvaru si vynutil větší pohyblivost a secvičenost bojovníků v útvaru (například tercie v době třicetileté války), kdy se například arkebúzníci (později mušketýři) při napadení jízdou uchylovali pod ochranu pikenýrů, kteří ze středu formace postoupili k okrajům čtverce. Další vývoj palných zbraní, zejména dělostřelectva, však odhalil slabiny sevřeného útvaru, který byl snadným terčem a každý zásah mohl zabít nebo zranit hned několik vojáků stojících za sebou.\n\nBěhem Napoleonských válek se tak vyvinula formace \"karé\", jakožto prázdný čtverec (nebo obdélník). Výhodou bylo rovnoměrné využití většiny bojovníků na stranách čtverce (na každé straně dvě nebo více řad vojáků vyzbrojených jednoranými mušketami nebo puškami s nasazenými bodáky). Především však případný zásah nepřátelským dělostřelectvem neměl na prázdný čtverec tak devastující účinek jako na plný útvar, přičemž ochrana proti útokům jízdy byla zachována.\n\nObecně prapor (přibližně 500 až 1 000 vojáků) byla nejmenší jednotka potřebná pro zformování karé. V prostředku čtverce byl velitel, standarty jednotky a zálohy pro posílení jakékoliv strany čtverce oslabené útoky. Po zformování do karé střílela pěchota salvy na přibližující se kavalérii. Vzhledem ke krátkému dosahu a nepřesnosti tehdejších pušek musela pěchota čekat se střelbou do doby, než se kavalérie přiblížila na vzdálenost cca 30 metrů. Vzniklé ztráty útočníků vedly k nahromadění mrtvých a zraněných koní a jezdců, které blokovaly další útoky.\n\nNedisciplinovaná nebo předčasná střelba pěchoty by proti kavalérii byla neefektivní a vyústila by v situaci, kdy se pěšáci musí bránit kavalérii s prázdnými mušketami jen pomocí bodáků. Kavalérie by se mohla přiblížit na velmi krátkou vzdálenost zatímco by pěchota nabíjela, a mohla by na pěchotu útočit střelbou z pistolí, šavlemi nebo kopími (podle typu výzbroje). Pozdní střelba, přestože by byla efektivnější v zasažení cílů, by mohla mohla vést k pádu zraněných koní na pěchotu a vytvořit tak ve formaci mezery, což by umožnilo přeživším jezdcům vniknout do čtverce a narušit jej zevnitř. Nicméně nejúčinnější způsob prolomení čtverce představovaly kombinované jednotky lehkého dělostřelectva a jezdectva, kdy se dělostřelci pod ochrannou jízdy přiblížili ke čtverci a přesnou palbou na krátkou vzdálenost (ovšem stále ještě mimo dostřel tehdejších pušek) narušili formaci, do níž vzápětí pronikla jízda a dovršila zkázu nepřátelské pěchoty.\n\nČtverec s 500 muži ve čtyřech řadách, jako ty co se zformovaly ve Wellingtonově armádě v bitvě u Waterloo, byl atypicky těsnou formací s každou stranou kratší než 20 metrů, což umožnilo hustější palbu na útočící jízdu. Wellington však většinu svých sil rozmístil za hřebenem kopce a nemusel si proto dělat starosti s obávaným francouzským dělostřelectvem, které by takto těsné čtverce jinak rozstřílelo.\n\nV průběhu 19. století, v důsledku dalšího zdokonalování palných zbraní (dostřelu, přesnosti, kadence), nevýhody čtverce (a jakékoli sevřené formace) postupně převážily nad jeho výhodami. Taktika čtverce však byla nadále s úspěchem využívána v koloniálních válkách (například indiánských válkách) proti zpravidla početnějšímu a pohyblivějšímu protivníkovi, který však nedisponoval moderními rychlopalnými zbraněmi a dělostřelectvem.\n"}
{"id": "1027890", "url": "https://cs.wikipedia.org/wiki?curid=1027890", "title": "Kiera Cassová", "text": "Kiera Cassová\n\nKiera Cassová, nepřechýleně Kiera Cass (* 19. května 1981 Myrtle Beach, Jižní Karolína) je americká spisovatelka, která napsala trilogii Selekce.\n\nStudovala Univerzitu v Jižní Karolíně a v Radfordu (historii). Nyní žije se svou rodinou v Blackburgu va Virginii. V roce 2009 vydala svou první knihu The Siren, která se nesetkala s úspěchem. O tři roky později vydala Selekci, která se stala velmi oblíbenou. V roce 2013 vydala pokračování - Elitu- a v roce 2014 třetí díl První. CW Television Network koupila práva na televizní vysílání a dva pilotní příběhy byly zfilmovány. Nikdy nebyla natočena celá série.\n\nV roce 2015 vydala další díl původní trilogie - Dcera a o rok později další díl The Crown. V roce 2015 také vydala knihu povídek ze Selekce s názvem Happily Ever After ( Šťastně až na věky, český překlad vyjde 29. 8. 2016), která kromě čtyř povídek a stejného počtu bonusových scén obsahuje i bonusový epilog, Kde jsou teď?, mapu a různé ilustrace. U nás její knihy vydává nakladelství CooBoo.\n\n\n\n\n"}
{"id": "1027891", "url": "https://cs.wikipedia.org/wiki?curid=1027891", "title": "Trnkov", "text": "Trnkov\n\nTrnkov je obec na Slovensku v okrese Prešov. První písemná zmínka o obci pochází z roku 1330.\n\nObec leží na severním okraji Košické kotliny v údolí Trnkovského potoka. Odlesněný povrch je mírně zvlněný s nadmořskou výškou v rozmezí 285 až 376 m n. m., střed obce je ve výšce 305 m. Je tvořen flyšem a třetihorními usazeninami.\n\nObec sousedí s katastrálním územím na severu a východu s obcí Lada, na jihu s obcí Okružná, na západě s obcí Kapušany.\n\n"}
{"id": "1027892", "url": "https://cs.wikipedia.org/wiki?curid=1027892", "title": "Karé", "text": "Karé\n\nKaré ( – čtverec) může označovat:\n\n"}
{"id": "1027893", "url": "https://cs.wikipedia.org/wiki?curid=1027893", "title": "Tuhrina", "text": "Tuhrina\n\nTuhrina je obec na Slovensku v okrese Prešov. K 31. prosinci 2013 zde žilo 479 lidí.\n\nPrvní písemná zmínka o obci pochází z roku 1397. V roce 1722 Tuhrina vyhořela, v roce 1787 měla 45 domů a 373 obyvatel.\n\nV obci se nachází dva kostely, katolický a evangelický.\n\n"}
{"id": "1027895", "url": "https://cs.wikipedia.org/wiki?curid=1027895", "title": "Jan Zoul z Ostředka", "text": "Jan Zoul z Ostředka\n\nJan Zoul z Ostředka (14. století - 13. července 1404 Praha) byl český loupeživý rytíř ze zemanského rodu pánů z Ostředka.\n\nByl bývalý služebník krále Václava IV. a pozdější služebník moravského markraběte Prokopa.\nNa konci 14. stol., kdy se bouřila šlechta a proti králi vznikla široká panská koalice, zmocnil se Jan se svým otcem Mikešem \nČejchanova hrádku u Chocerad. Odtud vyrážel s otcem na loupeživé výboje po celém Benešovsku. Později se v roce 1403 Jan zmocnil hradu Stará Dubá, který patřil Vaňkovi z Dubé.\n\nV roce 1404 vyslal král Václav IV. proti nim panskou jednotu vedenou arcibiskupem Zbyňkem Zajícem z Hazmburka, který Čejchanov, kde sídlil Janův otec Mikeš, a hrad Starou Dubou dobyl. \nJan s otcem i 50 členů bandy byli popraveni oběšením 13. července 1404 v místech dnešní křižovatky \"U Bulhara\" v \nPraze. Byl pohřben u kostela sv. Štěpána na Rybníčku, kde se pražští popravenci tehdy pohřbívali. \n\nAčkoliv po Zoulovi zůstali sirotci, král zabavil jejich dědictví a daroval je 23. září 1406 svým dvořanům.\n\n \n"}
{"id": "1027897", "url": "https://cs.wikipedia.org/wiki?curid=1027897", "title": "Veľký Slivník", "text": "Veľký Slivník\n\nVeľký Slivník je obec na Slovensku v okrese Prešov. První písemná zmínka o obci pochází z roku 1282.\n"}
{"id": "1027902", "url": "https://cs.wikipedia.org/wiki?curid=1027902", "title": "Leslye Waltonová", "text": "Leslye Waltonová\n\nLeslye Waltonová je spisovatelka, autorka knihy \"Podivuhodné a krásné soužení Avy Lavender\".\n\nVystudovala humanitní studia a žije v Seattlu, Washington. Pokud zrovna nepíše, učí studenty na střední škole, jak psát a stát se spisovateli. \nJejím debutem je kniha \"Podivuhodné a krásné soužení Avy Lavender\", kterou řadíme k „magickému realismu nebo lyrické próze“. Nyní pracuje autorka na další novele.\n\n\n\n"}
{"id": "1027903", "url": "https://cs.wikipedia.org/wiki?curid=1027903", "title": "Zlatá Baňa", "text": "Zlatá Baňa\n\nZlatá Baňa je obec na Slovensku v okrese Prešov. První písemná zmínka o obci pochází z roku 1550. Byla to poslední obec v Československu (a tedy i na Slovensku), kam byla zavedena elektřina (v roce 1960).\n"}
{"id": "1027907", "url": "https://cs.wikipedia.org/wiki?curid=1027907", "title": "Seznam postav seriálu Agenti S.H.I.E.L.D.", "text": "Seznam postav seriálu Agenti S.H.I.E.L.D.\n\nTento článek je seznamem postav z akčního seriálu \"Agenti S.H.I.E.L.D.\".\n\nTyto postavy se objevily několikrát během série (alespoň 4x v jedné řadě) v důležitých rolích. \n"}
{"id": "1027910", "url": "https://cs.wikipedia.org/wiki?curid=1027910", "title": "Kyanid a Štěstí", "text": "Kyanid a Štěstí\n\nWebový komiks Kyanid a Štěstí (v originále \"Cyanide and Happiness\") se vyznačuje jednoduchou a účelnou kresbu s nekorektním a absurdním humorem.\n\nAutoři tohoto komiksu jsou Kris Wilson, Rob DenBleyker, Matt Melvin a Dave McElfatrick. Kyanidu a Štěstí není nic svaté, autoři si dokážou udělat legraci skutečně z čehokoli. Komiks se zrodil v roce 2005 a od té doby si udržuje stále stejný formát, kdy strip nepřesahuje jednu stránku. Hlavními postavami komiksů jsou jednoduché holohlavé postavičky, které se vzájemně uráží, chovají se perverzně anebo rozvíjí filosofické úvahy o konečnosti světa. Většina postav nemá jméno a liší se jen barvami trička. Kyanid a Štěstí vyvolává mezi čtenáři různé reakce, někteří z nich jsou v šoku, ale komiks se šíří na internetu a získává stále větší popularitu. \n\nPůvodní internetový komiks se díky své popularitě dostal i na stránky knih. V Česku vyšly již dvě knihy, první s názvem \"Kyanid a Štěstí\" a druhá s názvem \"Zmrzlina a Smutek\". Tato knižní vydání obsahují 150 stripů včetně 30 dosud nepublikovaných, které svými nekorektními vtipy, vyšinutými postavami a zvrhlými pointami učarovaly fanoušků po celém světě.\n\n"}
{"id": "1027916", "url": "https://cs.wikipedia.org/wiki?curid=1027916", "title": "Tronchetto", "text": "Tronchetto\n\nTronchetto (zvaný také \"Isola nuova\", tj. \"Nový ostrov\") je umělý ostrov v Benátské laguně. Má rozlohu 184 hektarů a je bez stálého lidského osídlení. Leží na západ od hlavního benátského ostrova a je součástí městské části Santa Croce. Byl vybudován v letech 1958–1962 podle projektu italského inženýra Eugenia Miozziho (1889–1979). Je spojen s italskou pevninou náspem Ponte della Liberta a slouží jako placené odstavné parkoviště pro automobily přijíždějící do Benátek (je na něm 3 957 parkovacích míst); cestující se odtud mohou dostat do centra města lodí nebo people moverem spojujícím ostrov s náměstím Piazzale Roma.\n\n"}
{"id": "1027918", "url": "https://cs.wikipedia.org/wiki?curid=1027918", "title": "Sberbank CZ", "text": "Sberbank CZ\n\nSberbank CZ (do února 2013 pod jménem Volksbank CZ) je banka, působící na českém trhu od roku 1993, od 1. ledna 1997 jako samostatná akciová společnost s bankovní licencí ČNB. Sberbank CZ je obchodní bankou se širokou nabídkou finančních produktů a služeb v oblasti firemního i osobního bankovnictví.\n\nSberbank CZ (dříve Volksbank CZ) působí na českém trhu od roku 1993. Hlavním akcionářem banky je Sberbank Europe AG (dceřiná společnost Sberbank Rusko).\n\nSberbank Europe AG sídlí ve Vídni a jejím jediným vlastníkem je od 15. 2. 2012 ruská banka Sberbank. Sberbank Europe řídí síť bank v zemích střední a východní Evropy (CEE): v České republice, Rakousku, Maďarsku, Slovinsku, Chorvatsku, Bosně a Hercegovině a v Srbsku.\n\nSberbank Rusko (založená v roce 1841) je největší ruská banka, spravuje přibližně 27 procent veškerých bankovních aktiv v Rusku a zaměstnává více než 240 tisíc lidí. Zakladatelem a většinovým akcionářem Sberbank je Ruská národní banka (Bank of Russia) s podílem hlasovacích akcií 50 % plus jedna akcie. Ostatními akcionáři banky je více než 245 tisíc právnických a fyzických osob.\n\nSberbank Rusko provozuje největší celostátní síť poboček. Více než 20 000 poboček je řízeno 17 oblastními centrálami. Banka má také dceřiné bankovní ústavy v Kazachstánu, na Ukrajině a v Bělorusku, pobočku v Indii a zastoupení v Německu, v Číně a nejnověji také ve Švýcarsku.\n\nAkvizicí Volksbank International v roce 2012 získala Sberbank navíc zastoupení v dalších zemích střední a východní Evropy.\n\n\nPředstavenstvo Sberbank CZ tvoří:\n"}
{"id": "1027923", "url": "https://cs.wikipedia.org/wiki?curid=1027923", "title": "Kaple Panny Marie Pomocné (Pěkov)", "text": "Kaple Panny Marie Pomocné (Pěkov)\n\nKaple Panny Marie Pomocné (někdy uváděná jako kostel) je římskokatolická kaple v Pěkově, který je částí města Police nad Metují. Patří do farnosti Police nad Metují. Od 3. 1. 2001 je chráněna jako kulturní památka České republiky.\n\nKaple pochází z poloviny 19. století, upravena byla ve 20. století. Oltářík je současný\n\nBohoslužby se konají jen o pouti a posvícení.\n\n"}
{"id": "1027925", "url": "https://cs.wikipedia.org/wiki?curid=1027925", "title": "FC Fiorentino", "text": "FC Fiorentino\n\nFC Fiorentino (Football Club Fiorentino) je sanmarinský fotbalový klub z obce Fiorentino založený v roce 1974. Klubové barvy jsou modrá a červená. Do roku 2005 se klub jmenoval SS Montevito.\n\n\n"}
{"id": "1027926", "url": "https://cs.wikipedia.org/wiki?curid=1027926", "title": "Mariánský morový sloup (Opava)", "text": "Mariánský morový sloup (Opava)\n\nMariánský morový sloup je mariánský sloup vytesaný z pískovce, který stojí před kostelem svatého Vojtěcha na Dolním náměstí v Opavě. V roce 1964 byl sloup zapsán do seznamu kulturních památek.\n\nMariánský sloup v Opavě nechal zbudovat roku 1675 hrabě Jiří Štěpán. Tento sloup byl vysochán podle vzoru mariánského sloupu \"Am Hof\" ve Vídni. Jeho původní podobu známe pouze z popisu a několika vyobrazení.\n\nV roce 1825 musel být sloup kvůli rozsáhlému poškození demontován. Znovu postaven byl roku 1869. Tento nový sloup také vycházel z vídeňského vzoru, tentokrát se však autor insporoval sloupem \"Am Gaben\". Rozsáhlé opravy sloupu proběhly v roce 1927. Roku 1997 byl pod vedením olomouckého restaurátora Ladislava Werkmana kompletně zrestaurován. V průběhu prací byl uvnitř díla ve skleněné láhvi nalezen originál pamětní listiny z roku 1869 a groš z roku 1860. Kopie listiny (originál je uchován v \"Zemském archivu\") byla spolu s grošem do podstavce vrácena a restaurátoři k nim přidali také záznam o opravě z roku 1997 a platné mince.\n\nDílo stojí na trojbokém soklu, na kterém jsou vytesány nápisy k poctění Panny Marie a záznamy o opravách a vzniku sloupu. Sokl je zdobený ornamenty, monogramem IHS, mariánským monogramem a hořícím srdcem, které je probodnuto mečem. Na sokl navazuje vynášecí sloup, na jehož vrcholu je socha Panny Marie, zobrazující figuru, stojící na zeměkouli ovinuté hadem (symbol prvotního hříchu). Celý sloup je ohrazen šestibokým železným plotem.\n\n"}
{"id": "1027930", "url": "https://cs.wikipedia.org/wiki?curid=1027930", "title": "Gellértova hora", "text": "Gellértova hora\n\nGellértova hora (maďarsky \"Gellért-hegy\", německy \"Blocksberg\", latinsky \"Mons Sancti Gerhardi\", turecky \"Gürz Elyas bayiri\") je 235 metrů vysoká hora nad řekou Dunaj v Maďarsku. Je součástí I. a XI. budapešťského okrsku. Gellértova hora je pojmenována po Svatém Gellértovi, který se po smrti krále Štěpána nepohodl s jeho zástupci a byl během povstání napaden rozlíceným davem, vsazen do káry a shozen z hory. Na vrcholu hory je Citadela. V úbočí hory dnes stojí socha Svatého Gellérta a uvnitř hory je Gellértova jeskyně, která ústí k hotelu Gellért a k Dunaji. U úpatí hory na Gellértově náměstí, poblíž mostu Svobody, se nachází hotel Gellért a Gellértovy lázně.\n\nVe starověku bylo na hoře oppidum keltského kmene Eravisků, kteří mezi roky 18-51 založili v sousedství hory císařové Tiberius a Vespasián nejdříve dřevěný a poté i kamenný vojenský tábor. Později u vojenského tábora vzniklo o civilní město Aquincum, jehož pozůstatky jsou dnes součástí Budína, části Budapešti na pravém břehu Dunaje.\n\nV 18. století byly svahy hory pokryty vinicemi. Okrsek Tabán na úpatí hory byl důležitým centrem vinařství v Budíně. Podle registru půdy z roku 1789 pokrývaly vinohrady 128 hektarů půdy na hoře (a pouze 7,62 hektaru bylo využíváno jako pastviny).\n\nV 18. století byla také na vrcholu hory postavena malá kalvárie, která byla později okolo roku 1820 přestavěna. Na Velikonoční pondělí stoupá strmou cestou poutní procesí, aby oslavilo zmrtvýchvstání Krista.\n\nCitadela () byla postavena jako pozorovatelna sousedního Hradního vrchu po letech 1848–49 kdy došlo k Maďarské revoluci proti vládnoucím Habsburkům. Až do konce 2. světové války se nic nepřihodilo, potom se tu však usadila německá armáda, která Citadelu totálně zdevastovala. Dnes se v základech Citadely nachází malé vojenské muzeum.\n\nPřed Citadelou stojí socha Svobody (). Autorem 14 metrů vysoké sochy bohyně Niké je sochař Zsigmond Kisfaludi Strobl. Byla odhalena v roce 1947 na počest vítězství Rudé armády ve 2. světové válce. U nohou ženské postavy, vysoko držící palmovou ratolest, jsou dvě další sochy. První symbolizuje alegorii pokroku, druhá boj se zlem.\n\nZ Gellértovy hory ostřelovaly sovětské tanky Budapešť během druhé světové války i Maďarského povstání v roce 1956.\n\n"}
{"id": "1027932", "url": "https://cs.wikipedia.org/wiki?curid=1027932", "title": "Zabít tiše", "text": "Zabít tiše\n\nZabít tiše (v americkém originále: Killing Them Softly) je americký kriminální film z roku 2012. Režisérem filmu je Andrew Dominik. Hlavní role ve filmu ztvárnili Brad Pitt, Scoot McNairy, Ben Mendelsohn, Richard Jenkins a James Gandolfini.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1027937", "url": "https://cs.wikipedia.org/wiki?curid=1027937", "title": "Óscar Boniek García", "text": "Óscar Boniek García\n\nÓscar Boniek García Ramírez (* 4. září 1984, Tegucigalpa, Honduras) je honduraský fotbalový obránce a reprezentant, momentálně hraje v Major League Soccer v americkém klubu Houston Dynamo.\nÚčastník MS 2010 v JAR a MS 2014 v Brazílii.\n\nJe pojmenován po známém polském fotbalistovi Zbigniewu Boniekovi.\n\nÓscar Boniek García začal s profi fotbalem v Hondurasu v klubu CD Olimpia, odkud v roce 2006 odešel do CD Marathón, avšak po sezoně se vrátil do Olimpie.\n\nV roce 2012 odešel do USA do klubu Houston Dynamo hrajícího Major League Soccer.\n\nÓscar Boniek García debutoval v A-mužstvu Hondurasu v roce 2005.\n\nZúčastnil se Mistrovství světa 2010 v Jihoafrické republice.\nKolumbijský trenér Hondurasu Luis Fernando Suárez ho vzal na Mistrovství světa 2014 v Brazílii, kde honduraský tým skončil bez bodu v základní skupině E.\n\n"}
{"id": "1027938", "url": "https://cs.wikipedia.org/wiki?curid=1027938", "title": "Koza paní ježibaby", "text": "Koza paní ježibaby\n\nKoza paní ježibaby je kniha určená pro děti a mládež. Autory této knihy jsou Alois Mikulka, Zuzana Nováková a Kamila Sojková. Ilustrátory knihy jsou Alois Mikulka, Zuzana Nováková, Radek Pilař. Kniha obsahuje několik příběhů.\n\n"}
{"id": "1027941", "url": "https://cs.wikipedia.org/wiki?curid=1027941", "title": "Josef Christian Zedlitz", "text": "Josef Christian Zedlitz\n\nPhilipp Gotthard Joseph Christian Karl Anton von Zedlitz und Nimmersatt, také Joseph Christian baron von Zedlitz (28. února 1790, Jánský Vrch – 16. března 1862, Vídeň) byl slezský a rakouský diplomat, politik a německy píšící básník a dramatik.\n\nJoseph Christian von Zedlitz se narodil na zámku Jánský Vrch do rodiny zámeckého hejtmana Karla von Zedlitze a jeho ženy, hraběnky z rodu Schlegenbergů. Dětství prožil v okolí rodného zámku a později byl poslán studovat do Vratislavi. Zde se seznámil s básníkem Josephem von Eichendorffem, který se stal jeho dobrým přítelem. Roku 1806 zanechal studií a narukoval do armády k husarskému pluku arcivévody Ferdinanda. Jako důstojník tohoto pluku bojoval roku 1809 v bitvách u Řezna, Aspern a Wagramu proti napoleonské armádě. \n\nV roce 1811 získal po svatbě s baronkou Ernestinou von Liptay značný majetek v Banátu, čímž získal finanční nezávislost a mohl se věnovat literární tvorbě. Poté, co jeho manželka zemřela roku 1836 na choleru, se přestěhoval na trvalo do Vídně a nastoupil do státních služeb pod ministra Metternicha. Od roku 1848 žil střídavě v Aussee a Linci. Roku 1851 se vrátil zpět do státních služeb.\n\nJoseph Christian von Zedlitz trpěl celý život dýchacími problémy, od kterých mu nepomohly ani návštěvy lázní v Karlových Varech. Zemřel roku 1862 a jeho hrob se nachází v řadě takzvaných \"Čestných hrobů\" na \"Vídeňském ústředním hřbitově\". V roce 1891 byl na náměstí v Javorníku odhalen Zedlitzův pomník, který byl ovšem po druhé světové válce odstraněn. Zachovala se z něj pouze bronzová busta, která je v dnešní době v majetku městského muzea v Javorníku.\n\n\n\n\n"}
{"id": "1027942", "url": "https://cs.wikipedia.org/wiki?curid=1027942", "title": "Světová válka Z", "text": "Světová válka Z\n\nSvětová válka Z (v americkém originále: World War Z) je americký hororový film z roku 2013. Režisérem filmu je Marc Forster. Hlavní role ve filmu ztvárnili Brad Pitt, Mireille Enos, Daniella Kertesz, Fana Mokoena a James Badge Dale.\n\nFilm vydělal 202 milionů dolarů v Severní Americe a 337 milionů dolarů v ostatních oblastech, celkově tak vydělal 540 milionů dolarů po celém světě. Za první víkend docílil druhé nejvyšší návštěvnosti, kdy vydělal 66,4 milionů dolarů. Na první místě se umístil animovaný film \"Univerzita pro příšerky\".\n\nFilm získal pozitivní kritiku. Na recenzní stránce Rotten Tomatoes získal z 252 započtených recenzí 67 procent s průměrným ratingem 6,2 bodů z deseti. Na serveru Metacritic snímek získal z 46 recenzí 63 bodů ze sta. Na Česko-Slovenské filmové databázi snímek získal 75%.\n\n"}
{"id": "1027946", "url": "https://cs.wikipedia.org/wiki?curid=1027946", "title": "Honda CBF 125", "text": "Honda CBF 125\n\nHonda CBF 125 je motocykl kategorie naked bike, vyvinutý firmou Honda, vyráběný od roku 2008 do roku 2014. Předchůdcem byla Honda CG 125. Nástupcem je Honda CB125F.\n\nTato motorka sice spadá do kategorie cenově dostupných strojů pro začínající jezdce, to ale designérům rozhodně nebránilo vtisknout jí výraznou podobu. Hlavním rozpoznávacím znamením je opticky mohutná polokapotáž s černým štítkem. Výrazný pohled CBF nabízí i zezadu, kolem koncového světla se nacházejí tvarované zadní plasty. Dále překvapí výrazné a velké směrovky vepředu i vzadu, které mají zvýšit bezpečnost samotného motorkáře.\n\nMotorka má jednoduchou přístrojovou desku, která opět svým vzhledem připomíná spíše skútr. U dříve vyrobených CBF 125 v oblasti zmíněné přístrojové desky nenalezneme otáčkoměr. Tento problém byl vyřešen u nově vyrobených motocyklů, kde byl otáčkoměr dodán.\nNa řídítkách najdeme standardní ovladače. Dále zrcátka se slabou aretací.\nZáklad stroje je odvozený z modelu Honda CBR 125, ale motor je úplně jiný. Čtyřdobý vzduchem chlazený 2 ventilový jednoválec SOHC má jiné parametry vrtání a zdvihu.\nPro mnohé jezdce je negativem jen 5 rychlostních stupňů. Samotná motorka je limitována maximální rychlosti 104 km/h. Výfuk Hondy, který se nachází pod stupačkou spolujezdce připomíná spíše zvuk skútru. Opět jsou zde vlastnosti připomínající skútr. Tato motorka je uzpůsobená především na střední otáčky, kde motorka není mnoho zatěžována. Se svou výbornou ovladatelnosti motorka vyniká především v jízdě po městě.\n\nJiž od svého výrobce má určeno pneumatiky velikosti 17 a to od značky CONTINENTAL. Výhodou této motorky je také centrální stojan, který u dnešních motorek nenalezneme. Majitelé tohoto kousku budou šťastní skvělou spotřebou paliva do 3L/100 km. Tato motorka je často porovnávána s modely Honda CBR 125 či modelem YBR 125 od značky Yamaha.\n\n\n\n"}
{"id": "1027947", "url": "https://cs.wikipedia.org/wiki?curid=1027947", "title": "Konzultant", "text": "Konzultant\n\nKonzultant (v americkém originále: The Counselor) je americký filmový thriller z roku 2013. Režisérem filmu je Ridley Scott. Hlavní role ve filmu ztvárnili Michael Fassbender, Cameron Diaz, Javier Bardem, Penélope Cruzová a Brad Pitt.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1027948", "url": "https://cs.wikipedia.org/wiki?curid=1027948", "title": "FC Wil", "text": "FC Wil\n\nFC Wil (celým názvem FC Wil 1900) je švýcarský fotbalový klub z města Wil. Jak letopočet v názvu klubu napovídá, byl založen roku 1900.\nV sezoně 2013/14 postoupil ze 2. místa Swiss Challenge League do elitní Swiss Super League.\n\n\"Aktuální k 1. 9. 2014\n\n"}
{"id": "1027951", "url": "https://cs.wikipedia.org/wiki?curid=1027951", "title": "Stálý výbor politbyra ústředního výboru Komunistické strany Číny", "text": "Stálý výbor politbyra ústředního výboru Komunistické strany Číny\n\nStálý výbor politbyra ústředního výboru Komunistické strany Číny () je nejužší vedení Komunistické strany Číny a tím i nejužší vedení Čínské lidové republiky. Obsazení zvolené v roce 2012 má sedm členů, v minulosti jejich počet kolísal od dvou do jedenácti. Všichni členové stálého výboru jsou zároveň členy politbyra ústředního výboru Komunistické strany Číny, širšího vedení, které má 25 členů.\n\n"}
{"id": "1027955", "url": "https://cs.wikipedia.org/wiki?curid=1027955", "title": "Capital One Arena", "text": "Capital One Arena\n\nCapital One Arena, původním názvem MCI Center, je víceúčelová hala, která stojí ve Washingtonu, D.C. ve Spojených státech. Je vhodná nejen pro pořádání sportovních událostí, ale i pro kulturní a zábavní akce, koncerty a další. Stadion se otevřel 2. prosince 1997 po více než dvouroční výstavbě. Kapacita haly na lední hokej dosahuje až 18 506 míst, na basketbal dokonce 20 308 míst. Aréna je domovem Washingtonu Capitals hrajícího nejvyšší severoamerickou soutěž National Hockey League (NHL), mužského basketbalového týmu Washingtonu Wizards z National Basketball Association (NBA), ženského basketbalového týmu Washingtonu Mystics působící ve Women's National Basketball Association (WNBA) a také Georgetownu Hoyas z Národní vysokoškolská atletická asociace (NCAA). Dříve zde krátkou dobu působil také lakrosový tým Washington Power.\n\nAréna je pojmenována podle jejího hlavního sponzora, telekomunikační společnosti Verizon Communications. Přezdívku „Telefonní budka“ (anglicky: „The Phone Booth“) získala od místního fanouška Gordieho Golda, protože má historická spojení s různými telekomunikačními společnostmi, jako například se společností MCI Inc.\n\n"}
{"id": "1027957", "url": "https://cs.wikipedia.org/wiki?curid=1027957", "title": "ASEC Mimosas", "text": "ASEC Mimosas\n\nAssociation Sportive des Employés de Commerce Mimosas, také ASEC Mimosas nebo ASEC Abidžan, je fotbalový klub z města Abidžan v Pobřeží slonoviny. Je nejúspěšnějším klubem v zemi: získal 24 mistrovských titulů. Byl založen v roce 1948 pod názvem „Association Sportive des Employés de Commerce“ („Sportovní sdružení obchodních zaměstnanců“), přezdívku „Mimosas“ získal podle žluté barvy dresů, které připomínají květy mimózy.\n\nKlub má kromě fotbalového oddílu také basketbalový a házenkářský, od roku 1993 provozuje mládežnickou akademii, jejímiž absolventy jsou např. Gervinho, Didier Zokora nebo Yaya Touré. ASEC Mimosas je držitelem světového rekordu: v letech 1989 až 1994 neprohrál 108 ligových utkání v řadě.\n\n\n"}
{"id": "1027958", "url": "https://cs.wikipedia.org/wiki?curid=1027958", "title": "Brubaker", "text": "Brubaker\n\nBrubaker (v americkém originále: Brubaker) je americký dramatický film z roku 1980. Režisérem filmu je Stuart Rosenberg. Hlavní role ve filmu ztvárnili Robert Redford, Yaphet Kotto, Jane Alexander, Murray Hamilton a David Keith.\n\nFilm byl natočen podle autobiografické knihy Toma Murtona, popisující neutěšenou situaci v amerických nápravných zařízeních. Hlavním hrdinou je Henry Brubaker, který byl jmenován ředitelem věznice Wakefield. Aby poznal skutečné fungování této instituce, nechá se do ní zavřít jako řadový vězeň. Zjistí, že bachaři zpronevěřují veřejné prostředky a libují si v bití a ponižování svěřených osob. Rozhodne se usilovat o nápravu, ale ukáže se, že místním politikům stávající poměry vyhovují. \n\nFilm byl nominován na Oscara v kategorii nejlepší scénář.\n\n\nFilm získal mezi diváky na největších filmových databázích spíše velmi dobré hodnocení.\n\n\nTržby činily 37 121 708 dolarů, což dělá z Brubakera 19. nejvýdělečnější americký film roku 1980. \n\n"}
{"id": "1027959", "url": "https://cs.wikipedia.org/wiki?curid=1027959", "title": "Stefan G. Rasmussen", "text": "Stefan G. Rasmussen\n\nStefan G. Rasmussen (* 23. července 1947 v Randers) je dánský pilot a politik, poslanec za Konzervativní lidovou stranu v letech 1994 až 1996. \n\nCelosvětově se proslavil v roce 1991 jako kapitán letu Scandinavian Airlines 751, když po selhání obou motorů krátce po startu dokázal přistát na mýtině v lese beze ztrát na životech, za což obdržel velké množství vyznamenání, včetně \"IFALPA Polaris Award\" a Zlaté medaile Karla XVI.\n\n"}
{"id": "1027960", "url": "https://cs.wikipedia.org/wiki?curid=1027960", "title": "Attica, stát New York", "text": "Attica, stát New York\n\nAttica, stát New York (v americkém originále: Attica) je americký dramatický film z roku 1980. Režisérem filmu je Marvin J. Chomsky. Hlavní role ve filmu ztvárnili Henry Darrow, Charles Durning, Joel Fabiani, Morgan Freeman a George Grizzard.\n\nMarvin J. Chomsky získal za režii tohoto filmu cenu Emmy.\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1027961", "url": "https://cs.wikipedia.org/wiki?curid=1027961", "title": "Očitý svědek", "text": "Očitý svědek\n\nOčitý svědek (v americkém originále Eyewitness) je americký filmový thriller z roku 1981. Režisérem filmu je Peter Yates. Hlavní role ve filmu ztvárnili William Hurt, Sigourney Weaver, Christopher Plummer, James Woods a Steven Hill.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1027963", "url": "https://cs.wikipedia.org/wiki?curid=1027963", "title": "Charly", "text": "Charly\n\nCharly může být:\n\n"}
{"id": "1027964", "url": "https://cs.wikipedia.org/wiki?curid=1027964", "title": "Flying Lotus", "text": "Flying Lotus\n\nFlying Lotus, vlastním jménem Steven Ellison (* 7. října 1983, Los Angeles) je americký hudebník a hudební producent. Je prasynovcem jazzové klavíristky Alice Coltrane a jejího manžela, saxofonisty Johna Coltrana. Jeho první nahrávku, album nazvané podle roku jeho narození − \"1983\" − vydala v roce 2006 nezávislá společnost \"Plug Research\". V následujícím roce podepsal smlouvu s anglickým vydavatelstvím Warp Records a ještě toho roku zde vydal svou první nahrávku: EP s názvem \"Reset\". Do roku 2014 vydala společnost Warp jeho další čtyři studiová alba. V roce 2012 vydal mixtape \"Duality\" pod pseudonymem Captain Murphy. Během své kariéry spolupracoval s mnoha hudebníky, mezi které patří například Snoop Dogg, Angel Deradoorian, Herbie Hancock a Kendrick Lamar.\n\n\n"}
{"id": "1027966", "url": "https://cs.wikipedia.org/wiki?curid=1027966", "title": "Učitelé", "text": "Učitelé\n\nUčitelé (v americkém originále: Teachers) je americká filmová komedie z roku 1984. Režisérem filmu je Arthur Hiller. Hlavní role ve filmu ztvárnili Nick Nolte, JoBeth Williams, Judd Hirsch, Ralph Macchio a Allen Garfield.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1027975", "url": "https://cs.wikipedia.org/wiki?curid=1027975", "title": "Československé opevnění během studené války", "text": "Československé opevnění během studené války\n\nČeskoslovenské pohraniční opevnění během studené války bylo realizováno na státních hranicích Československa se Západním Německem a Rakouskem. Bylo tvořeno jednak reaktivovanými, opravenými a upravenými železobetonovými bunkry, které byly v těchto úsecích postaveny před druhou světovou válkou proti nacistickému Německu, a jednak pevnůstkami nově stavěnými v letech 1950–1964. Účelem opevnění byla nejprve obrana proti předpokládaným revanšistickým výbojům Německa, později proti případnému útoku vojsk NATO. Systém opevnění měl umožnit obranu jak v podmínkách konvenční války, tak i pro případ jaderného konfliktu.\n\nPáteří obrany zpočátku zůstával systém předválečného lehkého opevnění podél hranice s Německem (nyní výrazně zkrácené) a Rakouskem. Reaktivace lehkého opevnění vz. 37 (řopíků) (a v menší míře také LO vz. 36) v úseku Manětín–Bratislava probíhala v letech 1946–1953. Objekty, které nebyly před Mnichovskou dohodou zcela dokončeny (např. nebyly instalovány pancéřové prvky) nebo byly během okupace jen lehce poškozeny (demontáží pancéřových prvků, cvičnou střelbou německé armády atp.), byly upraveny, přičemž byly využity jak náhradní součásti z armádních skladů (značná část jich přečkala válku na území Slovenska), tak i kanibalizací pancéřových prvků z jiných úseků, které nebyly v nové mezinárodní situaci přímo ohroženy. \nOd roku 1959 byla použitelnost řopíků v boji zvýšena nahrazením stávající lafetace univerzální lafetou UL-1, která sloužila k upevnění většiny kulometů užívaných československou pěchotou – vz. 43 Gorjunov, lehkého kulometu vz. 52/57 a univerzálního kulometu vz. 59. Část objektů také byla v období zvýšeného mezinárodního napětí (Berlínská krize, Karibská krize) v letech 1958–1962 dále upravena proti účinkům jaderných zbraní (tzv. PAO – protiatomová ochrana). Ta spočívala především v pasivní ochraně proti tlakové a tepelné vlně. Týlové strany a většina kolmých stěn řopíků byly zasypány zeminou do úrovně stropu a do objektu se nyní vstupovalo svislou šachtou a krátkou chodbičkou z betonových prefabrikátů. Odhalené zůstaly pouze střílny, které bylo možné zakrýt oplechovaným dřevěným poklopem (stejně tak i vchodovou šachtu). \nReaktivováno bylo také šest stavebně dokončených pěchotních srubů, které byly před druhou světovou válkou realizovány na jižní Moravě, a předválečné opevnění v Bratislavě-Petržalce. V jejich případě bylo rezignováno na zvláštní PAO úpravu. Hlavní vylepšení spočívalo v nové a účinnější vzduchotechnice a nahrazení předválečných 47mm kanónů vz. 36 mnohem účinnějším, avšak vzhledem k rozměrům objektů předimenzovaným protitankovým kanónem ráže 85 mm.\n\nKromě úprav existujících objektů existovaly ve druhé polovině 40. let a na začátku 50. let plány a návrhy na stavbu nově vyprojektovaných lehkých i těžkých železobetonových objektů nové typologie, k čemuž ale nedošlo.\n\nPro obsazení stálého opevnění byla v letech 1952–1955 určena 8. pevnostní brigáda v Rajhradě. Po jejím zrušení připadla povinnost obsadit lehké objekty v případě války běžným jednotkám motorizované pěchoty. Pouze pro reaktivované objekty těžkého opevnění, které měly kromě pěchotní výzbroje také kanóny, byla vyčleněna „rota osádek těžkého opevnění“, která sídlila střídavě ve Znojmě nebo v Mikulově. Rota byla zrušena v roce 1999, kdy také došlo k odzbrojení těžkých objektů. Zbytek jejich vybavení byl následně rozkraden, protože armáda odmítala návrhy na zřízení muzeí a opuštěné objekty zůstaly několik let bez dozoru.\n\nV roce 1950 bylo na ministerstvu obrany rozhodnuto o zrušení plánované stavby nových objektů stálého opevnění. Resort se přiklonil k tzv. sovětské koncepci opevnění, kdy bylo na hranicích se Západním Německem a Rakouskem realizováno polní opevnění (zákopy, dřevozemní kulometná stanoviště, palebná postavení dělostřelectva, úkryty; zejména v první polovině 50. let) a zesílené polní opevnění (zděné a kamenobetonové palebné kulometné objekty v letech 1952–1954). Na začátku 50. let byly také vyvinuty nové objekty sestavené ze železobetonových prefabrikátů, které armáda realizovala ve velkých počtech mezi lety 1953–1964. Šlo o kulometné objekty KŽ-1 a KŽ-2, protitankové objekty KŽ-3 (osazený věží středního tanku T-34/85) a KŽ-4, různé typy pozorovatelen (27/S, PŽ-1, PŽ-2) a úkrytů (25/S, ÚŽ-1 až ÚŽ-7; kromě železobetonových byly vyvinuty i úkryty ÚO-1 až ÚO-3 z vlnitého plechu a ÚT-1 a ÚT-2 z textilních tkanin), které vojákům poskytovaly kolektivní ochranu proti působení zbraní hromadného ničení, včetně radioaktivního záření (snížení pronikavé radiace až tisíckrát), přímému zásahu všech druhů min a granátů až do ráže 105 mm či výbuchu granátu z houfnice ráže 155 mm ve vzdálenosti 1,5 m od objektu.\n\nS výjimkou KŽ-3 a teprve vyvíjeného ÚŽ-7 byly postaveny stovky objektů od každého typu. Budování zajišťovaly v míru ve většině případů ženijní brigády prostřednictvím svých ženijních opevňovacích praporů. Tyto objekty nebyly ve srovnání s předválečnými objekty stálého opevnění tak odolné vůči vlivům přírody a stejně tak byla nižší i jejich odolnost v případě přímého zásahu. Jejich výhodami však byly levnější konstrukce, rychlost výstavby, snadnější zamaskování a s tím spojené dokonalejší utajení před nepřítelem. Další výhodou poválečného opevnění bylo členění do mnohem větší hloubky. Nové objekty byly budovány jak za, tak i před linií reaktivovaných předválečných objektů, na mnoha místech dokonce i před zařízením železné opony. Zejména u kulometných objektů se počítalo s jejich využíváním i jednotkami Pohraniční stráže.\n\n\n"}
{"id": "1027977", "url": "https://cs.wikipedia.org/wiki?curid=1027977", "title": "Seznam dílů seriálu Pod kupolí", "text": "Seznam dílů seriálu Pod kupolí\n\nToto je seznam dílů seriálu \"Pod kupolí\". Americký dramatický seriál je natočen podle knižní předlohy \"Pod kupolí\" od Stephena Kinga. Zaměřuje se na obyvatele městečka Chester's Mill, kteří jsou uvězněni pod záhadnou kupolí. V českém znění seriál připravila k vysílání od března 2015 stanice Fanda. Seriál byl po třech řadách zrušen.\n\n<onlyinclude></onlyinclude>\n\n"}
{"id": "1027978", "url": "https://cs.wikipedia.org/wiki?curid=1027978", "title": "Todeňská hora", "text": "Todeňská hora\n\nTodeňská hora (608,4 m n. m.) je jedním z vrcholů Pořešínské pahorkatiny, který se nachází v okrese České Budějovice mezi Ločenicemi, Komařicemi a Trhovými Sviny.\n\nTodeňská hora je výrazná hrásť vystupující nad málo členitý a jen nevýrazně zvlněný reliéf Novohradského podhůří se zachovanými zbytky plošin na rozvodích v nadmořské výšce kolem 500 m n. m. Hrásť má podobu hřbetu protáhlého ve směru JZ - SV o délce 2 km. Masív Todeňské hory je tvořen pararulou a kvarcity.\n\nDíky výraznému tvaru byla hora v minulosti významnou dominantou postupně osidlované krajiny. Již v době mladšího paleolitu využívali pravěcí lovci k výrobě zbraní tmavošedý, velmi jemnozrnný kvarcit (křemenec) vyskytující se v pásu mezi Todeňskou a Chlumskou horou, což potvrzuje nález opracovaného kvarcitového jádra z Nesměně u Ločenic. Podle Pavla Kozáka sloužil plochý vrchol Todeňské hory od doby bronzové ke kultovním účelům. V raném středověku ohraničovaly Todeňská a Chlumská hora jižní hranici obydleného území historického doudlebského kraje osídleného pronikajícím slovanským kmenem Doudlebů v závěru 1. tisíciletí. Na tajuplnou atmosféru kraje pod Todeňskou horou poukazoval („\"Krajino plná znamení, jež rozluštit má duše chtěla!“\") ve své Zemi zamyšlené rovněž básník a spisovatel Ladislav Stehlík, který zde sbíral podklady pro své dílo za druhé světové války, na přelomu 30. a 40. let 20. století.\n\nNa jižním svahu hory, na okraji lesa se otevírá široký rozhled od Novohradských hor, přes Slepičí hory, Rojovský hřbet až k Plechému. Vyhlídka je pojmenována po Oldřichu Fenclovi, který tento jedinečný kout objevil v květnu 1965. Poté sem bylo zavedeno turistické značení. Ze západního okraje lesa výhled pokračuje od Kleti, k Libínu, Boubínu a daleko k severozápadu.\n"}
{"id": "1027979", "url": "https://cs.wikipedia.org/wiki?curid=1027979", "title": "Třešťská pahorkatina", "text": "Třešťská pahorkatina\n\nTřešťská pahorkatina je geomorfologický okrsek tvořící součást Brtnické vrchoviny. Pahorkatina s údolím horní Jihlavy a s nesouměrným údolím Třešťského potoka. Západní část tvoří dvojslídné žuly až adamellity, východní část cordieritické ruly. Pahorkatinu tvoří hřbety směru sever jih, které se sklánějí v východu. Pokrývá ji mřížovitá říční síť. Údolí Třešťského potoka je výrazně nesouměrné. Nejvyšším bodem je Havlův kopec (678 m), který se nachází 0,6 km severozápadně od obce Lovětín. Povrch tvoří převážně pole, drobné lesíky skládající se ze smrku, místy s borovicí, dále pak březové lesíky a zbytky luk s vlhkomilnými druhy.\n"}
{"id": "1027980", "url": "https://cs.wikipedia.org/wiki?curid=1027980", "title": "Řehořovská pahorkatina", "text": "Řehořovská pahorkatina\n\nŘehořovská pahorkatina je geomorfologický okrsek tvořící součást Brtnické vrchoviny. Pahorkatina má protažený tvar ve směru sever jih. Západní část tvoří ruly a žuly, severní a východní části pak výběžek třebíčského plutonu (žuly až syenodiority). Nad plochým povrchem se zvedají suky s konkávními svahy. V jižní části se nacházejí nesouměrná údolí přítoků řeky Jihlavy. Nejvyšší bod je Řehořovský vrch (645 m n. m.), který se nachází 0,6 km od obce Řehořov. Jeho povrch tvoří biotitické migmatické pararuly. Povrch pokrývá mozaika polí, luk a smrkových lesů.\n"}
{"id": "1027981", "url": "https://cs.wikipedia.org/wiki?curid=1027981", "title": "Špičák (Brtnická vrchovina)", "text": "Špičák (Brtnická vrchovina)\n\nŠpičák je geomorfologický okrsek tvořící součást Brtnické vrchoviny. Hřbet je protažený ve směru sever jih. Skládá se z cordieritické ruly. Hřbetní části tvoří četné kryogenní tvary (izolované skály, kryoplanační terasy, balvanová moře). Nejvyšším bodem je Velký Špičák (734 m), mezi další významné body patří Malý Špičák (673 m), Popický vrch (682 m), Korunní kopec (661 m) a Kamenný kopec (652 m). Povrch je převážně zalesněný souvislým komplexem smrkových lesů s jedlí a bukem. Nacházejí se zde rovněž pozůstatky bučin. Mezi lesy a na okrajích luk rostou vlhkomilné a rašelinné druhy.\n"}
{"id": "1027982", "url": "https://cs.wikipedia.org/wiki?curid=1027982", "title": "Markvartická pahorkatina", "text": "Markvartická pahorkatina\n\nMarkvartická pahorkatina je geomorfologický okrsek tvořící součást Brtnické vrchoviny. Pahorkatina leží na rozvodí řek Jihlavy a Dyje. Podloží se skládá z rul a migmatitů. Severojižní údolí jsou často v příčném profilu nesouměrná. Povrch tvoří pole, louky a lesy ve složení smrk, borovice, vzácně také buk a jedle.\n"}
{"id": "1027983", "url": "https://cs.wikipedia.org/wiki?curid=1027983", "title": "Zašovický hřbet", "text": "Zašovický hřbet\n\nZašovický hřbet je geomorfologický okrsek tvořící součást Brtnické vrchoviny. Protáhlý nesouměrný hřbet ve směru sever jih se nachází mezi údolími řek Brtnice a Jihlavy. Severní část se skládá se syenitu, střední část z cordieritických migmatitů a jižní část z rul, pruhů křemenců a kvarcitických rul. U obce Číchov se nacházejí ostrůvky neogenních usazenin. Na západ stékají z hřbetu jen krátké toky, východním směrem k Jihlavě delší. Rozvodí probíhá blíže k Brtnici, jejíž údolí tvoří pravoúhlý ohyb. Nejvyšším bodem je Mařenka (711 m), která se nachází 1,7 km východně od obce Lesná. Převážně zalesněný povrch tvoří smrkové porosty. V jižní části se vyskytují rovněž příměsi borovice a ojediněle zbytky bučin.\n"}
{"id": "1027984", "url": "https://cs.wikipedia.org/wiki?curid=1027984", "title": "Latrán", "text": "Latrán\n\nLatrán ( = postranní, vedlejší) označuje zpravidla opevněnou část města, osadu nebo městečko, podhradí, které sousedí s hradem či zámkem, a je na něm přímo závislé. Osou latránu bývá cesta, podél níž vzniká hustá městská zástavba. Někdy bývá latrán od vlastního města oddělen řekou. Tento model je charakteristický zejména pro města Vítkovců a Rožmberků v jižních Čechách.\n\nZřejmě nejznámějším příkladem je Latrán, čtvrť pod zámkem a hradem v Českém Krumlově. Jiným příkladem je Latrán ve Velešíně. Další latrány se dochovaly v podobě zřícenin u hradů Příběnice (Příběnické podhradí), Dívčí kámen nebo Stará Dubá (městečko Odranec).\n"}
{"id": "1027992", "url": "https://cs.wikipedia.org/wiki?curid=1027992", "title": "Salafíja", "text": "Salafíja\n\nSalafíja je jedním z novodobých směrů islámu. Název pochází z termínu pro ctihodné předky víry, \"as-salaf as-sálih\", k nimž směřuje toto hnutí ve snaze po obrodě a očištění islámu od cizorodých novot a pověr \"(bid'a)\".\n\nU islámských autorů může mít tento výraz význam doslovného lpění na praxi předků, vedoucí až k fundamentalismu. Užívá se někdy také termínu \"harfíjún\", stoupenci doslovnosti. Salafismus je považován za nebezpečnou ideologii vedoucí k potlačení práv a svobod nevěřících, protože jeho cílem je nastolení teokratické diktatury.\n\nDle německé vysokoškolské pedagožky, etnoložky Susanne Schröter naplňuje salafíja v Německu mezi mladistvými znaky tzv. populární kultury, tj. poslouchají pro ně charakteristickou hudbu, vyznávají stejné symboly, nosí stejné oblečení a hlavně mají svůj vlastní jazyk.\n\n\n"}
{"id": "1027995", "url": "https://cs.wikipedia.org/wiki?curid=1027995", "title": "Válka proti Islámskému státu", "text": "Válka proti Islámskému státu\n\nVálka proti Islámskému státu byla série leteckých úderů koalice amerických ozbrojených sil a dalších armád v Iráku a Sýrii proti pozicím Islámského státu, provedených v reakci na jeho územní zisky v Iráku a Sýrii. Vojenská intervence vedená Západem se nazývá anglicky Operation Inherent Resolve (česky \"Operace Bytostné odhodlání\"). 8. srpna 2014 americký prezident Barack Obama autorizoval letecké údery na pozice Islámského státu a humanitární pomoc jazídským uprchlíkům v pohoří Sindžár. Cílem úderů byla kromě prevence genocidy také ochrana amerických zájmů v Iráku. Vojenská operace byla později rozšířena kvůli ochraně irácké infrastruktury a letecké podpoře irácké armády. Po rozšíření úderů proti Islámskému státu, byly kurdské a irácké jednotky schopné zvrátit islámistický postup a znovu obsadit Mosulskou přehradu, která je největším vodním dílem v Iráku.\n\n10. září americký prezident Barack Obama oznámil, že autorizoval letecké údery na pozice Islámského státu v Sýrii, pokud je schválí americký kongres. Zároveň oznámil, že navýší počet úderů v Iráku. 19. září provedlo francouzské letectvo nálet na muniční sklad Islámského státu. 22. září provedly ozbrojené síly USA, Bahrajnu, Jordánska, Kataru, Saúdské Arábie a Spojených arabských emirátů nálety na pozice Islámského státu v Sýrii.\n\n2. října 2014 schválil turecký parlament možnost nasazení vojsk na území Iráku a Sýrie proti silám Islámského státu.\n\nDne 6. února 2015 po oznámení upálení jordánského pilota Maáze Kasásby prohlásil jordánský král Abdalláh II. „Vymažeme Islámský stát z povrchu země“. Jordánsko v rámci koalice provedlo asi pětinu útoků proti Islámskému státu. Spojenecké nálety zničily téměř 20 procent kapacit radikálů. Jordánské letectvo provedlo 56 náletů na cíle za tři dny. 8. února se Jordánci zaměřili na logistická centra, skladiště zbraní a úkryty radikálů.\n\nPoté co v roce 2014 britský premiér Cameron prohlásil, že chce zničit Islámský stát, RAF provedla v jednom roce 1300 útoků proti Islámskému státu z toho 300 náletů. Cílem útoků byly mimo jiné kamiony, bunkry, zákopy či budovy Islámského státu.\n\n23. března 2019 ztratil Islámský stát poslední území v Sýrii a tím prohrál tuto válku.\n\n"}
{"id": "1028000", "url": "https://cs.wikipedia.org/wiki?curid=1028000", "title": "Třída N", "text": "Třída N\n\nTřída \"N\" byla třída neztužených vzducholodí Námořnictva Spojených států amerických, které vyráběla v 50. letech 20. století firma Goodyear Aircraft Company.\n\nPrototyp vzducholodě, která navázala na předcházející třídu \"M\" a která byla určena pro hlídkování, byl objednán na konci 40. let 20. století a dodán v roce 1952. Původně byl označen ZPN-1, od roku 1954 jako ZPG-1 a v roce 1962 jako SZ-1A.\n\nV roce 1954 byly zařazeny další čtyři vylepšené vzducholodě s označením ZP2N (krátce poté bylo označení změněno na ZPG-2). Tři z nich byly nedlouho po dodání upraveny pro systém včasného varování, původní označení po přestavbě ZP2N-1W bylo změněno na ZPG-2W a v roce 1962 na EZ-1B.\n\nRoku 1958 byla námořnictvu dodána první vzducholoď ZPG-3W, kterou následovaly další tři. V roce 1962 bylo jejich označení změněno na EZ-1C.\n\nPoslední vzducholodě třídy \"N\" byly vyřazeny v roce 1962.\n"}
{"id": "1028012", "url": "https://cs.wikipedia.org/wiki?curid=1028012", "title": "Bezant", "text": "Bezant\n\nBezant je označení používané v západní Evropě pro zlatou byzantskou minci hyperpyron, název vznikl zkomolením slova \"Byzanc\". Zlaté mince se dostaly na Západ až v období křížových výprav a byly velmi ceněným univerzálním platidlem. Časem se označení rozšířilo na všechny zlaté mince, i když nepocházely z Byzance. O oblibě bezantů svědčí i to, že se dostaly na šlechtické erby v podobě žlutých koleček symbolizujících hojnost. Stejného původu je také architektonický prvek \"bezantée\", skládající se z řady vzájemně se dotýkajících kroužků, typická dekorace raně gotických staveb.\n\n"}
{"id": "1028036", "url": "https://cs.wikipedia.org/wiki?curid=1028036", "title": "Akce B", "text": "Akce B\n\nAkce B může být:\n\n"}
{"id": "1028040", "url": "https://cs.wikipedia.org/wiki?curid=1028040", "title": "Beethovenův Hradec", "text": "Beethovenův Hradec\n\nBeethovenův Hradec je festival vážné hudby pořádaný každoročně na zámku Hradec nad Moravicí v prostorách \"Velké dvorany\" \"Červeného zámku\". Festival patří k největším kulturním akcím v Moravskoslezském kraji. Od roku 2014 je festival pořádán Maticí slezskou.\n\nPrvní ročník festivalu inspirovaného dvěma pobyty Ludwiga van Beethovena na hradeckém zámku se konal v roce 1960. O rok později se konala soutěž ve skladbě a od roku 1962 se zde pořádají klavírní soutěže. V novější historii festivalu se každý rok střídají soutěže klavírní, houslové, violové a violoncellové.\n\nKromě soutěžních vystoupení se pořádají také koncerty pro veřejnost. Posluchači mohou navštívit vystoupení interpretů z nejrůznějších zemí světa. Jedním z nejvýznamnějších vítězů festivalu je polský klavírista Krystian Zimerman, který zvítězil v roce 1973. Závěrečný koncert vítězů je tradičně natáčen, zpracováván a vysílán Českou televizí. Festival Beethovenův Hradec je podporován několika veřejnými i soukromými subjekty.\n\n"}
{"id": "1028041", "url": "https://cs.wikipedia.org/wiki?curid=1028041", "title": "Los Angeles (rozcestník)", "text": "Los Angeles (rozcestník)\n\nLos Angeles (ze španělského \"pl.\" „andělé“) je město v Kalifornii ve Spojených státech amerických, dále může znamenat:\n\n\n"}
{"id": "1028042", "url": "https://cs.wikipedia.org/wiki?curid=1028042", "title": "Kristián Hütter", "text": "Kristián Hütter\n\nKristián Hütter († 22. dubna 1781 Hejnice) byl český františkán, kazatel, hudebník a hudební skladatel.\n\nV roce 1753 působil jako varhaník a zřejmě též jako vedoucí chrámového sboru v kostele Neposkvrněného početí P. Marie při františkánském klášteře v Hostinném. Tehdy v tomto severočeském městečku zapsal zpěvník mešních písní nebo skladeb pro doprovod mší, u nichž byl pravděpodobně alespoň zčásti i sám autorem. Zpěvník zapsal do čtyř svazků: pro varhany a první a druhý sborový hlas.\n\nV následujících letech zřejmě pobýval v jiných františkánských konventech, když byl dle řádových zvyklostí a předpisů po několika letech překládán na jiné místo. V roce 1779 však opět žil v Hostinném a sloužil jako místní klášterní představený (kvardián). Františkán Kristián Hütter zemřel 22. dubna 1781 v Hejnicích.\n"}
{"id": "1028043", "url": "https://cs.wikipedia.org/wiki?curid=1028043", "title": "Evarist Burber", "text": "Evarist Burber\n\nEvarist Burber, též Burger, latinsky Evaristus byl františkán a zřejmě též hudebník působící v českých zemích. V roce 1741 se připravoval na kněžství jako klerik. Byl tehdy písařem dvou liturgických hudebních rukopisů – graduálu a antifonáře doplněného o řádové bohoslužebné texty. Knihy byly zřejmě určeny pro konvent v Hostinném, v jehož klášterní knihovně se později nacházely. Jakkoli to není v rukopisech uvedeno, psal hudební knihy zřejmě na příkaz místního představeného či svého duchovního vůdce v rámci přípravy na duchovní a řeholní stav. Později byl bratr Evarist rovněž lektorem na klášterních studiích františkánů a kvardiánem v blíže neznámém konventu. Zemřel 8. dubna 1764 ve Vratislavi.\n"}
{"id": "1028046", "url": "https://cs.wikipedia.org/wiki?curid=1028046", "title": "Denver (rozcestník)", "text": "Denver (rozcestník)\n\nDenver je název několika sídel ve Spojených státech amerických:\n\n\n"}
{"id": "1028050", "url": "https://cs.wikipedia.org/wiki?curid=1028050", "title": "Asteras Tripolis FC", "text": "Asteras Tripolis FC\n\nAsteras Tripolis FC (řecky Π.Α.Ε. Αστέρας Τρίπολης Α.Γ.Σ.) je řecký fotbalový klub z města Tripolis, který byl založen v roce 1931. Klubové barvy jsou modrá a žlutá. Logo klubu tvoří modrý kruh se žlutou hvězdou a názvem (asteras = hvězda).\n\nV sezóně 2013/14 skončil klub na 5. místě v řecké Superlize.\n\nAsteras Tripolis se probojoval do základních skupin Evropské ligy UEFA ve dvou po sobě jdoucích sezónách 2014/15 a 2015/16.\n\n\"K 5. srpnu 2015\n\n"}
{"id": "1028055", "url": "https://cs.wikipedia.org/wiki?curid=1028055", "title": "San Antonio (rozcestník)", "text": "San Antonio (rozcestník)\n\nSan Antonio může být:\n\n\n"}
{"id": "1028056", "url": "https://cs.wikipedia.org/wiki?curid=1028056", "title": "Elisabeth Willeboordseová", "text": "Elisabeth Willeboordseová\n\nElisabeth Willeboordse, (* 14. září 1978 Middelburg, Nizozemsko) je bývalá reprezentantka Nizozemska v judu. Je držitelkou bronzové olympijské medaile.\n\nZačínala s gymnastikou odkud se v 9 letech přesunula na tatami. V začátcích jí vedl Wim Geelhoed, ale potom skončil s trenérskou činností se v roce 1995 přesunula do Goirle, kde spolupracovala s Janem de Rooijem. V roce 1999 se poprvé stala mistryní Nizozemska, ale vrcholovému judu se začala věnovat až po dokončení vysokoškolských studií v roce 2003 v Rotterdamu.\n\nOd sezony 2004 spolupracovala s Marjolein van Unen a pod jejím vedením se jí podařilo dostat mezi absolutní světovou špičku. V olympijském roce 2004 se jí sice s Daniëlle Vriezemou nepodařilo zajistit účastnické místo pro Nizozemsko na olympijských hrách v Athénách v polostřední váze, ale od roku 2005 v této pro Nizozemky problematické váze zajistila pravidelný přísun medailí. Vše korunovala ziskem bronzové medaile na olympijských hrách v Pekingu.\n\nV následném olympijském cyklu jí vyrostla zdárná konkurentka Anicka van Emden, se kterou svedla nominační souboj o olympijské hry v Londýně v roce 2012. Byla v tomto směru úspěšná, ale konečné 7. místo bylo v danou chvíli bráno jako neúspěch. Po hrách ukončila sportovní kariéru.\n\n"}
{"id": "1028057", "url": "https://cs.wikipedia.org/wiki?curid=1028057", "title": "Sám mezi korzáry", "text": "Sám mezi korzáry\n\nSám mezi korzáry (1955, Unter Korsaren verschollen) je dobrodružný historický román pro mládež o nájezdech alžírských korzárů ve Středozemním moři v první třetině 19. století. Román napsal německý (NDR) spisovatel Werner Legère a jedná se o jeho nejúspěšnější dílo.\nRomán má časově široce založený a dějově bohatě rozvětvený příběh. Odehrává se v letech 1813 až 1830 a jeho dějištěm je Janov, Alžír a celé Středozemní moře, kde dochází ke střetávání Evropanů se zákeřnými alžírskými korzáry a Turky, kteří v té době Alžír ovládají. \n\nVypravování nás seznámí s janovskými kupeckými kruhy a s jejich obchody, spekulacemi i podvody, s tajnou společností karbonářů, jejichž cílem je sjednocení a samostatnost Itálie, s tureckými vykořisťovateli, nelítostně ovládajícími rozdrobené alžírské kmeny, i se smutným osudem posádek a cestujících z lodí dobytých piráty, kteří tak upadli do tureckého otroctví. Jsme také svědky zpočátku polovičaté snahy evropských mocností zničit turecké panství v Alžíru, jako bylo vítězné bombardování Alžíru anglickým loďstvem v roce 1816, po kterém bylo sice propuštěno 1200 křesťanských otroků, ale Turci byly ponecháni u moci. \n\nÚstřední dějovou zápletkou je snaha velkoobchodníka Andrey Parvisiho najít s pomocí svého přítele Xaviera de Vermonta z Marseille svého syna Luigiho, jeho ženu Raffaelu a jejich malého syna Livia. Loď, na které se plavili do Malagy, je totiž přepadena a zajata korzáry. Přepadení však není náhodné, protože korzárům dává typy na lodě vyplouvající z Janova nejvlivnější janovský bankéř Agostino Gravelli se svým synem Pietrem. Oba nenávidí Parvisiho rodinu, protože se domnívají, že Andrea Parvisi chce odhalit jejich podlé chování. Dokonce si u proslulého bandity, nazývaného Pán hor, objednají Andreovu vraždu. Netuší, že Pán hor je ve skutečnosti baron Tomasini, karbonář a Andreův přítel, který pod maskou vůdce lupičů bojuje za svobodu Itálie. Tomasini pak Gravelliho pomalu ekonomicky ničí a ten, když jsou odhaleny jeho zločiny, spáchá sebevraždu. Jeho bankovní dům je vydrancován a z Pietra se stane žebrák.\n\nLuigi Parvisi je po přepadení považován korzáry za mrtvého a je hozen do moře. Je naštěstí zachráněn francouzskou fregatou, na kterém se shodu okolností plaví Vermontův syn Pierre-Charles. Oba muži se spřátelí. Po Raffaele a Liviovi nyní začne pátrat Luigi, kterému se snaží pomoci Pierre-Charles, mezi alžírskými domorodci známý a velice oblíbený pod jménem El-Fransi. Když Pierre-Charles onemocní, převezme jeho identitu El-Fransiho Luigi a pokračuje v pátrání sám. Jediné, co zjistí, je, že jeho žena je mrtvá (skočila v návalu trudnomyslnosti z útesu do moře) a chlapce že Turci unesli neznámo kam. \n\nLivio je mezitím vychován ve vnitrozemí Alžírska jako muslim pod jménem Omar. Zapomene na svůj italský původ i na své rodiče a nakonec se stane kapitánem na pirátské lodi \"Al-Džezair\" a posléze nejproslulejším z alžírských korzárů. Přesto má pochybnosti o správnosti svého jednání. Luigi Parvisi, který si dal za úkol zbavit Středozemní moře pirátů, chce \"Al-Džezair\" zničit. Dojde k boji, při kterém Luigi pozná v Omarovi svého syna Livia. Ten se nakonec přidá na jeho stranu a pomáhá mu v boji proti námořním lupičům. \n\nRoku 1830 se Francie rozhodne s obrovským loďstvem a silným pozemním vojskem tureckou nadvládu nad Alžírem definitivně zničit. Luigi se odmítne tohoto boje zúčastnit, protože ví, že turecké panství bude nahrazeno panstvím Francouzů. Livio se pak přidá k boji alžírského lidu proti francouzské koloniální invazi pod vedením alžírského národního hrdiny Abd al-Kádira.\n\n"}
{"id": "1028068", "url": "https://cs.wikipedia.org/wiki?curid=1028068", "title": "Hlavní usnesení mimořádné říšské deputace", "text": "Hlavní usnesení mimořádné říšské deputace\n\nHlavní usnesení mimořádné říšské deputace německy \"Hauptschluss der außerordentlichen Reichsdeputation\", často jen \"Reichsdeputationshauptschluss\" bylo rozhodnutí vynesené na sněmu Svaté říše římské v Řezně dne 25. února 1803 o likvidaci duchovních knížectví, sekularizaci katolických klášterů a mediatizaci svobodných říšských měst a přenesení jejich majetků na světská knížata.\n\nBěhem první koaliční války přešla francouzská vojska v roce 1793 do protiútoku a obsadila postupně země dnešního Beneluxu i celý prostor západně od řeky Rýna. Na těchto územích byli drobní vládci i velcí pozemkoví vlastníci z řad aristokracie vyvlastněni a z těchto území vyhnáni. Poté, co protifrancouzská koalice podepsala s Francií nevýhodný mír v Campo Formio (1797), začalo se hovořit o kompenzaci říšských světských vládců na úkor duchovních knížectví. Realizace těchto plánů ale byla v důsledku druhé koaliční války odložena. Teprve po podpisu míru v Lunéville (1801) bylo možno tyto plány znovu sledovat. Grandiózní plány na sekularizaci duchovních států plně zapadaly do záměrů prvního konzula tehdejší Francouzské republiky Napoleona Bonaparta, který chtěl oslabit prohabsburské síly ve Svaté říši římské i katolickou církev jako takovou. Proto si tyto sekularizace vynutil ve formě čl. VII mírových ujednání z Lunéville.\n\nMimořádný říšský sněm, který byl svolán do Řezna po podepsání mírových smluv s Francií od srpna 1802 do března 1803, musel řešit situaci ochuzených, ale často i zcela vyvlastněných říšských vládců. Poměrně rychle bylo rozhodnuto o sekularizaci duchovních knížectví a států. Tyto sekularizace neznamenaly jen zánik duchovních států a státečků jako suverénních a správních jednotek, ale, a to především, vyvlastnění většiny církevního majetku a majetku duchovních knížat-biskupů a říšských prelátů. To byl rozdíl oproti tzv. mediatizaci, ke které docházelo v říši zejména od r. 1806. Sekularizace se netýkaly jen suverénních duchovních států, nýbrž i majetků klášterů či biskupství stojících na panství světského suveréna. Celá sekularizace byla spojena s masivním rušením klášterů, které nezřídka začaly sloužit jako zámecké rezidence nových zeměpánů. Kompenzace ztrát měly proběhnout formou předání nového území či formou renty (doživotní, časově omezené či \"věčné\"), případně kombinací obojího. Renty byly vázány na výnosy ze sekularizovaných území a jejich výplatou byl pověřen nový držitel. Brzy se ukázalo, že anexe duchovních území nestačí a rozhodlo se též o likvidaci říšských měst. Majetkových přesunů využili francouzskou agresí relativně málo postižní \"velcí hráči\", především vévoda württemberský a markrabě bádenský, kteří si na sekularizacích a následných mediatizacích v roce 1806 zvětšily svoje země o více než třetinu. I oni však byli povinni vyplácet renty těm, kteří byli na území nedostatečně odškodněni. Celé usnesení vešlo v platnost císařskou ratifikací z 27. dubna 1803.\n\n\nRozsáhlé změny se také týkaly nové organizace říšského sněmu. Protože v říši platil již od r. 1582 tzv. teritoriální princip hlasů, tedy hlas na sněmu byl vázán na určité území, nezanikly hlasy duchovních knížat a stavů ani hlasy, nýbrž byly převedeny na nové zeměpány. Změny se dotkly i kurfiřtského kolegia, kde katolíci ztratili svou dosavadní, nepřetržitě drženou většinu. Zánik dvou duchovních kurfiřtství byl vyvážen povýšením Bádenska, Württemberska, Hesensko-Kasselska a sekularizovaného Salcburska na nová kurfiřtství.\n\nZ 51 říšských měst zůstalo nezávislých pouze šest: Hamburk, Brémy, Lübeck, Norimberk, Augsburg a Frankfurt. Z duchovních knížat přežilo pouze Mohučské kurfiřtství, byť se značně proměněným územím a dále na zásah císaře také řádové knížectví Řádu německých rytířů (velmistr byl pravidelně vybírán z habsburského rodu) a na přímluvu ruského cara ještě okněžněné velkopřevorství Řádu maltézských rytířů (car byl formálně velmistrem řádu).\n\"Tento seznam byl sestaven na základě přehledu publikovaném v práci právního historika Carla Wilhelma von Lancizolle, publikované roku 1830. Lancizolleho omyly jsou opraveny a doplněny. Místní názvy jsou uvedeny v Lancizollem uváděné podobě, která odpovídá dobovému úzu roku 1803. Elektronické odkazy (funkční i nefunkční) jsou v podobě současné. Kurzívou jsou označeni ti ze suverénů, těžících z usnesení říšské deputace, kteří následkem míru v Lunéville přišli o všechna svá suverénní území.\"\n\nLikvidace knížecích biskupství i řady diecézí prakticky rozvrátila katolickou církev v Německu. Protože po napoleonských válkách již návrat k původním poměrům nebyl možný, bylo nutné církev stabilizovat na novém základě, který by přihlížel ke změně mocenských poměrů. V letech 1817-1824 vydal Svatý Stolec řadu bul a circumscripcií, které narovnaly vztahy papežství a jednotlivých nástupnických německých států. Hranice diecézí byly nově vytyčeny, ovšem vlastních knížectví se německým biskupům již nedostalo.\n\n"}
{"id": "1028079", "url": "https://cs.wikipedia.org/wiki?curid=1028079", "title": "Raphaële Billetdoux", "text": "Raphaële Billetdoux\n\nRaphaële Billetdoux (* 28. února 1951) je francouzská spisovatelka.\n\nJe dcerou Françoise Billetdoux. V roce 1975 se stala novinářkou.\n\n\n\n"}
{"id": "1028081", "url": "https://cs.wikipedia.org/wiki?curid=1028081", "title": "Goughův ostrov", "text": "Goughův ostrov\n\nGoughův ostrov () je ostrov v jižním cípu Atlantského oceánu. Je součásti Britského zámořského území Svatá Helena, Ascension a Tristan da Cunha. Ostrov nemá trvalé obyvatele.\n\nOstrov se souřadnicemi 40° 19' jižní zeměpisné šířky a 9° 56' západní zeměpisné délky se nachází v jižní části Atlantského oceánu, asi 350 km jiho-jihovýchodně od ostrova Tristan da Cunha odkud je také spravován. Leží zhruba v polovině cesty mezi jižními cípy kontinentů Afriky a Jižní Ameriky, od Kapského Města je vzdálen okolo 2700 km a od Buenos Aires přes 3200 km. Je to jedno z nejosamělejších míst na světě, poblíž nevedou žádné pravidelné námořní trasy.\n\nJeho vznik je datován do třetihor kdy byl následkem sopečné činnosti odloučen od ostrova Tristan da Cunha, má za sebou dlouhou a komplikovanou horotvornou historii. Poslední, poměrně malá erupce, zasáhla ostrov asi před 2300 roky. Ostrov je tvořen převážně vyvřelou lávou a sopečným popelem, půda je většinou pokryta silnou vrstvou rašeliny.\n\nOstrov o rozloze 91 km² je hornatý a zvlněná centrální plošina stoupá až do výše 900 metrů, z ní pak vystupují nejvyšší vrcholy Edinburgh Peak vysoký 910 m, Expedition Peak o 1 metr nižší, Centre Rowett o 74 m nižší a další. Kolem většiny pobřeží jsou strmé útesy. Východní strana ostrova je členěna do hlubokých prudkých údolí oddělených zubatými hřebeny. Západní strana má naopak oblé svahy přecházející v mořské útesy pod kterými se nacházejí kamenitá pobřeží posetá velkými balvany. Pouze na jižní straně se nachází terén níže než 200 m nad mořskou hladinou, ani zde však není chráněné kotviště. Kolem ostrova je mnoho drobných kamenitých ostrůvků, nejvíce jich je do vzdálenosti 100 m a žádné nejsou dále než 1000 m od břehu. Mezi největší patří Saddle Island, Penguin Island a Isolda Rock.\nOstrov poprvé zpozoroval v roce 1505 Gonçalo Álvares, portugalský kapitán vlajkové lodě São Gabriel při druhé indické expedici portugalského objevitele Vasco da Gamy, který ho pojmenoval „Ilha de Gonçalo Álvares“. O více než 225 let později (v roce 1732) spatřil Brit Charles Gough tentýž ostrov o 400 mil východněji než byl na mapě zaznačen a pojmenoval ho \"Island Gough\". Tato situace byla tehdy běžná, pro nedokonalé lodní chronometry nebylo možno přesně stanovit zeměpisnou délku a po dobu asi 50 let byly na mapách ostrovy oba. Po vysvětlení omylu bylo s vzestupem britského a poklesem portugalského vlivu původní jméno opuštěno.\n\nPočínaje rokem 1790 začali ostrov po dobu asi 30 let navštěvovat velrybáři a lovci lachtanů, do doby než jejich početná stáda zcela zdecimovali. Od roku 1900 do 1955 se o ostrov zajímal jen málokdo. Pouze v létech 1904, 1922 a 1935 přistály u ostrova menší vědecké expedice a v roce 1914 na něm po dobu tří měsíců skupina zlatokopů neúspěšně hledala v sopečném prachu diamanty. Roku 1938 byl ostrov, při návštěvě lodě královského námořnictva HMS Milford, formálně připojen ke Spojenému království Velké Británie a Severního Irska. Za druhé světové války byla na ostrově provozována britská meteorologická stanice.\n\nOd listopadu 1955 pobývala na ostrově po dobu šesti měsíců britská vědecká expedice studující floru, faunu i geologii ostrova a prováděla meteorologická pozorování.\n\nOstrov leží blízko bouřkového pásu řvoucích čtyřicítek s nekonečnými cyklónami doprovázenými silnými vichřicemi vanoucími obvykle východním směrem nebo silnou mlhou. Na ostrově velmi často a intenzivně prší, ročně okolo 3000 mm. Průměrná teplota je na ostrově +11,5 °C, v létě stoupá i nad +15 °C, nejnižší bývá okolo 0 °C.\n\nMísto, na kterém se ostrov nachází, je jedno z nejméně navštěvovaných míst. Příroda tam není narušena lidskou činností a mimo zavlečené myši domácí tam nyní nežijí žádní savci, dříve dovezené kozy a ovce již byly vyhubeny. Místy je ostrov hustě porostlý trávou, kapradinami a mechem. Na vysokých skalnatých útesech jsou jedny z největších kolonií mořských ptáků. Na ostrově bylo zaregistrováno přes 50 druhů ptáků, z nichž 22 tam hnízdí. Jsou to např. albatros stěhovavý, albatros pestrozobý, chaluha subantarktická a mnozí chřástalovití, rybákovití, trubkonosí a z nich hlavně buřňákovití. Velká hnízdiště tam mají také tučňáci skalní a řada lachtanů, na ostrov se také vrací vyvádět mladé i rypouši sloní. U pobřeží jsou místa bohatá na langusty.\n\nŽijí tam také dva suchozemské endemické druhy ptáků — rovetie zelená z čeledi strnadovitých a slípka tristanská z čeledi chřástalovitých. Na ostrově vyrůstá dvanáct endemických druhů rostlin.\n\nV současnosti se řeší likvidace rozmnožující se myši domácí, která napadá ptáčata drobnějších ptáků, a zastavení expanze zavlečené půdokryvné rostliny úrazníku položeného, jež se velmi rychle šíří.\n\nV roce 1956 byla původní vědecká a meteorologická stanice pronajata Jihoafrické republice. Stanice od té doby, jako součást sítě jihoafrické meteorologické služby, provádí svá pozorování nepřetržitě. Protože se studené fronty blíží k Africe od jihozápadu, jsou její informace zvláště důležité pro předpověď zimního počasí.\n\nPůvodní základna byla umístěna tak, aby byla skalisky chráněna před větry a usnadňovala přístup do vnitrozemí. Pro meteorologické pozorování to nebylo příliš vhodné místo a proto byla v roce 1963 vybudována nová v nadmořské výšce 150 m v zátoce Transvaal Bay na jihu ostrova. Na základně se v ročních turnusech střídá asi šest meteorologů. Vodu získávají z horské říčky a elektrickou energií vyrábějí za pomoci dieselového generátoru, potraviny a vše ostatní vozí z 2700 km vzdáleného Kapského města. Na ostrově není přístav a zásoby na celý rok jsou z lodi vykládány vrtulníkem nebo ramenem jeřábu pevně zabudovaného ve skále.\n\nRoku 1977 bylo 3 mílové okolo ostrova rozšířeno na 12 mílové, od roku 1983 byl vydán zákaz lovu velryb v okruhu 200 mil a ostrov byl vyhlášen za chráněnou přírodní rezervaci. Na samotný ostrov není bez svolení orgánů z Tristan da Cunha vstup povolen. Výletní lodě smí připlouvat pouze do přístaviště u meteorologické stanice, na ostrově nejsou pro turisty žádná zařízení.\n\nRoku 1995 byl Goughův ostrov pro svou unikátnost zapsán organizaci UNESCO do seznamu Světového dědictví a v roce 2004 byla tato chráněná lokalita rozšířena o Nepřístupný ostrov.\n"}
{"id": "1028084", "url": "https://cs.wikipedia.org/wiki?curid=1028084", "title": "Lendava", "text": "Lendava\n\nLendava je město ve Slovinsku, správní centrum stejnojmenné občiny. Nachází se nedaleko slovinsko-chorvatsko-maďarského pomezí. Žije v něm 10 669 obyvatel (stav 1. 7. 2013). V obci žije i maďarská a chorvatská menšina.\n\n"}
{"id": "1028085", "url": "https://cs.wikipedia.org/wiki?curid=1028085", "title": "Ležák (rybník)", "text": "Ležák (rybník)\n\nLežák je název vodní nádrže, která se nacházela v osadě Ležáky, kterou 24. června 1942 vypálili nacisté. Na severním břehu rybníka stál mlýn, v němž na počátku druhé světové války mlel Jindřich Švanda. Ve mlýně bydlel spolu se svojí manželkou Františkou, jejím bratrem Josefem Šťulíkem, který zde bydlel se svojí manželkou Marií (rozenou Pelikánovou) a dcerami Jarmilou (narozenou roku 1939) a Marií (narozenou 1941). Obě dcery jsou jediné dvě osoby, které vypálení Ležáků přežily. Po konci války proběhla několikrát oprava hráze. Nejprve roku 1951, následně na přelomu jara a léta 1960 a také na počátku 21. století, kdy se nádrž odbahnila, vytvořilo se litorální pásmo, zpevnila se hráz a zrekonstruoval se bezpečnostní přeliv spolu s výpustným zařízením. Od roku 1966 stojí na západním břehu rybníka muzeum dokumentující zdejší události z počátku léta 1942 a také restaurace pro 64 až 70 hostů. K rybolovu využívají nádrž rybáři.\n"}
{"id": "1028087", "url": "https://cs.wikipedia.org/wiki?curid=1028087", "title": "Vektor (genetika)", "text": "Vektor (genetika)\n\nVektor je v genetice jakákoliv částice DNA, kterou je možné cíleně vnášet do buňky příjemce, a to často včetně sekvence cizorodé DNA, která se do vektoru vloží a následně je v příjemcově buňce replikována a přepisována. Rozlišují se obvykle vektory plazmidového typu (odvozené z přirozeně se vyskytujicích plazmidů) a vektory virového typu odvozené z virů.\n\nVložení vektoru do buňky se nazývá dle cílové buňky: transformace (pro bakteriální buňky), transfekce (pro eukaryota), transdukce (pro viry).\n\nTakto zhruba člení vektory klasická učebnice V. Vondrejse:\n\n\nSpeciálním typem jsou integrativní vektory, které se přímo začleňují do genomu příjemce; ostatní vektory označujeme jako vektory replikativní, protože jsou schopny samostatné replikace v hostitelské buňce.\n"}
{"id": "1028088", "url": "https://cs.wikipedia.org/wiki?curid=1028088", "title": "Molekulární genetika", "text": "Molekulární genetika\n\nMolekulární genetika je odvětví genetiky, které usiluje o popsání genetických jevů pomocí molekul, tedy jazykem molekulární biologie. \n"}
{"id": "1028090", "url": "https://cs.wikipedia.org/wiki?curid=1028090", "title": "Guangzhou International Women's Open 2014 – ženská čtyřhra", "text": "Guangzhou International Women's Open 2014 – ženská čtyřhra\n\nDo soutěže ženské čtyřhry na tenisovém turnaji Guangzhou International Women's Open 2014 nastoupilo třitnáct dvojic, když tři z nich měly volný los do druhého kola. Obhájcem titulu byl tchajwansko-čínský pár Sie Su-wej a Pcheng Šuaj, jehož členky do turnaje nezasáhly.\n\nDeblovou soutěž vyhrála tchajwansko-čínská nenasazená dvojice Čuang Ťia-žung a Liang Čchen, která ve finále zdolala francouzsko-polský pár Alizé Cornetová a Magda Linetteová. Po rovnocenném rozdělení prvních dvou sad 2–6 a 7–6, rozhodl o vítězkách až supertiebreak poměrem míčů [10–7].\n\nKaždá z vítězek si do žebříčku WTA ve čtyřhře připsala 280 bodů a dvojice si rozdělila částku 17 724 dolarů. Čuangová získala dvacátou první a Čchenová premiérový kariérní trofej na okruhu WTA Tour.\n\n"}
{"id": "1028091", "url": "https://cs.wikipedia.org/wiki?curid=1028091", "title": "François Billetdoux", "text": "François Billetdoux\n\nFrançois Billetdoux (7. září 1927, Paříž – 26. listopadu 1991, Paříž) byl francouzský dramatik a romanopisec.\n\nJeho dcerou je Raphaële Billetdoux.\n\n\n"}
{"id": "1028094", "url": "https://cs.wikipedia.org/wiki?curid=1028094", "title": "Kareta obecná", "text": "Kareta obecná\n\nKareta obecná (\"Caretta caretta\") je oceánský druh želvy, který je rozšířen po celém světě. Žije v Atlantiku, Pacifiku, v Indickém oceánu a i ve Středozemním moři.\n\nKareta obecná se řadí, stejně jako kareta obrovská a kareta pravá, do čeledi karetovitých (Cheloniidae). Průměrný dospělý jedinec měří cca 90 cm a váží kolem 135 kg, ačkoliv byli objeveni i jedinci dorůstající až 270 cm a vážící více než 454 kg. Barva kůže je v rozmezí žluté až hnědé a krunýř je typicky hnědý až načervenalý. Pohlaví karety obecné je možné rozlišit až v dospělosti a mezi hlavní rozdílné znaky lze považovat silnější ocas u samce a kratší předstěry u samiček.\n\nVětšinu svého života tráví karety obecné ve slané vodě a v okolí ústí řek, kde samice kladou vejce. Želvy nakladou v průměru 80 až 120 vajec do jednoho hnízda, avšak z každého tisíce vajec nakonec přežije přibližně pouze jedna želvička. Sexuální dospělosti dosahují karety v rozmezí 17 - 33 let a celkově se dožívají 47 - 67 let. Mláďata želv čelí velkému množství predátorů a zvlášť vejce jsou zranitelná vůči suchozemským organismům.\n\nKarety obecné jsou proto považované za ohrožený druh a jsou chráněné Mezinárodní unií pro ochranu přírody. Za velký počet úmrtí povětšinou zodpovídají neopatrovaná zařízení k lovu a často se želvy udusí ve vlečných rybářských sítích. Ztráta vhodných pláží k hnízdění a zavlečení exotických dravců do těchto oblastí má také svojí daň na karetí populaci. Snaha o obnovení jejich počtu vyžaduje mezinárodní spolupráci, jako například na Zakynthosu, kde za účelem ochrany karet obecných byl na ostrově vybudován Národní mořský park a zaveden zákaz vstupu na hlavní pláže a další pláže v nočních hodinách, kde želvy kladou svá vejce v období od června do srpna.\n"}
{"id": "1028096", "url": "https://cs.wikipedia.org/wiki?curid=1028096", "title": "Open de Moselle 2014", "text": "Open de Moselle 2014\n\nOpen de Moselle 2014 byl tenisový turnaj pořádaný jako součást mužského okruhu ATP World Tour, který se hrál na krytých dvorcích s tvrdým povrchem komplexu Parc des Expositions de Metz Métropole. Konal se mezi 15. až 21. zářím 2014 v francouzských Metách jako 17. ročník turnaje.\n\nTurnaj s rozpočtem 485 760 eur patřil do kategorie ATP World Tour 250. Nejvýše nasazeným hráčem ve dvouhře byl dvojnásobný vítěz turnaje a dvanáctý tenista světa Jo-Wilfried Tsonga z Francie, kterého ve čtvrtfinále vyřadil pozdější belgický vítěz David Goffin. Deblouvou soutěž ovládla polská dvojice Mariusz Fyrstenberg a Marcin Matkowski.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující páry nastoupily do čtyřhry jako náhradníci:\n\n\n\n"}
{"id": "1028097", "url": "https://cs.wikipedia.org/wiki?curid=1028097", "title": "Indočínit", "text": "Indočínit\n\nIndočínit nebo indočinit je označení pro tektity, které, jak již název napovídá, se nacházejí na Indočínském poloostrově, v Austrálii a na tichomořských ostrovech Mikronésie na východě a na jihu. Odhaduje se, že tyto tektity jsou 700 000 let staré.\n\nZpravidla se vyskytují velikostně cca do 200 g. Větší a těžší exempláře jsou počítány pouze na stovky kusů. Největší indočínity jsou typu \"Muong-Long\" (nepravidelné vrstvené tektity), tyto mívají ojediněle hmotnost až 3 kg. \n\nIndočínity jsou výrazně tmavě černé na rozdíl od evropských vltavínů, které jsou zelené.\n"}
{"id": "1028098", "url": "https://cs.wikipedia.org/wiki?curid=1028098", "title": "Open de Moselle 2014 – mužská dvouhra", "text": "Open de Moselle 2014 – mužská dvouhra\n\nDo soutěže mužské dvouhry na tenisovém turnaji Open de Moselle 2014 nastoupilo dvacet osm hráčů. Obhájcem titulu byl francouzský hráč Gilles Simon, který se před zahájením odhlásil pro poranění pravého zápěstí.\n\nSoutěž dvouhry vyhrál osmý nasazený Belgičan David Goffin, jenž ve finále zdolal portugalskou turnajovou šestku Joãa Sousu ve dvou setech 6–4 a 6–3. Na okruhu ATP Tour tak získal druhý titul kariéry i probíhající sezóny, když v srpnu triumfoval na antukovém Austrian Open Kitzbühel 2014. V následné pondělní aktualizaci žebříčku ATP z 22. září 2014 se posunul na své kariérní maximum, když mu patřila 32. příčka.\n\nČtyři nejvýše nasazení hráči měli volný los do druhého kola.\n\n"}
{"id": "1028100", "url": "https://cs.wikipedia.org/wiki?curid=1028100", "title": "Teodorich (opat)", "text": "Teodorich (opat)\n\nTeodorich (13. století – 14. století) byl německý cisterciácký mnich. V letech 1276-1286 jako \"Teodorich II.\" byl 12. opatem cisterciáckého kláštera v Oseku.\n\nTeodorich byl oseckým cisterciákem, dle jména je pravděpodobné, že pocházel z Německa. V roce 1276 jej osecká komunita zvolila svým opatem. V této funkci působil deset let. Patřil k rádcům krále Václava II. a podílel se na znovuzřízení cisterciáckého kláštera v Sedlci u Kutné Hory (roku 1281 byl tamní konvent, z důvodu špatné hospodářské situace kláštera, rozptýlen a obnoven až o několik let později). Roku 1286 přešel Teodorich jako opat do Waldsassenu. Oseckým opatem se místo něj stal Konrád z Erfurtu. Teodorich byl waldsassenským opatem do roku 1302, kdy rezignoval. Zemřel neznámo kdy.\n\n"}
{"id": "1028101", "url": "https://cs.wikipedia.org/wiki?curid=1028101", "title": "Open de Moselle 2014 – mužská čtyřhra", "text": "Open de Moselle 2014 – mužská čtyřhra\n\nDo soutěže mužské čtyřhry na tenisovém turnaji Open de Moselle 2014 nastoupilo šestnáct dvojic. Obhájcem titulu byl švédsko-jihoafrický pár Johan Brunström a Raven Klaasen, jehož členové nestartovali společně. Klaasen se turnaje nezúčastnil. Spoluhráčem Brunströma se stal Rakušan Philipp Oswald, s nímž je v prvním kole vyřadili Tomasz Bednarek s Andrém Sá.\n\nSoutěž čtyřhry vyhrála třetí nasazená dvojice Mariusz Fyrstenberg a Marcin Matkowski z Polska, jejíž členové ve finále zdolali chorvatsko-finské turnajové čtyřky Marina Draganju s Henrim Kontinenem. Po rovnocenném rozdělení úvodních dvou sad 6–7 a 6–3, rozhodl o vítězích až supertiebreak nejtěsnějím rozdílem míčů [10–8].\n\n"}
{"id": "1028110", "url": "https://cs.wikipedia.org/wiki?curid=1028110", "title": "Harry a syn", "text": "Harry a syn\n\nHarry a syn (v americkém originále: Harry & Son) je americký dramatický film z roku 1984. Režisérem filmu je Paul Newman. Hlavní role ve filmu ztvárnili Paul Newman, Robby Benson, Ellen Barkin, Joanne Woodward a Wilford Brimley.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1028112", "url": "https://cs.wikipedia.org/wiki?curid=1028112", "title": "Sankt Peter am Kammersberg", "text": "Sankt Peter am Kammersberg\n\nSankt Peter am Kammersberg je městys ležící v rakouské spolkové zemi Štýrsko asi 17 km severně od správního střediska Murau. Obec se dělí na místní části St. Peter, Mitterdorf, Feistritz, Pöllau am Greim, Kammersberg, Peterdorf, Althofen a protéká jí potok Katschbach. Žije zde 2091 obyvatel, jejichž starostkou je Sonja Pilgram (SPÖ).\nDominantou obce je farní kostel svatého Petra.\n\nPrvní písemné zmínky o obci sahají do roku 1160. Na počátku 14. století, roku 1307, se obec připomínala jako \"sand Peter pey Welcz\". O přibližně sto let později (1413) byla její poloha uváděna \"under dem Chamersperg\". V 15. století se v latinských dokumentech objevila jako \"Sanctus Petrus infra montem Kamersperg\". Během 18. a 19. století se pro obec používalo pojmenování \"St. Peter unter dem Kammersberg\".\n\nProchází tudy ve směru z východu na západ silnice L501, ze které odbočuje severním směrem komunikace označená L512. Železniční trať tudy není vedena. Nejbližší zastávka se nachází ve 12 kilometrů jihovýchodně vzdálené obci Frojach.\n"}
{"id": "1028114", "url": "https://cs.wikipedia.org/wiki?curid=1028114", "title": "Marie (film)", "text": "Marie (film)\n\nMarie (v americkém originále: Marie) je americký dramatický film z roku 1985. Režisérem filmu je Roger Donaldson. Hlavní role ve filmu ztvárnili Sissy Spacek, Jeff Daniels, Morgan Freeman, Keith Szarabajka a Fred Dalton Thompson.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1028123", "url": "https://cs.wikipedia.org/wiki?curid=1028123", "title": "Chytrák", "text": "Chytrák\n\nChytrák (v americkém originále: Street Smart) je americký kriminální film z roku 1987. Režisérem filmu je Jerry Schatzberg. Hlavní role ve filmu ztvárnili Christopher Reeve, Morgan Freeman, Kathy Baker, Mimi Rogers a Andre Gregory.\n\nMorgan Freeman byl za svou roli v tomto filmu nominován na Oscara a Zlatý glóbus.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1028131", "url": "https://cs.wikipedia.org/wiki?curid=1028131", "title": "Adam Cieślar", "text": "Adam Cieślar\n\nAdam Cieślar (* 21. září 1949) je emeritním církevním kurátorem Slezské církve evangelické a. v.\n\nV době komunistické diktatury v Československu mu bylo znemožněno studium teologie.\n\nÚřad církevního kurátora zastával v letech 2006–2014. V minulosti byl též seniorátním kurátorem Jablunkovského seniorátu SCEAV a kurátorem Farního sboru SCEAV v Bystřici nad Olší.\n\nOd roku 2010 je předsedou správní rady společnosti \"Beskydská oáza, o.p.s.\"\n\nS manželkou Irenou má dva syny a dvě dcery. Jeho bratrem je architekt Karel Cieślar.\n"}
{"id": "1028133", "url": "https://cs.wikipedia.org/wiki?curid=1028133", "title": "Vladimír Ptáček (basketbalista)", "text": "Vladimír Ptáček (basketbalista)\n\nVladimír Ptáček (7. listopadu 1954 Praha – 13. srpna 2019) byl československý basketbalista, účastník olympijských her 1976 a bronzový medailista z mistrovství Evropy.\n\nJeho basketbalová ligová kariéra je spojena s klubem Slavia VŠ Praha, kde hrál dvanáct sezón až do roku 1986. Jednu sezónu 1982-1983 hrál za Duklu Olomouc. V československé basketbalové lize odehrál celkem 13 sezón (1973-1986), třikrát byl mistrem Československa, dvakrát vicemistrem a má dvě třetí místa. V historické střelecké tabulce basketbalové ligy Československa (od sezóny 1962/63 do 1992/93) je na 63. místě s počtem 3308 bodů. \n\nS týmem klubu se zúčastnil 8 ročníků evropských klubových pohárů v basketbale, z toho třikrát Poháru evropských mistrů s účastí třikrát ve čtvrtfinálové skupině (1973, 1975, 1982), třikrát FIBA Poháru vítězů národních pohárů s účastí ve čtvrtfinálové skupině v roce 1977 a dvou ročníků FIBA Poháru Korač s účastí v roce 1979 ve čtvrtfinálové skupině.\n\nS reprezentačním družstvem Československa se zúčastnil Olympijských her 1976 v Montréalu (6. místo), když předtím s reprezentačním týmem si vybojovali účast na Olympijských hrách v kvalifikaci v Hamiltonu, Kanada. Startoval na dvou Mistrovství světa - 1978 v Manile, Filipíny (9. místo) a 1982 v Kolumbii (10. místo). Hrál na dvou Mistrovství Evropy mužů - 1977 v Lutychu, Belgie (3. místo) a 1983 v Nantes, Francie (10. místo). S basketbalovou reprezentací Československa získal na Mistrovství Evropy jednu bronzovou medaili. Za reprezentační družstvo Československa v letech 1976-1983 odehrál 157 zápasů, z toho na 6 světových a evropských basketbalových soutěžích celkem 21 zápasů, v nichž zaznamenal 103 bodů. V roce 1977 na světové Univerziádě v Sofii s týmem Československa skončil na třetím místě.\n\n\n\n\n\n\n\n\n"}
{"id": "1028134", "url": "https://cs.wikipedia.org/wiki?curid=1028134", "title": "Kazimír Gajdoš (1961)", "text": "Kazimír Gajdoš (1961)\n\nKazimír Gajdoš (* 17. prosince 1961) je bývalý slovenský fotbalista.\n\nV československé lize hrál za Inter Bratislava. Nastoupil ve 21 ligových utkáních. Ve druhé nejvyšší soutěži hrál za Spoje Bratislava.\n\n"}
{"id": "1028135", "url": "https://cs.wikipedia.org/wiki?curid=1028135", "title": "Novi Vinodolski", "text": "Novi Vinodolski\n\nNovi Vinodolski (všeobecně také Novi) je město v Chorvatsku v Přímořsko-gorskokotarské župě, na pobřeží Jaderského moře. Podle sčítání z roku 2011 zde žilo 5113 obyvatel.\n\n\n"}
{"id": "1028140", "url": "https://cs.wikipedia.org/wiki?curid=1028140", "title": "Vladimír Terš", "text": "Vladimír Terš\n\nVladimír Terš (6. května 1920 Tuřany – 31. srpna 2010 Opava) byl český akademický malíř a restaurátor, nositel ceny \"\"Artis Bohemiae Amicis\"\" Ministra kultury České republiky za celoživotní dílo.\n\nVyučil se fotografem, po skončení II. světové války se přihlásil na Akademii výtvarných umění v Praze, obor restaurátorství. Během studií projevil výrazný talent, díky němuž získal stipendium na Akademii výtvarných umění v Paříži.\n\nV roce 1951 objevil a odkryl v Českém Krumlově významné renesanční fresky na měšťanském domě známého jihočeského rybníkáře Jakuba Krčína z Jelčan. V Českých Budějovicích restauroval malby na několika měšťanských domech a velkou fresku na věži radnice. Na zámku v Bechyni restauroval 12 obrazů s portréty českých králů, v Praze pak objevil a restauroval gotické nápisy v Betlémské kapli.\n\nV roce 1954 na vyzvání svého profesora Bohuslava Slánského na Akademii výtvarných umění se rozhodl přejít z Prahy do Slezska na Opavsko, aby pomohl ve válce zničeném pohraničí. V Opavě už zůstal po zbývající část svého života. Ve zdejším kostele svatého Václava objevil a také zachránil významné gotické malby – legendu Jana Křtitele a prvomučedníka Štěpána s nejstarším signovaných „Autoportrétem“ Nicolaus pictor. Tyto středověké malby byly navrženy na zápis do knihy památek UNESCO. \n\nJako restaurátor pracoval na různých místech Moravy, podílel se jako vedoucí prací při restaurování Slovanské epopeje Alfonse Muchy. Pracoval jako restaurátor také na Slovensku, ve Francii, Německu, Anglii a ve Spojených státech amerických. Byl objevitelem nejen uměleckých děl samotných, která byla mnohdy v dezolátním stavu, ale často i metody způsobu technologie jejich záchrany.\n\nO akademickém malíři a restaurátorovi Vladimíru Teršovi zpracovala Česká televize dokument pod názvem Moje obrazy jsou dílem staletí.\n\nAkademický malíř a restaurátor Vladimír Terš za své celoživotní dílo a zcela mimořádný přínos do pokladnice výtvarného umění a záchranu pokladů našeho národního kulturního dědictví obdržel 23. srpna 2010 Cenu ministra kultury - medaili Artis Bohemiae Amicis. Zemřel 31. srpna 2010 v Opavě, kde je i pochován na místním městském hřbitově.\n\n"}
{"id": "1028142", "url": "https://cs.wikipedia.org/wiki?curid=1028142", "title": "Jozef Lehocký (1963)", "text": "Jozef Lehocký (1963)\n\nJozef Lehocký (* 7. ledna 1963) je bývalý slovenský fotbalista.\n\nV československé lize hrál za Tatran Prešov. Nastoupil ve 2 ligových utkáních. Ve druhé nejvyšší soutěži hrál za Teslu Stropkov.\n\n"}
{"id": "1028148", "url": "https://cs.wikipedia.org/wiki?curid=1028148", "title": "Kaple svatého Josefa (Proruby)", "text": "Kaple svatého Josefa (Proruby)\n\nHřbitovní Kaple svatého Josefa je římskokatolická kaple v osadě Proruby, která je částí obce Brzice. Patří do farnosti Hořičky.\n\nKaple z druhé poloviny 19. století je vystavěna v pseudogotickém slohu.\n\nKaple je vysvěcena a mohou se v ní konat bohoslužby, pravidelné bohoslužby se nekonají.\n\n"}
{"id": "1028152", "url": "https://cs.wikipedia.org/wiki?curid=1028152", "title": "Mychajlivka (Mychajlivský rajón)", "text": "Mychajlivka (Mychajlivský rajón)\n\nMychajlivka (ukrajinsky '; rusky ' – \"Michajlovka\") je sídlo městského typu v Záporožské oblasti na Ukrajině. Leží jižně od Kachovské přehrady, severně od Melitopolu, zhruba 25 kilometrů západně od Tokmaku a necelých 80 kilometrů jižně od Záporoží, správního střediska celé oblasti. V roce 2012 žilo v Mychajlivce zhruba dvanáct a půl tisíce obyvatel.\n"}
{"id": "1028162", "url": "https://cs.wikipedia.org/wiki?curid=1028162", "title": "Alexej Jakovlevič Červoněnkis", "text": "Alexej Jakovlevič Červoněnkis\n\nAlexej Jakovlevič Červoněnkis (rusky \"\"; 7. září 1938 – 22. září 2014) byl sovětský a ruský matematik, statistik pracující v oboru strojového učení. Spolu s Vladimirem Naumovičem Vapnikem vytvořil Vapnikovu-Červoněnkisovu teorii, která popisuje strojové učení z pohledu statistiky.\n\nV roce 1987 získal státní cenu Sovětského svazu.\n\nDne 21. září 2014 se vydal na procházku po národním parku Losí ostrov u Moskvy, v noci zavolal rodině, že se ztratil, a nalezen byl až 23. září poblíž Mytišči, již mrtvý.\n"}
{"id": "1028163", "url": "https://cs.wikipedia.org/wiki?curid=1028163", "title": "Schempp-Hirth Standard Cirrus", "text": "Schempp-Hirth Standard Cirrus\n\nSchempp-Hirth Standard Cirrus (krátce Cirrus Standard) je jednomístný samonosný středokřídlý kluzák standardní 15-metrové třídy.\n\nPrototyp kluzáku šéfkonstruktéra Klause Holighause byl zalétán 20. února 1969. Sériová výroba tohoto typu probíhala od roku 1970 do roku 1977. V licenci probíhala výroba až do roku 1985 (Jugoslávie).\n\nTrup je tvořen skořepinou z laminátového sendviče. Křídlo laminátové konstrukce má u trupu profil FX-S02-196, na koncích křídel přechází do profilu FX-66-17AII-182. Ocasní plochy mají tvar T. Jednodílný kryt pilotního prostoru je vylisován z organického skla a odklápí se bočním směrem. Kluzák je vybaven zatahovacím podvozkem a možností nést vodní přítěž. Od roku 1975 přešla výroba na Standard Cirrus 75 se zvětšenými (učinějšími) brzdícími klapkami a delší špičatou přídí. V licenci probíhala výroba kluzáků také ve společnosti Grob (200 ks) ve francouzské firmě Lanaverre Industrie (38 ks) a jugoslávské firmě VTC (Vazduhoplovno Tehnicki Centar - Vrsac). Nástupcem tohoto modelu se stal v roce 1984 kluzák Schempp-Hirth Discus.\n\nStandard Cirrus 75\n- Zvětšené bzdící klapky a prodloužená příď.\n\nCirrus B\n- Postavený na základu Standard Cirrus 75 s nástavci, které zvyšují rozpětí křídel z 15 na 16 metrů.\n\nCirrus K\n- Akrobatický speciál s redukovaným rozpětím křídel na 12,6 metru. Mezi další úpravy patří větší křidélka na ocasních plochách a zesílený trup. \n\n\n\n"}
{"id": "1028169", "url": "https://cs.wikipedia.org/wiki?curid=1028169", "title": "Politbyro ústředního výboru Komunistické strany Číny", "text": "Politbyro ústředního výboru Komunistické strany Číny\n\nPolitbyro Ústředního výboru Komunistické strany Číny () je skupinou 25 členů ústředního výboru Komunistické strany Číny, která tvoří užší vedení Komunistické strany Číny. Sedm nejvýznamnějších členů politbyra tvoří nejužší vedení, takzvaný stálý výbor politbyra ústředního výboru Komunistické strany Číny.\n\nVzhledem k mocenskému vlivu Komunistické strany Číny v Čínské lidové republice mají členové užšího vedení strany přítomní v politbyru obvykle zároveň důležité funkce v rámci státu.\n"}
{"id": "1028177", "url": "https://cs.wikipedia.org/wiki?curid=1028177", "title": "Standartenjunker", "text": "Standartenjunker\n\nStandartenjunker může mít následující významy:\n\n"}
{"id": "1028179", "url": "https://cs.wikipedia.org/wiki?curid=1028179", "title": "Reichsluftfahrtministerium", "text": "Reichsluftfahrtministerium\n\nŘíšské ministerstvo letectví (), zkráceně RLM, bylo ministerstvo letectví v období nacistického Německa (1933–45). Je to i původní název budovy Detlev-Rohwedder-Haus na Wilhelmstraße v centru Berlína, kde dnes sídlí Spolkové ministerstvo financí (\"Bundesministerium der Finanzen\").\n\nMinisterstvo mělo na starosti vývoj a výrobu letadel, a to nejen pro německé válečné letectvo (Luftwaffe), ale i pro civilní letectví. Jak bývalo charakteristické pro ministerstva během nacistické éry, bylo ministerstvo řízeno osobnostmi a formální postupy byly často ignorovány ve prospěch rozmarů ministra – maršála Göringa. Výsledkem toho bylo, že první úspěchy ve vývoji letadel postupovaly jen pomalu a během druhé světové války nerovnoměrně.\n\n"}
{"id": "1028180", "url": "https://cs.wikipedia.org/wiki?curid=1028180", "title": "Bakermat", "text": "Bakermat\n\nBakermat (* 8. října 1991 Markelo, Overijssel, Nizozemsko), je nizozemský hudební umělec a producent. Jeho hudební styl charakterizuje směs elektronické hudby, house a techno ve spojení s jazzovými a soulovými prvky.\n\nFluttert začal svou hudební kariéru studiem psychologie na Utrechtské univerzitě a jako DJ působil ve svém volném čase. V roce 2012 vydal své první dvě EP s názvem Zomer a Vandaag. Titulní skladba z Vandaag, vytvořená z projevu „I have a dream“ Martina Luthera Kinga, Jr., , se stala singl v Nizozemsku, Belgii a Francii na konci roku 2012 a na jaře roku 2013. V roce 2014 ji společnost Sony opětovně vydala a stala se hlavním hitem zejména v Německu a Rakousku. V prosinci 2014 získal Bakermat platinovou desku za svůj singl „Vandaag“ v Německu. Jeho EP „Uitzicht“ bylo vydáno v roce 2013 na Soundplate Records. Mezi jeho ostatní populární melodie patřily: “Black Cat John Brown, Leven, Strandfeest“ a “Intro”. V tuto dobu jeho kariéry inspiroval Bakermatův odlišný přístup k taneční hudbě mnoho dalších umělců k rozvoji jejich kariéry v tomto stylu (často označovaný jako „melodic house“ nebo „tropical house“). Umělci jako Klingande, Kungs, Lost Frequencies, Felix Jaehn, Sam Feldt, Thomas Jack, Kygo a mnoho dalších začali v tomto žánru tvořit hudbu. Bakermat se ve svých show často odlišuje od ostatních DJů tím, že do svých DJ setů přidává živé prvky. Svou hudbu kombinuje s živými umělci na jevišti (saxofonisté, zpěváci a houslisté). V roce 2014 shromáždil 6 hudebníků a vytvořil „Bakermat Live Band“, který se stal základem jeho turné s kapelou.\n\nV roce 2014 Bakermat potvrdil, že vystoupí na Tomorrowlandu v roce 2014. Tím se zrodila první etapa Bakermat & Friends v Tomorrowlandu a položil se \"základ\" pro další vydání, která jsou vytvořena v letech 2015 a 2016. Ve spolupráci s Live Nation zahájil Bakermat své první turné s Bakermat Live Band. Počínaje Paříží vyprodal legendární koncertní sál Olympia za 3 týdny. Po Olympii pokračoval Bakermat na své turné po Evropě, které chtěl vyprodat a které zahrnovalo také show na proslulé londýnské Brixton Academy.\nNa podzim vytvořil oficiální remix pro Labrinthův singl \"Jealous\" a později v tomto roce vydal i singl \"Teach Me\" v divizi Dirty Soul Music společnosti Be Yourself Music. Singl „Teach Me“ byl ovlivněn prvky evangelia, soulu, blues a jazzu v kombinaci s ukázkami americké evangelistické zpěvačky Shirley Caesar. Když bylo vydáno „Teach Me“, Bakermat byl také v trendech díky svému remixu legendy house music MK. V prosinci 2014 oznámil Bakermat turné Another Man, své první turné v Severní Americe. Bakermat, který měl 28 show za 30 dní, od New Yorku, přes Miami a Ultra Music Festival až po Lightning in a Bottle, byl odhodlaný opustit své jedinečné turné v USA.\n\nV roce 2015 vytvořil Bakermat novou platformu pro sebe, umělce a publikum nazvanou Bakermat's Circus. Jeho myšlenkou bylo „vytvořit noc, ve které by ze sebe umělci dostali maximum a publikum by bylo unášeno hudbou, událostmi a prostředím“. Circus zahájil v Paříži kde žije, v Zig Zag Clubu. Brzy poté, co odcestoval do Londýna, odehrál dvě vyprodané show v řadě v Electric Brixton. Od té doby zavítal Bakermatův cirkus ještě do New Yorku, Amsterdamu, Ibize, Paříže, Ria de Janeira, São Paula, na Maltu a také se objevil na festivalech jako Tomorrowland (festival) a Airbeat One. Bakermat také organizuje své vlastní „Circus“ festivaly v Amsterdamu. Mezi významné hosty festivalu patřili Oliver Heldens, Robin Schulz, Don Diablo, Klingande, Kungs, Sam Feldt, Tube & Berger a mnoho dalších. Brzy poté začal Bakermat každý měsíc vydávat svůj Circus a pouštět ho v rádiu. Vysílán byl na více než 75 rozhlasových stanicích po celém světě, například na SiriusXM, Radio538 a Revolution FM. Bývalý šéf týmu ID&T Duncan Stutterheim řekl o Bakermatovi na Dance Department Radio538: „Bakermat byl jedním z mála umělců, kteří na scénu přinesli něco velkolepého a osvěžujícího, a byl také jedním z mála, kteří během vystoupení nespustili pouze tlačítko \"play\". Po letních měsících se Bakermat vrátil do svého rodného města v Amsterdamu, připravit se na svou každoroční show na Amsterdam Dance Event. Společně s Goldfishem vyprodal show, kde byla kapacita 5 500 míst a kde vystoupili umělci jako Don Diablo, Lost Frequencies, Alle Farben, Michael Calfan a Sam Feldt.\n\nV roce 2016 vydal Bakermat novou hudbu a také jezdil na turné. Na začátku roku se „Games Continued“, jedna ze skladeb uvedených na jeho novém EP \"Games\", stala oficiální hymnou Corona SunSets pro rok 2016. Na oslavu této události vystoupil Bakermat na akci na střeše v Londýně, kde byl spolu s Busy P, Sinead Harnett a Mr. M., a jeho set byl vysílán živě prostřednictvím Mixmag. Kromě \"Games\" vydal Bakermat také další EP s názvem Ballade, které zahrnovalo prvky klasické a populární hudby. Ke konci roku vydal Bakermat EP \"Living\", jehož titulní skladbu nazpíval britský zpěvák a skladatel Alex Clare.\n\n"}
{"id": "1028185", "url": "https://cs.wikipedia.org/wiki?curid=1028185", "title": "Měřínská kotlina", "text": "Měřínská kotlina\n\nMěřínská kotlina je geomorfologický okrsek tvořící součást Bítešské vrchoviny. Protáhlá sníženina se rozkládá podél horního toku Balinky, jejíž široké údolí má četné volné meandry. Tvoří ji ruly, v Arnoleckých horách pedimenty. Povrch pokrývají pole a louky, lesy se skládají ze smrků s borovicí a borových porostů.\n"}
{"id": "1028186", "url": "https://cs.wikipedia.org/wiki?curid=1028186", "title": "Dačická kotlina", "text": "Dačická kotlina\n\nDačická kotlina je geomorfologický podcelek Křižanovské vrchoviny rozkládající se na území okresu Jihlava. Protáhlá sníženina se svahy se rozkládá ve směru severoseverozápad - jihojihozápad. Tvoří ji ruly a žuly. Střední výška činí 527,6 m. Kotlinou protéká Moravská Dyje. Dno je pokrytou zbytky neogenních jezerních usazenin. Nejvyšším bodem je Ivanův kopec (644 m), který stojí 0,5 km od obce Vanov. Převažují pole a louky, vyskytují se zde rovněž louky s vlhkomilnými druhy a lesy ve složení smrk, borovice a bříza.\n"}
{"id": "1028187", "url": "https://cs.wikipedia.org/wiki?curid=1028187", "title": "Bítešská vrchovina", "text": "Bítešská vrchovina\n\nBítešská vrchovina je geomorfologický podcelek Křižanovské vrchoviny rozkládající se především na území okresu Žďár nad Sázavou (a částečně zasahující i do okresů Třebíč, Brno-venkov, Jihlava a Havlíčkův Brod). Nachází se v severovýchodní části Křižanovské vrchoviny. Plochá vrchovina se skládá z krystalických břidlic (obzvlášť rul) a vyvřelin, místy se nacházejí ostrůvky mořských neogenních usazenin. Střední nadmořská výška činí 517,2 m. Povrch se přizpůsobil odolnosti hornin, neboť místy jsou uchovány hluboké tropické zvětraliny (okolo Žďáru nad Sázavou). V neogénu se ve Veselské sníženině rozkládalo průtokové jezero. V okolí obce Loučky se nachází neogenní usazeniny. Nejvyšším bodem je Harusův kopec (741 m), který je rovněž nejvyšším bodem Novoměstské pahorkatiny a nachází se 1 km jihovýchodně od Jiříkovic. Povrch pokrývají pole, louky a drobné lesy.\n"}
{"id": "1028188", "url": "https://cs.wikipedia.org/wiki?curid=1028188", "title": "Koldicové z Koldic", "text": "Koldicové z Koldic\n\nKoldicové z Koldic () jsou někdejší starý saský šlechtický rod, který se usídlil také v Čechách, na Moravě a ve Slezsku.\n\nJméno rodu pochází od již od jistého ministeriála \"Thima\" (Těma), jehož hrad Koldice v Plíseňsku byl roku 1158 císařem Fridrichem Barbarossou povýšen na říšské léno. Saský junker Těma I. z Koldic si roku 1330 získal od krále Jana Lucemburského do zástavy hrad Rosenberg). Jeho následníky byli jeho syn Těma II. a vnuk Těma III.\n\nTěma VII. se stal maršálkem markraběte Bedřicha Míšeňského a roku 1369 se stal zemským hejtmanem Vratislavi. Těma VIII., od roku 1348 dvorní maršálek a komorník císaře Karla IV., dosáhl značného významu. Roku 1378 získal panství Eilenburg, v roce 1379 zástavní panství Pirnu a roku 1382 Nový Žeberk. Věrné služby císaři přinesly Těmovi VIII. velké jmění v Čechách. Již roku 1318 je doložena panská Koldická mincovna, v níž byly raženy jednostranné feniky (brakteáty).\n\nTěma V. roku 1486 své panství na Krupce prodal Arnoštovi ze Šumburka.\n\nPodle vývodu z předků britského prince Charlese, patří rod Koldiců mezi jeho předky. V šestnácté generaci Dorothea z Koldic (1480–1520), v sedmnácté generaci Johanna z Koldic a Těma z Koldic († 1508), a rovněž pak v osmnácté generaci Hans z Koldic.\n\nKdyž v roce 1404 panství Koldice připadlo Wettinům, zřídili zde Amt Koldice se sídlem na koldickém zámku. Česká větev rodu vymřela zřejmě po roce 1620.\n\n\nDle erbovní síně v Laufu a pečetí lze erb rekonstruovat bez absolutní jistoty barevného provedení. Štít má v horním zlatém poli polovinu černého lva (s červenou zbrojí), dolní pole zlaté nebo stříbrné s černými kosmými břevny (či vícekrát kosmo dělené). Jiný erb Koldiců je rozdělen, v dolní části ve stříbrném poli dvě šikmá černá břevna, nahoře v červeném poli vyrůstající zlatý lev s nataženými tlapami.\n\n\n"}
{"id": "1028189", "url": "https://cs.wikipedia.org/wiki?curid=1028189", "title": "Georg von Kopp", "text": "Georg von Kopp\n\nGeorg von Kopp (25. července 1837, Duderstadt – 4. března 1914, Opava) byl německý kardinál římskokatolické církve, který působil jako biskup ve Fuldě a arcibiskup ve Vratislavi. Byl znám svými protipolskými postoji a usilovnou snahou o germanizaci polských farníků.\n\nGeorg von Kopp se narodil do rodiny tkalce v Duderstadtu v tehdejším Hannoverském království. Vystudoval gymnázium v Hildesheimu. Od roku 1856 pracoval jako telegrafista ve státních službách a navštěvoval kněžský seminář v Hildersheimu. Mezi lety 1858 a 1861 studoval teologii a v roce 1862 nastoupil na kněžskou dráhu. Od té doby stoupal v církevním žebříčku hodností – v roce 1872 se stal Generálním vikářem v Hildersheimu a v roce 1881 biskupem ve Fuldě. Po celý svůj život se snažil dosáhnout lepšího porozumění mezi německou vládou a papežskou kurií.\n\nV roce 1887 jej se souhlasem pruské vlády jmenoval papež Lev XIII. vratislavským arcibiskupem. V době svého působení ve Vratislavi prosazoval tvrdou germanizaci a kněze, kteří se tomuto nařízení protivili, trestal. Také se snažil odrazovat polské věřící od tradiční poutě do Krakova a o zastavení rozvoje polského národního hnutí v Horním Slezsku a na Těšínsku. V roce 1893 jej papež Lev XIII. jmenoval kardinálem a v roce 1903 byl členem konkláve, které zvolilo Pia X. V roce 1906 byl pruským králem Vilémem II. povýšen do šlechtického stavu.\n\nNa přelomu února a března 1914 přijel Georg von Kopp do Opavy na zasedání slezského zemského sněmu, jehož členem byl z titulu své funkce. Zde pod vlivem nachlazení onemocněl a 4. března v ranních hodinách zemřel. Slavnostní rozloučení se konalo v opavském kostele svatého Ducha a ostatky byly poté převezeny do Vratislavi, kde byly uloženy v katedrále svatého Jana Křtitele.\n"}
{"id": "1028192", "url": "https://cs.wikipedia.org/wiki?curid=1028192", "title": "Josef von Kudler", "text": "Josef von Kudler\n\nJosef von Kudler (10. října 1786 Štýrský Hradec – 6. února 1853 Vídeň) byl rakouský národohospodář, vysokoškolský pedagog a politik německé národnosti, během revolučního roku 1848 poslanec Říšského sněmu.\n\nOd roku 1804 studoval práva na Vídeňské univerzitě. Roku 1810 získal titul doktora práv. Byl profesorem politických věd na lyceu ve Štýrském Hradci. V roce 1821 se stal profesorem politických věd a rakouských dějin práva na Vídeňské univerzitě. Roku 1835 byl jmenován vládním radou.\n\nBěhem revolučního roku 1848 se zapojil do politického dění. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Vídeň-Laimgrube v Dolních Rakousích. Uvádí se jako profesor, vládní rada. Patřil ke sněmovní pravici. Byl členem výboru pro školské otázky a zpravodajem národohospodářského výboru. Zastával funkci místopředsedy Říšského sněmu.\n\nV letech 1848–1849 byl zástupcem ředitele katedry právních a politických studií na Vídeňské univerzitě. V roce 1849 předsedal pedagogickému kolegiu fakulty právních a státních věd. Krátce poté se stal i předsedou státní zkušební komise. V roce 1852 získal titul dvorního rady. Roku 1851 byl povýšen do šlechtického stavu. Od roku 1848 byl rovněž členem vídeňské akademie věd. Zakládal a vedl řadu národohospodářských, průmyslnických a finančních spolků a organizací. Spoluzakládal Štýrskou zemědělskou společnost. Podporoval rozvoj živnostní, snížení daňové zátěže. Odmítal trest smrti.\n"}
{"id": "1028196", "url": "https://cs.wikipedia.org/wiki?curid=1028196", "title": "Letov LF-107 Luňák", "text": "Letov LF-107 Luňák\n\nLetov LF-107 Luňák je jednomístný celodřevěný středoplošný kluzák, speciálně určený pro výcvik letecké akrobacie.\n\nPrototyp kluzáku vznikl v roce 1948 v podniku Rudý Letov (Praha-Letňany) ve skupině, kterou vedl konstruktér Vladimír Štros. První let uskutečnil zkušební pilot Jan Anderle 25. června 1948. V letech 1950 až 1951 bylo vyrobeno celkem 75 kusů. LF-107 Luňák patří mezi oblíbené veteránské kluzáky - do roku 2014 zůstalo v Evropě v provozu několik renovovaných strojů.\n\nTrup je poloskořepinové konstrukce, křídlo s klasickým profilem NACA 23012-15 je jednonosníkové a je potažené překližkou. Vztlakové klapky, křidélka i kormidla pokrývá plátno. Brzdící klapky systému Hirth jsou umístěné asi v 60 procentech hloubky křídla. Výrazným konstrukčním prvkem je vystouplá kapkovitá kabina z organického skla, která pilotům umožňuje velmi dobrý výhled. Kabina se odsouvá směrem dozadu a je možné ji otevřít i za letu. Kluzák je vybaven nebrzděným podvozkovým kolem a přistávací ostruhou.\n\n\n\n"}
{"id": "1028200", "url": "https://cs.wikipedia.org/wiki?curid=1028200", "title": "Thaddäus Lanner", "text": "Thaddäus Lanner\n\nThaddäus von Lanner (17. prosince 1790 Eberndorf – 13. října 1861 Klagenfurt am Wörthersee) byl rakouský agrární podnikatel a politik německé národnosti z Korutan, během revolučního roku 1848 poslanec Říšského sněmu.\n\nV roce 1812 převzal správu panství Krumpendorf am Wörthersee, které již roku 1797 zdědil po otci. V roce 1815 přešlo panství do jeho majetku. Zadlužené hospodářství pozdvihl a zaváděl nové metody. Roku 1819 založil pivovar, od roku 1822 v nové budově. Roku 1825 postavil velké pivovarské sklepy. V roce 1823 též zahájil provoz ve vinopalně. Od roku 1833 začal i výrobu cukru, kterou ovšem ukončil roku 1840. V roce 1840 při velkostatku založil pěstování morušovníku. Od roku 1828 podnikal i v těžbě uhlí. Od roku 1835 zasedal ve výboru Korutanské zemědělské společnosti, od roku 1841 byl náměstkem jejího předsedy. Roku 1835 spoluzakládal korutanskou spořitelnu a působil jako její první ředitel. V letech 1845–1847 prováděl rozsáhlé pokusy se zaváděním minerálních hnojiv. V roce 1847 navrhl využívání meteorologických předpovědí v zemědělské výrobě. Byl členem výboru ustaveného Korutanskou zemědělskou společnosti pro zrušení roboty.\n\nBěhem revolučního roku 1848 se zapojil do politického dění. Stal se poslancem Korutanského zemského sněmu. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Klagenfurt v Korutansku. Uvádí se jako statkář. Patřil ke sněmovní levici. Rakouský biografický slovník ho řadí politicky k levému středu.\n\nOd roku 1849 zasedal v státem zřízené výboru pro vyrovnání v souvislosti se zrušením poddanství. V letech 1850–1860 zastával úřad starosty Krumpendorfu.\n\nPo obnovení ústavní formy vlády usedl ještě v roce 1861 krátce na Korutanský zemský sněm.\n"}
{"id": "1028203", "url": "https://cs.wikipedia.org/wiki?curid=1028203", "title": "Tormásliget", "text": "Tormásliget\n\nTormásliget je obec, ležící v župě Vas, v okresu Kőszeg, v západní části Maďarska. Rozloha obce je 7,53 km². V lednu 2014 zde žilo 305 obyvatelů.\n\nLeží v nadmořské výšce zhruba 175 – 185 m n. m. Východně od obce protéká malý potok – Tormás patak a na západní straně potok Pós patak.\n\nObcí prochází silnice č. 8624, která vede z hlavní silnice č. 84 do města Csepregu. Podél východního okraje obce vede železniční trať Sopron – Szombathely. Je zde zastávka.\nSousedními obcemi jsou : Egyházasfalu (S), Újkér (SV), Iklanberény (V), Lócs (JV), Bük (J), Csepreg (JZ)\n\nObec je připomínána již v 16. století, kdy byla ve vlastnictví rodu Nádasdy. Po nich se vystřídalo několik různých majitelů – Joachim z Zinzendorfu (od r. 1731), Antal Jankovich (od r. 1775).\nOkolo roku 1850 tu stály dvě panské obytné budovy, v nichž žilo 31 lidí.\n\nV polovině 19. století byla obec ve vlastnictví rodiny Franze Bauera. Ten si tu v roce 1883 postavil patrový zámek, v roce 1887 založil školu pro děti, v roce 1894 mu bylo dovoleno postavit zastávku na železniční trati.\n\nPozději byla obec po dlouhou dobu připojena jako osada k městu Csepreg. V roce 1993 v referendu se obyvatelé osady rozhodli odtrhnout se od města. Proto od července 1993 je Tormásliget samostatnou obcí.\n\n"}
{"id": "1028205", "url": "https://cs.wikipedia.org/wiki?curid=1028205", "title": "Pacovská pahorkatina", "text": "Pacovská pahorkatina\n\nPacovská pahorkatina je geomorfologický podcelek Křemešnické vrchoviny, v jejíž západní části se nachází. Pahorkatinu tvoří ruly. Střední nadmořská výška činí 585,4 m. Severozápadní okraj je tvořen zlomovým svahem – Načeradecký sráz, nad nímž se nachází zvlněný reliéf v nadmořské výšce 680–720 metrů. Krajina se následně pozvolna sklání k východu k čáře Obrataň–Pacov–Hořepník. Ve sníženinách se nachází zbytky neogenních sedimentů. Najdeme zde rovněž suky (Svídník, 739 m) a vyzdvižené kry (Choustník, 689 m). Údolí vodních toků jsou ve většině případů plochá. V Pacově hoře (587 m) se nachází Chýnovská jeskyně. Nejvyšším bodem je Lísek (760 m), který se nachází v Božejovské pahorkatině severozápadně od bývalých lázní a kaple Svatá Kateřina. Povrch tvoří pole, louky a smrkové lesy.\n"}
{"id": "1028206", "url": "https://cs.wikipedia.org/wiki?curid=1028206", "title": "Rohozenská kotlina", "text": "Rohozenská kotlina\n\nRohozenská kotlina je geomorfologický okrsek tvořící součást Pacovské pahorkatiny. Sníženinu omezuje na severovýchodě výrazný zlomový svah. Povrch tvoří žuly a jejich plášť. Levé přítoky Jihlavy mají rozevřená údolí. Nejvyšším bodem je Skála (676 m) a stojí severně od obce Těšenov. Na povrchu převažují pole a louky.\n"}
{"id": "1028209", "url": "https://cs.wikipedia.org/wiki?curid=1028209", "title": "Beranovský práh", "text": "Beranovský práh\n\nBeranovský práh je geomorfologický okrsek tvořící součást Jihlavsko-sázavské brázdy, v jejíž jižní části se nachází. Široký hřbet je strukturně tektonického původu. Tvoří jej biotitické ruly a syenit jihlavského masívu a rozsáhlé plošiny zarovnaného povrchu na vrcholu, kde vede hlavní evropské rozvodí. Příčně jej dělí několik sedel. Místy se nacházejí pliocenní sedimenty. Nejvyšším bodem je Kázek (567 m), jenž stojí 1 km severozápadně od Henčova. Je to pedimenty obklopený migmatitový suk. Východní část je převážně zalesněna. Převažují smrčiny s borovicí, modřínem a břízou, místy rostou bučiny.\n"}
{"id": "1028213", "url": "https://cs.wikipedia.org/wiki?curid=1028213", "title": "Nekrolog", "text": "Nekrolog\n\nNekrolog je novinový článek obsahující vzpomínku na nedávno zemřelou osobu, zejména jisté společenské významnosti (politici, umělci aj.). Nekrolog může psát redaktor deníku nebo často i umělecký kolega a nekrolog je poté uveřejněn v novinách. V nekrologu jsou obvykle uvedeny životní etapy významné pro jeho působení, kariéru apod.\n\nNekrolog může mít i formu ústního projevu, zejména při pohřebním rozloučení, vzpomínkové akci, pietní akci a podobně.\n\n\n"}
{"id": "1028215", "url": "https://cs.wikipedia.org/wiki?curid=1028215", "title": "Islámské svátky", "text": "Islámské svátky\n\nData islámských svátků vycházejí z islámského kalendáře, který je lunární.\n"}
{"id": "1028216", "url": "https://cs.wikipedia.org/wiki?curid=1028216", "title": "Pravoslavné církve v Rakousku", "text": "Pravoslavné církve v Rakousku\n\nPravoslavná církev v Rakousku je souhrnné označení všech křesťanských církví pravoslavného vyznání, které jsou činné v Rakousku. Ne všechny církve mají vlastní národní eparchie. Nejvyšším grémiem je \"Pravoslavná biskupská konference v Rakousku\". Většina církví vstoupila do Ekumenické rady církví v Rakousku.\n\n\nMateřské fary Řecké pravoslavné (patriarchát konstantinopolský), Srbské pravoslavné (srbská-řecká-orientální), Rumunské řecké orientální (Rumunská pravoslavná), Ruské pravoslavné a Bulharské pravoslavné církve jsou sjednocené v \"Řecké orientální církvi v Rakousku\", Arménská apoštolská, Koptská pravoslavná a Syrská pravoslavná církev v \"Orientální pravoslavné církvi\". Obě tyto skupiny zahrnují zákonem uznané církve (veřejněprávné Körperschaften) pravoslavného ritu v Rakousku.\n\n"}
{"id": "1028218", "url": "https://cs.wikipedia.org/wiki?curid=1028218", "title": "Mrákotínská sníženina", "text": "Mrákotínská sníženina\n\nMrákotínská sníženina je geomorfologický okrsek tvořící součást Jihlavských vrchů. Sníženina je protáhlá ve směru západ východ. Odděluje Řásenskou vrchovinu od Pivniček. Tvoří ji žuly. Povrch je převážně zalesněný smrky místy s bukem a jedlí. Rovněž se zde rozkládají zbytky luk s vlhkomilnými druhy. U obce Mrákotín se nacházejí žulové lomy.\n"}
{"id": "1028219", "url": "https://cs.wikipedia.org/wiki?curid=1028219", "title": "Diecéze arpijská", "text": "Diecéze arpijská\n\nDiecéze Arpi je titulární diecéze římskokatolické církve.\n\nStarověké biskupské sídlo Arpi je datováno do roku 314. Nacházelo se v oblasti Apulie. Dnes je zapsána jako titulární biskupské sídlo.\n\nSoučasným titulárním biskupem je Juan Espinoza Jiménez, pomocný biskup Morelie.\n\n\n"}
{"id": "1028220", "url": "https://cs.wikipedia.org/wiki?curid=1028220", "title": "Bambusové a dřevěné destičky", "text": "Bambusové a dřevěné destičky\n\nBambusové a dřevěné destičky (čínsky 简牍, pinyinem \"jiăndú\") byly jedním z hlavních médií písemnictví v rané Číně. Každý z těchto dlouhých a tenkých pruhů dřeva nebo bambusu tradičně nesl jeden sloupec textu obvykle o několika desítkách čínských znaků psaných štětcem. Pro delší texty byly destičky svazovány provázkem dle posloupnosti. O každém pruhu se tvrdí, že je dlouhý jako jedna jídelní hůlka a široký jako dvě. \n\nNejstarší zachovalé exempláře dřevěných nebo bambusových destiček jsou datovány do 5. století př. n. l., čili v období válčících států. Avšak odkazy z dřívějších textů uchovaných na jiných médiích dokazují, že předchůdci těchto destiček z období válčících států byli používáni i v období pozdní dynastie Šang (zhruba v době 1250 let př. n. l.). Bambusové nebo dřevěné pruhy byly standardním materiálem pro psaní v průběhu dynastie Chan a právě z té doby pocházejí četné vykopané nálezy. Později byly destičky z běžného užívání nahrazeny papírem a do 4. století našeho letopočtu se jako média písemnictví v Číně přestaly užívat. \n\nZvyk pohřbívání knih vyrobených z odolných bambusových destiček v královských hrobkách zachoval mnoho děl v jejich původních formách během uplynulých století. Důležitým raným nálezem byl objev Ťi-čung v roce 279 n. l., kdy byla odhalena hrobka císaře Wei, nicméně původní destičky od té doby zmizely. V posledních letech bylo nalezeno několik významných archivů tajně ukrytých destiček.\n\nJeden z nástrojů používaných při psaní na destičky byl vedle štětce malý nůž, který sloužil k seškrabování chyb a dělání změn. Zdobené nože se stávaly symboly kanceláří některých úředníků, aby poukazovaly na vlastníkovo oprávnění pozměňovat záznamy a edikty.\n"}
{"id": "1028222", "url": "https://cs.wikipedia.org/wiki?curid=1028222", "title": "Řásenská vrchovina", "text": "Řásenská vrchovina\n\nŘásenská vrchovina je geomorfologický okrsek tvořící součást Jihlavských vrchů. Vrchovinu tvoří pravoúhlý žulový kvádr obepnutý svahy, na západě je to Horní Dubenky-Kaliště-Býkovec a na jihu Klatovec-Světlá. Ve střední části se dochoval plochý povrch s četnými skalními útvary (skalní hradby, izolované skály, žokovité balvany). Dále se zde nacházejí drobné tvary zvětrávání a odrosu žul (skalní mísy, skalní výklenky) a tvary, které vznikly tropickým zvětráváním v třetihorách změněné mrazovým zvětráváním v pleistocenu. Nejvyšším bodem je Javořice (837 m). Dále tu stojí Míchův vrch (786 m), Míchova skála (773 m), Roštejn (727 m), Mrchatina (715 m), Štamberk (717 m), Nekolův kopec (668 m), Skalka (686 m). Oblast je převážně zalesněná souvislým smrkovým lesem s bukem, rovněž se zde rozkládají louky s vlhkomilnými a rašelinnými druhy.\n"}
{"id": "1028224", "url": "https://cs.wikipedia.org/wiki?curid=1028224", "title": "Jerzy Henryk Lubomirski", "text": "Jerzy Henryk Lubomirski\n\nJerzy Henryk Lubomirski (28. května 1817 Vídeň – 25. května 1872 Krakov) byl rakouský politik polské národnosti z Haliče, během revolučního roku 1848 poslanec Říšského sněmu. Pocházel z polského knížecího rodu Lubomirských.\n\nJeho otcem byl šlechtic a mecenáš Henryk Lubomirski. Syn Kazimierz Lubomirski působil jako politik. Jerzy Henryk studoval v Praze a Vídni. Již během studií v Praze na Karlo-Ferdinandově univerzitě navázal kontakty s českými obrozenci.\n\nBěhem revolučního roku 1848 se zapojil do politického dění. 6. dubna 1848 byl členem haličské delegace ve Vídni u císaře. Pak odešel do Vratislavi, kde se účastnil polského sjezdu. Zastupoval Halič také na Slovanském sjezdu v Praze. V Praze se stal také svědkem povstání a následné vojenské represe. Při konfrontacích s vojskem byl dokonce zadržen a propuštěn až díky intervenci Františka Antonína z Thun-Hohenštejna.\n\nVe volbách roku 1848 byl zvolen do rakouského ústavodárného Říšského sněmu. Zastupoval volební obvod Łańcut v Haliči. Uvádí se jako statkář. Rezignoval v prosinci 1848. V seznamu poslanců z ledna 1849 již nefiguruje. V lednu 1849 místo něj do sněmu nastoupil Alfred Potocki.\n\nPo obnovení ústavní formy vlády počátkem 60. let se stal ještě poslancem Haličského zemského sněmu.\n\nV letech 1869–1872 byl kurátorem sbírek Ossolinea. Patřil mezi zakladatele krakovské akademie věd. Našel Bibli královny Žofie coby přední památku starého polského písemnictví a vydal ji vlastním nákladem.\n\nUdržoval styky s českými představiteli, jeho přítelem byl například duchovní Václav Štulc. V polském prostředí se profiloval jako čechofil a slavjanofil.\n"}
{"id": "1028225", "url": "https://cs.wikipedia.org/wiki?curid=1028225", "title": "Jemnická kotlina", "text": "Jemnická kotlina\n\nJemnická kotlina je geomorfologický podcelek Jevišovické pahorkatiny, v jejíž jihozápadní části leží. Mělká kotlina má nepravidelný půdorys. Vznikla v rulách s pruhy amfibolitů. Střední výška činí 486,3 m. Zachovaly se ostrůvky jezerních neogenních usazenin. Údolí Želetavky tvoří osu sníženiny. Nejvyšším bodem je vrch Pod barvířskou (578 m), který stojí 3 km severozápadně od obce Krasonice. Na povrchu převládají pole, louky a drobné ostrůvky smrkových a borových lesů.\n"}
{"id": "1028227", "url": "https://cs.wikipedia.org/wiki?curid=1028227", "title": "Diecéze arsacalská", "text": "Diecéze arsacalská\n\nDiecéze Arsacal je titulární diecéze římskokatolické církve.\n\nArsacal, identifikovatelné s \"Goulia\" v dnešním Alžírsku, je starobylé biskupské sídlo nacházející se v římské provincii Numidie.\n\nJe znám jeden biskup této diecéze; Servus, který se zúčastnil synodu v Kartágu svolaný roku 484.\n\nDnes je využívána jako titulární biskupské sídlo; současným titulárním biskupem je Johannes Willibrordus Maria Hendriks, pomocný biskup diecéze Haarlem-Amsterdam.\n\n\n\n"}
{"id": "1028229", "url": "https://cs.wikipedia.org/wiki?curid=1028229", "title": "Game Developers Session", "text": "Game Developers Session\n\nGame Developers Session je každoročně pořádaná konference osobností videoherního průmyslu probíhající v Praze. Setkávají se zde herní vývojáři ze střední Evropy, především České a Slovenské Republiky. První ročník proběhl v roce 2003. Jejím pořadatelem je sdružení České Hry.\n\n"}
{"id": "1028238", "url": "https://cs.wikipedia.org/wiki?curid=1028238", "title": "Hejtmanství německých lén", "text": "Hejtmanství německých lén\n\nHejtmanství německých lén (\"deutsche Lehenshauptmannschaft der Cron Böhmen\", \"Lehenschranne\") byl zvláštní typ královského úřadu v Čechách, jehož agendou byla správa českých zahraničních lén (\"feuda extra curtem\") a také snaha o znovuzískání těch z nich, která již byla ztracena. Vzniklo zřejmě koncem 15. století, zasedalo na Pražském hradě a kromě pravidelné správy lén včetně vedení jejich zemských desk vykonávalo na tomto území i soudnictví (spory většího významu ale řešila česká kancelář). V takovém případě soudu předsedal hejtman, jenž je trvale doložen k roku 1493. V roce 1651 byl úřad zrušen a jeho agenda přenesena na apelační soud.\n\nO počátcích hejtmanství není mnoho známo, první písemný doklad je až z roku 1528. V rámci soudního řízení šlo nicméně o kolegiální orgán s celkem devíti přísedícími, přičemž polovina z nich zasedala i v české komoře. Podle instrukce z roku 1544 se zasedání měli účastnit i soudci zemského soudu a po zřízení apelačního soudu také jeho radové. Na přelomu 16. a 17. století nebyl načas svoláván, po obnovení činnosti v roce 1602 v něm zasedlo šestnáct, pak deset přísedících, kteří se rozdělovali na pravou a levou stranu. Řízení bylo ústní a vzhledem k velkým vzdálenostem se předvolávané osoby často nechávaly zastoupit, později již převládl písemný proces. Při posuzování sporů se hejtmanství řídilo především obecným a lenním právem, někdy také místním právem a zvyklostmi, a rozhodnutím ve věci byl nález (\"Urteil\"). Jako jediný tehdejší český úřad úřadovalo vzhledem ke svým adresátům výhradně německy.\n"}
{"id": "1028240", "url": "https://cs.wikipedia.org/wiki?curid=1028240", "title": "Senohraby (nádraží)", "text": "Senohraby (nádraží)\n\nSenohraby jsou železniční stanice, která se nachází v obci Senohraby na adrese Hlavní 48. Stanicí prochází trať 221 (Praha hl.n. – Benešov u Prahy)\n\nCelá stanice byla zrekonstruována v roce 2010 spolu s úsekem trati Strančice – Benešov u Prahy. Jednalo se o pětikolejné nádraží s úzkými nástupišti, které bylo nevyhovující. Po optimalizaci je stanice ztrojkolejněna se dvěma nástupišti, osvětlením, informačními tabulemi a s prodejem jízdenek. Ve stanici denně zastaví 68 osobních vlaků, rychlíky zde projíždějí. Maximální rychlost ve stanici je 120 km/h.\n\nKrejčiřík, Mojmír. Česká nádraží: (architektura a stavební vývoj) = Tschechische Bahnhöfe: (Architektur und Baugeschichte) = Czech railway stations: (architecture and development). 1. vydání. Litoměřice: Vydavatelství dopravní literatury, 2003- . svazků. ISBN 80-902706-7-0.\n"}
{"id": "1028241", "url": "https://cs.wikipedia.org/wiki?curid=1028241", "title": "Giselbert (Waldsassen)", "text": "Giselbert (Waldsassen)\n\nGiselbert OCist. ( – po roce 1270) byl opatem kláštera Waldsassen v letech 1267-1270.\n\nNejdříve byl v letech 1265–1268 cisterciácký řeholník Giselbert 10. opatem oseckého kláštera v Čechách. Poté se od roku 1267 stal 7. opatem valdsaského kláštera v Horním Falci a kromě toho byl i opatem kláštera Kamp v Severním Porýní-Vestfálsku.\n\n"}
{"id": "1028242", "url": "https://cs.wikipedia.org/wiki?curid=1028242", "title": "Rock or Bust", "text": "Rock or Bust\n\nRock or Bust je studiové album australské rockové skupiny AC/DC, které vyšlo v prosinci roku 2014. Nahráno bylo v kanadském Vancouveru, ve studiu studiu Warehouse, a jeho producentem je Brendan O'Brien, který se podílel i na předchozím počinu \"Black Ice\". Jde o vůbec první nahrávku této skupiny, na které se nepodílel její zakládající člen Malcolm Young, kterého nahradil synovec Stevie Young. Když do studia ani po deseti dnech nedorazil dlouholetý bubeník Phil Rudd, O'Brien byl připraven nahradit jej jiným hudebníkem, avšak Rudd nakonec dorazil. První singl z alba nazvaný „Play Ball“ byl vydán v říjnu 2014. V dubnu 2015 se skupina vydala na celosvětové koncertní turné na propagaci nové desky. Turné skončilo v září 2016 a místo Rudda, který měl problémy se zákonem, se na postu bubeníka objevil dřívější člen Chris Slade (od května do září 2016 se skupinou nevystupoval zpěvák Brian Johnson, kterého nahradil Axl Rose).\n\n"}
{"id": "1028243", "url": "https://cs.wikipedia.org/wiki?curid=1028243", "title": "Krajské hokejové přebory 2014/2015", "text": "Krajské hokejové přebory 2014/2015\n\nKrajské hokejové přebory v sezóně 2014/2015 byly 22. ročníkem samostatné čtvrté nejvyšší české soutěže v ledním hokeji. Přebory Olomouckého a Ústeckého kraje se v téhle sezóně nehrály a týmy startovaly v sousedních přeborech.\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1028247", "url": "https://cs.wikipedia.org/wiki?curid=1028247", "title": "Mawlid", "text": "Mawlid\n\nMawlid, resp. narozeniny proroka Muhammada, jsou islámský svátek, slavený v jeho úmrtní den 12. rabí al-awwal. Oslavy jsou doloženy od 12. nebo 13. století, zvláště v Turecku, i přes určitý odpor konzervativních kruhů. Indičtí muslimové nazývají tento svátek \"bará wafát\".\n\n\n\nIslámské svátky\n"}
{"id": "1028248", "url": "https://cs.wikipedia.org/wiki?curid=1028248", "title": "Mír v Lunéville", "text": "Mír v Lunéville\n\nMír v Lunéville byl mírovou dohodou, podepsanou 9. února 1801 v Lunéville mezi vítěznou Francií a Svatou říší římskou, reprezentovanou jejím posledním císařem, Františkem II. Mírové dohodě, ukončující druhou koaliční válku, předcházelo příměří, podepsané 25. prosince 1800 ve Steyru.\n\nNa mírových jednáních zastupoval Francii Josef Bonaparte, budoucí španělský král, Rakousko a říši potom hrabě Johann Ludwig Cobenzel, který vedl císařskou delegaci již na mírových rozhovorech v Campo Formio. Francii se podařilo dosáhnout plného odstoupení levého břehu Rýna říší. Zároveň francouzští zástupci přiměli císaře k tomu, aby postiženým vládcům slíbil jako náhradu území duchovních říšských států a teritorií. Francii se konečně podařilo dosáhnout legalizace držby levého břehu Rýna, okupovaného od r. 1794. Tento požadavek vznesli její diplomaté již při podpisu mírové smlouvy v Campo Formio a znovu měsíc poté 4. listopadu 1797, ovšem brzké rozpoutání druhé koaliční války zabránilo uvedení mírových ujednání do praxe. Jeden měsíc po podpisu mírové smlouvy, 9. března 1801 převzal tyto državy oficiálně francouzský první konzul, Napoleon Bonaparte. Císař se dále zavázal, za své dědičné země i za suverény ve Svaté říši římské, uznat diplomaticky dceřiné republiky: Batávskou, Helvétskou a Ligurskou a dále slíbil nepodporovat Velkou Británii v její pokračující válce s Francií, otevřeně ani skrytě. Rakousko a s ním i Svatá říše římská přistoupili opětovně na podmínky územních ústupků daných mírem v Campo Formio a Francie naopak potvrdila své dřívější uznání rakouského připojení Benátska, benátské jižní Istrie a Dalmácie, jakož i definitivní přivtělení říšského svobodného města (přístavu) Terst, který stál již od 15. století pod volnou habsburskou svrchovaností. K míru přistoupila například také Republika spojených nizozemských provincií, která se musela smířit se svým zánikem, nebo nově ustavená Republika helvétská, která naopak mírem získala malá území. Rýnská hranice nebyla dodržena zcela striktně. Jednak obsazením Nizozemí se Francie rozšířila daleko na sever za Rýn, naopak např. město Basilej, rozložené na obou březích Rýna, zůstalo zachováno jednotné, protože Francie v tomto případě ustoupila Helvétské republice jako svému spojenci. Jiná města, jako Laufenburg byla rýnskou hranicí roztržena vedví mezi Helvétii a Přední Rakousy.\n\nČlánek I. - mír mezi císařem a říší na jedné a první Francouzskou republikou na druhé straně\n\nČlánek II. - odstoupení Rakouského Nizozemí Francii podle článku III mírové smlouvy z Campo Formio\n\nČlánek III. - Rakousko odstoupí Helvétské republice okrsek Frickthal a všechna další území na levém břehu Rýna mezi Zurzachem a Basilejí. Rakousko odstoupí Francii hrabství Falkenstein.\n\nČlánek IV. - obnovuje se článek XVIII. míru v Campo Formio, dle kterého se císař zavazuje vlastním územím odškodnit vyvlastněného vévodu modenského.\n\nČlánek V. - velkovévoda toskánský a vévoda parmský se zříkají svých zemí v Itálii, císař se zavazuje na území říše odškodnit toskánského velkovévodu. Toskánské pasivní dluhy přebírá Francie a eventuální nástupnické státy v Itálii\n\nČlánek VI. - císař se jménem říše zavazuje předat plnou státní svrchovanost nad bývalými říšskými územími na levém břehu Rýna mezi hranicemi Helvétské a Batávské republiky Francii. Říční pevnosti na pravém břehu Rýna nesmí být více vyzbrojovány, nýbrž uchovány v aktuálním stavu.\n\nČlánek VII. - císař se zavazuje veškeré dědičné vládce, postižené vyvlastněním na levém břehu Rýna, odškodnit z říšských majetků v souladu s ustanoveními předchozího kongresu v Rastattu. \"Toto ustanovení předznamenalo grandiózní sekularizaci a likvidaci knížecích biskupství\", \"rytířských řádů\" \"a klášterů\".\n\nČlánek VIII. - Francouzská republika na obsazených územích přebírá pouze ty státní dluhy, které vznikly vlastním výkonem správy těchto zemí a také ty, k nimž daly výslovný souhlas místní zemské stavy.\n\nČlánek IX. - na všech levobřežních rýnských územích, připadlých Francii se ruší jakékoli poddanské vztahy a závazky, jako robota či odvody poddanských dávek a také vrchnostenské soudnictví.\n\nČlánek X. - poddanské vztahy se ruší rovněž na statcích, které byly součástí státního území Francie již před vypuknutím první koaliční války, ale měly vlastníky, pocházející z říše.\n\nČlánek XI. - tato mírové dohoda císaře s Francií, konkrétně články VIII., IX., X. a XV. mají platit také ve vztahu habsburské monarchie vůči Batávské, Ligurské, Cisalpinské a Helvétské republice. \n\nČlánek XII. - císař se v souladu s článkem VIII. mírové smlouvy z Campo Formio zříká všech nároků na státní svrchovanost, majetek, příjmy či závazky vůči Cisalpinské republice, na jejímž území držel před první koaliční válkou několik zemí.\n\nČlánek XIII. - císař se v souladu s dohodou z Campo Formio zříká za říši všech zemí, majetků, příjmů, práv a nároků, jakož především říšských lén na území Ligurské republiky.\n\nČlánek XIV. - v souladu s článkem XI. dohody z Campo Formio bude napříště říční plavba na Adiži mezi habsburskou monarchií a Cisalpinskou republikou svobodná a bezcelní. Plavba válečných lodí a člunů je oboustranně zakázaná.\n\nČlánek XV. - vzájemná výměna válečných zajatců\n\nČlánek XVI. - osobní statky arcivévodů Ferdinanda a Karla na území Cisalpinské republiky jim mají být vráceny, ovšem ve lhůtě 3 let mají být prodány Cisalpinské republice.\n\nČlánek XVII. - jmenovitě články XII., XIII., XV., XVI., XVII. a XXIII mírové dohody z Campo Formio jsou potvrzeny a budou provedeny účinností této mírové smlouvy.\n\nČlánek XVIII. - dnem podpisu mírové smlouvy končí oboustranně jakékoli vybírání válečné kontribuce či nucené práce pro nepřátelskou stranu.\n\nČlánek XIX. - představitelé obou stran: císař František II. a první konzul Napoleon Bonaparte musí nejpozději do 30 dnů, pokud možno ještě dříve, tuto mírovou dohodu ratifikovat.\n\nBezprostředním důsledkem mírové smlouvy bylo vydání papežské buly \"Qui Christi Domini,\" faktické součásti konkordátu s Francií, kterou Svatý stolec souhlasil se zrušením řady francouzských biskupství včetně změn v církevní správě na západním břehu Rýna v bývalé říši. Císař František II. musel vzápětí svolat říšský sněm, a podepsat Finální usnesení mimořádné říšské deputace, se kterým byla spojená mamutí sekularizace duchovních knížat a klášterů. To byl počátek velkého oslabení prokatolických, prohabsburských a vlastně i proříšských sil, což vedlo k zániku říše. Napoleonovi naproti tomu oddych na východní hranici umožňoval soustředit se na plány invaze do Anglie, reformu armády a především posilování osobní moci, které vedlo v roce 1804 k jeho císařské korunovaci. Zajímavým a dodnes patrným důsledkem odtržení rýnských levobřežních států a teritorií je dosud přetrvávající vliv Napoleonova Code civil, který se promítl např. do organizace notariátu či systému pohřebnictví a ještě dnes odlišuje na úrovni podzákonných předpisů a vyhlášek oblasti západně od Rýna od zbytku Německa. Code civil platil všude na levém břehu Rýna jako hlavní občanský zákoník až do roku 1900, kdy byl zaveden v Německém císařství nový občanský zákoník, který sjednocoval Německo po stránce občanského práva. V Rakousku způsobil výsledek druhé koaliční války a nepříjemný mír v Lunéville změny na postu státního kancléře (ministra zahraničí monarchie). Dosavadní kancléř, svobodný pán Johann Amadeus von Thugut, jehož konfrontační politika vůči Francii i Prusku se neosvědčila, byl již roku 1800 odvolán. Po krátkém působení hraběte Ferdinanda Trauttmansdorfa (1800–1801) byly zahraniční záležitosti svěřeny hraběti Johannu Ludwigu Cobenzelovi, bývalém vyslanci v Rusku, který císaře Františka II. zastupoval jako vyjednavač právě během mírových dohod v Lunéville.\n\n\n"}
{"id": "1028250", "url": "https://cs.wikipedia.org/wiki?curid=1028250", "title": "Italský ohař", "text": "Italský ohař\n\nItalský ohař (italsky: \"Bracco italiano\") je velké plemeno psa pocházející z Itálie, které bylo vyšlechtěno pro lov pernaté nebo vysoké zvěře. Rozšířený i v Česku.\nJe to plemeno vyšlechtěné nejspíše v Itálii a to v době okolo 14. století — dokládají to fresky a malby objevené v Itálii ve 14. století, na kterých jsou vyobrazeni psi vzhledem velmi podobní dnešním italským ohařům. Za oficiální dobu vzniku je ale považováno 18. století, kdy u tohoto plemene došlo k největšímu rozkvětu. Právě v této době se totiž začalo s organizovaným chovem. Byl šlechtěn pro lov pernaté nebo vysoké zvěře a cílem chovu také bylo vytvořit psa s velmi jemným čichem a dobrým sluchem.\n\nPrávem je italský ohař považován za nejstaršího ohaře v Evropě. Název plemene pochází od antického slova \"bracus\", v překladu do češtiny \"rychlý, mrštný\".\n\nO jeho předcích se k nám nedochovaly žádné informace, o jeho původu se stále spekuluje a v dnešní době je jen málo italských plemen psů, která by byla takto stará a zároveň nebyla vymřelá. Jako možný předek se nabízí třeba mastifové z Mezopotámie nebo rychlí egyptští chrti.\n\nČlověk, který zaznamenal mnoho faktů o historii tohoto plemene, je pan Beckann, ten například v roce 1895 prohlásil, že \"\"V Benátkách stále nazývají hlasitě honící psy, tedy honiče, Bracco, a dlouhosrstého ohaře nazývají Spagnola (spinone)\"\". Tito psi byli často portrétování s Ludvíkem XII. nebo Františkem I., oba dva toto plemeno velmi obdivovali. František I. si odvezl z Itálie přes 70 psů tohoto plemene a počet psů, které si odsud odvezl Ludvík XII., je také velký.\nItalský ohař je věrný svému majiteli, také velmi přátelský a milý. Citlivý a s velmi dlouhou pamětí. Je mrštný a rychlý. Baví ho veškerý pohyb, od plavání po dlouhé túry až po psí sporty jako jsou agility nebo flyball. Má také vrozené schopnosti pro přinášení a velmi citlivý nos. Aportování ulovené zvěře ho obzvláště baví, je proto vhodné jej využívat při lovu pernaté zvěře. Je ale i velmi tvrdohlavý.\n\nS dětmi vychází skvěle, ať už jsou v jakémkoliv věku. Pro svoji hravou povahu se k nim hodí, a protože je i citlivý a přátelský, nikdy jim neublíží.\n\nS jinými psy, ať už fenami nebo samci, vychází také velmi dobře a nepřekypuje přespříliš dominantním chováním, proto je vhodné toto plemeno chovat i ve větších skupinách. Jiná domácí zvířata mu nevadí, avšak pokud před ním začnou utíkat, rád je bude pronásledovat, obzvláště zvířata pro jejichž lov byl šlechtěn, například pernatá zvěř, jako jsou kachny, husy, koroptve a slepice.\n\nK cizím se většinou chová přátelsky a nemá s nimi problém. Jen málo štěká a není to dobrý hlídač.\n\nSrst italského ohaře je přiléhavá a velmi krátká, nepotřebuje tedy moc péče. Ani nijak extrémně nelíná, stačí ji tedy občas vyčesat. Není dobré ji často mýt šamponem, aby neztratila svoji přirozenou mastnotu, tím by srst zmatněla a byly by způsobeny i četné problémy s kůží.\n\nJako každý jiný ohař, i ten italský potřebuje hodně pohybu, a to nejen na vodítku, ale i na volno. Má rád veškerý pohyb, ale jeho láskou je aportování. Je vhodné jej zaměstnat tímto způsobem. Pozor by se měl dávat při koupání, je zde velké riziko zánětu zevního zvukovodu, to hlavně proto, že uši jsou dlouhé a do zvukovodu by mohla natéct voda.\n\nProtože jsou uši velmi dlouhé a plné záhybů, je nutné je často kontrolovat, a to i v záhybech, kde se od vody může vytvořit plíseň nebo holá místa. Uši nesmí smrdět a pes jimi nesmí často poklepávat. Maz z uší se odstraňuje nevlhčeným vatovým tamponem, nikoli vatovými tyčinkami.\n\nDrápky jsou světlé a rychle rostou, občas je potřeba je vlastnoručně ostřihat. Není dobré nechávat je příliš dlouhé.\n\nVýcvik i výchova jsou nutností a musí je vést zkušený člověk, který ví, jak na citlivé psy. Protože má italský ohař dlouhou paměť, musí se dávat pozor při trestání, aby se nezačal bát, tím by se u něj posílil obranný reflex a pokud byste mohli napřáhnout ruku, pes by se lekl a zaútočil na vás. Musí být citlivá a protože je tento pes i tvrdohlavý, musíte mu také důsledně ukázat, \"kdo je tady šéf\".\n"}
{"id": "1028251", "url": "https://cs.wikipedia.org/wiki?curid=1028251", "title": "Mid-Sha'ban", "text": "Mid-Sha'ban\n\nMid-Sha'ban (persky \"šáb-e barát\", v překladu noc prominutí, v Indonésii zvaná \"kanduri bu\", jávánsky \"ruah\") je islámský svátek, který je spojen s řadou místních velmi rozmanitých obyčejů. Jedná se o den či noc modliteb za mrtvé. O tomto svátku se provádí řada rituálů pokání.\n\n\nIslámské svátky\n\n"}
{"id": "1028255", "url": "https://cs.wikipedia.org/wiki?curid=1028255", "title": "SS Folgore Falciano Calcio", "text": "SS Folgore Falciano Calcio\n\nSS Folgore Falciano Calcio (Società Sportiva Folgore Falciano Calcio) je sanmarinský fotbalový klub z obce Falciano založený v roce 1972. V červeném znaku klubu je černý blesk, žlutý nápis Folgore a letopočet založení.\n\n\n\n"}
{"id": "1028256", "url": "https://cs.wikipedia.org/wiki?curid=1028256", "title": "Babeta (rozcestník)", "text": "Babeta (rozcestník)\n\nBabeta může být:\n\n\n"}
{"id": "1028258", "url": "https://cs.wikipedia.org/wiki?curid=1028258", "title": "Laylat al-Qadr", "text": "Laylat al-Qadr\n\nLaylat al-Qadr je islámský svátek dne 27. ramadánu. Je to noc, kdy údajně Bůh předurčuje osudy všech lidí na následující rok. Jedná se spíše o střízlivý svátek ve většině muslimského světa. Indičtí muslimové jej oslavují spíše veselím.\n\nIslámské svátky\n\n"}
{"id": "1028260", "url": "https://cs.wikipedia.org/wiki?curid=1028260", "title": "Maksymilian Machalski", "text": "Maksymilian Machalski\n\nMaksymilian Machalski (1817 Wojnicz – 30. září 1890 Krakov) byl rakouský právník a politik polské národnosti z Haliče, během revolučního roku 1848 poslanec Říšského sněmu, v závěru 19. století poslanec Říšské rady.\n\nStudoval filozofii na Jagellonské univerzitě a práva na Vídeňské univerzitě. V roce 1846 získal titul doktora práv. Před rokem 1848 působil jako advokát v Tarnówě.\n\nBěhem revolučního roku 1848 se zapojil do politického dění. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Brzesko v Haliči. Uvádí se jako advokát. Na sněmu patřil do bloku levice. 19. ledna 1849 podal interpelaci kvůli bombardování Lvova a stavu obležení v Haliči. 25. ledna 1849 požadoval zrušení trestu smrti pro politické přečiny.\n\nPo porážce revoluce a rozpuštění sněmu strávil jistý čas v Anglii a Německu, pak se vrátil do Rakouska a působil jako advokát v Krakově. Specializoval se na trestní právo. V letech 1863–1864 zastupoval v soudních sporech list \"Czas\" a v roce 1880 polského socialistu Ludwika Waryńského. Po řadu let zastával funkci prezidenta krakovské advokátní komory. Byl členem krakovské obecní rady a místní akademie věd.\n\nV závěru života se ještě vrátil i do parlamentní politiky. V doplňovacích volbách roku 1886 usedl místo Maksymiliana Zatorského do Říšské rady (celostátní parlament). Nastoupil sem 5. května 1886 za městskou kurii v Haliči, obvod Krakov. V Říšské radě setrval do své smrti roku 1890. Byl zde členem Polského klubu. Zasedal v rozpočtovém a právním výboru. Vedl komisi pro kodifikaci trestního práva.\n"}
{"id": "1028263", "url": "https://cs.wikipedia.org/wiki?curid=1028263", "title": "Chojnický rajón", "text": "Chojnický rajón\n\nChojnický rajón (bělorusky \"Хойніцкі раён\", ukrajinsky \"Хойницький район\", rusky \"Хойникский район\") je územně-správní jednotkou na jihu Homelské oblasti v Bělorusku. Administrativním centrem rajónu je město Chojniki (bělorusky \"Хойнікі\", rusky \"Хойники\").\n\nRozloha rajónu je necelých 2 030 km². Na severozápadě hranicí s Kalinkavickým rajónem, na severovýchodě s Rečyckým rajónem, na východě s Brahinským a Lojeŭským rajónem, na jihozápadě s Naroŭljanským a Mozyrským rajónem Homelské oblasti a na jihu s Ukrajinou.\n\nHlavními řekami jsou Pripjať a její přítoky Viť a Turija. Je zde mnoho jezer, mezi které patří Žartaj, Lomyš, Staraselle, Vjury, Gneznoje, Mascišča, Sjemjenica a nádrže Vjalikaborskaje, Vic, Sudkova a Ulasy.\n\nV oblasti je mnoho odvodňovacích kanálů, mezi které patří Vjelikij, Kožuškovskij, Amjelkovščinskij, Klivskoj, Kononovskij, Ščelbinskij a rybníků.\n\nLeží zde i mnoho umělých vodních nádrží a rybníků jako například Avtobazovskoje, ŽBI, Bělaja babka a další.\n\nOficiální datum založení města Chojniki je 1512. Rajón byl vytvořen 18. prosince 1926.\n\nChojnický rajón je v důsledku havárii na Černobylské jaderné elektrárně v roce 1986 jedním z nejvíce postižených rajónů. V důsledku toho bylo přesídleno více než 20 000 osob, čímž se počet obyvatel snížil téměř o polovinu. Zaniklo na 49 vesnic z celkového počtu 99.\n\nRajón k 1. lednu 2011 čítal na 22 400 obyvatel, z toho v městských oblastech žije 13 100 lidí. Celkem je zde 50 osad.\n\nV roce 1986, ještě před evakuací vesnic a vystavení rajónu radioaktivnímu zamoření v důsledku černobylské havárie, zde žilo na 45 900 lidí.\n\n\n\n\n"}
{"id": "1028265", "url": "https://cs.wikipedia.org/wiki?curid=1028265", "title": "AC Libertas", "text": "AC Libertas\n\nAC Libertas (Associazione Calcio Libertas) je sanmarinský fotbalový klub z obce Borgo Maggiore založený v roce 1928. Je to nejstarší klub v San Marinu.\n\n\n\"K 24. 7. 2014\"\n\n"}
{"id": "1028268", "url": "https://cs.wikipedia.org/wiki?curid=1028268", "title": "Isaak Noah Mannheimer", "text": "Isaak Noah Mannheimer\n\nIsaak Noah Mannheimer (17. října 1793 Kodaň – 18. března 1865 Vídeň) byl dánský a rakouský židovský reformátor, rabín a politik, během revolučního roku 1848 poslanec Říšského sněmu.\n\nZískal hluboké všeobecné i náboženské vzdělání v talmudu. Studoval pak filozofii, fyziku a matematiku na Kodaňské univerzitě. V roce 1816 byl jmenován dánským královským katechetou. Vedl reformní snahy, zaváděl kázání v synagogách v dánštině. Kvůli odporu ortodoxních židů a antisemitských konzervativců bylo jeho úsilí zastaveno. V roce 1821 krátce působil ve Vídni, pak se vrátil do Kodaně, ale od roku 1824 působil trvale ve Vídni jako učitel náboženství a kazatel. I zde zahájil reformní kroky (\"vídeňský\" neboli \"Mannheimerův ritus\"). Zjednodušil bohoslužby, přeložil modlitby do němčiny, ale zachoval roli hebrejštiny. I ve Vídni narážel na kritiku ortodoxních židů. Podporoval židovské charitativní aktivity, zakládal organizace pro péči o chudé, děti a nemocné. Roku 1844 spolu s 24 dalšími rabíny požadoval zrušení antisemitské židovské přísahy, k níž byli židé nuceni před soudy (Iuramentum Iudaeorum). V roce 1846 byla přísaha v Rakousku zrušena.\n\nBěhem revolučního roku 1848 se zapojil do politického dění a ve volbách do Říšského sněmu roku 1848 se stal poslancem za haličský obvod Brody-město. Uvádí se jako židovský kazatel ve Vídni. Na sněmu patřil do bloku levice.\n\nPo obnovení ústavního způsobu vlády odmítl v roce 1860 kandidaturu do Říšské rady (celostátní parlament) ze zdravotních důvodů. Město Vídeň mu udělilo čestné občanství.\n"}
{"id": "1028271", "url": "https://cs.wikipedia.org/wiki?curid=1028271", "title": "BBC Sessions (album, The Who)", "text": "BBC Sessions (album, The Who)\n\nBBC Sessions je kompilační živé album britské rockové kapely The Who, které bylo vydáno 15. února 2000. Bylo nahráno živě ve studiích BBC v Londýně a obsahuje 24 skladeb a dvě znělky.\n\nAutorem všech skladeb je Pete Townshend, pokud není uvedeno jinak. V americké verzi byla kvůli vydavatelským omezením vynechána skladba „Man with the Money“ a upraveno několik veršů ze „Spoonful“ obsažené v „Shakin' All Over“.\n"}
{"id": "1028273", "url": "https://cs.wikipedia.org/wiki?curid=1028273", "title": "Jan Vladimír", "text": "Jan Vladimír\n\nJan Vladimír ( , Jovan Vladimir, asi 990 – 22. května 1016) byl v letech asi 1000 až 1016 vládcem knížectví Duklja, tehdy nejvýznamnějšího srbského státního útvaru.\n\nBěhem své vlády se snažil využít války mezi Byzantskou říší a První bulharskou říší. Stal se spojencem byzantského císaře Basileia II., byl však zajat při tažení bulharského cara Samuela do Duklji. V bulharském zajetí se do něj podle kronik zamilovala Samuelova dcera Theodora Kosara. Samuel souhlasil s jejich svatbou a Janu Vladimírovi Duklju vrátil. Jan Vladimír musel uznat bulharskou svrchovanost, přesto vládl do značné míry nezávisle. V roce 1016 byl zabit před kostelem ve městě Prespa u Prespanského jezera. Brzy byl jako mučedník svatořečen, jeho svátek se slaví v den smrti 22. května.\n\n"}
{"id": "1028274", "url": "https://cs.wikipedia.org/wiki?curid=1028274", "title": "SP Cailungo", "text": "SP Cailungo\n\nSP Cailungo (Società Polisportiva Cailungo) je sanmarinský fotbalový klub z obce Borgo Maggiore založený v roce 1974. Klubové barvy jsou zelená a červená.\n\n\n"}
{"id": "1028276", "url": "https://cs.wikipedia.org/wiki?curid=1028276", "title": "Osamělé stádo", "text": "Osamělé stádo\n\nOsamělé stádo (1938, Einsame Herde) je kniha dobrodružných příběhů odehrávajících se v Argentině, kterou napsal německý spisovatel Günther Weisenborn. Ten dočasně pracoval v letech 1928 až 1930 v Argentině jako dělník a poštovní jezdec. Z tohoto pobytu vytěžil náměty pro několik svých děl, mezi něž patří i tato kniha, která tak obsahuje řadu autobiografických prvků. Autor jí vydal roku 1938 pod pseudonymem Christian Munk, protože jeho knihy byly v Německu nacisty zakázány..\n\nJednotlivé příběhy knihy jsou vloženy do rámcového příběhu, který vypráví o tom, jak autor, povoláním poštovní jezdec, doprovází na své klisně Bajce skupinu čtyř gaučů, kteří několik týdnů ženou přes argentinskou pampu tisícihlavé stádo dobytčat. Na cestě zažijí strašlivé sucho i děsivou bouři, ale stádo v pořádku dopraví do cíle.\n\nGaoučové jsou drsní a hrdí muži, kteří mají své vlastní zákony cti. Ty se projevují i v jejich vyprávěních, kterými se baví po celodenní dřině u večerního ohně. Jsou to příběhy o lásce a nenávisti, cti, cílevědomosti, hrdinství i oddanosti, o boji proti silám přírody i o ženách. Patří k nim například příběh o přelstěných zlodějích koní, o dvou mužích v pralesní válce,o třech mužích v ohni, o Indiánce a dóze smrti , o dítěti a škorpiónu, o strašlivé černé orchideji, dobrodružství indiánského pašeráka, krvavé dobrodružství lovců volavek, zážitek s hrůzostrašnými koňmi a mnoho dalších.\n\nNa knize je znát Weisenbornova dokonalá znalost prostředí o kterém píše V příbězích pak používá málomluvný neozdobný sloh, který je v líčeni napínavých dějů velmi působivý. Ve spojení s jeho vypravěčským uměním je knihu možno zařadit mezi mistrovská díla s dobrodružnou tematikou.\n\n"}
{"id": "1028278", "url": "https://cs.wikipedia.org/wiki?curid=1028278", "title": "Eid al-Ghadeer", "text": "Eid al-Ghadeer\n\nEid al-Ghadeer je šíitský náboženský svátek na paměť údajného jmenování Alího Muhammadovým nástupcem, které se odehrálo údajně na cestě mezi Mekkou a Medínou u jezírka. Je spjat s šíitskými lidovými zvyky.\n\nIslámské svátky\n\n"}
{"id": "1028279", "url": "https://cs.wikipedia.org/wiki?curid=1028279", "title": "Rožnovská brázda", "text": "Rožnovská brázda\n\nRožnovská brázda je geomorfologický celek v západní části Západních Beskyd, ležící v okrese Vsetín ve Zlínském kraji.\n\nCelek se rozkládá podél toku Rožnovské Bečvy mezi Valašským Meziříčím na západě a Horní Bečvou na východě. Uvnitř celku leží sídla Zašová, Zubří, Rožnov pod Radhoštěm, Dolní Bečva, Prostřední Bečva a několik dalších.\n\nSníženina ve složitě zvrásněných souvrstvích jílovců, slepenců a pískovců převážně istebňanského a godulského souvrství, méně krosněnského a menilitového souvrství slezské jednotky. V jižní části brázdy vystupují flyšové vrstvy račanské jednotky. Erozně denudační povrch se stopami mladotřetihorního zarovnání, četnými slepencovými a pískovcovými tvrdoši (např. Láz 545 m, Chlácholov 556 m, Lipůvka 443 m), periglaciálními mrazovými sruby a strukturními terasami. Jsou zde rozsáhlé sesuvy (např. Rysová 553,8 m).\n\nCelek Rožnovská brázda (dle značení Jaromíra Demka IXE-2) náleží do oblasti Západní Beskydy. Dále se člení na okrsky Vigantická pahorkatina (IXE-2-1) na východě a Zašovská pahorkatina (IXE-2-2) na západě.\n\nBrázda sousedí se dvěma celky Západních Beskyd (Moravskoslezské Beskydy na severovýchodě a Hostýnsko-vsetínská hornatina na jihozápadě) a s jedním celkem Západobeskydského podhůří (Podbeskydská pahorkatina na severozápadě).\n\nGeomorfologické členění Rožnovské brázdy uvádí následující tabulka:\nNejvyšším vrcholem Rožnovské brázdy je Poskla (576 m)\n\n\n"}
{"id": "1028280", "url": "https://cs.wikipedia.org/wiki?curid=1028280", "title": "SS San Giovanni", "text": "SS San Giovanni\n\nSS San Giovanni (Società Sportiva San Giovanni) je sanmarinský fotbalový klub z obce San Giovanni sotto le Penne (náleží k Borgo Maggiore) založený v roce 1948. Klubové barvy jsou bílá, černá a červená. Ve čtvercovém logu klubu jsou 3 dýmící sopky a pes s fotbalovým míčem.\n\n"}
{"id": "1028282", "url": "https://cs.wikipedia.org/wiki?curid=1028282", "title": "Philip Kinorra", "text": "Philip Kinorra\n\nPhilip Kinorra (též známý pod uměleckými jmény Julian Covey, Julien Covey a Philamore Lincoln) je britský bubeník a zpěvák, který vystupoval s Brian Auger and the Trinity, Grahamem Bondem a Donem Rendellem, stejně jako se svojí vlastní kapelou Julian Covey & The Machine, kde hrál na bicí a zpíval. Také byl náhradním bubeníkem The Who poté, co se Keith Moon v roce 1967 zranil. Nicméně s The Who hrál jen na jednom koncertě a poté byl nahrazen Chrisem Townsonem, který Moona zastupoval ještě na dalších čtyřech koncertech.\n\nSvé jediné sólové album \"The North Wind Blew South\" vydal v roce 1970 pod pseudonymem „Philamore Lincoln“. Obsahovalo skladbu „Temma Harbour“, kterou ten samý rok vydala Mary Hopkin jako singl.\n"}
{"id": "1028284", "url": "https://cs.wikipedia.org/wiki?curid=1028284", "title": "Projekt 885", "text": "Projekt 885\n\nProjekt 885 Jaseň (v kódu NATO třída Severodvinsk, někdy nazývána též třída Graney) je třída útočných ponorek Ruského námořnictva s jaderným pohonem. Celkem má být postaveno 10 ponorek této třídy, které ve službě nahradí ponorky Projektu 971 (v kódu NATO \"Akula\") a Projektu 949 (v kódu NATO \"Oscar\"). Ponorky jsou konstruovány s ohledem na plnění širokého spektra misí, včetně ničení hladinových cílů, ponorek, průzkumu a zapojení do speciálních operací.\n\nPonorky staví ruské loděnice Sevmaš v Severodvinsku. Kvůli nedostatku financí doznala stavba ponorek projektu 885 značného zpoždění – prototypová jednotka \"Severodvinsk\" byla stavěna v letech 1993–2014, tedy plných 21 let. Počínaje druhou jednotkou jsou tak stavěny modernizované ponorky projektu 885M Jaseň-M.\n\nJednotky Projektu 885 Jaseň a 885M Jaseň-M:\n\nTrup je zhotoven z nízkomagnetické oceli. Ponorka je vybavena dvěma 533mm a šesti 650mm torpédomety, sloužícími k vypouštění torpéd a námořních min. Výzbroj zahrnuje například 533mm raketová torpéda VA-111 Škval, 533mm torpéda SAET-60M, nebo 650mm protiponorkové střely RPK-7 Veter (v kódu NATO SS-N-16 Stallion). Ponorka nese osm čtyřnásobných vertikálních vypouštěcích sil pro střely s plochou dráhou letu P-900 Alfa (v kódu NATO SS-N-27) s dosahem až 800 km, protilodní střely P-800 Oniks s dosahem až 300 km, nebo protizemní střely S-10 Granat (v kódu NATO: SS-N-21 Sampson). Střely mohou nést jadernou hlavici.\n\nPohonný systém tvoří jeden reaktor o výkonu cca 200 MW a dvě turbíny. Lodní šroub je jeden. Nejvyšší rychlost dosahuje 20 uzlů na hladině a 35 uzlů pod hladinou.\n\n"}
{"id": "1028287", "url": "https://cs.wikipedia.org/wiki?curid=1028287", "title": "Hudba z Marsu", "text": "Hudba z Marsu\n\nHudba z Marsu je československá filmová hudební komedie, zasazená do období\nrozkvětu Československé socialistické vlasti. Film byl natočen pod vedením proslulého režisérského dua Ján Kadár a Elmar Klos. Spolu s Vratislavem Blažkem jsou spoluautory námětu k filmu, a potažmo i samotného scénáře, který byl realizován v roce 1955.\n\nPremiéra filmu byla promítána dne 27. května 1955, v pražském kině Blaník, a stejného dne i na Slovensku.\nDistribuce na DVD: Od: 16. září 2007 jako příloha deníku Aha!, od 6. prosince 2010, 11. prosince 2013 a 16. dubna 2014 Filmexport.\n\nTento snímek se může pochlubit plejádou tehdejších předních českých herců a hereček, mezi které bez pochyby patří například Oldřich Nový, Josef Bek, Jaroslav Marvan, Jaroslav Vojta, Lubomír Lipský, Josef Kemr a Jan Werich. Z ženského zastoupení je to potom Stella Zázvorková a Alena Vránová. Na natáčení se podílelo bezmála šest set komparzistů.\n\nInteriéry k filmu se točily převážně v Hostivařských ateliérech.Zatímco natáčení exteriérú bylo celkem výpravné, a probíhalo nejen v různých částech Československa, ale i Prahy. Úvod filmu a jeho třetí čtvrtina se natáčela v Telči, na náměstí Zachariáše z Hradce, v zámeckém parku a na Štěpnickém rybníce. Druhá čtvrtina potom v Mariánských lázních na Goethově náměstí a na kolonádě Rudolfova pramene. Dále pak ve Velkých Žernosekách u Mariánského viničního domku a u přívozu. Poslední část filmu a jeho konec se točil v Praze, a to převážně na Malé Straně, Novém Městě a Hradčanech.\n\nJako každý hudební film je i tato komedie plná hudby, kterou měl na starost i s dramaturgií Jan Rychlík. Průvodní melodie nahrál Filmový symfonický orchestr (FISYO), který řídil Milivoj Uzelac. Sólo na housle zahrál Ivan Kawaciuk. Dále ve filmu účinkovali Orchestr Karla Vlacha, Ústřední hudba AČR (tehdejší název Ústřední hudba Československé armády) pod vedením majora Karla Pravečka a Harmonyton. K tanci byl pozván taneční soubor Lúčnica.\nVe filmu zazněly následující písně a skladby:\nHudbou a názvem tohoto filmu se nechala inspirovat stejnojmenná slovenská kapela z Trnavy. Na jejich albu \"Supervýlet\" z roku 1998, jsou jednotlivé písničky propojeny právě zvukovými ukázkami z filmu.\n\nÚvodem filmu nás provází Hana Jelínková (Alena Vránová), která představuje nově vzniklý závodní orchestr a jeho členy, zaměstnance nábytkářského podniku MARS (Maršovské sdružené nábytkárny). O samotný vznik závodního orchestru se nechtěně postaral Václav Řehák (Jaroslav Marvan), předseda závodní rady, když se při návštěvě náměstka ministra (Otomar Krejča) vychloubal, slovy '\"ovšem kdybychom chtěli, tak může klidně postavit takový, řekněme třiceti členný závodní orchestr, trumpetu neslevím!\" Na tato slova se náměstek ministra při tanci domluví s Hanou Jelínkovou, a nechá poslat podniku MARS hudební nástroje pro třiceti členný závodní orchestr. Při vykládáni zásilky nástrojů, je přítomna i televize, což jim vynese mediální ohlas, neboť záběry byly použity ve filmovém týdeníku. Také díky tomu, a na prosebné naléhání Václava Řeháka, vznikne při výjimečném zasedání závodní orchestr. V podstatě nikdo moc neumí na nic hrát, ale ze strachu z možné ostudy pilně trénují pod taktovkou Jana Tomana. Po pár dnech napíše Hana Jelínková dopis Svazu hudebních skladatelů s prosbou, zda by neposlali patrona pro nově vzniklý orchestr. Je jí vyhověno, a na scéně se objevuje skladatel Jiří Karas (Oldřich Nový). Přichází přímo do probíhající zkoušky orchestru, a se slovy \"Co to je? Hudba z Marsu?\" prchá, následován Hanou Jelínkovou, která ho posléze přemluví, a Jiří Karas se uvolí k vedení orchestru. Po pár dnech cvičení a rámusu po celém městě, se zvedne vlna odporu, především z řad spolubydlících, v čele s Šimáčkovou (Stella Zázvorková), a jdou si stěžovat k Václavovi Řehákovi. Po této a dalších stížnostech i u ředitele závodu (Bohuš Záhorský), mimořádně zasedá závodní rada, kde vznese výborný nápad Jiří Karas, a celý soubor se vydá na podnikovou zotavenou. Hned při první zastávce v lázních Studená Teplá (Mariánské lázně), se setkají s nedorozuměním, a jsou nuceni vystoupit před diváky. Vystoupení natáčí rozhlas, a díky hudební grotesce Z pekla štěstí, ve které zahráli v podstatě jen hudební škály, se stanou slavnými a žádanými po celé republice. Po odehrání skladby úprkem mizí, a azyl nalézají v JZD, kde je hodný předseda (Jaroslav Vojta) schovává před novináři. V podniku MARS, se zatím množí žádosti o vystoupení orchestru, a na to konto se je Hana Jelínková vydá hledat. Nalézá je v již zmiňovaném JZD, kde zrovna probíhá poslední generální zkouška vinařské polky. S touto skladbou se chystají přivítat náměstka ministra, který přijíždí na prohlídku místních vinic, ovšem netuší, že na parníku spolu s náměstkem přijíždí i Orchestr lidové tvořivosti. Ten začne hrát, závodní orchestr z MARSU se rozuteče, a cestou domů v se autobuse rozhodne o jeho ukončení, a orchestr se rozpadá. Ovšem po příjezdu do rodného města jsou mile přivítáni spoluobčany, kteří jim předají pozvánku na přehlídku nejlepších závodních orchestrů. Ani to však nepřinutí členy k jeho znovuobnovení. Až po naléhání Hany Jelínkové a Jiřího Karase, kvůli zahrání svatebního pochodu, se Václav Řehák i ostatní rozhodnou o znovuobnovení orchestru, a vydají se na zmiňovanou přehlídku nejlepších závodních orchestrů. Po příchodu však nejsou vpuštěni do Valdštejnské zahrady, jsou vyhoštěni předsedou SPKPL (Lubomír Lipský), a za doprovodu strážníka odcházejí. Cestou na strážnici však potkají plačící dítě, zahrají mu uspávanku, a poté je strážník opouští. Když to zjistí, nabídne se dědeček plačícího dítěte (Stanislav Neumann), že je do Valdštejnské zahrady zavede kanalizací a vydají se na cestu. Dojdou až pod fontánu, vycházejí otvorem ven, ale zjišťují, že se ocitli pod pódiem, na kterém již probíhá program. Ten se blíží ke konci, když v tom bubeník Karel Kalousek (Oldřich Dědek), podá Janu Tomanovi pilu. Proříznou si cestu ven, vstupují na jeviště s písní Milion, se kterou vyhrávají přehlídku nejlepších závodních orchestrů, a náměstek ministra jim osobně předává cenu vítězů.\n\nV ději celého filmu je vykreslen i milostný příběh Hany Jelínkové a Jana Tomana, kteří se chtějí vzít, ovšem Jan Toman se zaváže, že dokud nebude orchestr schopen zahrát jim na svatbě, tak se neožení. Tento milostný příběh je však narušen příchodem Jiřího Karase, a Jan Toman se domnívá, že si něco začal s Hanou Jelínkovou, ale ke konci se vše vysvětlí.\nU jednotlivých rolí je uveden i hudební nástroj, na který hráli coby členové závodního orchestru.\n\n\nTechnické vlastnosti filmu.\nCelkový čas: 1 h, 45 min (105 min)\nZvukové kanály: 1, Mono\nObraz: RGB, barevný (Agfacolor)\nPoměr stran: 4:3 (1,37:1) \nDélka filmové pásky: 3 058 metrů\nFormát negativu: 35 mm\n\nHudba z Marsu na ČSFD\nHudba z Marsu na FDB\nHudba z Marsu na IMDb\nHudba z Marsu na Kinoboxu\n\nSeznam českých filmových lokací\n"}
{"id": "1028288", "url": "https://cs.wikipedia.org/wiki?curid=1028288", "title": "Štěpán Vojislav", "text": "Štěpán Vojislav\n\nŠtěpán Vojislav ( , Stefan Vojislav) (před 1018–1043) byl vládcem srbského knížectví Duklja, které osvobodil od byzantské nadvlády. Pocházel z dynastie Vojislavljevićů.\n\nŠtěpán Vojislav vládl jako byzantský vazal v Zachlumsku. V roce 1034 využil toho, že v oslabující Byzantské říši zemřel císař Roman III. Argyros, a zorganizoval povstání. To však bylo potlačeno následujícím císařem Michalem IV., Štěpán Vojislav byl zajat a odvlečen do Konstantinopole. Po úspěšném útěku zahájil v roce 1038 nové povstání. V letech 1040 a 1042 se mu podařilo v dukljanských horách porazit byzantská vojska, která se měla opětovně zmocnit vlády nad knížectvím, a podařilo se mu tak nezávislost Duklji uhájit.\n\n"}
{"id": "1028289", "url": "https://cs.wikipedia.org/wiki?curid=1028289", "title": "Chaand Raat", "text": "Chaand Raat\n\nChaand Raat je šíitský náboženský svátek v předvečer Al-íd al fitr, ukončení půstu. Tento termín může zároveň znamenat i noc za úplňku. Je spojen (spolu s následujícím svátkem ukončení půstu) s velkými a bujarými oslavami. \n\n\nČlánek v Times of India\n"}
{"id": "1028290", "url": "https://cs.wikipedia.org/wiki?curid=1028290", "title": "Osmidílný esej", "text": "Osmidílný esej\n\nOsmidílný esej () byl specifický literární žánr Číny mingské a čchingské doby vyžadovaný od konce 15. století u úřednických zkoušek a používaný pouze u nich.\n\nŽánr osmičlenného eseje byl mimořádně zformalizován, předpokládal, v prvé řadě, úvahu na jedno z témat pěti klasiků a čtyř knih s kanonickými komentáři Ču Siho. Předpokládalo se použití klasického literárního jazyka s množstvím aluzí a bohatým paralelismem. Struktura takové úvahy zahrnovala následující sekce:\n\n\nText byl kromě toho omezen v celkovém rozsahu. Nesměla se používat slova a vyjádření považovaná za nevhodná a urážlivá, případně identifikující kandidáta. Úvahy na současná témata byly zakázány, všechny historické odkazy se musely vztahovat k období před smrtí Mencia (289 př. n. l.).\n\nOsmidílný esej jako specifický formát poprvé použil sungský státník a učenec Wang An-š’ v 11. století. Šířeji se rozšířil až po několika stoletích v mingském období. V počátcích říše Ming její zakladatel a první císař Chung-wu omezil eseje kandidátů úřednických zkoušek pouze minimálním rozsahem a nutností držet se tématu. Podle Ku Jen-wua se během 15. století forma esejů postupně standardizovala a v éře Čcheng-chua (1465–1487) se objevil i termín „osmidílný esej“ (\"pa-ku-wen\"). Poprvé byl osmidílný esej vyžadován při zkouškách roku 1487 a 1496.\n\nOd 16. století bylo mistrovství v psaní osmidílného eseje podmínkou úspěchu u zkoušek, nakladatelé proto tiskli úspěšné eseje jako vzory pro kandidáty. Oficiální souhlas tyto praktiky získaly roku 1587, kdy vláda rozhodla o publikaci nejlepších esejů posledního století.\n"}
{"id": "1028291", "url": "https://cs.wikipedia.org/wiki?curid=1028291", "title": "Čuan-sü", "text": "Čuan-sü\n\nČuan-sü (čínsky: tradič. 顓頊, zjed. 颛顼, pinyin: \"Zhuānxū\"), též známý jako Kao-jang (trad. 高陽, zj. 高阳, pin.: \"Gāo-yang\", byl mýtický císař starověké Číny.\nPodle tradičních záznamů sepsaných S'-ma Čchienem byl Čuan-sü vnukem Žlutého císaře, jenž vedl klan Ši při migraci na východ do dnešního Šang-tungu, kde se uzavíráním sňatků s lidmi zvanými Tung-ji rozšířil kulturní vliv klanu a počet členů. Ve dvaceti letech se stal jejich panovníkem, a pak následovala jeho 78 let trvající vláda až do jeho smrti.\n\nČuan-sü byl vnukem Žlutého císaře a jeho ženy Lei-cü, jeho otcem byl Čchang-yi a jeho matka se podle S'-ma Čchiena jmenovala Čchang-cchü a Niu-čchü dle \"Bambusových análů\". \nPozději byl Čuan-sü prohlašován za předka mnoha dynastií včetně Mi z království Čchu a Jüe, Jing z království Čchin a Cchao z Wei.\n\nČuan-sü je mnoha lidmi považován za jednoho z Pěti vladařů.\nPodle S'-ma Čchienových \"Zápisků historika\" po smrti Žlutého císaře Čuan-süův strýc Šao-chao nevládl jako císař, jak uváděly jiné záznamy. Spíše byl Kao-jang vybrán za nového vůdce klanu na úkor svého otce a všech jeho strýců a získal jméno Čuan-sü. Poté porazil Kung-kunga, potomka císaře Jana.\n\nAvšak v záznamech z \"Bambusových análů\" stojí, že Čuan-sü se v deseti letech stal pomocníkem svého strýce císaře Šao-šao a stal se právoplatným císařem, když mu bylo 20. \n\nPřispěl k jednotnému kalendáři, astrologii, náboženství, aby potlačil šamanismus, prosadil patriarchát (namísto předešlého matriarchátu) a zakázal příbuzenské sňatky. \"Bambusové anály\" mu také připisují složení jedné z prvních písní, známé jako \"Odpověď mrakům'.\n\nČuan-sü byl přemožen svým bratrancem, Šao-šaovým synem Kchuem. V \"Zápiscích historika\" kritizoval jednoho ze svých synů pro bytí hlupákem. Protože byly tam byly jmenováni pouze dva synové, mohl to být Kun, otec Jüa Velkého, nebo Čchiung-čchan, předek Šuna. Také Jao kritizoval Kuna pro jeho inkompetenci a destruktivnost. \"Zápisky historika\" označily Čuan-süa za bezvýznamného prostého občana, ač nevysvětlily, jak přišel o přízeň. Také měl osm nejmenovaných synů s dobrou reputací, kteří později pracovali pro Šuna. \n\n\"Bambusové anály\" zaznamenaly, že v třináctém roce své vlády Čuan-sü \"vynalezl kalendářní kalkulace a vymezení nebeských těles\".\n\nProtože Čuan-sü byl prohlášen za zakladatele dynastie Čchin, bylo jeho jméno použito Š' Chuangtiem k inauguraci nového kalendářního systému.\n\nČuan-sü byl také zmiňován jako bůh Polárky a jako otec Tchao-wua.\n"}
{"id": "1028293", "url": "https://cs.wikipedia.org/wiki?curid=1028293", "title": "SS Virtus", "text": "SS Virtus\n\nSS Virtus (Società Sportiva Virtus) je sanmarinský fotbalový klub z obce Acquaviva založený v roce 1964. Klubové barvy jsou zelená a černá.\n\n\n"}
{"id": "1028296", "url": "https://cs.wikipedia.org/wiki?curid=1028296", "title": "The Story of The Who", "text": "The Story of The Who\n\nThe Story of The Who je dvoudiskové kompilační album anglické rockové kapely The Who.\n\nAutorem všech skladeb je Pete Townshend, pokud není uvedeno jinak.\n\n\n"}
{"id": "1028297", "url": "https://cs.wikipedia.org/wiki?curid=1028297", "title": "Ašúra", "text": "Ašúra\n\nAšúra je muslimský náboženský svátek slavený v šíitském islámu dne 10. muharramu. Připomíná smrt Husajna v bitvě u Karbalá roku 680. Pro sunnity na tento den připadá dobrovolný půst. Někteří zbožní muslimové se postí po celých prvních deset dnů měsíce muharramu.\n\n"}
{"id": "1028299", "url": "https://cs.wikipedia.org/wiki?curid=1028299", "title": "Michal Vojislav", "text": "Michal Vojislav\n\nMichal I. ( , Mihailo I Vojislavljević) byl knížetem a později i prvním králem středověkého srbského státu Duklja.\n\nVládl přibližně v letech 1050 až 1081. Za své vlády využil toho, že Byzantská říše byla zaneprázdněna válkami s Normany a Seldžuky a díky obratné politice upevnil nezávislost Duklji, využil přitom také církevního schizmatu z roku 1054. V roce 1067 bylo Římem povýšeno biskupství v Baru na arcibiskupství a začaly mu podléhat také okolní srbské země. V roce 1077 byla Michalovi udělena papežem Řehořem VII. královská hodnost.\n\n"}
{"id": "1028300", "url": "https://cs.wikipedia.org/wiki?curid=1028300", "title": "The Singles (album, The Who)", "text": "The Singles (album, The Who)\n\nThe Singles je kompilační album singlů anglické rockové kapely The Who. Bylo vydáno v listopadu 1984.\n\n"}
{"id": "1028302", "url": "https://cs.wikipedia.org/wiki?curid=1028302", "title": "FC Eindhoven", "text": "FC Eindhoven\n\nFC Eindhoven je nizozemský fotbalový klub z města Eindhoven. Vznikl 19. listopadu 1909. Klubové barvy jsou modrá a bílá.\nJe jedním ze dvou profesionálních fotbalových klubů v Eindhovenu, tím druhým je známější PSV Eindhoven.\n\n\n\"K 1. 8. 2014\"\n\n"}
{"id": "1028304", "url": "https://cs.wikipedia.org/wiki?curid=1028304", "title": "The Who Collection", "text": "The Who Collection\n\nThe Who Collection je dvoudílné kompilační album anglické rockové kapely The Who. Bylo vydáno v říjnu 1985.\n\nAutorem skladeb je Pete Townshend, pokud není uvedeno jinak.\n\n\n"}
{"id": "1028305", "url": "https://cs.wikipedia.org/wiki?curid=1028305", "title": "Seznam států na říšském sněmu v roce 1792", "text": "Seznam států na říšském sněmu v roce 1792\n\nTato stránka obsahuje seznam říšských stavů, zasedajících na sněmu Svaté říše římské v roce 1792, těsně po vypuknutí války s revoluční Francií a císařské volbě Františka II.\n\nŘíšský sněm se dělil na tři základní složky, resp. kurie: kolegium kurfiřtů, knížecí radu a kolegium říšských měst. Druhé dvě kurie se dále dělily. Města zasedala na lavicích rýnských a švábských měst. Nejsložitější organizaci měla knížecí rada. Knížecí rada se dělila horizontálně na knížata s hlasy virilními, tedy každému knížeti připadal teoreticky jeden hlas, tzv. hlas virilní, i když v praxi se vyskytovaly odlišnosti, a na hrabata a preláty s hlasy kuriálními, kdy velká skupina, kolegium hrabat či prelátů, vlastnila dohromady jeden hlas. Knížecí rada se dělila i vertikálně na duchovní knížata a preláty na jedné straně a světská knížata a hrabata na druhé. Volilo se ve třech zmíněných velkých kuriích, a také ještě v rámci kolegií, z jejichž hlasování byl na sněm vyslán zástupce, aby doplnil kurii knížat a hlasoval podle rozhodnutí kolegia. hlasovalo se vždy veřejně a postupně, proto bylo důležité pořadí hlasů. Systém rozvržení hlasů ve sněmu byl velmi složitý. V následujícím přehledu platí, že první sloupec vpředu vždy označuje jeden hlas, pokud u něj není uvedeno více než jedno číslo, potom např. č. 41-44 značí 4 hlasy. Druhý, odsazený sloupeček značí hlas dělený, fungující podobně jako hlas kuriální, jen tak nebyl nazýván. Někdy se např. tři rody dělily o dva hlasy, dělit se mohly ale i dva rody o dva hlasy, aniž by si každý převzal jeden hlas. Číslo u hlasu znamená jeho původní pořadí uvedení na sněm a v důsledku dělení rodů se jedno číslo může vyskytovat vícekrát (navíc každá základní kurie, tedy kurfiřtská, knížecí i městská na straně jedné a hraběcí i prelátská kolegia jako celek na druhé straně měly vlastní číslování). Pořadí, ve kterém jsou čísla uvedena, znamená pořadí hlasování platné k roku 1792. Jak je z uvedeného vidět, pořadí se, zvláště mezi světskými knížaty a hrabaty, často měnilo.\n\nTato komplikovaná, až absurdní situace byla historicky podmíněná. Do roku 1582 byly hlasy na sněmu, především v kurii knížat, udělovány nikoli určitým územím, ale rodům (s výjimkou knížectví duchovních). Rod, který se rozštěpil na více větví, si mohl svůj hlas s původním pořadovým číslem zmnožit. Také platilo, že pokud nějaký rod vymřel, případně bylo zrušeno duchovní knížectví (např. biskupství Míšeň), hlas zanikal. Sněm z r. 1582, resp. z r. 1654, tuto praxi obrátil a zavedl přísný teritoriální princip. Hlas vázaný na území proto vymřením vládnoucí dynastie již nezanikal, ale přecházel na nového vlastníka. Pouze bylo možné takto přesouvat hlasy duchovní do světské knížecí lavice a naopak (vlivem reformace a třicetileté války se některá duchovní knížectví jako Magdeburg, Kammin nebo Ratzeburg ocitla v rukou světských knížat, naproti tomu některé kláštery si zakupovaly světská hrabství a jejich hlasy). Toto opatření zabránilo nekontrolovatelnému množení hlasů v rámci rodin a způsobilo naopak dělení hlasů mezi rody, na druhou stranu přivodilo velkou kumulaci hlasů v rámci různých kurií v rukou mocnějších knížat i císaře. O vedení lavice světských knížat usilovali z titulu pravidelně volených císařů rakouští Habsburkové, ovšem protože první místo na lavici náleželo tradičně bavorským Wittelsbachům, spokojili se Habsburkové rakouští a španělští (z titulu vévodů burgundských) poněkud nelogicky s vedením lavice knížat duchovních. Knížata uvedená na sněm po roce 1582 patřila již k tzv. novoknížecím domům. Jejich hlas, nebyla-li udělena výjimka, byl taká vázán na nějaké teritorium, ovšem při vymření rodu hlas zanikal.\n\nRozdělení na \"staré\" a \"nové\" sněmovníky platilo i v kolegiích hrabat, tam ovšem nebylo tak pevně dáno, že by starohraběcí rody musely hlasovat před novohraběcími. V říšských sněmovních matrikách bylo obvyklé zapisovat starohraběcí rody k číslu hlasu jménem rodu, pokud měly svým rodovým jménem pojmenované své hrabství. u novohraběcích naproti tomu mělo přednost teritorium a k němu doplňkově jméno vlastníka. Opět to však nebylo přísně daným pravidlem. Uvedený seznam kopíruje způsob zapisování dle sněmovních matrik. Staré hraběcí rody jsou označeny zkratkou SH. Rody Reussů, Schönburgů, Königseggů, Quadtů a Truchsassů z Waldburgu sice zasedali na říšském sněmu již před r. 1582, ovšem do hraběcího stavu byly povýšeny až během 17. či dokonce 18. století. Hraběcí kolegia totiž původně sdružovala nejen hrabata, ale i staré říšské panské rody, pokud tyto byly zároveň svrchovanými říšskými vládci. Zhruba od počátku 17. století však již kolegia přestala nové pány přijímat a nově povýšeným říšským bezprostředním svobodným pánům, kteří dále nezískali hraběcí titul, byly vyhrazeny jen řady říšského rytířstva (kde ostatně končila i některá později povýšená říšská hrabata, pokud jejich statek nebyl z řad rytířstva výslovně vyjmut). Ačkoli v říši platil teritoriální princip, bývalo běžné přijímat ještě tzv. personalisty bez vlastního suverénního, resp. bezprostředního území. Personalisty obvykle navrhoval císař, ale jmenovat je musel sněm a tito obvykle hlasovali až na konci dané kurie či kolegia. Titul personalisty býval udílen většinou dočasně (na 12 let či doživotně), výjimečně na delší období či na stálo. Duchovní kurie a kolegia ani kolegium měst rozdělení na \"staré\" a \"nové\" stavy neznaly a města neznala ani důstojenství personalisty. Rok 1792 před začátkem dlouhých válek s Francií a rozsáhlých územních změn a přesunů, vedoucích nakonec k zániku říše, můžeme prakticky bez nadsázky označit za poslední \"normální\" rok v životě říše.\n\n\n\nDále pokračují tzv. novoknížecí rody, tedy rody uvedené na knížecí lavici po roce 1582, resp. počínaje rokem 1653\n\n\nMezi \"porýnské\" preláty patřili ve skutečnosti preláti ze všech částí říše mimo Švábsko.\n\n\n\n\n\n\nVyznačena města patřící ke katolickému táboru (\"Corpus catholicorum\"): K a k evangelickému táboru (\"Corpus evangelicorum\"): E.\n\nMezi \"porýnská\" města patřila ve skutečnosti města ze všech částí říše mimo Švábsko.\n\nI mezi \"švábskými\" městy se výjimečně vyskytovala města odjinud (Řezno, Norimberk).\n\n\n"}
{"id": "1028306", "url": "https://cs.wikipedia.org/wiki?curid=1028306", "title": "Lizování", "text": "Lizování\n\nLizování byla činnost, při které se v lese odsekávala část kůry stromů, až na samotné dřevo.\n\nVyužívala se převážně v lese a v zalesněných oblastech, kde se takto označovalo: \nPro tuto činnost se ještě používala synonyma : \"dělat lihy\", nebo \"dělat lizy\".\n"}
{"id": "1028309", "url": "https://cs.wikipedia.org/wiki?curid=1028309", "title": "Naraŭljanský rajón", "text": "Naraŭljanský rajón\n\nNaraŭljanský rajón (bělorusky \"Нараўлянскі раён\", ukrajinsky \"Наровлянський район\", rusky \"Наровлянский район\") je územně-správní jednotkou na jihu Homelské oblasti v Bělorusku. Administrativním centrem rajónu je město Naroŭlja (bělorusky \"Нароўля\", rusky \"Наровля\").\n\nRozloha rajónu je necelých 1590 km², z toho 53% jsou lesy. Hlavními řekami jsou Pripjať a její přítoky Naroŭljanka, Mytva, Slovečna a Žaloň. Nachází se zde i mnoho jezer. Rajón se nachází v pásmu pravého břehu dolního toku Pripjatě.\n\nNaprostá většina rajónu se nachází v zóně Pripjaťského koryta, na jižním svahu ukrajinského štítu. Celkem 85% území se nachází v nadmořské výšce 120 až 140 metrů, 8% v nadmořské výšce od 140 do 160 metrů a 7% v nadmořské výšce od 100 do 110 metr.\n\nHraničí s Jelským rajónem, Mazyrským rajónem a Chojnickým rajónem na území Běloruska a také s Narodičským rajónem, Ovručským rajónem a Polesským rajónem na území Ukrajiny.\n\nRajón má malé ložiska rašeliny v hloubce 1,34 m, které jsou rozloženy na území 292 ha. Na území rajónu, v blízkosti vesnic Huta a Zarakitnaje, byly nalezeny ložiska kámenné soli, která leží v hloubce asi 300 až 2 500 m. Mohutnost solné horniny je až 2 km. Rajón má i dvě ložiska hlíny, Haloŭčyckaje a Vepranskaje.\n\nRajón byl založen 17. července 1924. Před havárii černobylské jaderné elektrárny v této oblasti existovalo 74 vesnic a 8 vesnických rad, selsovetů (Verbavický, Haloŭčycký, Dzjornavický, Daŭljacký, Zabajcjanský, Kiraŭský, Krasnoŭský a Vuhlický).\n\nPo katastrofě v roce 1986 byly 4 obecní rady zrušeny — Vuhlický (1987), Dovljadovskij (1987), Dzjornavický (1987) a Verbavický (1995). Obyvatelé se přestěhovali do jiných vesnických rad rajónu, Naroŭlje nebo mimo rajón. Vybydleno bylo 35 vesnic. Přesídlení pokračuje i dnes. V evakuační zóně byla založena Poleská státní radiačně-ekologická rezervace.\n\nNa území rajónu žije na 12 400 lidí, z toho 8 400 lidí žije v městských oblastech.\n\nZákladními odvětvími jsou potravinářství, zemědělství a zpracování dřeva.\n\nSkrze rajón prochází silniční komunikace Mozyr — Kyjev, Naroŭlja — Černobyl, Naroŭlja — Jelsk. Po Pripjati se realizuje i lodní doprava.\n\n"}
{"id": "1028312", "url": "https://cs.wikipedia.org/wiki?curid=1028312", "title": "Dow Ber Meisels", "text": "Dow Ber Meisels\n\nDow Ber Meisels, v jidiš , uváděn též jako \"Dov Be'er Meisels\", \"Meisel\", \"Majzels\" (1798 Szczekociny – 15. února 1870 Varšava) byl polský a rakouský židovský předák, rabín a politik z Haliče, během revolučního roku 1848 poslanec Říšského sněmu.\n\nV letech 1832–1835 vlastnil banku v Krakově. Byl zde vrchním rabínem. Zastupoval židy v městské radě i v senátu Krakovské republiky. Sdílel politickou orientaci liberálního měšťanstva. Sympatizoval s polským povstáním roku 1846 v Krakově.\n\nBěhem revolučního roku 1848 se zapojil do politického dění. V dubnu 1848 byl členem krakovské deputace k císaři do Vídně, která žádala občanská ústavní práva. V doplňovacích volbách byl zvolen na rakouský ústavodárný Říšský sněm. Poslancem se stal v lednu 1849. Zastupoval volební obvod Krakov II. Uvádí se jako vrchní rabín.\n\nV roce 1849 udržoval kontakty s uherskými povstalci. V roce 1856 se stal vrchním rabínem tzv. Kongresového Polska (polský státní útvar začleněný do Ruského impéria) ve Varšavě. Vystupoval ve prospěch zrovnoprávnění židů, jejich integraci do společnosti. Podporoval zapojení židů do řemeslnických a zemědělských profesí. V roce 1861 se účastnil pohřbu obětí polského povstání. Byl po tři měsíce ve vazbě a musel pak opustit Polsko. V roce 1862 se vrátil do Varšavy a byl pod policejním dohledem.\n"}
{"id": "1028314", "url": "https://cs.wikipedia.org/wiki?curid=1028314", "title": "Šáfiovský mazhab", "text": "Šáfiovský mazhab\n\nŠáfiovský mazhab je jeden ze směrů islámské právní vědy. Islámské právo tohoto směru založil Muhammad bin Idrís aš-Šáfi'í. Studoval u Málika i žáků Abú Hanífy. Představují jistou \"střední cestu v rozhovoru mezi zastánci tradice \"(asháb al-hadíth)\" a zastánci práva na vlastní názor \"(asháb ar-ra'j)\". Aš-Šáfi'í se ve svém hlavním díle \"Risála fi usúl al-fiqh (Traktát o základech fiqhu)\" snažil stanovit meze každého ze čtyř zdrojů práva (\"qijás\", \"idžmá\", \"istihsán\" a konečně Šáfi'úv vlastní přístup, vlastní \"istisháb\").\n\nŠáfi'ovský směr se těšil podpoře Abbásovců a byl nejrozšířenějším směrem až do 16. století, kdy jej vystřídal hanafijský (hanífovský) madhab.\n\nMezi Šáfi'ího žáky vynikl zejména al-Ghazzálí.\n\n\n"}
{"id": "1028315", "url": "https://cs.wikipedia.org/wiki?curid=1028315", "title": "Nejlepší basketbalisté Slovenska 20. století", "text": "Nejlepší basketbalisté Slovenska 20. století\n\nSlovenská basketbalová asociace vyhlásila anketu o nejlepší basketbalisty Slovenska 20. století, jejíž výsledky byly vyhlášeny v prosinci 2000. Výsledky ankety zohledňují úspěchy basketbalistů a trenérů na olympijských hrách, Mistrovství světa mužů a žen, Mistrovství Evropy mužů a žen, v mezinárodních soutěžích klubů – muži: Euroliga / Pohár evropských mistrů, Pohár Saporta / Pohár vítězů pohárů, FIBA Pohár Korač, ženy: Euroliga žen / Pohár evropských mistrů a FIBA Pohár Ronchetti a v domácích československých soutěžích mužů a žen a ve slovenských basketbalových soutěžích mužů a žen.\n\nNejepšími slovenskými basketbalisty 20. století se stali basketbalista Stanislav Kropilák a basketbalistka Anna Kotočová-Janoštinová.\nNejúspěšnšjším trénerem byl vyhlášen Gustáv Herrmann a nejúspěšnější trénerkou století Natália Hejková.\n\nHráč (rok narození), účast Olympijské hry (OH), Mistrovství světa (MS), Mistrovství Evropy (ME) – medaile a další údaje:\n\n"}
{"id": "1028316", "url": "https://cs.wikipedia.org/wiki?curid=1028316", "title": "Málikovský mazhab", "text": "Málikovský mazhab\n\nMálikovský mazhab je jednou z právních škol islámu. Zakladatelem je Málik bin Anas (zemřel 795). Ve spise \"Al-Muwattá\" shromáždil velké množství tradic. Opírá se o hadíthy a \"istisláh\", tj. právo na vlastní názor. Málikovský mazhab převládl v muslimském Španělsku a dodnes má výsadní postavení v Maghribu a západních zemích subsaharské Afriky.\n\n\n"}
{"id": "1028318", "url": "https://cs.wikipedia.org/wiki?curid=1028318", "title": "Ylenia Scapinová", "text": "Ylenia Scapinová\n\nYlenia Scapin, (* 8. leden 1975 Bolzano, Itálie) je bývalá reprezentantka Itálie v judu. Je držitelkou dvou olympijských medailí.\n\nS judem začínala v 6 letech v Bolzanu pod vedením Emanuele Salonia a spolupracovala s ním skoro celou svojí kariéru. S reprezentací se připravovala nedaleko Říma v Ostii, kde jí vedl Felice Mariani.\n\nŘadila se mezi judistky s pěknou technikou. Ve střední váze, kde bojovala většinu své kariéry, ale na některé soupeřky nestačila silově. Naopak v polostřední váze kam často shazovala zas nestačila na některé soupeřky rychlostně. Navíc hubnutí do této váhy mělo vedlejší účinky a to náchylnost ke zraněním. V roce 2004 se na poslední chvíli rozmýšlela, zdali má význam startovat na olympijských hrách v Athénách kvůli problémům s meniskem. Nakonec se rozhodla účast risknout, ale vypadla v prvním kole. Tehdy to byly její třetí olympijské hry. V roce 1996 si odbyla premiéru na olympijských hrách v Atlantě s nečekaně brala bronzovou olympijskou medaili. V roce 2000 olympijskou medaili po přívětivém nalosování s přehledem obhájila.\n\nV roce 2008 se jí na šestnáctý pokus podařilo získat titul mistryně Evropy, ale na olympijské hry v Pekingu formu nevyladila. Po těsné výhře v prodloužení v prvním kole jí v kole druhém po 3 sekundách zápasu vyřadila Kubánka Anaisis Hernández. Po olympiádě se rozloučila s vrcholovou kariérou.\n\n"}
{"id": "1028319", "url": "https://cs.wikipedia.org/wiki?curid=1028319", "title": "Vukan", "text": "Vukan\n\nVukan ( ) byl v letech asi 1083 až 1113 vládcem knížectví Raška. Vládl společně se svým bratrem Markem. V roce 1101 se po smrti strýce a dukljanského knížete Konstantina Bodina, jehož byl vazalem, stal nejmocnějším panovníkem tehdejších srbských zemí. Dokázal několikrát porazit byzantská vojska a zmocnit se části severní Makedonie.\n\nRoku 1092 porazilo srbské vojsko byzantskou armádu vedenou dračským guvernérem, vyslaným císařem Alexiem Komnénem. V roce 1093 vedl již větší, posílené byzantské vojsko Alexios osobně a táhl směrem na Rašku, ale Vukan se o tažení doslechl a urychleně se snažil dosáhnout příměří. Alexios jej rychle přijal, neboť mu vyvstaly nové problémy na východě, kde pronikali Kumáni až k Adrianopoli. Jakmile však císař opustil oblast, porušil Vukan příměří, dobyl povodí Vardaru a zmocnil se měst jako Vranje, Skoplje a Tetovo. V roce 1094 či 1095 vytáhl císař se svým vojskem opět na Srby a dobyl Lipljan, tentokrát Vukan přišel do císařova stanu s nabídkou míru a na jeho potvrzení ponechal císaři 200 rukojmích včetně svých bratranců Uroše (možná totožného s Urošem I.) a Štěpána Vukana.\n\nVukan a jeho vojenské úspěchy jsou zmíněny v soudobé \"Alexiádě\" Anny Komnénovny, spisu o vládě jejího otce, byzantského císaře Alexia I. Komnéna.\n\n"}
{"id": "1028320", "url": "https://cs.wikipedia.org/wiki?curid=1028320", "title": "Národní síť Zdravých měst ČR", "text": "Národní síť Zdravých měst ČR\n\nNárodní síť Zdravých měst České republiky (zkráceně NSZM ČR; anglicky \"Healthy Cities, Towns and Regions of the Czech Republic - zkráceně HCCZ\") je asociace municipalit, které jsou zapojeny do mezinárodního programu \"Zdravé město (region, kraj)\". \n\nV roce 1988 iniciovala \"Světová zdravotní organizace (OSN-WHO)\" mezinárodní \"program Zdravé město\" (\"WHO Healthy Cities\"), ke kterému přizvala nejvýznamnější evropské metropole. V současnosti je do programu zapojeno 1300 Zdravých měst, obcí a regionů ve více než 30 zemích evropského regionu. Od roku 2018 startuje nová pětiletá VII. fáze programu Zdravých měst.\n\nPo roce 1989 se myšlenky uvedeného projektu začaly realizovat i v České republice. V roce 1994 vytvořilo jedenáct aktivních měst asociaci \"Národní síť Zdravých měst ČR\". V roce 2020 měla asociace 130 členů (měst, obcí, regionů) s vlivem na 50% populace České republiky.\n\nProgram Zdravých měst WHO již v roce 1994 na mezinárodní úrovni podpořil vznik \"Aalborské charty udržitelných měst Evropy\", i v návaznosti na iniciativu \"místní Agenda 21 OSN\", a v roce 2004 \"Aalborské závazky\". NSZM ČR tyto postupy přenáší i do podmínek municipalit a regionů v Česku.\n\nPosláním asociace je propojovat municipality navzájem i odborné organizace v České republice ke spolupráci v systematické podpoře zdraví a kvality života a k aktivnímu uplatňování udržitelného rozvoje. Členstvím v NSZM ČR vyjadřují členové vůli podle svých možností podporovat, propagovat, realizovat a rozvíjet dlouhodobý program \"Zdravé město OSN-WHO\", vycházející z dokumentů WHO a z dalších dokumentů OSN (zejména Agenda 2030 - tzv. SDGs).\n\nAčkoliv Zdravé město, obec, region má organizační zázemí úřadu, není pouhou „úřední aktivitou“. Je zejména projektem komunitním – otevírá se prostor pro posilování aktivity a zájmu obyvatel. Ve Zdravých městech, obcích a regionech lze najít dobrý příklad toho, co jak v praxi znamenají pojmy:\n\nNástrojem k realizaci mezinárodního programu Zdravé město a region je v podmínkách České republiky \"Metodika NSZM\", která vznikla a je rozvíjena ve spolupráci s řadou odborných partnerů, např. Univerzitou Karlovou a dalšími vysokými školami a odbornými institucemi. Metodika NSZM je online know-how báze navzájem propojených doporučení, která jsou formulována na základě zkušeností řady pokročilých členů asociace NSZM ČR – měst, obcí, mikroregionů i krajů. Jejím cílem je podat přesné návody pro postup k uplatňování udržitelného rozvoje, podpory zdraví a kvality života na místní a regionální úrovni v ČR. NSZM ČR pravidelně získává akreditaci ze strany WHO vůči platným mezinárodním standardům pro evropské sítě Zdravých měst.\n\nŘídicím orgánem NSZM ČR je Rada, kterou tvoří zástupci devíti členských municipalit, v čele stojí předseda a místopředsedové. Kontrolním orgánem je Revizní komise složená ze zástupců členských municipalit. Schůze Rady jsou společné s Revizní komisí. Koncepční postup i průběžné aktivity a provoz asociace zajišťuje ředitel NSZM ČR s Kanceláří NSZM ČR. Ředitel je současně pověřen funkcí národního koordinátora programu Zdravé město WHO v Česku a zastupuje asociaci v národních orgánech.\n\nNSZM ČR je na národní úrovni zastoupena v těchto orgánech:\n\nNSZM ČR uzavřela dohody o spolupráci s těmito institucemi (výběr):\n\n"}
{"id": "1028321", "url": "https://cs.wikipedia.org/wiki?curid=1028321", "title": "Leopold von Neumann", "text": "Leopold von Neumann\n\nLeopold von Neumann (23. října 1811 Zališčiky – 7. prosince 1888 Gries) byl rakouský právník, vysokoškolský pedagog a politik německé národnosti, během revolučního roku 1848 poslanec Říšského sněmu.\n\nNarodil se v haličském městě Zališčiky. Studoval práva na Lvovské univerzitě a Vídeňské univerzitě. Roku 1836 získal titul doktora práv. Nastoupil ke dvorní prokuratuře. Zároveň působil jako suplent přírodních věd a později i statistiky, od roku 1840 profesor diplomatiky a statistiky na Tereziánské akademii ve Vídni. Od roku 1847 přednášel na Vídeňské univerzitě moderní dějiny státu.\n\nBěhem revolučního roku 1848 se zapojil do politického dění. Byl zvolen do vídeňské obecní rady a ve volbách roku 1848 byl zvolen i na rakouský ústavodárný Říšský sněm. Zastupoval volební obvod Vídeň-Leopoldstadt v Dolních Rakousích. Uvádí se jako doktor, c. k. profesor. Patřil ke sněmovní levici. Na sněmu zasedal až do jeho rozpuštění v březnu 1849.\n\nRoku 1849 byl jmenován profesorem diplomatických dějin a mezinárodního práva na Vídeňské univerzitě. Roku 1865 se zde stal i řádným profesorem statistiky. V roce 1856/1857 byl děkanem právnické fakulty a v letech 1867/1868 rektorem Vídeňské univerzity. Patřil mezi přední odborníky na mezinárodní právo v Rakousku i v zahraničí. Roku 1880 byl povýšen na barona. Roku 1883 odešel do penze.\n\nV roce 1869 byl jmenován doživotním členem Panské sněmovny (jmenovaná horní komora celostátního parlamentu, Říšské rady). Zde se profiloval jako německý liberál (takzvaná Ústavní strana, liberálně a centralisticky orientovaná).\n\nZemřel roku 1888 v Griesu u jihotyrolského Bolzana.\n"}
{"id": "1028326", "url": "https://cs.wikipedia.org/wiki?curid=1028326", "title": "Nepřístupný ostrov", "text": "Nepřístupný ostrov\n\nNepřístupný ostrov () je ostrov v jižním cípu Atlantského oceánu. Je součásti Britského zámořského území Svatá Helena, Ascension a Tristan da Cunha. Ostrov nemá trvalé obyvatele.\n\nOstrov se nachází v jižní části Atlantského oceánu ve vzdálenosti 45 km jihozápadním směrem od ostrova Tristan da Cunha, odkud je také spravován.\n\nJe sopečného původu a jeho vznik je datován do doby asi před 5 až 6 miliony let, kdy vznikal podmořský Středoatlantský hřbet na jehož okraji se nachází. Zvedá se příkře z okolního mořského dna v hloubce 3000 m. Je složen hlavně z čedičové lávy smíšené s pyroklastickým sedimentem. Podle zřetelných lávových proudů směřujících východním směrem je zřejmé, že původní vulkanické centrum bylo na západní straně ostrova, kde jsou také masy trachytu. Podrobnější geologický výzkum centrální plošiny je pro velkou vrstvu rašeliny velmi obtížný. Zato skály a břehy jsou díky dešti, silnému větru a mořskému příboji značně zvětralé a často tam dochází k sesuvům.\n\nZ členité centrální náhorní plošiny vystupuje několik výrazných vrcholů, nejvýše ční Swale's Fell vysoký 561 m, mezi nejvyšší dále patří Boulder Hill s 510 m a Cairn Peak s 323 m. Ostrov je lemován vysokými strmými útesy a balvany rozesetými okolo pobřeží. Na severovýchodní straně je na úpatí útesu vhodné místo k zakotvení lodě, ale přes příkré, téměř 300 m vysoké útesy se do nitra ostrova nelze dostat. Západní strana ostrova je u moře nižší, vanou tam však téměř nepřetržitě silné větry a jen stěží tam může loď přistát. Proto je ostrov všeobecně považován za těžce přístupný.\n\nPodnebí je mírné a vlhké s teplotami v rozmezí do +3 °C do +25 °C. Na ostrově bývá silně větrno a často tam prší, průměrné ročně srážky činí asi 1700 mm.\n\nOstrov objevil roku 1656 holandský lodní kapitán Jan Jacobszoon a pojmenoval ho po své lodi „t Nachtglas“. V roce 1767 připlul k témuž ostrovu Francouz Tristan d'Etchevery, který o jeho existenci nevěděl. Považoval ho za nově objevený, a protože na něj nemohl vystoupit, pojmenoval ho „Inaccessible“ (nedostupný), což se v angličtině i francouzštině ujalo.\n\nOstrov nebyl na mapách přesně zakreslen, a protože je obklopen silnými proudy, stával se často místem ztroskotání plachetnic (do dnešních dnů je evidováno v jeho blízkosti 22 vraků). Pro případná přežití trosečníků byly na ostrov vysazeny kozy a prasata, která tam již v současnosti nežijí. Mezi léty 1871 až 1873 se neúspěšně pokoušeli ostrov kolonizovat bratři Stoltenhoffové. V roce 1922 ostrov krátce navštívil polární badatel Ernest Henry Shackleton. Roku 1938 zkoumala ostrov asi po dobu tří týdnů norská vědecké expedice. Britské expedici se v roce 1962 na ostrov nepodařilo ani vystoupit a mapovala ho jen z lodí. Je pozoruhodné, že nejvíce poznatků o floře, fauně i geologii ostrova přinesla výprava 16 učitelů a studentů z Denstone College z města Uttoxeteru v hrabství Staffordshire ve Velké Británii, která na ostrově pobývala od října 1982 do února 1983.\n\nNa ostrově roste přes 200 původních druhů rostlin, z nichž je 36 kvetoucích. Osm druhů je pro tento ostrov endemických, nejčastěji to jsou trávy, kapradiny a mechy. Dále zde vyrůstá okolo 25 nepůvodních druhů, z nichž pouze medyněk vlnatý a lenovník novozélandský mají tendenci se rychle šířit na úkor domácích druhů.\n\nBylo tam pozorováno asi 44 druhů ptáků, z nichž okolo 20 na ostrově i hnízdí. Jeden z nich, buřňák tristanský je ostrovní endemit. Žije tam suchozemský pták chřástal Rogersův, který z ostrova neodlétá, stejně jako ve třech poddruzích se vyskytující drozd tristanský.\n\nNa ostrově trvale nežijí žádní savci, plazi ani obojživelníci. Pouze k vyvedení mladých se na ostrov vracejí lachtani a rypouši sloní.\n\nOstrov je pro návštěvníky bez povolení správních orgánů z Tristan da Cunha nepřístupný, k ostrovu ani nevede žádná lodní linka. Včetně 200mílového pásma je prohlášen za chráněnou přírodní rezervaci.\n\nV roce 2004 byl Nepřístupný ostrov pro svou unikátní přírodu, jen málo ovlivněnou lidskou činností, zapsán organizací UNESCO do seznamu Světového dědictví, kde byl přiřazen k nepříliš vzdálenému Goughovu ostrovu.\n\n"}
{"id": "1028330", "url": "https://cs.wikipedia.org/wiki?curid=1028330", "title": "Síra (islám)", "text": "Síra (islám)\n\nSíra je arabské označení pro životopisy proroka Muhammada, které začaly vznikat nedlouho po jeho smrti. \n\nZa nejstarší zpracování Prorokova života se pokládá dílo Ibn Isháqa \"As-síra an-nabawíja (Život Prorokův)\". Jinak se jedná víceméně o legendická podání zachycená ve formě hadíthů. Dále se sem řadí spisy o válečných akcích \"(maghází)\": \n\nJedním z nejstarších děl je také \"Kitáb al-Maghází (Kniha výbojů)\" od Wahba ibn Munabbih (zemřel 728)\nDalší díla pocházejí od Urwy (zemřel 712), syna Prorokova druha az-Zubajra a od Abána (zemřel 723), syna chalífy Uthmána.\nDále pak následuje již zmíněné dílo Ibn Isháqa (zemřel 767?/8?).\nVýznamným dílem je výpravný životopis Muhammada bin Umar al Waqidího (zemřel 874), který shromáždil chronologicky množství poznatků o Muhammadově životě a jeho veřejném působení.\n\nModerní Prorokovy životopisy psala řada současných autorů jako například Sajjid Ahmad Chán, Amir Alí,Tahá Husajn, Tawfíq al-Hakím, Muhammad Husajn Hajkal. Alegorickým zpracováním Prorokova života proslul Nagíb Mahfúz, nositel Nobelovy ceny za literaturu. Revoluční zpracování vytvořil egyptský levicový autor Abdurrahmán aš-Šarqáví (zemřel 1987).\n\n"}
{"id": "1028333", "url": "https://cs.wikipedia.org/wiki?curid=1028333", "title": "Yung Lean", "text": "Yung Lean\n\nYung Lean rodným jménem Jonatan Aaron Leandoer Håstad (* 18. července 1996 Stockholm) je švédský rapper, zpěvák, skladatel, producent a módní návrhář. \n\nNarodil se ve Stockholmu. V roce 2010 vystoupil se svou písní \"Ginseng Strip 2002\", která byla velmi úspěšná na YouTube V roce 2013 vydal svůj debutový mix s názvem \"Unknown Death 2002\" a následující rok debutové studiové album \"Unknown Memory\". V roce 2016 vydal další mix s názvem \"Frost God\" a druhé studiové album, \"Warlord\". Následující rok vydal své třetí studiové album, \"Stranger\" v nahrávajícím studiu YEAR0001, V listopadu 2018 následoval třetí mix s názvem, \"Poison Ivy\".\n\n"}
{"id": "1028336", "url": "https://cs.wikipedia.org/wiki?curid=1028336", "title": "Codex Damascus", "text": "Codex Damascus\n\nCodex Damascus je pozdně středověká sbírka opisů listin týkající se kláštera cisterciáků v Oseku u Duchcova. \n\nCodex Damascus vznikl někdy mezi lety 1335–1443 v oseckém klášteře. Jedná se o kopiář listin, které dokládají historii a majetky kláštera. Když se začátkem 17. století pražský arcibiskup Karel z Lamberka snažil osecký klášter připojit k arcibiskupským majetkům, nechal spálit většinu listin, dokládajících historii a majetkové zabezpečení kláštera. Spálen měl být i Codex Damascus, ale byl zachráněn a ukryt klášterním písařem. Lamberkův nástupce v arcibiskupském úřadě, Jan Lohelius, vrátil osecký klášter cisterciákům. \n\nDnes je Codex Damascus uložen, jako součást archivního fondu oseckého kláštera, ve Státním oblastním archivu v Litoměřicích.\n\n\n"}
{"id": "1028337", "url": "https://cs.wikipedia.org/wiki?curid=1028337", "title": "Old Dog, New Tricks", "text": "Old Dog, New Tricks\n\nOld Dog, New Tricks je devatenáctá epizoda páté série amerického hudebního televizního seriálu \"Glee\" a v celkovém pořadí stá sedmá epizoda tohoto seriálu. Scénář napsal jeden z hlavních herců, Chris Colfer, režíroval ji Bradley Buecker a poprvé se vysílala ve Spojených státech na televizním kanálu Fox dne 6. května 2014. V této epizodě se objevily tři speciální hostující hvězdy: June Squibb, Billy Dee Williams a Tim Conway.\n\nKurt Hummel (Chris Colfer) je na večeři se svými přáteli a požádá je, aby se k němu přidali na jeho pondělním koncertu, ale každý z nich má jiné plány. Rachel Berry (Lea Michele), že všude kolují drby o její nedávné absenci v představeních Funny Girl a že producenti jsou vzteky bez sebe. Santana Lopez (Naya Rivera) se nabízí, že se stane její publicistkou a navrhuje, že by měla zkusit charitativní činnost; když Rachel uvidí ženu, která cpe násilím svého psa do tašky a obviní ji, že zvíře týrá, tak si uvědomila, že našla svůj případ.\n\nKurt je na směně ve Starlight Diner, když ho starší žena požádá, aby přinesl plakát uvedení Petera Pana do Lexingtonského domova pro vysloužilé umělce, kde žije. Žena si všimne toho, že je Kurt smutný a nabídne se, že může poslouchat jeho problémy. Později se Kurt dozví, že se jednalo o Maggie Banks (June Squibb), bývalou broadwayskou hvězdou a ona ho pozve, aby sledoval jejich zkoušky.\n\nV záchranné stanici Rachel a ostatní přesvědčí zaměstnance, aby ji umožnili zorganizovat charitativní koncert. Když se o tom dozví Kurt, zeptá se, jestli tam může zpívat, ale je mu dána jasná odpověď ne: zpívat budou pouze Rachel, Mercedes (Amber Riley) a Santana. Rachelin první reklamní kousek pro získání publicity na nadcházející benefiční koncert a její charitu \"Broadwayské feny\", a to venčení psů pro paparazzi, se ukáže jako úplná katastrofa: psi jí strhnou a táhnou několik bloků. Když se vrátí, Santana ji uklidňuje a popisuje nové kroky v jejich kampani.\n\nKurt navštíví zkoušku Petera Pana. Krátce po jeho příchodu se ukáže, že žena hrající roli Petera je mrtvá. Kurt se nabídne, že roli Petera ztvární, aby nemuselo být představení zrušeno, i když oni naléhají, aby nejdříve prošel konkurzem. Později navrhuje také zmodernizování hudby, aby bylo představení více svěží. Maggie dostane květiny od své dcery Clary (Melinda McGraw), která je vysoce postavená právnička a bude mimo město v době, kdy se bude muzikál uvádět. Ale zdravotní sestra Kurtovi prozradí, že Clara svou matku nenavštěvuje a že kytky si poslala sama Maggie. Kurt následně jde navštívit Claru, aby ji přesvědčil, aby na představení přišla, ale přichází na to, že Clara je stále ukřivděná, že v dětství byla zanedbávána svou ambiciózní matkou. Kurt se později dozví, že ani Rachel a Santana se nezúčastní jeho vystoupení, protože ve stejný den, i když o několik hodin později, je jejich charitativní koncert.\n\nSam Evans (Chord Overstreet) adoptuje štěně, které pojmenuje McConaughey a i přes Mercedesiny námitky ho vezme k nim do bytu. Štěně se dostane do všeho, když Sam spolu s Artiem (Kevin McHale) hrají videohry a štěně zničí mnoho věcí, včetně jejích bot a příčesků, a tak se Mercedes rozhodne, že štěně musí vrátit. Místo toho ovšem Sam spolupracuje s Artiem, aby McConaugheyho cvičili, což se setká s úspěchem, nakonec ovšem stejně Mercedes přesvědčí Sama, že oba dva jsou příliš zaneprázdnění na to, aby se psovi dostala pozornost, kterou potřebuje, i když si uvědomuje, že Sam by byl zodpovědný majitel.\n\nRachel sponzoruje událost s adoptováním zvířat, ale později to odpoledne odmítne, aby si matka se synem mohli odvést domů třínohého psa, protože s ním ještě nevyfotila reklamní fotografii. Matka jí obviní z podvodu, protože se dozvěděla o jejích dřívějších problémech s chováním.\n\nBlaine (Darren Criss) pomáhá Kurtovi s přípravami na představení. Kurt požádá Maggie, jestli by byla jeho náhradní rodina, protože jeho newyorští přátelé se zdají být příliš zaneprázdnění. Nakonec jeden druhému dělá náhradní rodinu. Kurt volá Rachel, aby ji popřál hodně štěstí s jejím koncertem, ale ukáže se, že Rachel je se Samem a Artiem na Kurtově vystoupení. Představení jde dobře a Clara přichází právě včas, aby viděla jedno z nových muzikálových čísel, \"Lucky Star\". Poté se Maggie a Clara usmiřují a Rachel prozradí, že umožnila obsazení muzikálu Peter Pan, aby vystoupil na jejím benefičním koncertu ve Starlight Diner. Tato událost, kde se mísí nová i stará Broadway, je velkým úspěchem a je adoptováno mnoho psů, včetně třínohého psa a McConaugheyho.\n\n"}
{"id": "1028338", "url": "https://cs.wikipedia.org/wiki?curid=1028338", "title": "Bitva u Karbalá", "text": "Bitva u Karbalá\n\nBitva u Karbalá se odehrála dne 10. října 680 poblíž města Karbalá v dnešním Iráku. Byl zde zabit Alího syn al-Husajn a je zde také pohřben. K výročí jeho smrti se vážou lidové zvyky věřících šíitů, tzv. \"islámské pašije\". Tyto jsou slaveny každý rok dne 10. muharramu muslimského kalendáře s lidovými dramaty, projevy zármutku a také se objevují i projevy nesnášenlivosti vůči sunnitům kvůli údajné odpovědnosti za tuto tragédii.\n\n\n"}
{"id": "1028339", "url": "https://cs.wikipedia.org/wiki?curid=1028339", "title": "Fauzí Ghulám", "text": "Fauzí Ghulám\n\nFauzí Ghulám (arabsky فوزي غلام, narozen 1. února 1991, Saint-Priest-en-Jarez, Francie) je alžírský fotbalový obránce a reprezentant francouzského původu, který působí v italském klubu SSC Neapol. Účastník Mistrovství světa 2014 v Brazílii.\n\nGhulám začínal v profesionálním fotbale ve francouzském klubu AS Saint-Étienne, debutoval v září 2010.\n\nV lednu 2014 přestoupil do italského týmu SSC Neapol. Pod trenérem Rafaelem Benítezem pravidelně nastupoval a pomohl mužstvu k zisku třetí příčky v Serii A v sezoně 2013/14 a vítězství v Coppa Italia. V sezoně 2014/15 se Neapoli nepodařilo proniknout do základní skupiny Ligy mistrů UEFA, Ghulám se tak představil v základní skupině I Evropské ligy, kde se kampánský tým střetl s AC Sparta Praha (ČR), ŠK Slovan Bratislava (Slovensko) a BSC Young Boys (Švýcarsko).\n22. prosince 2014 získal s Neapolí italský Superpohár po výhře v penaltovém rozstřelu nad Juventusem, hrálo se v katarském Dauhá.\n\nFauzí Ghulám hrál v roce 2012 dvakrát za francouzský mládežnický výběr U21.\n\nOd roku 2013 obléká reprezentační dres Alžírska, v národním týmu „pouštních lišek“ (jak se alžírské fotbalové reprezentaci přezdívá) debutoval 26. března 2013 proti Beninu (výhra 3:1).\n\nBosenský trenér Alžírska Vahid Halilhodžić jej vzal na Mistrovství světa 2014 v Brazílii. Alžírsko postoupilo poprvé v historii do osmifinále MS, kde vypadlo s Německem po výsledku 1:2 po prodloužení.\n\n"}
{"id": "1028341", "url": "https://cs.wikipedia.org/wiki?curid=1028341", "title": "Tahríf", "text": "Tahríf\n\nTahríf (tj. \"pokažení\") je arabský termín, který vyjadřuje údajné pokažení původní zvěsti Evangelia. Toto Evangelium (v Koránu vždy v singuláru) podle víry muslimů přinesl či sepsal Ježíš a židé a křesťané je následně pokazili.\n\n"}
{"id": "1028347", "url": "https://cs.wikipedia.org/wiki?curid=1028347", "title": "Vladimír Dbalý", "text": "Vladimír Dbalý\n\nVladimír Dbalý (* 13. května 1959) je český neurochirurg, bývalý ředitel Nemocnice Na Homolce, který byl v září 2018 odsouzen v kauze manipulace zakázky na digitalizaci chorobopisů a na nákup Leksellova gama nože. V roce 2004 se stal primářem, od října 2006 zastával funkci ředitele NnH.\n\nJe podezřelý ze zmanipulování zakázky na digitalizaci chorobopisů, kvůli níž nemocnici vznikla škoda nejméně 57 milionů korun. V tomto případu byl obviněn z praní špinavých peněz a sjednání výhody při zadání veřejné zakázky. V červnu 2014 jej soud poslal do vazby. V dubnu 2015 byl Dbalý z vazby propuštěn na kauci 500 tisíc korun. V září 2018 byl v toto kauze Městským soudem v Praze odsouzen k odnětí svobody na 9 let a k propadnutí majetku. Obhájkyně Dbalého se proti rozsudku odvolala a tudíž není pravomocný.\n\nDbalý a jeho někdejší náměstek Michal Toběrný byli také obviněni kvůli nákupu gama nože v roce 2009, při němž podle policie přijali úplatek 5,7 milionu korun. Kvůli této kauze Městský soud v Praze nařídil jeho pozorování ve zdravotnickém ústavu kvůli vyšetření duševního stavu. Podle znaleckého posudku trpí duševní poruchou způsobenou škodlivým užíváním alkoholu a kokainu, zároveň ale v době, které se kauza týká, byl za své jednání odpovědný.\nPo necelých dvou měsících bylo pozorování dokončeno a Dbalý byl v lednu 2018 propuštěn z psychiatrického ústavu.\n\nNa jaře roku 2015 byl Dbalý v souvislosti s dalšími veřejnými zakázkami na poradenské, účetní, medicínsko-právní a právní služby nově obviněn z trestných činů přijetí úplatku, porušení povinnosti při správě cizího majetku, sjednání výhody při zadání veřejné zakázky, pletichy při veřejné soutěži a veřejné dražbě a podplacení. Spolu s ním byli obviněni někdejší ekonomka nemocnice Bialešová, advokát kanceláře MSB Legal David Michal, exporadce ředitele nemocnice Zdeněk Čáp, poradce Josef Kantůrek a externí právník nemocnice Roman Žďárek.\n\nDbalý si podle deníku, který si vedl v letech 2006 až 2011, chodil pro úplatky a úkoly k Ivo Rittigovi a advokátům Šachta & Partners (od roku 2012 MSB Legal). V letech 2009 až 2011 Dbalý dostal od této advokátní kanceláře úplatky 2,3 milionu korun, přičemž za právní služby nemocnice zaplatila kanceláři Šachta & Partners 25 milionů korun. V roce 2015 musela kvůli tomu nemocnice zaplatit pokutu od finančního úřadu ve výši 28,7 milionu korun za porušení rozpočtové kázně. Nemocnici hrozí, že bude muset zaplatit přes 350 milionů korun kvůli opakovanému porušování zákonů.\n\nPo odvolání z pozice ředitele nemocnice roku 2012 tehdejším ministrem zdravotnictví Leošem Hegerem (TOP 09), Dbalý neúspěšně kandidoval do Senátu za stranu LEV 21.\n"}
{"id": "1028353", "url": "https://cs.wikipedia.org/wiki?curid=1028353", "title": "Komorní soud", "text": "Komorní soud\n\nKomorní soud byl centrální soud pro všechny země Koruny české, který zasedal v královské komoře, což mu dalo i jeho název. Vznikl koncem 14. století a předsedal mu nejdříve český král, postupně však na něm získala převahu šlechta a předsedou se stal nejvyšší hofmistr. Dále zde zasedalo zpravidla 12 přísedících, kteří se účastnili i zasedání dvorského soudu, jenž se obvykle konal před ním. Oba soudy byly také nakonec během josefínských reforem roku 1783 společně zrušeny.\n\nKompetence komorního soudu se překrývaly s dalšími soudy, nemohl ovšem soudit spory o svobodné šlechtické statky, tato agenda náležela jen zemskému soudu. Zemský soud se také, i přes postupný převažující vliv vyšší šlechty na komorní soud, stal dominujícím. Komorní soud dále přišel o agendu hrdelních zločinů, spory o čest nebo porušení zemského míru, která náležela soudu zemských hejtmanů, a to až do roku 1534, kdy byly oba soudy spojeny. Výslovně mu příslušelo např. rušení držby, nedodržení smlouvy, dědické spory, krádeže, pytláctví, stížnosti poddaných proti vrchnosti nebo spory mezi šlechtou a městy. Po vytvoření apelačního soudu mu odpadlo rozhodování o stížnostech proti jednání městských soudů, naopak získal pravomoc revidovat rozhodnutí tohoto soudu a také vyřizovat supliky vůči nepřítomnému panovníkovi. Soudil navíc i urážky jeho majestátu (\"crimen laesae maiestatis\"). Řízení bylo u komorního soudu podobné jako u zemského soudu. Územní působnost komorního soudu byla nicméně Vladislavským zřízením zemským omezena jen na Čechy, až Ferdinand I. obnovil jeho původní územní dosah. Ačkoli na něm český král nakonec opět získal převahu, přesto je Viktorinem Kornelem ze Všehrd počítán ke stavovským soudům.\n"}
{"id": "1028361", "url": "https://cs.wikipedia.org/wiki?curid=1028361", "title": "Dvorský soud", "text": "Dvorský soud\n\nDvorský soud byl královský soud v Čechách, kterému předsedal nejvyšší dvorský sudí (\"summus iudex curie\"), o němž je první dochovaná zpráva z roku 1337. Původní dvorský sudí (\"iudex curie\"), o němž je první zmínka roku 1170, zastupoval českého knížete na soudu Pražského hradu a v polovině 13. století se, v souvislosti se zúžením okruhu osob podléhajících přímo panovníkovi jen na šlechtu, začal označovat jako zemský sudí, šlo tedy o soudce šlechtického zemského soudu. Přísedícími nově konstituovaného dvorského soudu byli většinou přísedící i u komorního soudu, jehož zasedání na dvorský soud obvykle navazovalo. Spolu s ním byl také dvorský soud v rámci josefínských reforem roku 1783 zrušen.\n\nSoud řešil spory dvořanů o dluhy a nemovitosti, spory o vnitrostátní královská léna a také odúmrti, za Karla IV. působil dočasně i jako odvolací soud pro Falc a Lužici. Agenda odúmrti mu odpadla v roce 1497, kdy se tohoto práva pro sebe i pro budoucí české krále vzdal Vladislav Jagellonský. Zbyly mu tedy již převážně jen lenní spory, pro něž vedl dvorské desky (\"tabulae curiae\"), které byly vedeny stejně jako desky zemské. Mezi jeho agendu dále patřily věci duchovních osob, které nemohly být souzeny církevními soudy, nebo zločin odboje proti právu a další těžké zločiny, za něž následovala konfiskace majetku. Přísedícími dvorského soudu byli králem jmenováni příslušníci panského stavu a původně byl na větším zemském soudu nezávislý, roli dvorského soudu se snažil posílit především Karel IV., později se však k němu bylo možné od dvorského soudu odvolat.\n\nKromě dvorského soudu se lény zabývalo i hejtmanství německých lén a manské soudy (chebský, loketský, kladský a dočasně i trutnovský). Na Moravě pak působil obdobný markraběcí dvorský soud, v jehož čele stál hofrychtéř (\"iudex curie\"). Ten však soudil jen lenní spory, odúmrti nevyřizoval nikdy, od počátku patřily do kompetence moravského zemského soudu. Spory o léna ovšem rozhodoval i manský soud olomouckého biskupa v Kroměříži.\n\n"}
{"id": "1028362", "url": "https://cs.wikipedia.org/wiki?curid=1028362", "title": "Muhammad Zimmamúš", "text": "Muhammad Zimmamúš\n\nMuhammad Lamine Zimmamúš (arabsky محمد أمين زماموش, narozen 19. března 1985, Mila, Alžírsko) je alžírský fotbalový brankář a reprezentant, který působí v alžírském klubu USM Alger. Účastník Mistrovství světa 2014 v Brazílii.\n\nZimmamúš hrál v Alžírsku za kluby USM Alger a MC Alger.\n\nJe členem reprezentačního výběru z domácí ligy (Alžírsko A').\nReprezentuje Alžírsko, v národním týmu „pouštních lišek“ (jak se alžírské fotbalové reprezentaci přezdívá) debutoval 28. ledna 2010 proti Egyptu.\n\nBosenský trenér Alžírska Vahid Halilhodžić jej vzal na Mistrovství světa 2014 v Brazílii, kde Alžírsko vypadlo v osmifinále s Německem po výsledku 1:2 po prodloužení.\n\n"}
{"id": "1028366", "url": "https://cs.wikipedia.org/wiki?curid=1028366", "title": "Ústřední výbor Komunistické strany Číny", "text": "Ústřední výbor Komunistické strany Číny\n\nÚstřední výbor Komunistické strany Číny (ÚV KS Číny, ) je nejvyšším vedením Komunistické strany Číny. Skládá se dohromady ze zhruba 350 osob, z toho přibližně dvou set řádných členů a přibližně sto padesáti „kandidátů“ s hlasem poradním. Ústřední výbor je volen na pět let, přičemž se schází přinejmenším jednou ročně. V mezidobí vykonává jeho pravomoci pětadvacetičlenné politbyro ústředního výboru Komunistické strany Číny a sedmičlenný stálý výbor politbyra.\n"}
{"id": "1028372", "url": "https://cs.wikipedia.org/wiki?curid=1028372", "title": "Muhammad al-Mahdi", "text": "Muhammad al-Mahdi\n\nMuhammad al-Mahdi (plným jménem Muhammad Abú-l-Qásim) byl dvanáctý imám husajnovské větve šíitského islámu. Váže se k němu představa tzv. nepřítomného či skrytého imáma, který přijde na konci věků, a v šíitském islámu je spojen s eschatologickými a apokalyptickými představami.\n"}
{"id": "1028373", "url": "https://cs.wikipedia.org/wiki?curid=1028373", "title": "Fotbalová reprezentace Alžírsko A'", "text": "Fotbalová reprezentace Alžírsko A'\n\nAlžírská fotbalová reprezentace A' (arabsky منتخب الجزائر لكرة القدم للمحليين) je po alžírské fotbalové reprezentaci druhý fotbalový národní tým Alžírska. Mohou v něm hrát pouze hráči z domácích lig. Toto mužstvo reprezentuje Alžírsko na Africkém mistrovství národů a spadá pod kontrolu Alžírské fotbalové federace.\n\n\n"}
{"id": "1028374", "url": "https://cs.wikipedia.org/wiki?curid=1028374", "title": "Columbia Hospital for Women", "text": "Columbia Hospital for Women\n\nColumbia Hospital for Women byla nemocnice ve Washingtonu. Původně byla otevřena v roce 1866 jako zdravotnické zařízení pro ženy a vdovy vojáků z občanské války. Roku 1870 se přestěhovala z Thomas Circle na 2425 L Street, NW. Současná budova byla postavena v roce 1914. Columbia se stala soukromou, neziskovou nemocnicí, když prezident roku 1953 Dwight D. Eisenhower podepsal právní předpisy. Objekt byl uzavřen v roce 2002 a budova byla přeměněna na byty – The Columbia Residences.\n\nMezi více než 250 tisíci lidmi narozenými v nemocnici byli například Duke Ellington, Al Gore a Katherine Heigl.\n"}
{"id": "1028375", "url": "https://cs.wikipedia.org/wiki?curid=1028375", "title": "Boj o život (film)", "text": "Boj o život (film)\n\nBoj o život (v americkém originále: Fight for Life) je americký dramatický film z roku 1987. Režisérem filmu je Elliot Silverstein. Hlavní role ve filmu ztvárnili Jerry Lewis, Patty Duke, Barry Morse, Morgan Freeman a Jaclyn Bernstein.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1028377", "url": "https://cs.wikipedia.org/wiki?curid=1028377", "title": "Sufján Fighúlí", "text": "Sufján Fighúlí\n\nSufján Fighúlí (arabsky سفيان فاغولي‎, narozen 26. prosince 1989, Levallois-Perret, Francie) je francouzsko-alžírský fotbalový záložník a reprezentant, který působí v klubu Valencia CF. V mládežnických kategoriích reprezentoval Francii, na seniorské úrovni hraje za Alžírsko. Účastník Mistrovství světa 2014 v Brazílii.\nHraje na kraji zálohy, případně může zastat post středního záložníka.\n\nFighúlí začínal v profesionálním fotbale ve francouzském klubu Grenoble Foot 38, debutoval 27. dubna 2007 v sedmnácti letech.\n\nV létě 2010 přestoupil do španělského týmu Valencia CF, kde podepsal dříve v květnu čtyřletou smlouvu. Od ledna do června 2011 hostoval v UD Almería.\n\nFighúlí hrál v roce 2012 dvakrát za francouzské mládežnické výběry U18 a U21.\n\nOd roku 2012 reprezentuje Alžírsko, v kádru byl již v roce 2011. V národním týmu „pouštních lišek“ (jak se alžírské fotbalové reprezentaci přezdívá) debutoval 29. února 2012 proti Gambii (výhra 2:1, vstřelil vítězný gól).\n\nBosenský trenér Alžírska Vahid Halilhodžić jej vzal na Mistrovství světa 2014 v Brazílii. Alžírsko postoupilo poprvé v historii do osmifinále MS, kde vypadlo s Německem po výsledku 1:2 po prodloužení. Fighúlí skóroval z pokutového kopu v úvodním zápase základní skupiny H proti Belgii (porážka 1:2).\n\n"}
{"id": "1028379", "url": "https://cs.wikipedia.org/wiki?curid=1028379", "title": "Katedrála svatého Jana Křtitele (Vratislav)", "text": "Katedrála svatého Jana Křtitele (Vratislav)\n\nKatedrála svatého Jana Křtitele neboli Vratislavský dóm ( , ) je ústředním chrámem ve Vratislavi a katedrálou vratislavské diecéze. Budova stojí na Tumském ostrově a současná stavba je v pořadí čtvrtým kostelem na tomto místě. Katedrála je značně okázalá a je známá tím, že má nejvíce vitráží v celém Polsku.\n\nPrvní kostel na místě dnešní katedrály nechali vystavět v 10. století Přemyslovci. Jednalo se o jednolodní stavbu postavenou z přírodního kamene, která byla asi 25 metrů dlouhá a měla výraznou příčnou loď a apsidu. Po dobytí Slezska Poláky pod vedením Boleslava Chrabrého z rodu Piastovců a založení vratislavské diecéze okolo roku 1000, byl původní český kostel zničen a nahrazen větší bazilikální stavbou.\n\nNová budova sestávala ze třech lodí, byla v ní vybudována krypta a na východní straně se nacházely dvě věže. Tato bazilika však byla okolo roku 1039 zničena, zřejmě armádou Břetislava I.\n\nV první polovině 11. století za vlády knížete Kazimíra I. byl na tomto místě postaven větší románský svatostánek, který byl roku 1158 na příkaz biskupa Waltera z Malonne přestavěn.\n\nSoučasnou podobu získala katedrála ke konci mongolské invaze do Evropy. Tehdy došlo k rozsáhlému přebudování kostela ve stylu slezské cihlové gotiky. V roce 1244, kdy začala výstavba chóru s ochozem, to byla první cihlová budova v Polsku. Biskup Nanker z Oxy nechal roku 1341 ke chrámu přistavět loď se sakristií.\n\nPři požáru z 19. června 1540 přišel kostel o střechu a trvalo 16 let než byla vybudována nová v renesančním stylu. Další požár postihl katedrálu 9. června roku 1759. Tentokrát byly poničeny věže, sakristie, opět střecha a chór. Toto poškození stavitelé opravovali po dalších dlouhých 150 let. V 19. století nechal Karl Lüdecke přebudovat interiér a západní část kostela v novogotickém slohu. Další přestavbu kostela navrhl německý architekt Hugo Hartung na počátku 20. století. Tentokrát se jednalo hlavně o věže, které byly poničeny v roce 1759.\n\nPři obléhání Vratislavi a těžkém bombardování Rudou armádou v posledních dnech druhé světové války byla stavba ze 70 % srovnána se zemí. Některé zachráněné část interiéru jsou dnes k vidění v Národním muzeu ve Varšavě. Po válce proběhla celková rekonstrukce kostela, která byla dokončena roku 1951, kdy byla katedrála znovu vysvěcena arcibiskupem Stefanem Wyszyńskim. V následujících letech byly dále prováděny dílčí opravy a renovace. V roce 1991 byl věžím navrácen původní kuželovitý tvar.\n\nKatedrála svatého Jana Křtitele má dnes podobu trojlodní orientované baziliky s chórovým ochozem. Do katedrály jsou prolomeny tři vstupy – hlavní západní portál a dva novější vchody ze severu a jihu.\n\n\nV katedrále svatého Jana Křtitele ve Vratislavi se nachází největší varhany na území Polska. Nástroj byl postaven roku 1913 německou firmou \"E. F. Walcker & Cie.\" z Ludwigsburgu. Ve své době se jednalo o největší varhany na světě, které byly původně postaveny pro Halu století.\n\n\n\n"}
{"id": "1028383", "url": "https://cs.wikipedia.org/wiki?curid=1028383", "title": "Výkupné (film)", "text": "Výkupné (film)\n\nVýkupné (v americkém originále: Clinton and Nadine) je americký dramatický film z roku 1988. Režisérem filmu je Jerry Schatzberg. Hlavní role ve filmu ztvárnili Andy Garcia, Ellen Barkin, Morgan Freeman, John C. McGinley a Michael Lombard.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1028386", "url": "https://cs.wikipedia.org/wiki?curid=1028386", "title": "Čistý a střízlivý", "text": "Čistý a střízlivý\n\nČistý a střízlivý (v americkém originále: Clean and Sober) je americký dramatický film z roku 1988. Režisérem filmu je Glenn Gordon Caron. Hlavní role ve filmu ztvárnili Michael Keaton, Kathy Baker, Morgan Freeman, M. Emmet Walsh a Luca Bercovici.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1028388", "url": "https://cs.wikipedia.org/wiki?curid=1028388", "title": "Panikadilo", "text": "Panikadilo\n\nPanikadilo, \"паникадило\" (z řeckého \"πολυκάνδηλον\" / \"polykandilon\" – \"poly\" = mnoho, \"kandilon\" = svíčka) je v pravoslavném chrámu hlavní lustr, svítidlo s velkým množstvím svic či žárovek.\n\nPodle církevního řádu se při nedělních a svátečních bohoslužbách rozsvěcejí všechna světla, a taktéž panikadilo, jež symbolizuje přítomnost Božího světla, které osvěcuje věřící v Království nebeské. Množstvím svých světel panikadilo symbilizuje Nebeský Chrám jako souhvězdí, shromáždění lidí, osvícených dobrotou Svatého Ducha, planoucího ohněm lásky k Bohu.\n\nVýraz pochází z řeckého \"πολυκάνδηλον\" (polykandilon), byl však zkomolen, přičemž jeho první část je podle mínění etymologů (Fasmer) сблизилась slovu \"panychida\" a druhá část s výrazem „kadidlo“ (кадило).\n\nNa nebi svítí panikadila, \nA dole… tma. \nChodila jsi za ním, či nechodila? \nPověz sama! \n\n\"На небесах горят паникадила,\"\n\"А снизу — тьма.\"\n\"Ходила ты к нему иль не ходила?\"\n\"Скажи сама!\"\n\n\"Vladimír Solovjov\", 1895\nU I. S. Turgeněva v povídce \"\"Král Lear ze stepi\"\", citace:\n\nKněz se oblékl do prastarého roucha. Dědoušek, který se sotva držel na nohou, vyšel z kuchyňky a s námahou rozfoukával ladon ve starém měděném panikadilu. Potom začala bohoslužba. \n\nSpisovatel zde zjevně zaměnil panikadilo s kadidlem.\n\n\n"}
{"id": "1028389", "url": "https://cs.wikipedia.org/wiki?curid=1028389", "title": "Opři se o mě", "text": "Opři se o mě\n\nOpři se o mě (v americkém originále: Lean on Me) je americký dramatický film z roku 1989. Režisérem filmu je John G. Avildsen. Hlavní role ve filmu ztvárnili Morgan Freeman, Beverly Todd, Alan North, Robert Guillaume a Ethan Phillips.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1028390", "url": "https://cs.wikipedia.org/wiki?curid=1028390", "title": "Jakub Polák", "text": "Jakub Polák\n\nJakub Polák (1. září 1952, Karlovy Vary – 25. září 2012, Praha) byl český anarchista a protirasistický aktivista. Angažoval se zejména v oblasti práv Romů a hnutí squatterů.\n\nPolák se v mladistvém věku zapojil do pražského jara 1968 a v důsledku toho mu nebylo dovoleno studovat vysokou školu. Účastnil se různých disidentských a podzemních aktivit. V roce 1989 byl spoluzakladatelem stávkového výboru.\n\nPo sametové revoluci Polák působil v Levé alternativě a v Československém anarchistickém sdružení (ČAS). V roce 1991 Polák a další členové ČAS založili časopis A-kontra. Ten vycházel do roku 1995 a opět byl obnoven v roce 1999.\n\nPolák byl zapojen do mnoha protirasistických organizací a aktivit. Opakovaně vystupoval jako zmocněnec obětí rasistických a neonacistických útoků. Jako ocenění svého „trvalého a statečného boje s předsudky a s netečností policie i justice v případech nejotřesnějších rasově motivovaných vražd v České republice“ převzal v roce 2000 Polák v sídle Nadace Charty 77 cenu Františka Kriegla.\n\nPracoval jako redaktor různých romských periodik, včetně \"Romano gendalos\" (Romské zrcadlo) a spolupracoval se zpravodajským serverem Romea.cz.\n\nOsobu Jakuba Poláka přibližuje dokumentární esej Víta Janečka \"Léčba Dějin\" – \"průzkum odkazu Františka Kriegela\". Dokument je možné zhlédnout na stránkách České televize. \n\n"}
{"id": "1028391", "url": "https://cs.wikipedia.org/wiki?curid=1028391", "title": "Fešák Johnny", "text": "Fešák Johnny\n\nFešák Johnny (v americkém originále: Johnny Handsome) je americký kriminální film z roku 1989. Režisérem filmu je Walter Hill. Hlavní role ve filmu ztvárnili Mickey Rourke, Ellen Barkin, Elizabeth McGovern, Morgan Freeman a Forest Whitaker.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1028396", "url": "https://cs.wikipedia.org/wiki?curid=1028396", "title": "Nocturnus", "text": "Nocturnus\n\nNocturnus byla americká death metalová kapela, která se zformovala v roce 1987 v Tampě a byla tedy součástí floridské death metalové scény. Zakládajícím členem byl Mike Browning, dřívější bubeník kapely Morbid Angel, k němuž se přidali kytaristé Mike Davis a Gino Marino, baskytarista Jeff Estes a klávesista Louis Panzer. Nocturnus byla jedna z prvních kapel, která začala ve své death metalové hudbě využívat klávesy a zvukové efekty. Texty se zaměřovaly na antikřesťanství, okultismus a science fiction.\n\nDebutní studiové album s názvem \"The Key\" vyšlo v roce 1990, předcházelo mu vydání dvou demonahrávek \"Nocturnus\" (1987) a \"The Science of Horrors\" (1988). Druhé LP \"Thresholds\" vyšlo v roce 1992, obě alba u britského vydavatelství Earache Records. Poté se skupina rozloučila s bubeníkem Mikem Browningem a na jeho místo přišel James Marcek. Tato obměněná sestava nahrála minialbum \"Nocturnus\" (obsahovalo skladby Possess the Priest a Mummified) a chtěla se připravit k nahrávání třetího dlouhohrajícího alba, nicméně Earache Records o ni neměli zájem. Nocturnus se na čas rozpadli.\nKapela se obnovila v létě 1998. Klávesista Louis Panzer, kytaristé Sean McNenney a Mike Davis, baskytarista Edward „Emo“ Mowery a bubeník Rick Bizarro skládali materiál pro novou desku \"Ethereal Tomb\", která vyšla u francouzské firmy Season of Mist v říjnu 1999.\n\nKapela definitivně zanikla v roce 2002, celkem tedy vydala tři dlouhohrající desky.\n\nPůvodní logo obsahovalo obrácený pentagram a z krajních písmen N a S vyrůstala chapadla. Logo použité na třetím albu \"Ethereal Tomb\" z roku 1999 bylo v modernějším střihu.\n\n\n\n\n\n\n"}
{"id": "1028398", "url": "https://cs.wikipedia.org/wiki?curid=1028398", "title": "Thierry Boutsen", "text": "Thierry Boutsen\n\nThierry Boutsen (* 13. července 1957, Brusel) je bývalý belgický jezdec Formule 1, jeho největším úspěchem je čtvrté místo v roce 1988. Byl známý jezdeckou spolehlivostí, svůj klid osvědčil zejména na mokrých tratích.\n\nV roce 1978 se stal mistrem Belgie v závodech Formule Ford, byl druhý v celkové klasifikaci mistrovství Evropy Formule 3 1980 a mistrovství Evropy Formule 2 1981. V roce 1983 nastoupil do seriálu Formule 1 v týmu Arrows. Během kariéry vyhrál tři závody: Grand Prix Kanady 1989, Grand Prix Austrálie 1989 a Grand Prix Maďarska 1990.\n\nVěnoval se také závodům sportovních vozů. Vyhrál 24 hodin Daytony roku 1985, na 24 hodin Le Mans obsadil druhé místo v letech 1993 a 1996. V roce 1999 utrpěl v Le Mans vážné zranění, po němž ukončil jezdeckou kariéru. Stal se majitelem firmy Boutsen Aviation, která obchoduje s letadly, je také spolumajitelem automobilové stáje Boutsen Energy Racing, soutěžící v závodech European Le Mans Series.\n\nV roce 1989 byl zvolen nejlepším sportovcem Belgie.\n\n"}
{"id": "1028402", "url": "https://cs.wikipedia.org/wiki?curid=1028402", "title": "Wuhan Open", "text": "Wuhan Open\n\nWuhan Open, oficiálně se jménem sponzora Dongfeng Motor Wuhan Open, je profesionální tenisový turnaj žen hraný v čínském Wu-chanu. Premiérový ročník se uskutečnil v roce 2014. Řadí se do kategorie WTA Premier 5.\n\nWuhan Open byl jedním ze tří nových turnajů ženské tenisové asociace konaných na území Číny v kalendářním roce 2014, celkový počet profesionálních turnajů žen v zemi se tím pádem zvýšil na šest. Je jedním ze dvou turnajů kategorie Premier Tournaments na území Číny, kromě něj ještě také China Open. Turnaj převzal od tokijského Toray Pan Pacific Open vyšší úroveň turnaje Premier 5, čímž se tak po China Open stal druhým největším tenisovým turnajem žen ve východní Asii.\n\nTurnaj probíhá na otevřených dvorcích s tvrdým povrchem tenisového klubu v Optics Valley International Tennis Center. Koná se v zářijovém termínu během asijské části sezóny. Rozpočet k roku 2019 činil 2 828 070 amerických dolarů. Do soutěže dvouhry nastupuje padesát šest hráček, v kvalifikaci soutěží třicet dva singlistek a deblové soutěže se účastní dvacet osm párů.\n\nWu-chan je hlavním městem provincie Chu-pej a také nejlidnatějším městem ve střední Číně. Je rovněž rodným městem dvojnásobné grandslamové šampionky Li Na.\n"}
{"id": "1028407", "url": "https://cs.wikipedia.org/wiki?curid=1028407", "title": "František Vižďa", "text": "František Vižďa\n\nFrantišek Vižďa (* 7. července 1969 Brno) je český politik a vysokoškolský pedagog, v letech 2010 až 2018 zastupitel města Brna (v letech 2010 až 2014 také radní města), v letech 2002 až 2010 a opět v letech 2014 až 2018 zastupitel Městské části Brno-Žebětín, člen ODS.\n\nV letech 1983 až 1987 vystudoval brněnské gymnázium na Vídeňské a následně v letech 1987 až 1992 magisterský obor fyzika pevných látek na Přírodovědecké fakultě Masarykovy univerzity. Ve studiu na téže fakultě dále pokračoval v letech 1992 až 1997, a to v doktorském oboru vlnová a částicová optika. Docentem byl jmenován v roce 2003.\n\nOd roku 1994 působí na Univerzitě obrany v Brně, kde vede přednášky a cvičení na Katedře matematiky a fyziky Fakulty vojenských technologií. Zabývá se optikou tenkých vrstev, zejména optickými vlastnostmi vrstevnatých struktur, které nacházejí uplatnění v optickém průmyslu. Je autorem nebo spoluautorem řady skript a odborných prací.\n\nFrantišek Vižďa je ženatý a má jednu dceru. Žije v Brně, konkrétně v Městské části Brno-Žebětín.\n\nJe členem ODS. Ve straně působí také jako předseda Místního sdružení ODS Brno-Žebětín a místopředseda Oblastního sdružení ODS Brno-město.\n\nDo politiky vstoupil, když byl v komunálních volbách v roce 2002 zvolen jako nestraník za subjekt „Nestraníci pro Moravu“ do Zastupitelstva Městské části Brno-Žebětín. Mandát zastupitele městské části obhájil ve volbách v roce 2006 už jako člen ODS. V roce 2010 však s obhajobou neuspěl. O opětovný zisk mandátu zastupitele městské části se pokusil v komunálních volbách v roce 2014 a uspěl. Ve volbách v roce 2018 však již nekandidoval.\n\nV komunálních volbách v roce 2002 usiloval také jako nestraník za subjekt „Nestraníci pro Moravu“ o vstup do Zastupitelstva města Brna, ale neuspěl. Nepodařilo se mu to ani jako členovi ODS v roce 2006. Zvolen tak byl až v roce 2010. V listopadu 2010 se navíc stal neuvolněným radním města. Od roku 2010 také předsedá Komisi pro výchovu a vzdělávání, je místopředsedou Komise informatiky a Komise životního prostředí. Dále působí jako člen Finančního výboru. V komunálních volbách v roce 2014 vedl kandidátku ODS a byl tak kandidátem strany na post brněnského primátora. Mandát zastupitele města obhájil. Ve volbách v roce 2018 opět obhajoval na kandidátce subjektu \"\"ODS s podporou Svobodných\"\" post zastupitele města, ale tentokrát neuspěl.\n\nV krajských volbách v roce 2004 kandidoval jako nestraník za subjekt „Nestraníci pro Moravu“ (NPM) v rámci koalice „NPM + Sdružení nezávislých kandidátů“ do Zastupitelstva Jihomoravského kraje, ale neuspěl.\n\nVe volbách do Evropského parlamentu v roce 2004 kandidoval na 8. místě za „Sdružení nestraníků“, ale rovněž neuspěl.\n"}
{"id": "1028409", "url": "https://cs.wikipedia.org/wiki?curid=1028409", "title": "Wuhan Open 2014", "text": "Wuhan Open 2014\n\nWuhan Open 2014 byl tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem. Konal se mezi 21. až 27. zářím 2014 v čínském Wu-chanu jako 1. ročník turnaje.\n\nTurnaj s rozpočtem 2 440 070 amerických dolarů patřil do kategorie Premier 5. Nejvýše nasazenou tenistkou se stala světová jednička Serena Williamsová ze Spojených států, která kvůli závratím skrečovala utkání druhého kola v závěru úvodní sady.\n\nČtrnáctou trofej kariéry vyhrála světová trojka Petra Kvitová, která v repríze wimbledonského finále 2014 porazila Bouchardovou za hodinu a dvacet minut ve dvou setech. Čtyřhru ovládl zkušený pár bývalých deblových světových jedniček Martina Hingisová a Flavia Pennettaová. Před rozehráním turnaje ukončila 19. září profesionální kariéru historicky nejlepší asiatská tenistka Li Na, bývalá světová dvojka a vítězka dvou grandslamů, která se ve Wu-chanu narodila.\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\nNásledující hráčka si zajistila postup do hlavní soutěže jako šťastná poražená:\n\n\n\n\nNásledující páry obdržely divokou kartu do hlavní soutěže:\n\nNásledující pár si zajistil postup do hlavní soutěže jako náhradník:\n\n\n\n\n"}
{"id": "1028414", "url": "https://cs.wikipedia.org/wiki?curid=1028414", "title": "Carlo Alberto dalla Chiesa", "text": "Carlo Alberto dalla Chiesa\n\nCarlo Alberto dalla Chiesa (27. září 1920, Saluzzo – 3. září 1982, Palermo) byl generálem italských četníků (Arma dei Carabinieri). Je znám svým bojem proti terorismu během 70. let 20. století v Itálii. Byl na něj spáchán atentát mafií v Palermu.\n\nNarodil se v Saluzzu v Cuneu. Později se stal policejním velitelem v oblasti Piemonte-Valle d'Aosta v roce 1974, přičemž vytvořil protiteroristickou skupinu v Turíně, která úspěšně zajala členy Rudých brigád Renata Curciu a Alberta Franceschiniho v září 1974.\n\n1. května 1982 byl Dalla Chiesa jmenován prefektem Palerma a jeho úkolem bylo zastavení násilností během tzv. druhé mafiánské války. Byl zavražděn v Palermu 3. září 1982 na rozkaz mafiánského bosse Salvatore Riiny. Se svou druhou ženu Emanuelou Setti Carrarovou jeli skrze noční Palermo ve voze Lancia A112, zatímco je dojela skupina střelců na motorkách a jejich auto vytlačili ze silnice, načež narazilo do stojícího automobilu. Střelci zahájili palbu, zabili jak Dalla Chiesu, tak jeho ženu a jejich řidiče, kterým byl Domenico Russo. Hlavním vrahem byl Giuseppe Greco, který byl později odsouzen v nepřítomnosti v rámci tzv. „maxi procesu“. V rámci tohoto procesu bylo odsouzeno také mnoho dalších spolupachatelů – včetně jednadvacetiletého Giuseppe Luccheseho. Riina a další mafiánští bossové, jako na příklad Benedetto Santapaola, bylo následovně odsouzeni za nařízení této vraždy.\n\nDalla Chiesa mimo jiné vyšetřoval smrt Mauro de Maura, novináře zabývajícího se vyšetřováním smrti Enrico Matteiho, generálního manažera italské ropné společnosti Agip.\n\nV předmluvě zprávy argentinské Národní komise pro vyšetřování zmizelých osob (\"Comisión National sobre la Desaparición de Personas\") je Dalla Chiesa citován v souvislosti s odmítnutím mučení v Itálie v odpověď na únos bývalého premiéra Alda Mora, který byl zavražděn Rudými bridágami v roce 1978. V odpovědi na podezření z použití mučení při vyšetřování, Dalla Chiesa řekl: „Itálie může přežít ztrátu Alda Mora, ale nepřežila by zavedení mučení.”\n"}
{"id": "1028420", "url": "https://cs.wikipedia.org/wiki?curid=1028420", "title": "Putin chujlo!", "text": "Putin chujlo!\n\nPutin chujlo! ( , ), ve zkratce , je ukrajinský vulgární popěvek a urážlivé označení prezidenta Ruské federace Vladimira Putina, které se stalo ukrajinským antiputinovským symbolem. Popěvek vznikl, podle lotyšského serveru La.lv, jako spontánní reakce Ukrajinců na ruskou anexi Krymu.\n\nSlovo „хуйло“ („chujlo“) má velice negativní konotace. Do češtiny ho lze expresivně přeložit jako „čurák“. On-line slovník anglického slangu Urban Dictionary uvádí ruské slovo \"хуйло\" v souvislosti s ruským prezidentem Vladimirem Putinem na příkladu vulgárního výroku \"Putin 'Huylo' Vladimirovich\".\n\nHeslo Putin chujlo! pochází ze stejnojmenného popěvku fotbalových fanoušků klubů FK Metalist Charkov a FK Šachtar Doněck, kteří ho poprvé prozpěvovali při společném pochodu Charkovem v březnu 2014.\n\nPoté, co během ruské intervence na Ukrajině tímto souslovím označil Vladimíra Putina tehdejší ukrajinský ministr zahraničí Andrij Deščycja, se podle portálu \"Echo24.cz\" stalo ukrajinským protiputinovským heslem. Následně požadovali ruští politikové Deščycjovo odstoupení a prezident Petro Porošenko jej poté z funkce ministra zahraničí odvolal a jmenoval velvyslancem v Polsku.\nVýrok propagovali také další politici, např. kontroverzní ukrajinský poslanec Oleh Ljaško, vůdce radikální strany Ukrajiny, či ukrajinská politička a spisovatelka Marija Matiosová, která – na důkaz svého přesvědčení – hrdě oblékla v ukrajinském parlamentu triko s výše uvedeným nápisem. Stejně se v lednu 2015 vyjádřil v parlamentě na adresu Vladimira Putina ukrajinský poslanec Oleh Barna.\n\nNa Ukrajině se heslo stalo antiputinovským symbolem. Podle radia Svobodná Evropa si jedna z poslankyň do parlamentu vzala tričko s tímto nápisem. Nápis se také objevuje na veřejných prostranstvích, nasprejovaný na zdech, nebo automobilech, vyfocen byl např. místo cílové stanice na informačním světelném LED panelu na čele vlaku ukrajinských drah. Deník \"Echo24\" si také povšiml, že bylo zpracováno k tomuto tématu heslo na Wikipedii.\n\nKvůli výroku Andryje Deščycji dosáhl tento popěvek značnou mezinárodní publicitu. Proukrajinští demonstranti jej zpívali před ruským velvyslanectvím v České republice, či v Polsku. Ukrajinské televizní zpravodajství TSN informovalo o nahrávce, na níž Ukrajinec na oslavě narozenin v Los Angeles učil místní mexické obyvatele tomuto popěvku. Na YouTube se objevila i podobná nahrávka z Japonska nebo nahrávka zpívajících fotbalových ultras z Německa.\n\nUrážlivého výroku ukrajinského ministra zahraničí Deščycji na adresu ruského prezidenta Putina si povšimla řada mezinárodních médií, jako např. anglický \"The Guardian\", americký konzervativní deník \"The Washington Post\", německé noviny \"Süddeutsche Zeitung\", rozhlasová stanice Radio Free Europe/Radio Liberty, francouzský list \"Le Monde\" a také české \"Lidové noviny.\"\n\nO popěvku fotbalových fanoušků byly zmínky v internetovém vydání amerického listu \"The Wall Street Journal\", v polském deníku \"Gazeta Wyborcza\", v periodiku \"The Atlantic\" a v izraelském \"Israel HaYom\".\n\nUkrajinský televizní kanál TVi a četná internetová i tištěná média přetiskly titul popěvku z národních sekcí Wikipedie ve dvanácti jazycích (v době jejich publikace).\n\nV říjnu 2014 se běloruští diváci připojili k ukrajinským fanouškům během kvalifikačního zápasu na UEFA Euro 2016 v běloruském městě Barysaŭ tak, že popěvek údajně zpíval „téměř celý stadión“. Následkem toho bylo více než 100 fotbalových fanoušků zadrženo a vyslýcháno běloruskou policií za podezření z užívání „obscénního jazyka“. Sedm z nich, všichni z Ukrajiny, bylo odsouzeno k pětidennímu vězení za „trestný čin užívání obscénních výrazů“ podle běloruského práva.\n\nV červenci 2014 ukrajinští astronomové pojmenovali jako projev uznání popěvku a nesouhlas ruské anexe Krymu hvězdu TYC 3541-945-1 jako Její Keplerovo číslo je 'KIC 9696936'. Hvězda se nachází mezi souhvězdími Labuť a Lyra. Irský server TheJournal.ie k tomu napsal, že „za jasné noci, můžete vidět, (že) \"Putin je debil\"“.\n\nV Žitomiru začaly v červenci 2014 populární noviny (Subota) používat slogan \"Putin-Chujlo\" v tiráži. Podle editorů tak bylo rozhodnuto na žádost čtenářů novin.\n\n\n"}
{"id": "1028426", "url": "https://cs.wikipedia.org/wiki?curid=1028426", "title": "Zplnomocněný zástupce", "text": "Zplnomocněný zástupce\n\nZplnomocněný zástupce, jiným označením zmocněnec, je osoba, kterou určuje zmocnitel k tomu, aby jednala jeho jménem a zastupovala jej. Zplnomocnění je realizováno prostřednictvím plné moci. Plná moc musí být udělená písemně a jedná se o jednostranný právní akt. Zplnomocněný zástupce smí za osobu jednat jen v explicitně definovaných činnostech a pravomocí, které jsou uvedené v plné moci.\n\nZplnomocněný zástupce je definován i v § 2 zákona č. 22/1997 Sb., o technických požadavcích na výrobky jako osoba usazená v členském státě Evropské unie, která je výrobcem písemně pověřena k jednání za něj se zřetelem na požadavky vyplývající pro výrobce z tohoto zákona.\n"}
{"id": "1028428", "url": "https://cs.wikipedia.org/wiki?curid=1028428", "title": "Milan Sedlár", "text": "Milan Sedlár\n\nMilan Sedlár (* 4. října 1967) je bývalý slovenský fotbalista.\n\nV československé lize hrál za Inter Bratislava. Nastoupil v 10 ligových utkáních.\n\n"}
{"id": "1028429", "url": "https://cs.wikipedia.org/wiki?curid=1028429", "title": "Ajn al-Arab", "text": "Ajn al-Arab\n\nAjn al-Arab (, ) je město ležící v Aleppském guvernorátu na severu Sýrie. V roce 2004 žilo ve městě 44 821 obyvatel. Je obýváno Kurdy, Araby, Turky a Armény.\n\nZa syrské občanské války obsadily dne 19. července 2012 Ajn al-Arab kurdské Lidové obranné jednotky (YPG). Po lehkých šarvátkách z počátku roku 2014 podnikl 2. července Islámský stát, jedna z organizací zapojených do občanské války, masivní útok proti městu a okolním vesnicím. Dne 16. září téhož roku došlo k dalšímu útoku Islámského státu z jihu a západu za nasazení těžké bojové techniky. Islámskému státu se podařilo obsadit mnoho blízkých obcí a postoupit až 8 kilometrů od jižního předměstí Ajn al-Arabu.\n\n"}
{"id": "1028444", "url": "https://cs.wikipedia.org/wiki?curid=1028444", "title": "František Wildmann", "text": "František Wildmann\n\nR.D. František Wildmann (28. listopadu 1839 Johanka u Kamenice nad Lipou – 9. března 1900 Sudoměřice u Bechyně) byl český katolický kněz, autor historických spisů a národní buditel.\n\nByl synem hamerníka Františka Wildmanna a Františky, rozené Tillmannové, šlechtičny z Kapellenberku, jejímuž rodu patříval až do třicetileté války velkostatek Bzí u Týna nad Vltavou. Rodiče byli chudí, ale otec byl písmák, takže naučil syna Františka i jeho bratra Jana číst dříve než začal chodit do školy. Velký vliv na jeho zájem o studium měl místní kněz na odpočinku Josef Engelbert Sendr, který mu půjčoval kroniky vydávané v Jindřichově Hradci Aloisem Landfrasem. Kromě toho tyto kroniky také kupoval v letech 1930–1940 Wildmannův otec a půjčoval mu je i do roku 1848 soukenický tovaryš Matěj Runa. Od roku 1850 docházel pak k Josefu Engelbertu Sendrovi, který ho připravoval ke studiu na gymnáziu v Jindřichově Hradci. Rodiče se uskromnili a od roku 1853 mohl nadaný žák studovat na gymnáziu. Když byl v roce 1854 na prázdninách na Tišnovsku u Brna, objevil zde celou řadu dalších kronik i pražských tiskáren. Gymnazijní studia v Jindřichově Hradci probíhala v němčině a čeští žáci, mezi nimi i Wildmann, byli nezřídka kdy národnostně ponižováni. O české národnostní povědomí se v Jindřichově Hradci v té době zasloužil MUDr. Josef Procházka, který pořádal přednášky v češtině a zval do města i kočující Zellnerovu divadelní společnost při níž účinkoval i Josef Kajetán Tyl, se kterým se Wildmann v roce 1854 jako student seznámil a který ho ovlivnil. K jeho zálibám patřilo již ve studentských dobách cestování po Čechách.\n\nPo skončení gymnazijních studií odešel studovat bohosloví do Českých Budějovic. Zde mimo jiné studoval i polštinu. Na kněze byl vysvěcen 22. července 1866 Janem Valeriánem Jirsíkem a byl poslán jako kooperátor do Sudoměřic, kde tři roky spolupracoval s farářem Josefem Vaňousem. V roce 1869 se stal kaplanem, katechetou a ředitelem škol v Kardašově Řečici pod vedením děkana Antonína Hrdličky. Z Kardašovy Řečice přešel do Slavíkovic u Nové Kdyně, kde byl 25. března 1873 ustanoven farářem. Zde zůstal dalších 13 let.\n\nZačal být činný na poli sepisování místní historiografie a ve Slavíkovicích sepsal dějiny Chudenic, Herštýna, Ryzmberka, Klenové, Baireku, Sohustova, Dlážďova, Miletic a Běhařova, které publikoval v ročnících časopisu Šumavan. Podařilo se mu také odkrýt Příkopí, kde v roce 1040 zvítězil Břetislav I. nad Jindřichem III. Od 2. května 1886 byl znovu jmenován v Sudoměřicích, tentokrát farářem. Zde napsal řadu historických článků a povídek, které zveřejňoval v časopise Vlast a v Rodlerových kalendářích. Kromě toho přispíval do českých politických katolických časopisů. Neméně zajímavou Wildmannovou stránkou bylo i šíření českých knih mezi lidmi. Svou knihovnu a památnou knihu Sudoměřické farní osady odkázal sudoměřické faře. Založil fundace pro chudé. Svou pozůstalost, po vypořádání obvyklých majetkových závazku, věnoval katolickým literárním spolkům: \"Dědictví sv. Jana\", \"Družstvu Vlast\", \"Spolku pro katolické spisovatele\", \"Dědictví sv. Prokopa\" a v Brně \"Dědictví sv. Cyrilla a Methoděje\".\n\nJeho povídky, sestavené ThDr. Janem Františkem Zítkem vydalo Dědictví sv. Jana v roce 1902 pod názvem \"Pomněnky z českých krajů\".\n\n\n"}
{"id": "1028446", "url": "https://cs.wikipedia.org/wiki?curid=1028446", "title": "Konstantin Bodin", "text": "Konstantin Bodin\n\nKonstantin Bodin ( ) byl v letech asi 1082 až 1101 vládcem srbského státního útvaru Duklja (nazývaného také Zeta). Za jeho vlády Duklja dosáhla vrcholného rozvoje, po ní se centrum srbské státnosti přesunulo do Rašky.\n\nKonstantin Bodin byl synem Michala I., prvního dukljanského krále. Roku 1072 jím byl vyslán v čele vojska na pomoc slovanskému protibyzantskému povstání v okolí makedonské Skopje. Po počátečních úspěších byl povstalci dokonce jmenován jejich carem pod jménem Petr III., nakonec však bylo povstání Byzancí potlačeno. Konstantin byl zajat a skončil ve vyhnanství v Antiochii, odkud se vrátil s pomocí benátských námořníků najatých Michalem.\n\nZa své vlády využíval toho, že Byzantská říše bojovala s Normany, Pečeněhy a Seldžuky. K Duklje připojil doposud byzantské oblasti Bosnu a Rašku, v níž ustanovil správci Vukana a Marka. V protibyzantských výpadech pokračoval i v 90. letech a dočasně se opět dostal do zajetí.\n\n"}
{"id": "1028447", "url": "https://cs.wikipedia.org/wiki?curid=1028447", "title": "Lerwick", "text": "Lerwick\n\nLerwick je hlavní město a přístav Shetland. Je to také nejsevernější město Spojeného království. Obyvatelstvo Lerwicku živí hlavně rybolov, dále je to významný přístav a v blízkosti města probíhá těžba ropy. V Lerwicku jsou 3 školy. 2 základní a jedna vysoká. Kulturně má Lerwick nejblíže k Norsku.\n\nTohle místo bylo osídleno přibližně 1000 let př. n. l. Poprvé bylo toto místo nazváno jako Lerwick v 17. století, kdy tady byl vybudován rybářský přístav. V 17. století byl hlavně zdejší přístav, ve kterém byly hlavně dřevěné budovy vypáleny obyvateli sousedního města Scalloway, protože obyvatelům Scalloway se nelíbilo, že hlavním městem Shetland by měl být Lerwick plný opilých námořníků. V polovině 17. století byla u města vybudována pevnost Charlotte a podél pobřeží a u pevnosti byly postaveny kamenné domy. V roce 1702 bylo město opět vypáleno, tentokrát francouzským námořnictvem. Jako hlavní město Shetland byl Lerwick zvolen v roce 1708, když se tu dařilo rybolovu a obchodování. V tomto období byla postavena i Lerwická radnice. Díky těžbě ropy v Severním moři v 70. letech 20. století přibývali další obyvatelé a proto bylo město rozšířeno o další velká sídliště.\n\nNázev města pochází z norštiny, do poloviny 19. století se používal název Norn což byl původní Norský název Leirvik přeložený do angličtiny. Leirvik je název spojený z dvou norských slov: Leir → hlína a Vik → zátoka. Dnes se používá do angličtiny zkomolený název z Leirvik → Lerwick.\n\nV roce 2011 bylo v Lerwicku. Nezaměstnaných bylo 2,5 % obyvatel.\n\nLerwick patří pod mírné oceánické podnebí. Teploty jsou velmi mírné, nejvyšší letní teploty dosahují jen 15 - 20 a nejnižší zimní 0 až -5. Rozdíly mezi nejnižší a nejvyšší denní teplotou jsou také velmi malé. Dnů s deštěm (nad 1mm) je v průměru 201,6 ročně. A dnů s mrazem 35 ročně. Počet hodin slunečního svitu je v průměru ročně 1110 hodin. Průměrná roční rychlost větru je 27 km/h.\n\nLerwick má zvláštní architekturu, v centru města jsou uličky úzké a domy spíše nízké. Dál od centra města jsou spousty kamenných šedých neomítnutých domů, novější domy bývají z cihel a omítnuty a nebo ze dřeva. Vyjma domů v centru má naprostá většinu domů jednu společnou věc. Každý dům je v půlce rozdělený na 2 geometricky stejné poloviny a v každé polovině může bydlet jiná rodina nebo jiná část rodiny. Jsou to vlastně dvojdomy se společnou zdí. Jednotlivé domy jsou spíše výjimka.\n\nDo Lerwicku se dá dostat letecky, s přistáním v letišti Sumburgh. Do Sumburghu létají letadla z Edinburghu, Aberdeenu, Kirkwallu Glasgow. Také je jedna příma mezinárodní linka ze Sumburghu do Norského Bergenu. Ze Sumburghu je nutno se dostat do Lerwicku autobusem.. Také je možné se sem dostat lodí z Aberdeenu nebo Kirkwallu. Autobusovou dopravu zajišťuje po Lerwicku a jeho okolí firma ZetTrans. V Lerwicku jezdí i autobusy MHD, dopravce John Leask & Son, spadajícího pod ZetTrans (linky na celých Shetlandách jsou rozděleny odle čísel, MHD Lerwick má číslo 1), autobusy MHD mají povětšinou hodinové intervaly a jezdí každý každý den.\n\nHlavní nemocnice pro Lerwick a Shetlandy je Gilbert Bain hospital, zabývající se všeobecným lékařstvím a základníma chirurgickými zákroky. Je zde také porodnice a praktičtí lékaři.\n\nZ Lerwicku vysílá několik rádií: SIBC, BBC Radio Shetland a BBC Radio Scotland. Místní noviny, vycházející jednou za týden jsou Shetland Times. Také odsud vysílá televizní program Shetland Television.\n\nLerwick - Wikivoyage\n"}
{"id": "1028472", "url": "https://cs.wikipedia.org/wiki?curid=1028472", "title": "Hecate Enthroned", "text": "Hecate Enthroned\n\nHecate Enthroned je britská metalová kapela založená v roce 1993 ve velšském městě Wrexham původně pod názvem Daemonum. Názvem Hecate Enthroned se honosí od roku 1995, pochází ze jména bohyně Hekaté z řecké mytologie. V logu kapely je mimo názvu obrácený pentagram s hlavou kozla - Bafometova pečeť.\nSkupina hraje mix black metalu a death metalu, tzv. blackened death metal a bývá přirovnávána ke krajanům z Cradle of Filth.\n\nV roce 1995 vyšlo pod hlavičkou Hecate Enthroned první demo \"An Ode for a Haunted Wood\", první studiové album s názvem \"The Slaughter of Innocence, A Requiem for the Mighty\" bylo vydáno v roce 1997. \n\n\n\n\n\n\n"}
{"id": "1028481", "url": "https://cs.wikipedia.org/wiki?curid=1028481", "title": "Charles Samuels", "text": "Charles Samuels\n\nCharles Samuels (15. září 1902, Brooklyn, New York − 27. dubna 1982, Cuernavaca, Mexiko) byl americký novinář, spisovatel a romanopisec. Je znám jako autor biografií slavných osobností.\nNapsal tisíce článků pro časopisy a noviny a také pomohl psát novinové sloupce Bena Hechta a Billy Rose.\n\nŽil převážně v New Yorku a jeho předměstích (Hastings-on-Hudson, Nyack) a odešel na důchod do Cuernavacy v Mexiku. Samuelsův syn je spisovatel Robert C. Samuels a jeho vnuk je fotograf Charlie Samuels.\n\n\n\n"}
{"id": "1028484", "url": "https://cs.wikipedia.org/wiki?curid=1028484", "title": "Jaroslav Kacer", "text": "Jaroslav Kacer\n\nJaroslav Kacer (* 14. července 1977 Brno) je moravský politik a manažer, v letech 2010 až 2018 zastupitel města Brna (v letech 2016 až 2018 náměstek primátora), v letech 2010 až 2014 také zastupitel a radní Městské části Brno-Bystrc, bývalý člen TOP 09.\n\nAbsolvoval Střední průmyslovou školu Sokolská v Brně a Fakultu strojního inženýrství Vysokého učení technického v Brně (získal tak titul Ing.).\n\nZastával řadu manažerských funkcí v soukromé i veřejné sféře (oblastní obchodní manažer, poradce pro firmy před certifikací, vedoucí reklamního týmu, obchodní a provozní ředitel, pověřený ředitel státní příspěvkové organizace či ředitel odboru). Dále založil reklamní agenturu a soukromě podnikal v poradenských a projektových aktivitách.\n\nJaroslav Kacer žije v Brně, konkrétně v Městské části Brno-Bystrc.\n\nV minulosti byl členem ODS a poté TOP 09. Spoluzakládal místní organizace, dále pak regionální i krajskou organizaci TOP 09. Koordinoval všechny volební kampaně TOP 09 ve městě Brně a v Jihomoravském kraji. Byl předsedou místní organizace, místopředsedou krajské organizace a od roku 2011 do roku 2018 byl předsedou regionální organizace TOP 09 Brno-město.\n\nNa 3. celostátním sněmu TOP 09 v Praze byl v prosinci 2013 zvolen členem předsednictva strany. Funkci zastával do listopadu 2015.\n\nDo politiky vstoupil, když byl v komunálních volbách v roce 2010 zvolen za TOP 09 do Zastupitelstva městské části Brno-Bystrc. V listopadu 2010 se navíc stal radním městské části. Ve volebním období 2010–14 předsedal Výboru finančnímu a Komisi bytové a majetkové. Bez zisku mandátu pak z 6. místa kandidoval na zastupitele městské části i v komunálních volbách v roce 2014.\n\nV komunálních volbách v roce 2010 byl také za TOP 09 zvolen do Zastupitelstva města Brna. Působil jako člen Komise majetkové, Komise bydlení a Komise dopravy. V komunálních volbách v roce 2014 vedl kandidátku TOP 09 a byl tak kandidátem strany na post brněnského primátora. Post zastupitele města Brna obhájil. V současnosti je předsedou Komise smart city RMB, člen Komise investiční RMB, člen Finančního výboru ZMČ a člen dozorčí rady Dopravního podniku města Brna. Dne 21. června 2016 byl zvolen 5. náměstkem primátora pro oblast smart city, strategie města, informatiky a elektronizace úřadu.\n\nV roce 2018 z TOP 09 vystoupil. V komunálních volbách v roce 2018 do Zastupitelstva města Brna byl z pozice nestraníka lídrem kandidátky subjektu \"Smart moravská metropole\" (tj. Moravské zemské hnutí a nezávislí kandidáti), a tudíž i kandidátem tohoto uskupení na post primátora města. Mandát zastupitele města se mu však obhájit nepodařilo. Nebyl zvolen ani zastupitelem městské části Brno-Bystrc, kde kandidoval jako nestraník za uskupení „Bystrčáci“. Od roku 2018 je předsedou Komise Rady města Brna pro chytré a otevřené město.\n"}
{"id": "1028489", "url": "https://cs.wikipedia.org/wiki?curid=1028489", "title": "Gymnázium Františka Martina Pelcla", "text": "Gymnázium Františka Martina Pelcla\n\nGymnázium Františka Martina Pelcla je gymnázium v Rychnově nad Kněžnou. Je jedním z nejstarších gymnázií v Královéhradeckém kraji, momentální počet studentů přesahuje hranici čtyř set. Významnými absolventy školy jsou například František Martin Pelcl, Hynek Vysoký, Jiří Stanislav Guth-Jarkovský, Otmar Vaňorný, Jan Čapek, Karel Plachetka nebo Jiří Šlitr. Dva a půl roku zde studoval i olympijský vítěz v desetiboji Roman Šebrle, jehož jméno nese i školní sportovní hala. K novodobým absolventům patří i anglo-americká herečka českého původu Petra Bryant, vlastním jménem Petra Štefanidesová.\n"}
{"id": "1028492", "url": "https://cs.wikipedia.org/wiki?curid=1028492", "title": "Slot (letectví)", "text": "Slot (letectví)\n\nSlot (angl. žlábek, štěrbina) je v letectví profilová lišta před náběžnou hranou křídla. Vzniklá štěrbina mezi slotem a zbytkem křídla zvyšuje vztlak a brání odtržení proudnic (angl. \"stall\") při nízkých rychlostech a umožňuje let s větším úhlem náběhu. Na druhé straně zvyšuje čelní odpor a snižuje tak dosažitelnou rychlost. \n\nTuto nejstarší verzi objevil roku 1918 německý inženýr Gustav Lachmann a patentovala ji britská společnost Handley Page. Slot zlepšuje ovladatelnost, brání ztrátě vztlaku a zkracuje potřebnou délku startovní a přistávací dráhy. Používá se u letadel pro nízké rychlosti, typicky jsou to letadla pozorovací, turistická nebo zemědělská. Německý Fieseler Fi 156 \"Storch\" potřeboval díky slotům ke startu jen 45 m a k přistání 18 m. Taková letadla se dnes označují jako STOL.\n\nU moderních dopravních letadel, která potřebují přistávat s co nejmenší rychlostí, se užívají pohyblivé (výsuvné) sloty, někdy nazývané slats. Pokrývají vnější části nebo i celou délku náběžné hrany křídel a ovládají se hydraulicky nebo elektromotorem. Vysunuté sloty umožňují při startu let s větším úhlem náběhu a tím dosažení letové výšky v kratší době. Za letu jsou sloty zataženy, aby se snížil čelní odpor. Při přistání snižují přistávací rychlost, zlepšují manévrovací schopnosti při malé rychlosti a zkracují nezbytnou délku přistávací dráhy. \n\nPohyblivý slot se může vysunout automaticky, když letadlo ztrácí vztlak. To se používalo u některých stíhacích letadel od Druhé světové války.\n\n\n"}
{"id": "1028493", "url": "https://cs.wikipedia.org/wiki?curid=1028493", "title": "Ašraf Ghaní", "text": "Ašraf Ghaní\n\nAšraf Ghaní Ahmadzaj (paštunsky: اشرف غني احمدزی \"(Ašraf G͟hanī Aḥmadzaj)\", persky: اشرف غنی احمدزی \"(Ašraf G͟hanī Aḥmadzaj)\"; * 19. května 1949, Lógar, Afghánistán) je prezident Afghánistánu, ekonom a antropolog. Prezidentského úřadu se ujal 29. září 2014. \nDříve zastával funkci ministra financí a byl ekonomem Světové banky.\n\nPrvní kolo prezidentské volby v dubnu 2014 vyhrál Ghaního protivník, bývalý ministr zahraničí Abdulláh Abdulláh. Druhé kolo, které mělo rozhodnout mezi těmito dvěma muži, se odehrálo v červnu. Za vítěze se však poté s odkazem na volební podvody prohlásili oba kandidáti. Americký ministr zahraničí John Kerry pak přislíbil revizi osmi milionů hlasovacích lístků pod dohledem OSN.\n\nV září 2014 se oba kandidáti dohodli na rozdělení moci s tím, že Ghaní se stane prezidentem a Abdulláh získá nově vytvořenou funkci „výkonného premiéra\" s rozšířenými pravomocemi.\n\nAfghánská volební komise poté Ghaního prohlásila za vítěze prezidentských voleb. Připustila přitom hrubé nedostatky ve volebním procesu. Podle zdrojů agentury AP ve volbě zvítězil Ghaní ziskem 55 procent hlasů.\n\nV roce 2016 označil jako mučedníka jednoty národa Abdula Ali Mazariho, zavražděného Talibánem. \n"}
{"id": "1028499", "url": "https://cs.wikipedia.org/wiki?curid=1028499", "title": "Lugoj", "text": "Lugoj\n\nLugoj ( Lugos, Lugosch) je rumunské město ležící v historickém regionu Banát 350 km severozápadně od hlavního města Bukurešti, protéká jím řeka Timiș. Se zhruba čtyřiceti tisíci obyvateli je po Temešváru druhým největším městem župy Timiș.\n\nNa dnešním předměstí Tapia byla v dobách Dáků a Římanů významná pevnost. První písemná zmínka o Lugoji pochází z roku 1376, název města je odvozen ze slovanského výrazu \"luh\". V šestnáctém století město ovládala Osmanská říše, po znovuzískání je Habsburská monarchie osídlila kolonisty ze Švábska. Současná podoba města pochází z roku 1795, kdy byla německá osada na levém břehu řeky sloučena s Rumuny obývaným pravým břehem do jednoho administrativního celku. V revolučním roce 1848 svolal Eftimie Murgu do Lugoje sněm usilující o sebeurčení Rumunů žijících pod rakouskou nadvládou. Po první světové válce bylo město pod mezinárodní správou, dokud nebylo odhlasováno připojení Banátu k Rumunsku.\n\nVe městě sídlí eparchie Rumunské řeckokatolické církve. Zdejšími památkami jsou barokní řeckokatolická katedrála Nanebevzetí Panny Marie a železný most z roku 1902. Město je tradičním centrem rumunského textilního průmyslu a prochází jím mezinárodní silnice E 70.\n\nPodle sčítání v roce 1910 mělo město 20 962 obyvatel, z toho 7 322 Rumunů, 6 896 Maďarů a 6 179 Němců, k židovské víře se hlásilo 1 878 osob; na začátku 21. století tvoří Rumuni čtyři pětiny obyvatel, kdežto Maďaři necelých sedm procent a Němci necelá dvě procenta. Počátkem devadesátých let počet obyvatel Lugoje přesáhl padesát tisíc, od té doby se město v důsledku špatné ekonomické situace vylidňuje.\n\nZ Lugoje pocházel herec Béla Ferenc Dezső Blaskó, představitel Drakuly v hollywoodských filmech, který na počest svého rodiště používal pseudonym Bela Lugosi. Dalšími rodáky byli politik Aurel Popovici, hudební skladatel György Kurtág a fotbalista Josef Posipal (mistr světa 1954 s týmem západního Německa).\n\n"}
{"id": "1028501", "url": "https://cs.wikipedia.org/wiki?curid=1028501", "title": "Loupeník", "text": "Loupeník\n\nLoupeník je název nízkého (pařezového) lesa, ve kterém se krátkodobě pěstovaly stromy. Po jejich pokácení se z nich následně loupala kůra, ze které se získávalo \ntříslo.\n\nStromy se v lese nechávaly růst patnáct až dvacet pět let, podle druhu. Vysazovaly se stromy listnaté, i jehličnaté. Mezi listnaté stromy s nejlepší výtěžností třísla se řadí dub, buk, jilm, javor, jírovec maďal, olše, bříza, vrba, a mezi jehličnaté smrk, jedle, borovice a modřín. Nejosazovanějšímy stromy bývaly dub, pro svou vůbec nejvyšší výtěžností třísla 6-16 procent, dále potom smrk a jedle 7-16 procent.\n\nLoupání kůry se provádělo dvěma způsoby, buďto na ještě stojících kmenech stromů, nebo na již pokácených kmenech. Výhodnější způsob je na poražených kmenech, kdy jeden dělník stromy kácí, a druhý je rozřezává na válečky, většinou osmdesát centimetrů dlouhé. Tyto části kmenů se potom pokládaly na speciální lavice, na kterých se z kmenů pomocí sekyrek či dřevěných a železných loupačů loupala kůra.\n\n"}
{"id": "1028504", "url": "https://cs.wikipedia.org/wiki?curid=1028504", "title": "Braginský rajón", "text": "Braginský rajón\n\nBraginský rajón (, , ) je územně-správní jednotkou na jihu Gomelské oblasti v Bělorusku. Administrativním centrem rajónu je město Bragin (bělorusky \"Брагін\", rusky \"Брагин\").\n\nRajón má od západu na východ 46 km, od severu k jihu 93 km. Hraniční s Lojeŭským a Chojnickým rajónem v Gomelské oblasti a také s Kyjevskou a Černihivskou oblastí na Ukrajině. Na území Brahinského rajónu se nachází nejjižnější bod celého Běloruska, ten leží 3 km jihozápadně od obce Nižnija Žary (Ніжнія Жары). Administrativním centrumumem je městská osada Bragin.\n\nBraginský rajón byl vytvořen 1. září 1924 se statutem volnosti pod správou Rečyckého okruhu Ruské sovětské federativní socialistické republiky (RSFSR). V důsledku druhého rozšiřování Běloruské sovětské socialistické republiky (BSSR) v prosinci 1926 byl jeho součástí jako rajón Rečyckého okruhu. Od 9. června 1927 do 26. července 1930 byl rajón součástí Gomelského okruhu. Od 15. ledna 1938 spadal pod správu Poleské a po rozšíření Gomelské oblasti v roce 1954 byl rajón podřízen této oblasti. Dne 25. prosince 1962 byla pod správu Braginského rajónu začleněna většina území zrušeného Kamarynského rajónu (město Kamaryn a 8 selsovětů).\n\nNa území rajónu se nachází více než 70 osad, a to včetně městského sídla Bragin a Kamaryn. Braginský rajón je rozdělen do 6 venkovských rad (selsovětů):\nVuhloŭský, Malažynský, Maljejkaŭský, Navajolčanský, Čamjaryský) a Kamarynský passovět; část rajónu je přímo podřízena rajónní radě. Po černobylské havárii bylo celé území rajónu kontaminováno radionuklidy a část osad na jeho území byla přesídlena. Celkem 33% území rajónu (64,437 ha) je součástí Poleské státní radiačně-ekologické rezervace.\n\nRajón se nachází v jižní části Homelského Polesí. Povrch jeho tvořen mírně zvlněnou rovinou, s místy malými kopci a průměrná nadmořskou vyškou kolísající mezi 110 a 120 metry nad úrovní moře. Dominují jezerně-říční a ledovcové usazeniny.\n\nRajón disponuje zásobami nerostného bohatství například rašeliny (5 ložisek, celkové zásoby se odhadují na 41,9 milionů tun) a cihlářské hlíny (3 ložiska, 0,2 milionů m³ zásob).\n\nPodnebí je mírné kontinentální s teplým létem a mírně chladnou zimou. Průměrná teplota v lednu činí −6,7 °C, v červenci 18,5 °C. Maximální teplotu 38,1 stupně zaznamenala 8. srpna 2010 meteostanice Bragin. Vegetačního období trvá 195—200 dní, mrzne 160—170 dnů, období s denními průměrnými teplotami nad 10 °C činí 155—160, nad 15 °C se teplota dostane 100—105 dnů.\n\nÚhrn srážek činí 566 mm za rok (nejnižší hodnota v Bělorusku). Průměrná roční vlhkost vzduchu je 79% (nejmenší její hodnota, stejně jako v celém Bělorusku), v období od dubna do července se pohybuje v rozmezí 69—73%, nejvyšší je v listopadu a lednu (85—88%). Průměrná rychlost větru v průběhu roku činí 3,2—3,6 m/s, nejvyšší hodnoty jsou zaznamenány v zimě a na jaře, nejnižší naopak v létě.\n\nNásledující tabulka ukazuje průměrnou teplotu vzduchu naměřenou meteorologickou stanicí Bragin (podle dlouhodobých údajů z roku 1985 a 1998, v °C).\nNa území rajónu protékají řeky Dněpr a Braginka s přítokem Něsvič. Řečiště většiny řek a potoků je svedeno do kanálů. V nivě Dněpru je spousta jezer. Po havárii černobylské jaderné elektrárny část odvodňovacích kanálů, které se nacházely v evakuačním pásmu, přestala plnit svou funkci a postupně byly rozrušeny nebo uvedeny do přirozeného stavu.\n\nPřevažují drnové podzolové (drnově podzolové) včetně drnových podzolových bažinných typů půd (44,5% území rajónu), dále rašelinité (36%) a drnové bažinné půdy (16,8%). Z pohledu rozdělení podle velikosti minerálních částic (zrnitosti) jsou území rajónu obsaženy půdy na hlinitopísečné nebo také jílové (40,5%), písek (34,6%) a hlinité (24,9%).\n\nÚzemí rajónu je součástí podoblasti listnatě borovicových lesů. Vzhledem k umístění rajónu na samém jihovýchodě Běloruska tvoří jeho území, a to zejména jižní část, přechodové pásmo mezi smíšenými lesy na lesostepní oblastí. V posledních několika desetiletích dochází na území Brahinského rajónu stále častěji k případům výskytu typických stepních druhů, a to včetně těch, které zde dříve nebyly zaznamenány. Z důvodu částečného nedostatku vlhkosti i dřívější značné hospodářské činnosti člověka je zalesnění rajónu jedno z nejnižších v Gomelské oblasti — 28%, hlavní lesní masivy (Lubiněcká, Věrchněžarská, Pětrycká i Savická dača) jsou soustředěny na severu a jihozápadě (území Poleské státní radiačně-ekologické rezervace) rajónu. K hlavním druhům dřevin, které tyto lesní masivy tvoří, patří borovice, břízy a olše.\n\nNa území rajónu se rozkládá nejrozsáhlejším chráněné území Běloruska, Poleská státní radiačně-ekologická rezervace (64 437 ha, zaujímá 1/3 území rajónu) založená v roce 1988 na území, které bylo zahrnuto do evakuační zóny v Brahinského, Chojnického a Naroŭljanského rajónů.\n\nRajón byl vytvořen 1. září 1924 jako součást Rečitského -yck- okruhu. Dne 9. června 1927 byl zahrnut do Gomelského okruhu, kde zůstal až do července 1930. Dne 15. ledna 1938 vstoupil v region Polesí a 8. ledna 1954 v region Gomel. Dne 25. prosince 1962 byla k rajónu připojena městská osada Komarin a 8 vesnických rad zrušeného Komarinského rajónu.\n\nPočet obyvatel rajónu v roce 1999 nepřevyšoval 17 400 lidí, dne 1. ledna 2009 zde žilo na 15,5 tisíc osob. V roce 2010 populace klesla na 14 100 osob, včetně městských oblastí obývaných 6 000 lidmi, z toho 3 900 lidí ve městě a 2 100 v obci Komarin.\n\nPřed rokem 1986 se oblast zabývala především zemědělstvím, kdy prvním místě byla mléčná živočišná výroba, ale také pěstování obilí a brambor. V provozu bylo 21 farem, z toho 8 státních. Jiné závody podnikaly v potravinářském průmyslu a těžbě rašeliny. Své služby nabízí i jedna přepravní společnost. Pozemními komunikacemi je rajón propojen s obcemi Chojniki, Rečyca, Lojeŭ, Černihiv, prochází ním i železniční trať Černihiv — Ovruč.\n\nNa celém území rajón se nachází bratrské hroby sovětských vojáků a partyzánů, kteří zahynuli ve Velké vlastenecké válce v obcích Asarevičy, Vyhrabnaja slabada, Halki, Hdzjeň, Hluchavičy, Kavaka, Kalybaň, Karlaŭka, Kruki, Lubjeniki, Malažyn, Maljejki, Pětryckaje, Pirki, Teůman, Chrakavičy a Kamaryn. Dále je na jeho území množství hrobů obětem fašismu v obcích Vjelimaŭ, Hdzieň, Kirava, Novaja Jolča, Pirki, Savičy, Calujki. Na místě smrti Hrdiny Sovětského svazu M. F. Machavovi, letci G. Čarstova, partyzánského posla P. M. Asjadače. Krajané, kteří zemřeli během druhé světové války, jsou pochováni ve více než 40 vesnicích na území rajónu.\n\n— Haŭryla Charytonavič Vaščanka (Гаўрыла Харытонавіч Вашчанка, * 20. červen 1928 Čykalavičy, Brahinský rajón, Homelská oblast — 14. únor 2014 Minsk) — běloruský umělec a malíř, národní umělec Běloruska (1988), zasloužený umělec Běloruska (1977), profesor (1980), laureát státní ceny Běloruska (1987)\n\n— Michail Dzmitryjevič Martyněnka (Міхаіл Дзмітрыевіч Мартыненка, * 22. říjen 1937 obec Krupskaja, Brahinský rajón, Homelská oblast) — běloruský matematik, doktor fyzikálně-matematických věd (1972), profesor (1976), absolvent Lvovské státní univerzity (1959)\n\n— Uladzimir Michajlavič Vjeramějčyk (Уладзімір Міхайлавіч Верамейчык, * 1. listopad 1937 Pětryckaje, Brahinský rajón, Homelská oblast) — běloruský básník\n\n— Dzmitryj Ivanavič Šyrakanaŭ (Дзмітрый Іванавіч Шыраканаў, * 20. květen 1929 Halki, Brahinský rajón) — běloruský filozof a metodolog věd, specialista v oblasti filozofických otázek přírodních věd, historik filozofického a politického myšlení v Bělorusku, doktor filozofie (1972), profesor (1974), akademik Národní akademie věd (1989)\n\n— Raman Jaraš (Раман Яраш, * květen 1978 Bryhinský rajón, Homelská oblast) — zpěvák, hudebník\n\n— Michail Fjodaravič Pilipěnka (Міхаіл Фёдаравіч Піліпенка, * 19. květen 1936 Něžychaŭ, Brahinský rajón, Homelská oblast, Běloruská SSR) — běloruský etnograf, etnolog a historik, ředitel Institutu dějin umění, etnografie a folklóru Kandrata Krapiva Národní akademie věd Běloruska (1994—2004), doktor historických věd (1993), člen korespondent Národní akademie věd Běloruské republiky (1994), profesor (1995)\n\n— Raman Karpavič Sabaljenka (Раман Карпавіч Сабаленка, * 15. říjen 1907 Sabali, Rečycký sovět, Minská gubernie, nyní Brahinský rajón, Homelská oblast — 13. květen 1975 Minsk) — běloruský sovětský prozaik, básník a esejista, psal pod pseudonymy: Раман Заравы, Ромусь Заравы, kryptonymy: Р. С., С. Р.\n\n— Michail Fjodaravič Ramaňuk (* 3. leden 1944 Kovali, Brahinský rajón, Homelská oblast — 4. září 1997 Minsk) — běloruský znalec dějin umění, výtvarník, etnograf, kandidát umění (1976), profesor (1995), hlavní redaktor časopisu „Мастацтва“ (1983—1985)\n\n— Pjotr Michajlavič Rudnik (Пётр Міхайлавіч Руднік, * 14. duben 1957 Aljaksejeŭka, Brahinský rajón, Homelská oblast) — běloruský státník, člen Rady republiky Národního shromáždění Běloruska, předseda Mohylevského oblastního výkonného výboru (od 29. prosince 2008 do 22. prosince 2014)\n\n— Julija Pjatroŭna Cimafejeva (Юлія Пятроўна Цімафеева, * 12. leden 1982 Spjaryžža, Brahinský rajón, Homelská oblast) — běloruská básnířka a překladatelka\n\n— Viktar Fiodaravič Šmataŭ (Віктар Фёдаравіч Шматаў, 9. květen 1936 Kamaryn, Brahinský rajón, Homelská oblast — 21. září 2006) — běloruský vědec, doktor dějin umění, malíř, student Minské státní umělecké akademie (1951—1956)\n\n— Illarion Mjefoděvič Ignatenko (1919—2002, obec Dimamjerki) — běloruský s sovětský historik, pedagog, sociální aktivista, doktor historických věd (1965), profesor (1966)\n"}
{"id": "1028505", "url": "https://cs.wikipedia.org/wiki?curid=1028505", "title": "Urszula Sadkowská", "text": "Urszula Sadkowská\n\nUrszula Sadkowská (* 6. února 1984 Olsztyn, Polsko) je reprezentantka Polska v judu.\n\nS judem začínala v Olsztynu a od mládí poutala pozornost svými rozměry, při výšce 193 cm vážila přes 160 kg. Patřila k nejtěžším vrcholovým sportovkyním své doby, ale zatím se jí nepodaří proniknout mezi užší světovou špičku. Důvodem je její velká nadváha a z toho plynoucí pomalost jejího juda. Účastnila se dvou olympijských her, ale pokaždé vypadla v prvním kole. Plánuje startovat na olympijských hrách v Riu v roce 2016, ale zatím jí v sbírání bodů pro kvalifikaci brání zdravotní a psychické problémy.\n\n"}
{"id": "1028507", "url": "https://cs.wikipedia.org/wiki?curid=1028507", "title": "Bítovská pahorkatina", "text": "Bítovská pahorkatina\n\nBítovská pahorkatina je geomorfologický podcelek v jihozápadní části Jevišovické pahorkatiny, ležící větší částí v okrese Znojmo v Jihomoravském kraji a menší částí v okrese Třebíč v kraji Vysočina.\n\nPodcelek se rozkládá zhruba v prostoru mezi obcemi Šafov (na jihu), Vratěnín (na západě), Dědice (na severu) a Štítary (na východě). Zcela uvnitř podcelku se nacházejí např. obce Dešov, Chvalatice, Bítov, Lančov či Starý Petřín.\n\nČlenitá pahorkatina proříznutá hlubokým údolím Dyje se zaklesnutými meandry, tvořená krystalickými horninami moldanubika a moravika, na nichž spočívají ostrůvky neogenních usazenin. V jejich podloží bývá krystalinikum hluboko tropicky zvětralé. Přítoky Dyje mají na horních tocích plochá úvalovitá údolí, která se směrem po toku zařezávají (např. Želetavka). Ploché povrchy jsou pokryty poli, strmé svahy většinou zalesněné. V údolí Dyje vodní nádrž Vranov.\n\nPodcelek Bítovská pahorkatina (dle značení Jaromíra Demka IIC-7B) náleží do celku Jevišovická pahorkatina. Dále se člení na okrsky Dešovská pahorkatina (IIC-7B-1) na severu, Vranovská pahorkatina (IIC-7B-2) na jihu a Uherčická pahorkatina (IIC-7B-3) na západě.\n\nPodcelek sousedí se třemi podcelky Jevišovické pahorkatiny (Jaroměřická kotlina na severovýchodě, Znojemská pahorkatina na jihovýchodě a Jemnická kotlina na západě) a s jedním podcelkem Křižanovské vrchoviny (Brtnická vrchovina na severu).\n\nGeomorfologické členění Bítovské pahorkatiny uvádí následující tabulka:\nNejvyšším vrcholem Bítovské pahorkatiny je Suchá hora (571,0 m n. m.).\n\n\n"}
{"id": "1028508", "url": "https://cs.wikipedia.org/wiki?curid=1028508", "title": "Ledové moře", "text": "Ledové moře\n\nLedové moře (1968, Die Eissee) je román o poslední plavbě holandského mořeplavce Willema Barentse (asi 1550– 1597), který napsal německý spisovatel Herbert Friedrich. Knihu je možno považovat za dílo dobrodružné literatury, ale zároveň jde vlastně o psychologický román s několika dějovými rovinami a množstvím přechodů mezi realitou, minulostí a představovanou budoucností. S literaturou pro mládež knihu spojuje jeden z jejích hrdinů, čtrnáctiletý plavčík Jan Hillebrants. \n\nRomán vypráví o skutečných událostech z let 1596-1597. V té době se Holandsko stává námořní velmocí a holandští obchodníci chtějí, aby mořeplavci našli kratší cestu do Číny a Japonska kolem severního ruského pobřeží nebo přes severní pól, tzv. severní cestu, která by umožnila další rozvoj obchodu. Město Amsterdam proto vyšle na cestu do Arktidy dva koráby, \"Amstelredam\" a \"Ledové moře\", pod vedením kapitánů Jana Cornelise van Rijpa a Jacoba van Heemskercka a zkušeného navigátora Willema Barentse.\n\nVýprava nejprve objeví dva dosud neznámé ostrovy – Medvědí ostrov a Špicberky – a pak se rozdělí. \"Amstelredam\" se pod vedením kapitána van Rijpa snaží najít cestu přes severní pól a \"Ledové moře\" s van Heemskerckem a Barentsem se vydá k Nové zemi. Loď dopluje k východním břehům ostrova, ale příchod zimy zabrání výpravě v další plavbě. Posádka zde proto musí za těžkých podmínek přezimovat. Protože se koráb ani na jaře roku 1597 z ledu neuvolnil, musí posádka vyrazit ze zimoviště na zpáteční cestu ve dvou otevřených člunech. Zatímco většina mužů tuto krutou plavbu přežije, Barents na cestě umírá. \n\nBarentsova poslední plavba tak nesplnila cíl, který jí stanovili amsterdamští obchodníci, měla však velký význam vědecký. Barents zmapoval nově objevené ostrovy i pobřeží Nové země a změřil hloubku moře, kudy se plavil. Jeho mapa sloužila mnoha generacím námořníků, kteří se vydávali do těchto končin. \n\n"}
{"id": "1028511", "url": "https://cs.wikipedia.org/wiki?curid=1028511", "title": "Tetín (hrad)", "text": "Tetín (hrad)\n\nTetín zřícenina hradu vybudovaného okolo poloviny 13. století v sousedství tetínského hradiště na severovýchodním okraji stejnojmenné obce v okrese Beroun asi 2 km jihovýchodně od Berouna. Stál na skalnaté ostrožně v nadmořské výšce okolo 270 m n. m. Východní část hradu byla zničena lomem.\nPrvní písemná zmínka o hradu je až z roku 1321, ale archeologicky je jeho vznik doložen v polovině třináctého století. Stavebníkem byl pravděpodobně panovník a hrad je roku 1288 doložen jako sídlo královského lovčího. Dříve byla zmínka vztahována k sousednímu hradišti. Během vlády Václava II. byl hrad přestavěn pro potřeby přemyslovských levobočků. Jedním z nich byl zemský notář a nejvyšší písař Království českého Štěpán z Tetína, synovec Jana Volka. Později hrad koupil Karel IV., který ho snad zmínil v zákoníku Majestas Carolina, ale tetínské panství připojil ke Karlštejnu a zdejší hrad zpustnul.\n\nPůvodní hrad byl bezvěžový a stál na lichoběžníkovém půdorysu. Jeho dominantou byl velký trojprostorvý palác na severovýchodní straně. Na konci třináctého století byl rozšířen o níže položenou západní trojúhelníkovou část, ve které byla postavena mohutná branská věž. Hradba dolního hradu byla vyzděna technikou opus spicatum a nad příkopem nejspíše zesílena parkánem. V původním jádře bylo přistavěno dlouhé palácové křídlo s bránou zavíranou hřebenem, do které vstupovalo po mostě od branské věže.\n\nDo dnešních dob se zachovala čtverhranná branská věž a fragmenty zdiva mladšího palácového křídla. Zbytek hradu byl zničen v 19. století při těžbě vápence.\n\n\n"}
{"id": "1028512", "url": "https://cs.wikipedia.org/wiki?curid=1028512", "title": "Jan Maxmilián Dobřenský", "text": "Jan Maxmilián Dobřenský\n\nJan Maxmilián Dobřenský z Dobřenic, \"Jan Nepomuk Dobrzenský z Dobrzenic\"; (19. června 1911 Chotěboř – 7. února 1996 Havlíčkův Brod) byl český šlechtic z rodu Dobřenských z Dobřenic.\n\nPocházel ze staré české rodiny Dobřenských z Dobřenic, která v roce 1744 získala titul svobodných pánů (baronů) a v roce 1906 byla povýšena do hraběcího stavu. Narodil se v roce 1911 jako syn c. k. komořího a poslance Českého zemského sněmu Jana Josefa Dobrzenského z Dobrzenic (29. 4. 1870 Chotěboř – 13. 4. 1947 Chotěboř) a jeho manželky Rosy z Trauttmansdorff-Weinsbergu (17. 5. 1879 Gleichenberg – 2. 9. 1967 Gleichenberg).\n\nV září 1939 podepsal Národnostní prohlášení české šlechty. \n\nV roce 1947 převzal po smrti otce správu majetku. O rok později mu byl majetek zabaven. Po zabavení majetku se s rodinou pokusil opustit republiku letadlem na lince z Ostravy do Prahy. Tento pokus se nezdařil. Další pokus uskutečnili v červenci při všesokolském sletu, kdy se přes Prahu přesunuli na Šumavu. Zde je převezli dva dřevorubci autem asi 2 km k hranicím s Německem. Po přechodu hranic se hlásili v Řezně v Goethe Schule. Po několika týdnech se přesunuli do Frankfurtu a zde získali doklady pro další cestu. Po obdržení dokladů odcestovali do Francie. Zde bydleli 3 roky a v této době pracoval Jan Dobřenský v chemické laboratoři cukrovaru, pak ve sklárně a později jako míchač barev v továrně na nátěrové hmoty.\n\nV roce 1951 odcestovali do Kanady. Zde pracoval jako zemědělský dělník, prodavač travních semen a zemědělských strojů. Při cestování po Kanadě sesbíral ve spolupráci s farářem z Chotěboře a panem Medunou podklady o rodu Dobřenských. Další podklady o rodu získal od Státního ústředního archivu. V roce 1980 mu vyšlo první vydání. Po absolvování počítačového kurzu pracoval jako programátor. V průběhu let koupili s manželkou farmu severně od Toronta. Zde žili asi 10 let. Jan Maxmilián zde pracoval v lese a prodával dřevo. V roce 1980 tragicky zahynul nejmladší syn Jan Kunata. Po roce 1989 se vrátili zpět do Čech. Po návratu bydleli v podnájmu a po schválení restitučního zákona si zařídili z bývalé kuchyně byt.\n\nPo válce se 22. srpna 1945 v Dolních Beřkovicích oženil s Leodpoldinou Lobkowiczovou (princeznou z Lobkowicz) (* 14. listopadu 1926 Dolní Beřkovice), dcerou Leopolda z Lobkowicz a Františky Montenuovo. Narodilo se jim pět dětí, mezi nimi dva synové – Jan Josef a Karel Kunata.\n\n"}
{"id": "1028521", "url": "https://cs.wikipedia.org/wiki?curid=1028521", "title": "Mistrovství světa ve volejbale žen 2014", "text": "Mistrovství světa ve volejbale žen 2014\n\n17. mistrovství světa ve volejbale žen proběhlo ve dnech 23. září – 12. října v Itálii.\n\nTurnaje se zúčastnilo 24 družstev, rozdělených do čtyř šestičlenných skupin. Z každé skupiny postoupily nejlepší čtyři týmy do druhé fáze (druhé kolo) turnaje. Ta byla rozdělena do dvou osmičlenných skupin z nichž nejlepší tři mužstva postoupila do třetí fáze (čtvrtfinále). Ve čtvrtfinále byly dvě skupiny po třech týmech. Družstva na prvním a druhém místě postoupila do semifinále. Mistrem světa se staly volejbalistky Spojených států.\n\nSystém bodování: za vítězství 3:0 a 3:1 jsou tři body, za vítězství 3:2 jsou dva body, prohru 2:3 je jeden bod a za prohru 1:3 a 0:3 je nula bodů.\n\n"}
{"id": "1028522", "url": "https://cs.wikipedia.org/wiki?curid=1028522", "title": "Hedvig Karakasová", "text": "Hedvig Karakasová\n\nHedvig Karakas (* 21. února 1990 Szolnok) je maďarská zápasnice – judistka.\n\nJudu se začala věnovat v 9 letech na základní škole. Ve 14 letech se přesunula do Miskolce, kde spolupracuje s Gáborem Kovácsem. V juniorském věku byla velmi úspěšná a i přechod do seniorské kategorie jí vyšel na výbornou. Hned první účast na mistrovství světa a Evropy proměnila v medaili. V dalších letech však její medailové kouzlo mírně ochablo. Na olympijské hry v Londýně v roce 2012 se však i přes zranění stehenního svalu připravila svědomitě. Čtvrtfinále s Rumunkou Corinou Căprioriuovou prohrála těsně na praporky a v souboji o třetí místo podlehla na šido Francouzce Automne Paviaové. Obsadila 5. místo.\n\n\n"}
{"id": "1028525", "url": "https://cs.wikipedia.org/wiki?curid=1028525", "title": "Petr Beránek (lední hokejista)", "text": "Petr Beránek (lední hokejista)\n\nPetr Beránek (* 8. července 1993, Brno) je český lední hokejista hrající na postu pravého křídla a bývalý mládežnický reprezentant, jenž je od května 2017 bez angažmá. Mimo Česko působil na klubové úrovni ve Finsku a v Kanadě.\n\nSvoji hokejovou kariéru začal v Kometě Brno, odkud v průběhu mládeže zamířil nejprve do Horácké Slavie Třebíč a poté do Slezanu Opava. V roce 2009 odešel do zahraničí a upsal se klubu Tappara Tampere z Finska, kde působil taktéž v žákovských kategoriích. V letech 2010–2012 okusil zámořská působiště, když hrál v juniorské OHL za kanadské týmy Barrie Colts a Kingston Frontenacs. Před sezonou 2012/13 se vrátil do Česka a uzavřel roční kontrakt s opcí s mužstvem Orli Znojmo, v jehož dresu hrál mezinárodní ligu EBEL. V září 2014 zamířil jako volný hráč do Mountfieldu HK z Hradce Králové, kde podepsal dvouletou smlouvu s následnou opcí. Za Hradec nastupoval v extralize a formou střídavých startů rovněž pomáhal Stadionu Litoměřice ze druhé nejvyšší soutěže. V ročníku 2016/17 hrál nejprve za Litoměřice a následně zamířil 19. října 2016 na hostování do prvoligové Slavie Praha. Za královéhradecký klub si v dané sezoně připsal pouze deset startů, ale týmu částečně pomohl v lize k historickému úspěchu – zisku bronzové medaile. 1. května 2017 se po konci kontraktu stal volným hráčem.\n\n"}
{"id": "1028526", "url": "https://cs.wikipedia.org/wiki?curid=1028526", "title": "Ondřej Kopta", "text": "Ondřej Kopta\n\nOndřej Kopta (* 17. dubna 1995, Plzeň) je český lední hokejista hrající na postu levého křídla a bývalý mládežnický reprezentant, od května 2017 nastupující za Slavii Praha, kde je na hostování se zpětnými střídavými starty z Mountfieldu HK. Mimo Česko působil na klubové úrovni v USA a Kanadě.\n\nSvoji hokejovou kariéru začal v týmu HC Škoda Plzeň, kde působil od žáků až po starší dorost. Před sezonou 2011/12 odešel do zámoří a hrál v NAHL za americké mužstvo Texas Tornado, se kterým získal ligový titul. Následně působil v kanadském klubu Niagara IceDogs působícím v OHL. V roce 2013 se vrátil do Plzně, kde nastupoval v dresu juniorky. V červenci 2014 posílil extraligový tým Mountfield HK z Hradce Králové, se kterým podepsal víceletou smlouvu. V ročníku 2014/15 pomohl mužstvu k postupu do juniorské nejvyšší soutěže a zároveň si za něj připsal i několik startů za \"áčko\" v extralize. Kvůli většímu hernímu vytížení rovněž nastupoval za prvoligové celky HC Havlíčkův Brod a HC Stadion Litoměřice. V sezoně 2016/17 s královéhradeckým klubem poprvé v jeho historii postoupil v nejvyšší seniorské soutěži do semifinále play-off, kde byl tým vyřazen pozdějším mistrem – Kometou Brno v poměru 2:4 na zápasy, ale Kopta společně se spoluhráči a trenéry získal bronzovou medaili. V květnu 2017 zamířil společně s Lukášem Nedvídkem do Slavie Praha, kam odešel z Hradce na hostování se zpětnými střídavými starty.\n\nOndřej Kopta je bývalý český mládežnický reprezentant, nastupoval za výběry do 16, 19 a 20 let.\n\n"}
{"id": "1028527", "url": "https://cs.wikipedia.org/wiki?curid=1028527", "title": "Jelsk", "text": "Jelsk\n\nJelsk (bělorusky \"Ельск\", rusky \"Ельск\") je běloruské město, které se nachází v Homelské oblasti, 177 km jihozápadně od Homelu a železniční stanice na trase Kalinkavičy—Korosteň. V roce 2010 zde žilo na 9,7 tisíc obyvatel.\n\nPrvní písemná zmínka pochází z 16. století, když měl status Jelskýho městysu Mozyrském povětu Litevského velkoknížectví, který náležel rodů, Spadů, Askerkům a Sulistrovům. Starý francouzský rod Spadů byl nucen emigrovat z Francie kvůli náboženskému pronásledování.\n\nOd konce 18. století neslo název Korolin. Na začátku 20. století žilo v obci 910 lidí. V září 1938, kdy byl vesnici dán status městské osady, zde žilo asi 4000. Obyvatel. Od roku 1971 je Jelsku přiznán status města.\n\nNázev \"Jelsk\" je tradičně spojován se smrkem (rusky \"ель\"). Nicméně, smrk se již od dávných dob rozmnožuje pouze v blízkosti severního okraje Polesí (po hranici Slonim - Sluck - Bobrujsk). Kromě toho, přípona \"-ск\" se nevytváří ze zeměpisných názvů rostlin a stromů. Obvykle jsou názvy osad na \"-ск\" tvořena z názvů řek a jezer po břehy, na kterých vznikali sídla. V základě názvu leží jméno kdysi existující malé řeky Jely, Jelki.\n\n„Vodní“ jméno pochází z ugrofinského základu \"ел\" \"jarní lesní potok, řeka\" opakovaně se vyskytujícího v názvech řek.\n\nVe městě jsou umístěny továrny na mléčné výrobky, ovoce a zeleninu, ale i továrna na nábytek.\n\n\n"}
{"id": "1028528", "url": "https://cs.wikipedia.org/wiki?curid=1028528", "title": "Wuhan Open 2014 – ženská dvouhra", "text": "Wuhan Open 2014 – ženská dvouhra\n\nDo soutěže ženské dvouhry na tenisovém turnaji Wuhan Open 2014 nastoupilo padesát šest hráček. Turnaj představoval novou událost v kalendáři WTA Tour. Probíhal na otevřených dvorcích s tvrdým povrchem v čínském Wu-chanu.\n\nVítězkou premiérového ročníku se stala třetí nasazená Češka Petra Kvitová, která ve finále za hodinu a dvacet minut zdolala světovou devítku Eugenie Bouchardovou po dvousetovém průběhu 6–3 a 6–4. Získala tak třetí titul v probíhající sezóně, když předtím triumfovala ve Wimbledonu a turnaji v New Havenu. Celkově si připsala čtrnáctou kariérní trofej ve dvouhře.\n\nObě finalistky se utkaly potřetí v kariéře, když Kvitová vedla 2–0 na zápasy. Na počátku července proti sobě nastoupily do wimbledonského finále. Ve wuchanském boji o titul zaznamenala každá po dvou esech i dvojchybách. Rozdíl nastal u vítězných míčů, jichž Češka zahrála 30 oproti 12 Kanaďanky. Bilance nevynucených chyb vyzněla 18:16 ve prospěch Bouchardové, která proměnila pouze jednu breakovou příležitost z osmi možných. Naopak Kvitová uspěla ve třech šancích na prolomení z pěti nabídnutých. \n\nV úvodní hře zápasu vzala Češka ihned soupeřce podání a udržením dvougamového rozdílu dosáhla výhry v prvním setu 6–3. I na začátku druhého dějství prolomila servis a po druhém breaku šla podávat za stavu 5–2 na gamy na vítězství v turnaji. Přesto se kanadská hráčka snažila zápas zdramatizovat, když odvrátila první mečbol a jeden ztracený servis si vzala zpět, aby poté snížila na 4–5. Druhou šanci na ukončení zápasu již světová trojka yužila, když proměnila třetí mečbol a zakončila druhou sadu poměrem 6–4. \n\nNa slavnostním ceremoniálu Kvitová sdělila: „\"Jsem samozřejmě velmi šťastná. Tato trofej pro mě bude vzpomínkou i na velkou hráčku Li Na, která zde ukončila kariéru\".“ Turnaj se odehrával v rodišti Li. Následně dodala: „\"Mám za sebou skvělý týden a jsem ráda, že jsem se kvalifikovala do Singapuru. Musím poděkovat Davidovi (trenéru Kotyzovi), který se mnou cestuje celý rok a nemá to se mnou někdy lehké\".“ Za výhru si připsala 900 bodů do žebříčku WTA a inkasovala odměnu 441 000 dolarů. Kvitová se výhrou, jako čtvrtá po Sereně Williamsové, Halepové a Šarapovové, kvalifikovala na singapurský Turnaj mistryň, začínající 20. října 2014.\n\nOsm nejvýše nasazených hráček mělo volný los do druhého kola.\n\n"}
{"id": "1028529", "url": "https://cs.wikipedia.org/wiki?curid=1028529", "title": "Hodové právo", "text": "Hodové právo\n\nHodové právo je každoročně v době hodů předáváno chase, která vedená starším stárkem a stárkou přebírá zodpovědnost za průhěh hodů. \n\nHodové právo předává tradičně během předávání práva na veřejném místě starosta stárkovi v obci, kde se hody konají. Hodové právo se také někdy stává kořistí chlapcům z chasy z blízké obce, poté mluvíme o ukradnutí práva, což znamená největší potupu pro chasu v čele se stárkem, která měla právo před unesením hlídat. Před hody se nechává velká i malá verze práva tradičně světit v kostele.\n"}
{"id": "1028530", "url": "https://cs.wikipedia.org/wiki?curid=1028530", "title": "Wuhan Open 2014 – ženská čtyřhra", "text": "Wuhan Open 2014 – ženská čtyřhra\n\nDo soutěže ženské čtyřhry na tenisovém turnaji Wuhan Open 2014 nastoupilo dvacet sedm dvojic. Turnaj představoval novou událost v kalendáři WTA Tour. Probíhal na otevřených dvorcích s tvrdým povrchem v čínském Wu-chanu.\n\nDeblovou soutěž ovládl zkušený pár bývalých deblových světových jedniček Martina Hingisová a Flavia Pennettaová, které ve finále udolaly zimbabwsko-francouzskou dvojici Cara Blacková a Caroline Garciaová. Po rovnocenném rozdělení prvních dvou sad výsledkem 6–4 a 5–7, rozhodl o vítězkách až supertiebreak nejtěsnějším dvoubodovým poměrem míčů [12–10]. Obě vítězky hrály třetí společné finále na okruhu WTA a díky vítězství si připsali první společnou trofej.\n\nČtyři nejvýše nasazené páry měly volný los do druhého kola.\n"}
{"id": "1028531", "url": "https://cs.wikipedia.org/wiki?curid=1028531", "title": "Chasa", "text": "Chasa\n\nChasa je skupina mladistvých, která se podílí na organizaci hodů především na Moravě. V čele stojí starší stárka a stárek, který má na starosti hlídání práva. Chasa pořádá hodovou zábavu a zajišťuje kulturní program hodů Dále bývají tradičně určeni mladší stárka a stárek, již budou hlavními organizátory hodů příští rok. Povinností chasy je také stavění máje nebo obrana práva a stárky. \n"}
{"id": "1028532", "url": "https://cs.wikipedia.org/wiki?curid=1028532", "title": "Lázně Ostrožská Nová Ves", "text": "Lázně Ostrožská Nová Ves\n\nSirnaté lázně Ostrožská Nová Ves jsou lázně na Slovácku poblíž stejnojmenné obce. Jedná se o místo s přírodním vývěrem sirnaté vody sirhydrogenuhličitano-vápenatosodno-hořečnatého typu. Oba léčivé prameny jsou studené a hypotonické.\n\nLázně se nachází necelé 2 km od centra obce. Najdeme zde autobusovou i železniční zastávku. Prochází jimi včelařská cyklostezka, která přímo navazuje na síť vinařských cyklotras. Poblíž lázní vede silnice I/55 a železniční trasa, proto bylo nutné během první velké rekonstrukce soukromým majitelem vystavět protihlukovou zeď. Asi kilometr od lázní se nachází devítijamkové golfové hřiště a štěrkopísková jezera vhodná ke koupání, rybaření i kanoistice (každoročně se zde koná oficiální Mistrovství Moravy v kanoistice i kategorii dračích lodí). Návštěvníci se mohou též ubytovat v multifunkčním areálu Slováckého dvora např. v chatách s rybářskými baštami. Nedaleko od areálu můžeme najít letiště Kunovice využívané hojně parašutisty.\n\nLázeňství v Ostrožské Nové Vsi má tradici již od roku 1903, kdy byly potvrzeny na popud místního rodáka dr. Františka Botka léčivé účinky pramenů, jež vyvěraly v bažině nedaleko obce (dnes oblast přírodní památky Lázeňský mokřad). Malé lázně se rozrostly v roce 1923 o novou budovu a roku 1929 se již v lázně mohli pacienti léčit dohromady ve 22 koupelových kabinách.\nV devadesátých letech 20. století došlo k privatizaci lázní. Nový majitel zahájil rekonstrukci, která vyvrcholila vystavením nové hlavní lázeňské budovy roku 2000. O rok později došlo k rekonstrukci dvou blízkých vilek Vlasta a Šárka, kde mohou pacienti naleznout další dvoulůžkové pokoje. V roce 2011 došlo k další velké rekonstrukci lázní – přistavěna byla kolonáda a restaurace.\n\nAreál lázní obklopuje park se vzácnými dřevinami o rozloze cca 10 ha vhodný k procházkám i odpočinku. Uvnitř areálu můžeme najít novou restauraci, jež doplňuje hotel ležící naproti lázním přes silnici, a též malý obchod. Sportovní vyžití v areálu zajišťuje tenisový kurt s umělým osvětlením nebo ruské kuželky.\nKapacita lázní je 170 osob. Prameny pomáhají lidem s problémy s pohybovým ústrojím, klouby nebo kůží. V hlavní budově je pacientům k dispozici taktéž malý plavecký bazén.\n\nO prázdninových víkendech se zde každých 14 dnů konají koncerty lidové hudby, tzv. lázeňské zpívání.\n\n"}
{"id": "1028533", "url": "https://cs.wikipedia.org/wiki?curid=1028533", "title": "Alonžová paruka", "text": "Alonžová paruka\n\nAlonžová paruka (\"alonž\", francouzsky \"allonge\" ) je typ mužské barokní paruky, která spadá nositeli pod ramena. Je vyrobená z pravých vlasů nebo zvířecí srsti. Módu nošení alonžových paruk zavedl francouzský král Ludvík XIV. přibližně v roce 1665. Po jeho smrti v roce 1715 se alonžové paruky začaly pudrovat a postupně se zkracovaly až do roku 1730, kdy je nahradily klasické krátké pudrované paruky. Díky alonžovým parukám se baroku přezdívá \"parukový sloh\".\n\nAlonž ve francouzštině znamená \"prodloužení\" nebo \"přivěšení\". Slovo \"alonž\" původně znamená list papíru, který je spojený s cenným papírem nebo jinou právní listinou (česky se v tomto významu používá pojem „přívěsek“) . Slouží k provedení záznamů, které se na vlastní listinu již nevejdou.\n\nAlonžová paruka byla vysoká, tvořená soustavou loken spadajících po obou stranách hlavy na prsa a na záda. V 60. a 70. letech 17. století byly nejčastějšími barvami žlutá a světle hnědá (barva lví srsti), v 80. letech byly v módě tmavé a černé paruky. Po roce 1715 se paruky začaly zkracovat a pudrovat, čímž získaly šedou nebo bílou barvu. Jako materiál byla v závislosti na kvalitě a ceně použita buď zvířecí srst, nebo pravé vlasy. Vlastní vlasy byly pod parukou střiženy na krátko, či byly zcela vyholené. \n\nJako první použil ve Francii paruku král Ludvík XIII. U dvora byly dlouhé vlasy znakem důstojnosti, ale on již v mladém věku ztratil téměř všechny vlastní vlasy, proto si nechal vyrobit umělou náhradu. Jeho syn Ludvík XIV. pak začal paruku nosit rovněž a vytvořil tím novou módu, která se postupně rozšířila po celé Evropě; od roku 1673 byla závaznou součástí dvorského oděvu. Po roce 1730 vyšla klasická délka paruk definitivně z módy, paruky začaly být radikálně zkracovány. V 18. století nosili paruku v klasické délce již jen soudci a vysoká šlechta při dvorských ceremoniálech. V současnosti nosí alonžové paruky v upravené podobě soudci ve Spojeném království a Austrálii.\n\n"}
{"id": "1028535", "url": "https://cs.wikipedia.org/wiki?curid=1028535", "title": "Negativní daň z příjmu", "text": "Negativní daň z příjmu\n\nNegativní daň z příjmu nebo negativní důchodová daň (angl. \"negative income tax\", zkratka \"NIT\") je v ekonomii progresivní daňový systém, ve kterém lidé pod určitou hranicí dostávají přídavky od vlády místo toho, aby sami vládě odváděli daň. Takový systém je mezi ekonomy diskutován, ale nikdy nebyl implementován. Autorem myšlenky je britská politička ze 40. let Juliet Rhysová-Williamsová, nápad později rozvinul americký ekonom Milton Friedman.\n\nNegativní daň může být použita k implementaci základního příjmu nebo zaručeného minimálního příjmu.\n\nV typickém systému negativní daně z příjmu neplatí lidé, kteří si vydělají méně než stanovenou hranici (nebo částku právě na oné hranici), žádnou daň z příjmu. Ti, co si vydělají více, zaplatí daň z části příjmu, který se nachází nad stanovenou hranicí. Ti, kteří daně neplatí, navíc dostanou příspěvek, jehož velikost závisí na tom, jak hodně se liší jejich příjem od stanovené hranice.\n\nStát určí hranici, tzv. \"standardní příjem\" nebo \"zaručený minimální příjem\", pro kterou platí, že lidé vydělávající méně, neplatí žádnou daň z příjmu. Kromě toho stát stanoví sazbu daně z příjmu. Fungování negativní daně z příjmu ukážeme na rovné dani, ale systém může fungovat obdobně i s progresivní daňovou sazbou.\n\nDejme tomu, že vláda určí 20 000 Kč měsíčně jako standardní příjem a stanoví 15% sazbu daně z příjmu.\n\nTabulka příjmů a sociálních dávek pak vypadá následovně:\nTento systém se od základního nepodmíněného příjmu (jednotné dávky) liší v tom, že v systému jednotné dávky dostane každý stejnou částku, např. tedy 20 000 Kč nezávisle na svém příjmu. Ve sloupci \"dávka\" by tak každý řádek měl částku 20 000 Kč.\n\nJako standardní příjem si lze určit medián, kdy se jedná o centrální mzdovou hodnotu, kde existují dvě mzdové poloviny (jedna skupina bere více, druhá méně). Medián se každým rokem mění a tabulka příjmů a sociálních dávek tak bude lépe odpovídat tržním podmínkám a aktuální situaci v ekonomice. Lze také užít průměrnou mzdu, která je vyšší než medián, existuje však početnější skupina, která průměrnou mzdu nepobírá (zpravidla 70–80 % lidí).\n\nNegativní daň by měla nahradit některé (v některých variantách všechny) ostatní dávky, které stát vyplácí. Výhodou je snadná administrace této dávky – úřad potřebuje pouze znát výši příjmů, kterou zjistí z daňového přiznání. Další výhodou je plynulý přechod dávky, mezní daňová sazba se s rostoucím příjmem nemění, zatímco v tradičních systémech dávek v nezaměstnanosti může pracovník, který z nezaměstnanosti přechází do zaměstnání, čelit vysokým mezním sazbám, což odrazuje od hledání práce.\n\nNevýhodou negativní daně je, že se složitě vyrovnává se situací, kdy daňový poplatník např. v jednom roce vydělá několik miliónů Kč a v dalších letech nemá žádný zdanitelný příjem. Systém negativní daně by mu pak v letech bez příjmu přiznával sociální dávku. Další nevýhodou je obtížná politická prosaditelnost a příp. nestabilita, protože tlak některých zájmových skupin (důchodci, invalidé, svobodné matky atp.) na výjimky by byl vysoký.\n\nV Austrálii prosazuje negativní daň Pirátská strana.\n\nNa Slovensku prosazuje daňovou a sociální reformu založenou na negativní dani Sloboda a Solidarita.\n\nV České republice má negativní daň coby náhradu za ostatní dávky Strana svobodných občanů.\n\nV USA měla negativní daň ve svém programu v roce 2010 Strana zelených.\n\nVe svojí poslední knize (1967) napsal laureát Nobelovy ceny za mír Martin Luther King Jr.: \"„Nyní jsem přesvědčen, že nejjednodušší přístup by byl ten nejefektivnější – řešením, jak se zbavit chudoby, je přímo ji zrušit opatřením, o které se v současnosti velmi diskutuje: zaručeným příjmem.“\"\n\nNegativní daň je taktéž doporučovaným opatřením mezi většinou akademických ekonomů.\n\nFilozof Matt Zwolinski, sám propagátor negativní daně nebo jednotné dávky, argumentuje, že, navzdory obecnému přesvědčení, se pro zaručený příjem vyslovily i největší osobnosti libertarianismu: John Locke, Thomas Paine, Adam Smith, Milton Friedman, Friedrich Hayek nebo Robert Nozick.\n"}
{"id": "1028538", "url": "https://cs.wikipedia.org/wiki?curid=1028538", "title": "Antonín Němeček (prelát)", "text": "Antonín Němeček (prelát)\n\nAntonín Němeček (30. července 1916 Polešovice – 4. července 1993) byl český římskokatolický kněz, vysokoškolský učitel, exercitátor a papežský prelát.\n\nPo kněžském svěcení, které přijal 5. července 1940 v Olomouci, působil jako farní vikář nejprve v Lošticích, od září 1945 do července 1947 při Kolegiátní kapitule u svatého Mořice v Kroměříži a následně v Moravském Berouně, odkud excurrendo spravoval farnosti Horní Loděnice a Nové Valteřice. Po nástupu komunistického režimu byl v březnu 1951 poslán za trest do litoměřické diecéze, kde byl ustanoven administrátorem farnosti Krásná Lípa. V roce 1953 byl postaven mimo službu a nastoupil jako dělník do Tatry Kopřivnice.\n\nTeprve v dubnu 1968 se mohl vrátit ke svému povolání a byl jmenován farním vikářem v Ostravě-Vítkovicích. Od srpna 1972 do června 1990 působil jako administrátor farnosti v Drahanech a administrátor excurrendo farnosti Rozstání. Po obnovení Cyrilometodějské teologické fakulty Univerzity Palackého na ní začal vyučovat dogmatickou teologii, ovšem po necelých třech letech musel z vážných zdravotních důvodů výuky zanechat. Dne 26. června 1993 jej papež Jan Pavel II. jmenoval prelátem Jeho Svatosti, krátce nato však Antonín Němeček zemřel.\n"}
{"id": "1028539", "url": "https://cs.wikipedia.org/wiki?curid=1028539", "title": "Sahábí", "text": "Sahábí\n\nSahábí je termín pro současníka Prorokova. Sahábím jsou součástí ústní tradice, zejména předávaných hadíthů. Řetěz tradice vždy uvádí například:\n\n\"Vyprávěl mi Husajn b. Ahmad b. Muhammad b. Alí, že slyšel od Ibn Abbáse: „Posel Boží - ať mu Bůh žehná a dá mu mír - řekl: ‚Jak Bůh ukončí život obce: na jejím počátku jsem já, na jejím konci Ísá, a mahdí z mého rodu je v jejím prostředku.‘“\"\n\nV tomto případě se Ibn Abbás počítá mezi sahábím.\n\n"}
{"id": "1028541", "url": "https://cs.wikipedia.org/wiki?curid=1028541", "title": "Gornji Milanovac", "text": "Gornji Milanovac\n\nGornji Milanovac (v srbské cyrilici Горњи Милановац) je město v západní části centrálního Srbska. Patří k menším městům; v roce 2011 měl 24 216 obyvatel. Administrativně je součástí Moravického okruhu. Nachází se v údolí říčky Despotovica, podle ní nesl i název do roku 1859. Současný název města pochází od srbského knížete Milana Obrenoviće. \n\nGornji Milanovac se rozvíjel jako malé sídlo; jeho počet obyvatel se v 19. století pohyboval kolem několika stovek. Město bylo jedním z prvních v Srbsku, které získalo v 19. století moderní urbanistický plán s ulicemi svírajícími v centru pravý úhel (podobně jako například ve Valjevu). Bylo tomu díky pomoci rakouských inženýrů. Na přelomu 19. a 20. století zaznamenalo město značný rozvoj; byla otevřena nemocnice, škola, tiskárna, bylo napojeno na železniční síť. Gornji Milanovac byl v roce 1941 osvobozen v rámci společné akce partyzánů a četniků během vytváření Užické republiky. V 60. a 70. letech 20. století vzniklo ve městě spoustu průmyslových podniků (Metalac, Rudnik, FAD, Tipoplastika) a počet obyvatel se tak zvýšil z několika tisíc na celkem dvacet čtyři tisíc.\n"}
{"id": "1028543", "url": "https://cs.wikipedia.org/wiki?curid=1028543", "title": "Frances E. Willard School", "text": "Frances E. Willard School\n\nFrances E. Willard School je historická školní budova na Emerald a Orleans Sts.\n19134 v Port Richmondu ve Filadelfii. Návrh v neoklasickém stylu zpracoval architekt Henry deCoursey Richards a byla postavena v letech 1907-1908. Má tři patra, půdorys ve tvaru písmene E a protipožární konstrukci z betonu a cihel. Je pojmenovaná po sufražetce Frances Willardové.\n\nV roce 1987 byla zařazena do National Register of Historic Places.\n"}
{"id": "1028545", "url": "https://cs.wikipedia.org/wiki?curid=1028545", "title": "Mezinárodní matematická soutěž Vojtěcha Jarníka", "text": "Mezinárodní matematická soutěž Vojtěcha Jarníka\n\nMezinárodní matematická soutěž Vojtěcha Jarníka (angl. \"Vojtěch Jarník International Mathematical Competition\") je matematická soutěž, která je pořádána Ostravskou univerzitou v Ostravě. Soutěž je pojmenována po významném českém matematikovi Vojtěchovi Jarníkovi, který se zabýval hlavně matematickou analýzou a teorií čísel. Soutěž je pořádána každoročně na přelomu března a dubna. Jedná se o nejstarší matematickou soutěž pro vysokoškoláky v Evropě.\n\nSoutěž byla založena Jaroslavem Hančlem v roce 1991. Navázal tak na tradici již nekonající se soutěže ISTAM, což byla mezinárodní matematická soutěž pro studenty vysokých škol v Evropě konaná v 70. a 80. letech 20. století. Původně byla soutěž založena pro studenty, které matematika bavila, jako možnost poměřit své síly. V letech 1991–1996 se VJIMC zúčastnily jedna nebo dvě vysoké školy. Postupně počet zúčastněných studentů a univerzit rostl. Již v roce 1997 se účastnilo osm vysokých škol ze čtyř zemí Evropy. V roce 2004 se účastnilo už 23 univerzit. Od roku 2010 se soutěže účastní i mimoevropští studenti, například studenti z Kolumbie nebo Indonésie.\n\nV současné době organizují VJIMC studenti a pracovníci Přírodovědecké fakulty Ostravské univerzity pod vedením Jana Šustka. V historii soutěže se nejlépe umisťují studenti z Polska, České republiky a Ruska.\n\nSoutěž je rozdělena na dvě kategorie. V první kategorii jsou studenti prvního a druhého ročníku vysoké školy, ve druhé pak studenti třetího až pátého ročníku.\n\nSoutěž Vojtěcha Jarníka probíhá od středy do soboty. Soutěžící a porotci se sjíždějí do Ostravy ve středu a čtvrtek, kdy probíhají registrace. V pátek ráno je slavnostní zahájení soutěže, které se obvykle koná v aule Pedagogické fakulty Ostravské univerzity. Samotná soutěž probíhá v pátek. V průběhu čtyř hodin musejí soutěžící vyřešit čtyři příklady, které byly pečlivě vybírány porotou. Po ukončení časového limitu určeného na vyřešení příkladů odevzdávají studenti svá řešení a porotci se pouští do opravování. Už v průběhu samotného opravování mohou soutěžící sledovat předběžné výsledky na internetu. V sobotu dopoledne je dán soutěžícím prostor na protesty proti hodnocení. Odpoledne je pak slavnostní zakončení, které se opět koná v aule Pedagogické fakulty Ostravské univerzity. Ve volném čase před soutěží nebo po jejím ukončení mají soutěžící možnost navštívit Ostravu.\n\n"}
{"id": "1028558", "url": "https://cs.wikipedia.org/wiki?curid=1028558", "title": "Dža'farovský mazhab", "text": "Dža'farovský mazhab\n\nDža'farovský mazhab je jedna z právních škol islámu. Jeho původci, \"Dža'faru as-Sádiqovi\" (zemřel 720) přičítají šíité vytvoření svého právního systému. Šíitská právní tradice se opírá o autoritu imámů. \n\nUčení této školy připouští porušení (\"kitmán\") či zapření (\"taqíja\") zásad víry v nouzi, zvláště v ohrožení života.\n\n"}
{"id": "1028563", "url": "https://cs.wikipedia.org/wiki?curid=1028563", "title": "Záhirovský mazhab", "text": "Záhirovský mazhab\n\nZáhirovský mazhab je zaniklá právní škola islámu. Založil jej Abú Sulajman Dáwúd (zemřel 884) v Bagdádu. Kladl hlavní důraz na zjevný \"(záhir)\" smysl textu a odmítal analogii a osobní názor. Ke známým představitelům tohoto směru patří andaluský teolog Ibn Hazm (zemřel 1064).\n\nAč se jedná o zaniklý směr, užívá se dosud při některých právních rozhodnutích; v Egyptě, Sýrii a Tunisu se používá například k úpravě dědických předpisů. Někteří právníci se odvolávají například na výroky Prorokových druhů.\n"}
{"id": "1028568", "url": "https://cs.wikipedia.org/wiki?curid=1028568", "title": "Irská píšťala", "text": "Irská píšťala\n\nIrská píšťala, i v češtině často nazývaná anglickým jménem , je variace na tradiční irskou píšťalku lišící se nižším laděním a větší velikostí. Nejčastěji je spojována s vystoupeními moderních irských hráčů a skupin jako jsou \"Riverdance\" či Davy Spillane a je stále více přijímána jako obohacení irské tradiční hudby. V obou typech hudby je irská píšťala často použita ke hře tzv. \"slow air\" melodií. Nicméně se stále častěji začíná pro svůj podmanivý zvuk používat i pro hraní irských jigů, reelů a hornpipů, přestože píšťalka umožňuje snadnější ornamentaci vzhledem k velikosti otvorů pro prsty.\n\nNejběžnější low whistle je v ladění „low D“, o oktávu níž než tradiční irská píšťalka laděná taktéž v D. Irská píšťalka je obecně označována za píšťalu jestliže její nejnižší tón je jednočárkové G nebo nižší. Píšťaly laděné výš jsou označovány jako píšťalky. Píšťaly fungují na stejném principu a mají stejný prstoklad jako tradiční irské píšťalky a tedy patří do stejné skupiny dřevěných nástrojů.\n\nAčkoliv se barva tónu tohoto nástroje mírně liší u každého výrobce, irské píšťaly jsou, oproti píšťalkám, charakteristické svým více dýchavičným, flétně se podobajícím zvukem.\n\nAnglickému flétnaři a jazzovému hráči Bernardu Overtonovi je připisována výroba první irské píšťaly v roce 1971, kterou vyrobil pro Finbara Fureyho poté, co se Fureyho indická bambusová píšťala nešťastnou náhodou zničila během jeho turné. Protože ji nebylo možné opravit, Overton se pokusil vyrobit kovovou repliku a spolu s Fureym strávili celé léto v Overtonově dílně navrhováním, testováním a zdokonalováním. Prvních pár výsledných nástrojů bylo pojmenováno jako Furey/Overton flétna, ale když Overton odešel ze zaměstnání aby se mohl věnovat výrobě, rozhodli se je uvést na trh pod názvem Overton flétna. První takto vzniklé nástroje byly v podstatě jen zvětšené irské píšťalky, vyrobené z měděné trubky s dřevěným špalíčkem, ale byly rychle nahrazeny hliníkovými. Protože byl Overton nespokojený s výsledkem, velmi brzy následovala vylepšená píšťala v ladění A v celohliníkovém provedení. Ta udělala na Fureyho dojem a požádal Overtona o píšťalu v ladění G pro jeho proslulou skladbu \"Lonesome Boatman\". Později Overton uvedl,\n\nAčkoliv pak existovalo několik významných výrobců vyrábějících píšťaly, bylo to až turné Riverdance v devadesátých letech, kterému je připisováno uvedení low whistle mimo kruhy tradiční hudby. Za zmínku stojí Davy Spillane, jehož spojování zvuku tradičních nástrojů, jako je irská píšťala, s moderním jazzem či RnB, udělalo mnoho pro zviditelnění tohoto nástroje.\n\nOproti irské píšťalce je píšťala v irské tradiční hudbě celkem nováček a někteří ji kritizovali pro pokus vyplnit hudební role, které jsou již dobře obsluhovány irskou píšťalkou a irskou flétnou. Jinými bylo na low whistle nahlíženo jako na \"přechodný nástroj\" pro hráče uvažujících o tom, ze by se eventuálně naučili hrát na zdánlivě prestižnější (a dražší) irskou flétnu nebo na irské loketní dudy. I když je pravda, že mnoho dovedností získané hrou na low whistle lze přenést na tyto nástroje, někteří z nejlepších hráčů tradiční hudby spojovaných s low whistle pomohli podporovat její reputaci jako vysoce všestranný a respektovaný nástroj samu o sobě, mající jedinečný a sugestivní zvuk. Stejně jako irské bouzouki s plochými zády, low whistle může být viděna coby produkt doby, kdy experimenty v instrumentaci tradiční hudby byly běžné a hudebníci hledali různorodé a inovativní výrazové prostředky.\n"}
{"id": "1028572", "url": "https://cs.wikipedia.org/wiki?curid=1028572", "title": "Deviser", "text": "Deviser\n\nDeviser je řecká kapela, která byla založena roku 1989 v krétském městě Chania. Její tvorba je orientována na melodický black metal. \n\nV roce 1990 vyšlo první demo \"Forbidden Knowledge\", debutní studiové album s názvem \"Unspeakable Cults\" vyšlo roku 1996.\n\nKapela Deviser vznikla v roce 1989 v krétském městě Chania a zpočátku byla ovlivněna skupinami jako Sodom (Německo), Destruction (Německo), Hellhammer (Švýcarsko) a Bathory (Švédsko). V roce 1990 vyšly dvě dema \"Forbidden Knowledge\" a \"Psychic Completion\", třetí v roce 1993 (\"Into His Unknown\"). Ještě předtím se Deviser přestěhovali do Athén v roce 1992. Skupina začala získávat ohlas v undergroundu podpořený koncerty s Tiamat, Rotting Christ, Ancient Rites, Eternal Solstice, Pentacle a dalšími. Na začátku roku 1996 vyšlo demo \"Thy Blackest Love\", které mělo být přípravou na vydání debutního studiového alba. Tou dobou však došlo k personálním rošádám a sestava vykrystalizovala do podoby: Matt Hnaras (vokály, kytara), Nick Christogiannis (baskytara), Mike Tsembertzis (bicí) a George Triantafillakis (kytara). V červenci 1996 kapela podepsala smlouvu na dvě CD s nizozemským hudebním vydavatelstvím Mascot Records a v srpnu téhož roku začínají nahrávat v řeckém studiu Praxis svou první velkou desku s názvem \"Unspeakable Cults\", která vyšla v prosinci 1996. \n\nDruhé album pod Mascot Records vyšlo v roce 1998 a jmenuje se \"Transmission to Chaos\". V roce 1999 kapela nahrává promo pro vydavatelské firmy, díky níž získá kontrakt s belgickou firmou LSP a vydává třetí dlouhohrající desku \"Running Sore\" (2002). Avizovaná koncertní šňůra byla zrušena kvůli finančním problémům LSP. V roce 2004 vychází kompilační CD \"Thy Blackest Love (The Early Years)\" obsahující raritní materiál.\n\n\n\n\n\n"}
{"id": "1028576", "url": "https://cs.wikipedia.org/wiki?curid=1028576", "title": "Kepler-186f", "text": "Kepler-186f\n\nKepler-186f je exoplaneta v systému Kepler 186 v souhvězdí Labutě. Planeta je v porovnání se Zemí 1,11x větší, délka roku na planetě je 130 dní. Je možné, že se na planetě nachází voda v kapalném skupenství., informují vědci v čele s Elisou Quintanaovou z amerického institutu SETI v časopise Science. Informace o objevu exoplanety se dostala na přední místa zpravodajských webů.\n\nMateřská hvězda\nPlaneta\n\n"}
{"id": "1028579", "url": "https://cs.wikipedia.org/wiki?curid=1028579", "title": "Registrační pokladna", "text": "Registrační pokladna\n\nRegistrační pokladna je elektronické zařízení s fiskální pamětí, zobrazovacím zařízením a tiskárnou. Podle zástupců velkých podniků by měly registrační pokladny zabránit úniku daní a zvýšit tak příjmy státního rozpočtu. Maloobchodníkům a provozovatelům hostinské činnosti na základě živnostenského oprávnění vznikla povinnost mít pokladny s fiskální pamětí 1. ledna 2007. Protože je pořízení registračních pokladen nákladné, je pro živnostníky plánováno zavedení online registrace tržeb od roku 2016. Naopak podle bývalého ministra financí Jiřího Rusnoka je otázkou, zda online registrace tržeb není zbytečně nákladná vzhledem k tomu čeho se chce dosáhnout, protože podle něj jsou registrační pokladny méně zatěžující a méně organizačně i finančně nákladné.\n\nZákon o registračních pokladnách nabyl platnosti dnem 1. července 2005 s tím, že certifikované registrační pokladny s fiskální pamětí měly být zavedeny od ledna 2007. Ovšem po nástupu vlády Mirka Topolánka (ODS) bylo jejich povinné používání zrušeno. Poprvé začala uvažovat o zavedení registračních pokladen ČSSD už v roce 1999.\n"}
{"id": "1028586", "url": "https://cs.wikipedia.org/wiki?curid=1028586", "title": "Malaysian Open, Kuala Lumpur 2014", "text": "Malaysian Open, Kuala Lumpur 2014\n\nMalaysian Open, Kuala Lumpur 2014 byl tenisový turnaj pořádaný jako součást mužského okruhu ATP World Tour, který se hrál na krytých dvorcích s tvrdým povrchem komplexu Putra Stadium. Konal se mezi 22. až 28. zářím 2014 v největším a zároveň hlavním městem Malajsie Kuala Lumpur jako 6. ročník turnaje.\n\nTurnaj s rozpočtem 1 022 255 amerických dolarů patřil do kategorie ATP World Tour 250. Nejvýše nasazeným hráčem ve dvouhře byl osmý tenista světa Kei Nišikori z Japonska, který taká celý turnaj ovládl.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\n\n\n"}
