{"id": "1166255", "url": "https://cs.wikipedia.org/wiki?curid=1166255", "title": "Mesiáš (Händel)", "text": "Mesiáš (Händel)\n\nMesiáš (HWV 56, ) je oratorium, které v roce 1741 složil Georg Friedrich Händel na anglické libreto Charlese Jennense vytvořené na základě biblických textů. Jennens využil \"Bibli krále Jakuba\" a překlad žalmů z \"Knihy společných modliteb\". Oratorium bylo poprvé provedeno v irském Dublinu 13. dubna 1742; londýnská premiéra se uskutečnila o necelý rok později. V českých zemích byl \"Mesiáš\" poprvé proveden v Mozartově úpravě v Praze roku 1804. Po počátečním vlažném přijetí si veřejnost oratorium oblíbila, takže se nakonec přiřadilo k nejznámějším a nejčastěji prováděným chorálním dílům klasické hudby.\n\nHändelova pověst v Anglii, kde žil od roku 1712, se zakládala na věhlasu jeho italských oper. Ve třicátých letech 18. století Händel odpověděl na změnu hudební módy tvorbou oratorií komponovaných na anglické texty; \"Mesiáš\" je jeho šestým dílem tohoto žánru. Ačkoli strukturou připomíná operu, nemá dramatickou operní formu a neobsahuje žádné postavy ani přímou řeč. Jennensův text je spíše dlouhou meditací o Ježíšovi jako Mesiáši zvaném Kristus. Text začíná v první části proroctvími Izajáše a dalších starozákonních postav a směřuje ke zvěstování pastýřům, jediné „scéně“ převzaté z evangelia. V části druhé se Händel soustředil na Ježíšovo utrpení a ukončil ji sborem \"Hallelujah\" (\"Aleluja\"). Námětem třetí části je Ježíšovo vzkříšení z mrtvých a Kristovo oslavení v nebi.\n\nHändel napsal \"Mesiáše\" pro nevelký sbor a orchestr s volitelným nástrojovým obsazením řady jednotlivých čísel. Dílo bylo po jeho smrti postupně upraveno pro provádění v mnohem větším měřítku, pro obrovské orchestry a sbory. Při dalších snahách o aktualizaci oratoria byla jeho orchestrace revidována a posílena, mimo jiné Wolfgangem Amadeem Mozartem. Na konci 20. a na počátku 21. století je trendem návrat k provedení věrnějšímu původním Händelovým záměrům, ačkoli se nadále uvádí i „velký \"Mesiáš\"“. Již v roce 1928 vyšla nahrávka téměř úplné verze na gramofonové desce; od té doby bylo dílo nahráno mnohokrát.\n\nSkladatel Georg Friedrich Händel, narozený v Halle v Německu roku 1685, získal v roce 1712 trvalé bydliště v Londýně a v roce 1727 se stal naturalizovaným britským poddaným. K roku 1741 již pocty, kterých se mu dostalo, dokazují jeho vůdčí postavení v tehdejší britské, resp. anglické hudbě. U dvora krále Jiřího II. obdržel mimo jiné důchod a úřad skladatele Královské kaple a – což bylo neobvyklé vyznamenání žijícího člověka – na jeho počest byla ve Vauxhallských zahradách vztyčena socha. Händel byl ve své rozsáhlé a pestré hudební tvorbě především energickým propagátorem opery italského stylu, kterou do Londýna uvedl v roce 1711 svým \"Rinaldem\". Poté zkomponoval a v londýnských divadlech uvedl více než 40 takových oper.\n\nPočátkem 30. let 18. století začala anglická veřejnost o italské opery ztrácet zájem. Velký úspěch \"Žebrácké opery\" Johna Gaye a Johna Christopha Pepusche (poprvé uvedené v roce 1728) předznamenal vznik mnoha děl žánru \"ballad opera\" s anglickými texty, které si utahovaly z domýšlivých italských oper. Jak mu klesaly příjmy z uvádění jeho oper, Händel se stával závislejším na podpoře soukromníků z řad šlechty. Zahájení provozu konkurenčního divadla Šlechtická opera (Opera of Nobility) mu takové financování ztížilo. Händel potíže zvládl, ale stálo ho to hodně peněz.\n\nAčkoli se vyhlídky italské opery zhoršovaly, Händel zůstal žánru věrný. Ale jako alternativu k inscenovaným dílům začal uvádět oratoria v angličtině. Měl s nimi již zkušenosti – v Římě v letech 1707–1708 složil dvě italská oratoria, když byla operní představení ve městě dočasně zakázána papežským dekretem. Prvním Händelovým anglickým oratoriem byla \"Esther\", kterou napsal a provedl pro soukromého mecenáše v roce 1718. V roce 1732 přenesl revidovanou a rozšířenou verzi \"Esther\" do Královského divadla v Haymarketu, kde členové královské rodiny 6. května navštívili hvězdnou premiéru. Její úspěch Händela povzbudil k napsání dalších dvou oratorií (\"Deborah\" a \"Athalia\"). Všechna tři oratoria byla představena velkému a vděčnému publiku v oxfordském Sheldonově divadle kolem poloviny roku 1733. Někteří vysokoškolští studenti údajně prodali svůj nábytek, aby získali peníze na pětišilinkové lístky.\n\nV roce 1735 dostal Händel od libretisty Charlese Jennense text pro nové oratorium s názvem \"Saul\". Jennens byl bohatý vlastník pozemků, který se zajímal o hudbu a literaturu. Vzhledem k tomu, že Händelovo tvůrčí úsilí se stále zaměřovalo hlavně na operu, otálel se skládáním hudby pro \"Saula\" až do roku 1738, kdy ho připravil pro divadelní sezónu 1738–1739. Jeho práce byla na premiéře v Královském divadle v lednu 1739 vřele přijata. Rychle následovalo méně úspěšné oratorium \"Izrael v Egyptě\", jehož libreto také možná pochází od Jennense. I když Händel pokračoval v psaní oper, na konci desetiletí byl trend směřující k produkci děl na anglická libreta zcela jednoznačný. Po třech představeních své poslední italské opery \"Deidamia\" v lednu a únoru 1741 proto Händel tento žánr opustil. V červenci 1741 poslal Jennens Händelovi nové libreto pro oratorium. V dopise svému příteli Edwardu Holdsworthovi z 10. července Jennens napsal: „Doufám, že [Händel] využije celého svého génia a všech svých dovedností tak, aby kompozice vynikla nad všechny jeho dosavadní kompozice jako její námět vyniká nad všemi jinými náměty. Tím námětem je Mesiáš.“\n\nMesiáš (hebrejsky „pomazaný“) je titul, který starověcí Židé dávali svým politickým a náboženským vůdcům; odkazuje k pomazání olejem, jež bylo důležitou součástí obřadního uvádění do úřadu. V dobách vzniku křesťanství se již užíval zejména pro očekávaného vůdce židovského národa, který měl podle věřících Židů přijít, obnovit Davidovo království a vyhnat římské okupanty. Křesťanství vzniklo tak, že jeho raní přívrženci jako tohoto Mesiáše (řecky Krista) identifikovali kazatele Ježíše Nazaretského. Navíc původní očekávání národní záchrany rozšířili na celé lidstvo a zároveň ho převedli do duchovní roviny: nešlo již o obnovu pozemského Davidova království, ale o duchovní boží království, které místo dočasné politické záchrany nabízí věčné vysvobození od zla a hříchu. Titulní postavou oratoria tedy je Ježíš jako Bohem vyvolený, „pomazaný“ zachránce světa.\n\nRichard Luckett, hudební vědec zaměřený na starou hudbu, popsal Händelova \"Mesiáše\" jako „komentář k narození, utrpení, vzkříšení a nanebevstoupení [Ježíše Krista]“, jenž začíná Božími zaslíbeními pronesenými proroky a končí oslavením Krista v nebi. Na rozdíl od většiny Händelových oratorií zpěváci v \"Mesiáši\" nepředstavují dramatické role; není zde žádný dominantní narativní hlas a velmi málo se používá přímé řeči. Jennensovo libreto nechce dramatizovat život a učení Ježíše, ale ocenit „tajemství božskosti“ pomocí kompilace citátů \"Bible krále Jakuba\" a \"Knihy Žalmů\", obsažené v liturgické knize anglikánské církve \"Kniha společných modliteb\" z roku 1662.\n\nTřídílná struktura díla se podobá Händelovým tříaktovým operám, Jennens tyto „části“ dělí na „scény“. Každá scéna je sbírkou samostatných čísel neboli „vět“, které mají podobu recitativů, árií, nebo sborů. Oratorium obsahuje dvě instrumentální čísla, zahajovací \"Symfonii\" ve stylu francouzské předehry a pastorální \"Pifu\", často nazývanou „pastorální symfonie“, v polovině části I.\n\nV části I starozákonní proroci předpovídají příchod Mesiáše a jeho panenské početí. Zvěstování pastýřům o narození Krista je uvedeno slovy \"Lukášova evangelia\". Část II zahrnuje Kristovo utrpení a jeho smrt, jeho vzkříšení a nanebevstoupení, první šíření evangelia po světě a konečné vyhlášení Boží slávy shrnuté v \"Aleluja\" (\"Hallelujah\"). Část III začíná slibem o vykoupení, po němž následuje předpověď posledního soudu a „všeobecného vzkříšení“, zakončeného vítězstvím nad hříchem a smrtí a provoláváním Kristovy slávy. Podle muzikologa Donalda Burrowse je velká část textu tak plná biblických narážek, že je do značné míry nesrozumitelná těm, kteří bibli neznají. Jennens pro své publikum vytiskl a vydal brožuru, v níž vysvětlil své důvody pro volbu biblických citátů.\n\nCharles Jennens se narodil kolem roku 1700 do prosperující rodiny vlastnící pozemky a nemovitosti v hrabstvích Warwickshire a Leicestershire, které nakonec zdědil. Jeho náboženské a politické názory – postavil se proti zákonu o nástupnictví z roku 1701, který zajistil vstup na britský trůn pro Hannoverskou dynastii – mu zabránily, aby získal titul na Balliolově koleji v Oxfordu nebo aby usiloval o jakoukoli veřejnou kariéru. Rodinné bohatství však Jennensovi umožnilo žít bez práce a zároveň se věnovat literárním a hudebním zájmům. Ačkoli muzikolog Watkins Shaw odmítá Jennense jako „domýšlivou osobu bez zvláštních schopností“, Donald Burrows napsal: „o Jennensově hudební gramotnosti nemůže být pochyb“. Jennens určitě obdivoval Händelovu hudbu, protože počínaje \"Rodelindou\" z roku 1725 pomáhal financovat tisk každé Händelovy partitury. Mezi Händelem a Jennensem se po jejich spolupráci na \"Saulovi\" roku 1741 rozvinulo vřelé přátelství a Händel byl častým návštěvníkem rodinného sídla Jennensů v Gopsallu.\n\nJennensův dopis Holdsworthovi z 10. července 1741, v němž se poprvé zmiňuje o \"Mesiášovi\", naznačuje, že text byl jeho nedávným dílem, pravděpodobně ho sestavil na počátku léta. Jako oddaný anglikán věřící v autoritu bible Jennens zamýšlel napadnout zastánce deismu, odmítající možnost božího zasahování do lidských záležitostí. Shaw popisuje text jako „meditaci o Pánu Ježíši jako Mesiáši v křesťanském myšlení a víře“ a navzdory svým výhradám k Jennensově povaze připouští, že libreto nakonec „lze bezmála nazvat dílem génia“. Neexistuje žádný náznak, že by Händel hrál při výběru nebo přípravě textu jakoukoliv aktivní roli, jako tomu bylo v případě \"Saula\"; naopak se zdá, že v Jennensově díle neudělal žádné významnější změny.\n\nHudba \"Mesiáše\" byla dokončena za 24 dní rychlé práce. Poté, co Händel obdržel Jennensův text někdy po 10. červenci 1741, začal na kompozici pracovat 22. srpna. Jeho záznamy ukazují, že do 28. srpna dokončil část I, do 6. září část II a do 12. září část III. Poté následovaly dva dny „doplňování“, takže celé dílo dokončil 14. září 1741. Celkem 259 stran rukopisu partitury vykazuje určité náznaky spěchu jako jsou skvrny, škrábance, nevyplněné takty a jiné neopravené chyby, ale podle muzikologa Richarda Lucketta je počet chyb v tak rozsáhlé partituře pozoruhodně malý. Rukopis \"Mesiáše\" se nyní nalézá v hudební sbírce Britské knihovny. Je určen pro dvě trubky, tympány, dva hoboje, dvoje housle, violu a basso continuo (violoncello, kontrabas a cembalo).\n\nNa konec svého rukopisu napsal Händel písmena „SDG“, což znamená ', „Jen Bohu patří sláva“. Tento nápis spolu s rychlostí kompozice podpořil víru v apokryfní tradici, podle které prý Händel napsal hudbu ve vytržení božské inspirace, v níž, když psal sbor \"Aleluja\", „viděl před sebou celé nebe“. Burrows poukazuje na to, že mnoho Händelových oper, srovnatelných s \"Mesiášem\" co do délky a struktury, bylo sepsáno mezi divadelními sezónami s podobnou rychlostí. Pro Händela a jeho současníky nebylo psaní tolika hudby v tak krátkém čase neobvyklé; Händel začal psát další oratorium, \"Samsona\", do týdne od dokončení \"Mesiáše;\" a během měsíce pak dokončil hrubou verzi tohoto svého nového díla. V souladu se svou častou praxí při psaní nových děl Händel pro využití v \"Mesiášovi\" upravil existující skladby, v tomto případě čerpal ze dvou nedávno dokončených italských duet a jednoho napsaného před dvaceti lety. Tak se ' z roku 1722 stalo základem pro \"Ó smrti, kde je tvůj osten?\"; části \"Vždyť jeho jho netlačí\" a \"Pročistí syny Léviho\" pocházejí z ' (červenec 1741) a \"Neboť se nám narodí dítě\" i \"Všichni jsme bloudili jako ovce\" z ' (červenec 1741). Händelova instrumentace v partituře je často nedotažená, opět v souladu s tehdejší konvencí, kdy se předpokládalo použití určitých nástrojů a jejich kombinací a skladatel je nemusel zapisovat; pozdější opisovači by doplnili detaily.\n\nPřed prvním uvedením Händel provedl řadu revizí své rukopisné partitury. Částečně i proto, aby pro premiéru v Dublinu roku 1742 odpovídala síle dostupného orchestru; je pravděpodobné, že za Händelova života dílo nebylo nikdy provedeno tak, jak bylo původně koncipováno. Mezi lety 1742 a 1754 skladatel pokračoval v revidování a přepracovávání jednotlivých vět, někdy tak, aby vyhovovaly požadavkům konkrétních zpěváků. První publikovaná partitura \"Mesiáše\" byla vydána v roce 1767, sice až osm let po Händelově smrti, ale přesto byla založena na poměrně raných rukopisech, a tak neobsahovala žádné pozdější Händelovy revize.\n\nHändelovo rozhodnutí uskutečnit sérii koncertů v Dublinu v zimě 1741–1742 vzniklo na základě pozvání vévody z Devonshiru, tehdy sloužícího jako místodržitel Irska. Händelův přítel a houslista Matthew Dubourg byl v Dublinu vévodovým kapelníkem; staral se o orchestrální požadavky Händelova turné. Je nejisté, zdali Händel původně zamýšlel provést \"Mesiáše\" v Dublinu; neinformoval totiž Jennense o takovém plánu, protože Jennens 2. prosince 1741 napsal Holdsworthovi: „… bylo to pro mě trochu ponížení, když jsem se dozvěděl, že namísto toho, aby uvedl \"Mesiáše\" zde, odjel s ním do Irska.“ Po příjezdu do Dublinu 18. listopadu 1741 uspořádal Händel řadu šesti abonentních koncertů, které se uskutečnily mezi prosincem 1741 a únorem 1742 ve velkém hudebním sále na ulici Fishamble Street. Koncerty byly tak populární, že rychle zorganizovali druhou řadu; \"Mesiáš\" nefiguroval v žádné z řad.\n\nZačátkem března 1742 začal Händel diskutovat s příslušnými výbory o charitativním koncertu, který se měl konat v dubnu a na kterém chtěl představit \"Mesiáše\". Usiloval o povolení Katedrály svatého Patrika a Kristovy katedrály, aby pro tuto příležitost mohl využít jejich sbory, a povolení obdržel. Získal tak 16 mužů a 16 chlapců; několika mužům byly přiděleny sólové party. Ženskými sólistkami byly italská sopranistka Christina Maria Avogliová, která zpívala hlavní sopránové role v obou abonentních řadách, a Susannah Cibberová, renomovaná anglická divadelní herečka a kontraaltistka, která zpívala ve druhé řadě. Aby přizpůsobil ženský part nižšímu vokálnímu rozsahu Cibberové, transponoval Händel recitativ \"Tehdy otevřou se oči slepých\" a árii \"Bude pást své stádo\" do F dur. Představení, konané též v sále na Fishamble Street, bylo původně ohlášeno na 12. dubna, ale bylo odloženo o jeden den „na žádost významných osob“. Orchestr v Dublinu se skládal ze smyčců, dvou trubek a tympánů; celkový počet hráčů je neznámý. Händel měl na představení své vlastní varhany, dovezené pro tento účel do Irska; pravděpodobně bylo také použito cembalo.\n\nVýnos akce měl jít na tři dobročinné účely: uhrazení dluhů vězňů, Mercerovu nemocnici a Charitativní ošetřovnu. Ve zprávě o veřejné zkoušce popsaly noviny \"Dublin News-Letter\" oratorium jako „…daleko převyšující cokoliv tohoto druhu, co se kdy uskutečnilo tady, nebo v jakémkoliv jiném království“. Premiéry 13. dubna 1742 se zúčastnilo sedm set lidí. Aby se koncertu mohl zúčastnit co největší počet diváků, byli pánové požádáni, aby přišli bez mečů, a dámy, aby ve svých šatech neměly obruče. Představení sklidilo jednomyslnou chválu tisku: „Slova nedokáží vyjádřit nejvyšší potěšení, které zažilo obdivující a ohromené publikum.“ Dublinský duchovní reverend Delaney byl tak stržen tím, jak Susannah Cibberová zazpívala árii \"Opovržený\", že údajně vyskočil a zvolal: „Ženo, pro toto jsou ti odpuštěny všechny tvé hříchy!“ Příjmy z premiéry oratoria činily zhruba 400 liber, což dělalo asi 127 liber pro každý ze tří jmenovaných dobročinných účelů a zajistilo propuštění 142 osob z vězení pro dlužníky.\n\nPo premiéře oratoria zůstal Händel v Dublinu další čtyři měsíce. Zorganizoval druhé představení \"Mesiáše\" 3. června 1742, které bylo oznámeno jako „poslední vystoupení pana Händela během jeho pobytu v tomto království“. Při druhém provedení \"Mesiáše\", jehož finanční výnos byl určen pro samotného Händela, reprízovala Cibberová svou roli z prvního představení, zatímco Avogliová byla možná nahrazena paní Maclaineovou; údaje o dalších účinkujících nejsou k dispozici.\n\nKdyž Händel 23. března 1743 \"Mesiáše\" uvedl v londýnském Královském divadle v Covent Garden, vřelé dublinské přijetí se neopakovalo. Avogliová a Cibberová byly opět hlavními sólistkami; k nim se připojil tenorista John Beard, veterán Händelových oper, bas Thomas Rheinhold a další dvě sopranistky Kitty Cliveová a slečna Edwardsová. První uvedení provázely negativní novinové komentáře, pokládající téma díla za příliš vznešené pro divadelní uvedení, navíc v podání profánních zpěvaček-hereček jako byly Cibberová a Cliveová. Ve snaze takové názory vyvrátit se Händel v Londýně vyhýbal názvu \"Mesiáš\" a prezentoval dílo jako „Nové posvátné oratorium“. Podle svého zvyku upravil hudbu tak, aby vyhovovala obsazeným zpěvákům. Pro Cliveovou napsal novou verzi \"A hle, zjevil se jim anděl Páně\", kterou v budoucnu již nikdy nepoužil. Přidal tenorovou píseň pro Bearda \"Po celé zemi se rozlehl jejich hlas\", která se objevila v Jennensově originálním libretu, ale nikoli v dublinských provedeních.\n\nZvyk stát během sboru \"Aleluja\" se odůvodňuje tím, že to údajně na londýnské premiéře udělal král Jiří II., a proto všichni měli povinnost také povstat. Neexistují však přesvědčivé důkazy o tom, že král byl na premiéře přítomen ani že se zúčastnil jakéhokoli pozdějšího představení \"Mesiáše\"; první zmínka o zvyku stát se objevuje v dopise z roku 1756, tři roky před Händelovou smrtí.\n\nZpočátku chladnější přijetí \"Mesiáše\" v Londýně vedlo Händela k tomu, aby počet představení toho roku snížil z plánovaných šesti na tři a vůbec neuváděl dílo v roce 1744 – ke značné nelibosti Jennense, jehož vztahy s skladatelem dočasně ochladly. Na Jennensovu žádost provedl Händel v hudbě pro nové nastudování v roce 1745 několik změn: \"Po celé zemi se rozlehl jejich hlas\" přepsal pro sbor, sopránová píseň \"Jásej velice\" byla zkrácena a transpozice pro hlas Cibberové byly vráceny do původní sopránové polohy. Jennens napsal 30. srpna 1745 Holdsworthovi: „[Händel] vytvořil skvělou zábavu, i když ne tak dobrou, jak by mohl a měl udělat. S velkými obtížemi jsem ho přiměl, aby opravil některé z hrubších chyb v kompozici…“ Händel v roce 1745 dirigoval dvě představení v Covent Garden, ve dnech 9. a 11. dubna, a pak \"Mesiáše\" na čtyři roky odložil.\n\nV nastudování z roku 1749 v Covent Garden pod správným názvem \"Mesiáš\" se objevily dvě ženské sólistky, které byly od té doby úzce spojeny s Händelovou hudbou: italské zpěvačky Giulie Frasiová a Caterina Galliová. V následujícím roce se k nim připojil i mužský alt, italský kastrát Gaetano Guadagni, pro nějž Händel složil nové verze \"Ale kdo může zůstat\" a \"Ty jsi vyrostl nahoře\". V roce 1750 také byla založena tradice charitativního provádění \"Mesiáše\" v londýnském sirotčinci \"Foundling Hospital\", které pokračovalo i po Händelově smrti. Představení v sirotčinci roku 1754 je první, ze kterého se dochovaly všechny detaily orchestrálního a hlasového obsazení. Orchestr zahrnoval patnáct houslí, pět viol, tři cella, dva kontrabasy, čtyři fagoty, čtyři hoboje, dvě trubky, dva lesní rohy a bubny. V devatenáctihlasém sboru bylo šest sopránů z Královské kaple; zbytek, všichni muži, byli alti, tenoři a basy. Frasiová, Galliová a Beard vedli pět sólistů, kteří museli pomáhat sboru. Pro toto představení byly árie transponované pro Guadagniho vráceny zpátky pro sopránový hlas. Roku 1754 Händela těžce postihl nástup slepoty a v roce 1755 předal dirigování \"Mesiáše\" v sirotčinci svému žákovi J. C. Smithovi. Roku 1757 a možná i později se skladatel zřejmě opět k dirigování vrátil. Poslední uvedení díla, na kterém byl Händel přítomen, bylo v Covent Garden 6. dubna 1759, osm dní před jeho smrtí.\n\nBěhem padesátých let 18. století byl \"Mesiáš\" stále častěji uváděn o svátcích v katedrálách celé Británie. Občas se jednotlivé sbory a arie používaly jako hymny nebo moteta v kostelích případně jako koncertní čísla, což se začalo běžně dělat počínaje 19. stoletím dodnes. Po Händelově smrti byl \"Mesiáš\" proveden ve Florencii roku 1768, část v New Yorku roku 1770, v Hamburku roku 1772 a v Mannheimu roku 1777, kde jej poprvé slyšel Mozart. Burrows považuje za typické obsazení \"Mesiáše\" za Händelova života a v dekádách po jeho smrti to, které bylo použito v sirotčinci \"Foundling Hospital\" roku 1754. Móda velkých obsazení začala v roce 1784 řadou koncertů na Händelovu památku, konanou ve Westminsterském opatství pod záštitou krále Jiřího III. Pamětní deska na zdi opatství zaznamenává, že „těleso sestávající z 525 zpěváků a instrumentálních umělců bylo řízeno blahorodým Joahem Batesem“ V článku z roku 1955 Malcolm Sargent, zastánce velkých obsazení, napsal: „pan Bates… znal Händela dobře a respektoval jeho přání. Použitý orchestr měl dvě stě padesát členů a obsahoval dvanáct rohů, dvanáct trubek, šest trombonů a tři páry tympánů (z nichž některé byly obzvláště veliké).“ V roce 1787 se v opatství konala další představení a inzeráty slibovaly: „Orchestr se bude skládat z osmi set účinkujících.“\n\nV kontinentální Evropě se uvádění \"Mesiáše\" odchýlilo od Händelových praktik jiným způsobem: orchestrace byla drasticky měněna, aby vyhovovala dobovému vkusu. Roku 1786 Johann Adam Hiller představil \"Mesiáše\" s aktualizovanou partiturou v berlínském dómu. V roce 1788 Hiller představil svou revidovanou verzi se sborem 259 osob a orchestrem 87 smyčců, 10 fagotů, 11 hobojů, 8 fléten, 8 lesních rohů, 4 klarinetů, 4 trombonů, 7 trumpet, tympánů, cembala a varhan. Roku 1789 byl Mozart pověřen baronem Gottfriedem van Swietenem a spolkem , aby upravil několik Händelových děl včetně \"Mesiáše\". Mozart vytvořil dílo pro malé obsazení, vyloučil varhany, přidal partitury pro flétny, klarinety, trombony a lesní rohy, překomponoval některé pasáže a další uspořádal jinak. Představení takto upraveného oratoria \"Der Messias\" se uskutečnilo 6. března 1789 na zámku hraběte Johanna Esterházyho se čtyřmi sólisty a dvanáctičlenným sborem. Tato úprava s drobnými Hillerovými změnami byla vydána po Mozartově smrti v roce 1803. Hudební vědec Moritz Hauptmann popsal Mozartovy přídavky jako „štukové ozdoby na mramorovém chrámu“. Sám Mozart údajně měnil dílo svého předchůdce obezřetně a trval na tom, že žádné změny Händelových partitur by neměly být interpretovány jako snaha vylepšit jeho hudbu. Britské publikum se později seznámilo s některými prvky této verze, když byly zapracovány do partitur editovaných např. skladatelem Ebenezerem Proutem.\n\nV 19. století se dál zvětšily rozdíly v přístupu k Händelovi mezi německy a anglicky mluvícími zeměmi. Muzikolog Friedrich Chrysander a literární historik Georg Gottfried Gervinus založili roku 1856 v Lipsku (Německou Händelovu společnost) s cílem vydat všechna Händelova díla v původní podobě. Ve stejné době se uvádění v Británii a Spojených státech amerických vzdálilo Händelově interpretační praxi snahou o stále pompéznější ztvárnění. \"Mesiáš\" byl uveden v roce 1853 v New Yorku s třistačlenným sborem a v roce 1865 v Bostonu s více než 600 sboristy. V Británii se v roce 1857 konal \"Velký Händelův festival\" v londýnském Křišťálovém paláci, kde byl uveden \"Mesiáš\" a další Händelova oratoria sborem 2000 zpěváků a pětisetčlenným orchestrem.\n\nV šedesátých a sedmdesátých letech 19. století nastupovaly stále početnější orchestry. Bernard Shaw v roli hudebního kritika poznamenal: „Vyčpělý úžas, který velký sbor vždy úspěšně vyloudí, se už vyčerpal“; později napsal: „Proč namísto plýtvání obrovskými částkami na nudná masová představení Händelova festivalu někdo nepřipraví pořádně secvičené a důkladně nastudované uvedení \"Mesiáše\" v koncertním sále St James's Hall se sborem dvaceti schopných umělců? Většina z nás by chtěla alespoň jednou před smrtí uslyšet pořádné provedení tohoto díla.“ Použití rozsáhlého orchestru vyžadovalo značné zmnožení orchestrálních hlasů. Mnoho Händelových obdivovatelů věřilo, že skladatel by partituru takto rozšířil, kdyby v jeho době byly k dispozici příslušné nástroje. Shaw namítal, do značné míry bez odezvy, že „skladatel by měl být ušetřen nápadů svých přátel a psaní nebo výběr ‚dalších orchestrálních doprovodů‘ by mělo být náležitě uvážené.“\n\nJedním z důvodů popularity obrovských představení byla všudypřítomnost amatérských sborů. Anglický dirigent Thomas Beecham napsal, že po dvě stě let byl v Británii sbor „národním médiem hudebního projevu“. V době úpadku viktoriánských pěveckých spolků však zaznamenal „prudkou a silnou reakci proti monumentálním představením… výzvy z několika stran, že Händel by se měl hrát a poslouchat tak jako v letech 1700 až 1750“. Na konci století byli skladatel Frederick Bridge a muzikolog T. W. Bourne průkopníky revitalizace \"Mesiáše\" v Händelově orchestraci a Bourneova editorská práce byla základem pro další akademické verze na počátku 20. století.\n\nPřestože ve 20. století přetrvávala tradice uvádění oratoria rozsáhlými tělesy jako sbor Royal Choral Society, Mormonský chrámový sbor a sbor Huddersfield Choral Society, rostla poptávka po představeních věrnějších Händelovu pojetí. Na počátku 20. století napsal časopis \"The Musical Times\" o „přidaných doprovodech“ od Mozarta a dalších, „Není čas některé z těchto přívěšků na Händelově partituře odeslat na zasloužený odpočinek?“ V roce 1902 vytvořil muzikolog Ebenezer Prout novou edici partitury vycházející z Händelových původních rukopisů, a ne z nepřesných tištěných verzí s chybami přebíranými z jednoho vydání do druhého. Prout však vycházel z předpokladu, že věrná reprodukce Händelova původního rukopisu by nebyla praktická:\n\nProut pokračoval v praxi přidávání fléten, klarinetů a trombonů do Händelovy orchestrace, ale obnovil Händelovy party s vysoce laděnými trubkami, které Mozart vynechával (zjevně proto, že v roce 1789 se už přestaly používat). Proutův přístup byl přijat prakticky bez odporu, a když v témže roce 1902 \"Mesiáš\" vyšel v Chrysanderově kritické edici, bylo toto dílo přijato uctivě jako „studijní materiál“, ale ne jako podklad pro uvádění, i když vycházelo z Händelových rukopisných verzí. Autentická interpretace se považovala za nemožnou: dopisovatel \"Musical Times\" napsal: „Všechny Händelovy orchestrální nástroje (s výjimkou trubky) byly horší kvality než ty, které se používají v současnosti, jeho cembala jsou navždy pryč… místa, kde se uváděl \"‚\"Mesiáš\"‘\", byla pouhými salónky ve srovnání s koncertními síněmi Albert Hall, Queen's Hall a Křišťálovým palácem.“ Australské noviny \"The Register\" protestovaly proti představě, že vystoupí „podřadné kostelní sborečky o nějakých dvaceti hlasech“.\n\nV Německu se \"Mesiáš\" nehrál tak často jako v Británii; a když už se uváděl, tak bylo obvyklé středně velké obsazení. Na Händelově festivalu, který se konal v roce 1922 v Händelově rodném městě Halle, prováděl jeho chorální díla sbor o 163 členech a 64členný orchestr. V Británii tehdejší novinka, rozhlasové vysílání a nahrávání hudby, přispěla k přehodnocení otázky, jak uvádět Händela. Například v roce 1928 nahrál dirigent Beecham \"Mesiáše\" s poměrně skromným obsazením a kontroverzně rychlými tempy, ačkoli orchestrace zůstala daleko od autentické. V letech 1934 a 1935 vysílala BBC \"Mesiáše\" pod taktovkou Adriana Boulta „věrně se držícího čisté Händelovy partitury“. Ve worcesterské katedrále se v roce 1935 konalo představení s autentickou interpretací jako součást Festivalu tří sborů. V roce 1950 John Tobin dirigoval představení \"Mesiáše\" v katedrále sv. Pavla s orchestrální obsazením podle skladatelových pokynů, s šedesátičlenným sborem, kontratenorovým sólistou a uměřenou vokální improvizací nad rámec notových zápisů podle zvyklostí Händelovy doby. Proutova rozšířená verze si zachovala u britských sborů oblibu, ale současně se stále častěji konala představení malých profesionálních souborů v prostorách vhodných rozměrů využívající autentickou partituru. Právě taková nastudování se také zpravidla vydávala na deskách a kompaktních discích; \"Mesiáš\" velkých rozměrů se začal zdát staromódní.\n\nHnutí za autentickou interpretaci bylo v roce 1965 podpořeno novým vydáním partitury, které připravil muzikolog Watkins Shaw. V hudební encyklopedii \"Grove Dictionary of Music and Musicians\" napsal David Scott: „vydání zpočátku vzbudilo podezření kvůli pokusům v několika směrech prolomit příkrov konvence, která \"Mesiáše\" na Britských ostrovech obklopovala.“ V době Shawovy smrti roku 1996 popsal deník \"The Times\" jeho vydání jako „nyní univerzálně používané“. \n\n\"Mesiáš\" zůstává nejznámějším Händelovým dílem, které se zvlášť často uvádí během adventu; v prosinci 1993 hudební kritik Alex Ross poukázal na 21 představení během měsíce jen v samotném New Yorku jako na „otupující opakování“. V rozporu s obecným trendem k autentičnosti byl \"Mesiáš\" uveden v operních sálech jak v Londýně (2009), tak v Paříži (2011). Čas od času se opráší Mozartova partitura a v anglofonních zemích jsou populární představení známá jako „zpívej spolu“ (\"singalong\"), při kterých se ke zpěvu přidává publikum, takže hudba vychází z mnoha stovek hrdel. Ačkoli nyní převládají autentické interpretace, panuje shoda, že dokonalou verzi \"Mesiáše\" nelze najít; dochované rukopisy obsahují velice odlišné záznamy mnoha čísel a vokální či instrumentální ozdoby notového zápisu jsou věcí osobního úsudku, a to i pro historicky nejinformovanější umělce. Znalec Händelova díla Winton Dean napsal:\n\nV českých zemích byl \"Mesiáš\" poprvé proveden v úpravě Wolfganga Amadea Mozarta v Praze roku 1804. Provedení se zúčastnilo 170 hudebníků, včetně asi 80 členů sboru. Tehdejší tisk „nikterak nešetřil chválou při popisu provedení díla“. Dle muzikologa Rudolfa Pečmana obecně Händel „nezapustil v českých zemích nikdy tak pevně kořeny jako například Hayden nebo Mozart“. Soustavný händelovský kult se od 20. let 19. století pěstoval na zámku v Náměšti nad Oslavou, pod majitelem Jindřichem Haugwitzem. V náměšťské knihovně byl i \"Mesiáš\". Haugwitz i překládal Händleova libreta do němčiny, v roce 1822 převedl právě \"Mesiáše\". V tomto překladu bylo dílo (stejně jako další oratoria a kantáty) v Náměšti uvedeno, v Mozartově hudební úpravě. Podrobnosti o kvalitě provedení se nedochovaly. Jinde se Händelova tzv. „velká díla“ uváděla jen sporadicky, například v Brně byl mezi roky 1820 a 1890 uveden \"Mesiáš\" jen v letech 1822 a 1879. V Praze byl zájem o Händela větší, například mezi lety 1829 až 1837 byl \"Mesiáš\" celý proveden v březnu 1837, v letech 1829 a 1830 z něj zaznělo \"Hallelujah\". \"Hallelujah\" zaznělo i na závěr slavnostního otevření koncertního sálu Rudolfina v únoru 1885. O Händela měli velký zájem František Škroup a Bedřich Smetana. První zmíněný dvakrát \"Mesiáše\" dirigoval, a to v letech 1856 a 1861. Velkou zásluhu uvádění \"Mesiáše\" v Praze měla i \"Jednota umělců hudebních ku podpoře vdov a sirotků\", která \"Mesiáše\" vícekrát úspěšně uvedla. Zájem o Händelova oratoria a opery, včetně \"Mesiáše\", poklesl významně v prvních dvou desetiletích 20. století a pokračoval i v době mezi světovými válkami.\n\nV rámci hudebního festivalu Pražské jaro, který se koná od roku 1946, zazněl \"Mesiáš\" poprvé až 22. a 23. května 1981 v provedení Státní filharmonie Brno a Pražského filharmonického sboru. Znovu byl uveden v letech 2003, 2005, 2012, 2013 a 2016.\n\nRok 1985, u příležitosti 300 let od Händelova narození, přinesl uvedení řady jeho vokálně instrumentálních děl, včetně \"Mesiáše\". Byl uveden v Brně, v Pardubicích a Olomouci. Za celou dobu existence hudebního festivalu Smetanova Litomyšl, od roku 1949 do roku 2018, byl uveden \"Mesiáš\" celkem dvakrát, a to v letech 1995 a 2014.\n\nČíslování vět uvádíme podle vydání vokální partitury v nakladatelství Novello (1959), jež připravil Watkins Shaw, které vychází z číslování dříve vytvořeného Ebenezerem Proutem. Jiné edice číslují věty mírně odlišně; například vydání nakladatelství Bärenreiter z roku 1965 nepočítá všechny recitativy a čísluje věty od 1 do 47. Rozdělení na části a scény je založeno na libretu z roku 1743, připraveném pro první představení v Londýně. Názvy scén jsou uvedeny tak, jak Burrows shrnul scény nazvané Jennensem.\n\nScéna 1: Izaiášovo proroctví spásy\n\nScéna 2: Přicházející soud\n\nScéna 3: Proroctví Kristova narození\n\nScéna 4: Zvěstování pastýřům\n\nScéna 5: Kristovo uzdravování a vykoupení\nScéna 1: Kristovo utrpení\n\nScéna 2: Kristova smrt a zmrtvýchvstání\n\nScéna 3: Kristovo nanebevstoupení\n\nScéna 4: Kristovo přijetí v nebi\n\nScéna 5: Počátky kázání evangelia\n\nScéna 6: Svět odmítá křesťanství\n\nScéna 7: Konečné Boží vítězství\nScéna 1: Příslib věčného života\n\nScéna 2: Soudný den\n\nScéna 3: Konečné vítězství nad hříchem\n\nScéna 4: Oslava Mesiáše blaženými v nebi\nHudba \"Mesiáše\" se liší od většiny ostatních Händelových oratorií zdrženlivou orchestrací – což je kvalita, kterou, jak poznamenává muzikolog Percy M. Young, nepřijal Mozart ani další pozdější upravovatelé hudby. Dílo začíná tiše, instrumentálními a sólovými větami, které předcházejí prvnímu vystoupení sboru, jehož nástup v nízkém altovém registru je tlumený. Zvláštním aspektem Händelovy zdrženlivosti je omezené používání trubek v celém díle. Po jejich uvedení v I. části sboru \"Sláva Hospodina\" jsou slyšet, kromě sóla v \"Polnice zazní\", pouze v \"Aleluja\" a závěrečném sboru \"Hoden jest Beránek\". Právě tato vzácnost, říká Young, zvyšuje efekt vstupů dechových nástrojů: „Použijte je častěji a vzrušení se zmenší“. Ve \"Slávě Bohu\" označil Händel nástup trubek jako , což znamená „tišeji, z dálky“; jeho původním záměrem bylo umístit v tomto okamžiku žestě mimo scénu (\"in disparte\"), aby zdůraznil účinek vzdálenosti. V tomto úvodním nástupu trubek chybí očekávaný bubnový doprovod, podle Lucketta „úmyslné zadržení efektu, ponechání si něčeho v rezervě pro části II a III“.\n\nAčkoli \"Mesiáš\" není v žádné konkrétní tónině, muzikolog Anthony Hicks shrnuje Händelovo tónové schéma jako „tíhnoucí směrem k D dur“, tónině spojované se světlem a slávou. Jak oratorium postupuje vpřed s různými posuny v tóninách, odrážejícími změny nálady, D dur se objevuje ve významných bodech, především v „trubkových“ větách s jejich povzbuzujícími zprávami. Je to tónina, v níž dílo dosáhne svého triumfálního konce. Při neexistenci převládající tóniny byly navrženy jiné integrační prvky. Například muzikolog Rudolf Steglich nadnesl, že Händel použil „vzestupnou čistou kvartu“ jako sjednocující motiv; tento prostředek se nejvýrazněji objevuje v prvních dvou notách čísla \"Vím, že můj vykupitel žije\" a na mnoha dalších místech. Nicméně Luckett považuje toto tvrzení za nevěrohodné a tvrdí, že „jednota \"Mesiáše\" není důsledkem ničeho tajemnějšího než Händelovy pozornosti vůči textu a konzistence jeho hudební představivosti“. Allan Kozinn, hudební kritik novin \"New York Times\", nachází „vzorové manželství hudby a textu… Od jemné klesající melodie přiřazené úvodním slovům (‚Potěšte‘) k naprosté extázi sborového ‚Aleluja‘ a ozdobného slavnostního kontrapunktu podporujícího závěrečné ‚Amen‘ stěží projde řádek textu, aby ho Händel nezesílil“.\n\nÚvodní \"Symfonie\" je složena pro smyčce v tónině e moll a je Händelovým první užitím tzv. francouzské předehry v oratoriu. Jennens poznamenal, že \"Symfonie\" obsahuje „části velmi nehodné Händela, ale mnohem více nehodné Mesiáše“; Händelův raný životopisec Charles Burney pouze prohlásil, že je „suchá a nezajímavá“. Změna tóniny do E dur uvádí první proroctví, které zpívá tenor, jehož melodie v úvodním recitativu \"Potěšte můj\" je zcela nezávislá na doprovodu strunných nástrojů. Hudba prochází různými obměnami tóniny, jak se proroctví rozvíjí, a vrcholí velkým sborem \"Neboť se nám narodí dítě\" v G dur. V něm jsou sborová zvolání (zahrnující vzestupnou kvartu při slovech „mocný Bůh“) založena na materiálu převzatém z Händelovy italské kantáty . Takové pasáže, říká hudební historik Donald Jay Grout, „ukazují Händela dramatika, neomylného mistra dramatického efektu“.\n\nNásledující pastorální mezihra začíná krátkou instrumentální větou zvanou \"Pifa\" podle \"ů\", pastýřů s dudami, kteří o Vánocích hrávali v ulicích Říma. Händel \"Pifu\" napsal ve dvou podobách, v jedenáctitaktové a delší dvaatřicetitaktové; podle Burrowse se dá úspěšně použít kterákoli z nich. Skupina čtyř krátkých recitativů, které následují, představí sopránovou sólistku – ačkoli již předtím číslo \"Kdo však snese\" často zpívá také soprán, pokud se tato árie použije v podobě transponované do g moll. Závěrečný recitativ tohoto úseku je v D dur a předznamenává stvrzující sbor \"Sláva Bohu\". Zbytek části I je převážně nesen sopránem v tónině B dur, což Burrows označuje za vzácný případ stability tóniny. Árii \"Bude pást své stádo\" Händel několikrát přetvořil, objevila se postupně jako recitativ, altová árie i duet pro alt a soprán, až nakonec byla v roce 1754 obnovena původní sopránová verze. Britský hudební učenec Sedley Taylor zpochybnil vhodnost použití italského materiálu jako základu slavnostního závěrečného sboru \"Vždyť jeho jho netlačí\"; označil jej za „zvukomalebný kousek… žel úplně špatně umístěný“, i když uznal, že čtyřhlasý sborový závěr je geniální spojení krásy a důstojnosti.\n\nDruhá část začíná v tónině g moll, která dle Hogwooda uvozuje náladu „tragické předtuchy“ následující dlouhé řady pašijových částí. Po deklamačním úvodním sboru ve formě fugy \"Hle, Beránek Boží\" následuje altové sólo \"Byl opovrhován\" v Es dur, což je nejdelší číslo celého oratoria, jehož některé části se zpívají bez doprovodu, aby se zdůraznila Kristova opuštěnost. Luckett cituje Burneyův popis této věty jako „nejdokonalejšího vyjádření žalosti v anglické písňové tvorbě“. Následující řada převážně krátkých sborových vět vypráví Kristovo utrpení, ukřižování, smrt a zmrtvýchvstání, zpočátku v f moll s krátkým přechodem do F dur v čísle \"Všichni jsme bloudili jako ovce\". Zde Sedley Taylor Händelovi použití bez výhrad schvaluje: „[Händel] nechává hlasy nastupovat ve vážné kanonické posloupnosti a jeho sbor končí kombinací vznešenosti a citové hloubky, jakou dokáže vytvořit jen naprostý génius“.\n\nPocit sklíčenosti se vrací tenorovým recitativem \"Všem, kteří ho vidí\" v tónině b moll, kterou Hogwood nazývá „vzdálenou a barbarskou“. Pochmurná část oratoria pak skončí chorálem nanebevstoupení \"Pozvedněte brány\", který Händel zpočátku dělí mezi dvě sborové skupiny; alty slouží zároveň jako doprovod sopránovému sboru i jako melodický hlas s doprovodem tenorů a basů. Pro představení v sirotčinci \"Foundling Hospital\" roku 1754 Händel přidal dva lesní rohy, jež se připojí ve chvíli, kdy se sbor sjednotí ke konci čísla. Po slavnostním vyznění Kristova přijetí do nebe, které je označeno sborovou výzvou v D dur \"Klanějte se mu všichni Boží andělé\", prochází „letniční část“ řadou kontrastních nálad – od klidné a pastorální \"Jak nádherná podívaná\" přes divadelně operní \"Proč se pohanské národy tak nespoutaně bouří\" až k vrcholu druhé části, \"Aleluja\". To, jak zdůrazňuje Young, není sborovým vyvrcholením oratoria, i když člověk nemůže uniknout jeho „nakažlivému nadšení“. \"Aleluja\" po ošidně nenáročném orchestrálním úvodu postupuje přes krátkou, jednohlasou pasáž na cantus firmus se slovy „Pro Pána Boha kralujícího všemohoucího“ k novému nástupu dlouho zmlklých trubek při „On bude kralovat na věky věků“. Komentátoři si povšimli, že melodie této třetí části vychází z populárního německého luteránského chorálu Philippa Nicolaie.\n\nÚvodní sopránové sólo v tónině E dur \"Vím, že můj vykupitel žije\" je jedno z mála čísel oratoria, které zůstalo beze změny ve své původní podobě. Jeho jednoduchý jednohlasný houslový doprovod a uklidňující rytmus prý vehnaly Burneyovi do očí slzy. Poté následuje klidný sbor, který vyústí do deklamace basů v D dur \"Hle, odhalím vám tajemství\", pak dlouhá árie \"Polnice zazní\" označená jako („důstojně, ale ne rychle“). Händel ji původně napsal ve formě , ale pravděpodobně před prvním představením ji zkrátil na . Dlouhá charakteristická melodie trubky, která předchází vystoupení sólisty a doprovází ho, je jediným významnějším instrumentálním sólem celého oratoria. Händelovo zvláštní opakované zdůraznění čtvrté slabiky „neporušitelného“ mohlo motivovat básníka 18. století Williama Shenstonea k výroku o tom, že „si všiml, že v některých částech \"Mesiáše\" Händela zradil úsudek; hudba tam nebyla ve shodě, nebo byla dokonce v protikladu k tomu, co vyžadovala slova“. Po krátkém sólovém recitativu se k altu připojuje tenor a společně zpívají jediný duet Händelovy konečné verze oratoria: \"Ó smrti, kde je tvůj osten?\" Melodie je převzata z Händelovy kantáty z roku 1722 \"\" a dle Luckettova hodnocení je tou nejúspěšnější z italských výpůjček. Duet přímo přechází do sboru \"Ale chvála buď Bohu\".\n\nRozjímavé sopránové sólo \"Je-li Bůh s námi\" (původně napsané pro alt) cituje Lutherův chorál \"\". Uvádí hlavní sborové finále v D dur \"Hoden jest Beránek\", vedoucí k apokalyptickému \"Amen\", ve kterém, jak říká Hogwood, „nástup trumpet naznačuje konečnou nebeskou bouři“. Händelův prvním životopisec John Mainwaring napsal v roce 1760, že tento závěr ukázal, jak skladatel „stoupá ještě výše“, ještě nad „obrovský geniální výkon, sbor \"Aleluja\"“. Young píše, že \"Amen\" mělo na způsob Palestriny „zaznít jakoby z bočních lodí a chórových ochozů nějakého velkého chrámu“.\n\nRané nahrávky jednotlivých sborů a árií z \"Mesiáše\" často odrážejí tehdy oblíbený způsob provádění – velká hudební tělesa, pomalá tempa a volně přepracované orchestrace. Typickými příklady jsou sbory z \"Mesiáše\" nastudované anglickým dirigentem Henrym Woodem a nahrané v roce 1926 pro vydavatelství Columbia s tříapůltisícovým sborem a orchestrem z Händelova festivalu v Křišťálovém paláci, nebo konkurenční nahrávka společnosti HMV zaznamenávající sbor Royal Choral Society řízený Malcolmem Sargentem, pořízená v Royal Albert Hall.\n\nPrvní téměř úplnou nahrávku celého díla (s tehdy obvyklými zásahy) řídil Thomas Beecham v roce 1928. Beecham se snažil „podat interpretaci, která podle jeho názoru byla bližší záměru skladatele“ s menším obsazením a rychlejšími tempy než se tehdy stalo zvykem. Jeho kontraaltová sólistka Muriel Brunskillová později poznamenala: „Jeho tempa, která jsou nyní považována za samozřejmá, byla revoluční; úplně to oživil“. Naopak Sargent ve svých čtyřech nahrávkách pro HMV (první z roku 1946 a tři další z padesátých a šedesátých let) držel tradici rozsáhlých obsazení; všechny nahrávky provedl se sborem Huddersfield Choral Society a Liverpoolskou filharmonií. Beechamova druhá nahrávka díla z roku 1947 podle kritika Alana Blytha, „mířila k věrnějším händelovským rytmům a tempům“. Hudební kritik Teri Noel Towe v analýze všech 76 úplných \"Mesiášů\" nahraných do roku 1991 nazval tuto Beechamovu verzi „jednou z hrstky skutečně hvězdných provedení“.\n\nV roce 1954 řídil německý dirigent Hermann Scherchen první nahrávku založenou na Händelově originální partituře pro vydavatelství Nixa. Brzy následovala verze v té době považovaná za akademickou, již pořídil Adrian Boult pro britské vydavatelství Decca. Podle standardů 21. století však byla Scherchenova i Boultova tempa stále ještě pomalá a sólisté se nepokusili o vokální ozdoby. Dvě nové nahrávky z let 1966 a 1967, řízené anglickým dirigentem Colinem Davisem pro společnost Philips a australským dirigentem Charlesem Mackerrasem pro HMV, se považují za velký pokrok v oblasti hudební vědy a prováděcí praxe. Zahájily novou tradici rychlých provedení v malých obsazeních s vokálními ozdobami sólových zpěváků. K nahrávkám staršího stylu patří Beechamova z roku 1959 s Královským filharmonickým orchestrem a orchestrací objednanou Eugenem Goossensem a provedenou anglickým skladatelem Leonardem Salzedem, dále verze německého dirigenta Karla Richtera z roku 1973 pro německé vydavatelství Deutsche Grammophon (DG) a nahrávka britského dirigenta Davida Willcockse z roku 1995, založená na Proutově vydání z roku 1902 s 325hlasým sborem a 90členným orchestrem.\n\nKoncem 70. let se snaha o autentičnost rozšířila i na používání dobových nástrojů a hraní na ně historicky správným stylem. První z těchto nahrávek byly dirigovány odborníky na starou hudbu Christopherem Hogwoodem (1979) a Johnem Eliotem Gardinerem (1982). Použití dobových nástrojů se rychle stalo normou, i když někteří dirigenti, mezi nimi Georg Solti (1985), nadále upřednostňovali moderní nástroje. Časopis \"Gramophone\" a publikace \"The Penguin Guide to Recorded Classical Music\" vyzdvihly dvě verze, které řídili angličtí dirigenti Trevor Pinnock (1988) a Richard Hickox (1992). Druhý z nich využil sbor 24 zpěváků a orchestr 31 hráčů; o Händelovi je známo, že použil 19členný sbor a orchestr o 37 hráčích. Brzy se objevila představení v ještě menším obsazení.\n\nBylo nahráno několik rekonstrukcí raných představení: dublinská verze z roku 1742 provedená Scherchenem v roce 1954, znovu v roce 1959 a pak francouzským dirigentem Jeanem-Claudem Malgoirem roku 1980. Existuje několik nahrávek verze z roku 1754 z Foundling Hospital, včetně těch, které byly řízeny Hogwoodem (1979), britským dirigentem Andrewem Parrottem (1989) a Paulem McCreeshem. V roce 1973 David Willcocks řídil soubor pro nahrávací společnost His Master's Voice, přičemž všechny sopránové árie zpíváli společně chlapci sboru King's College z Cambridge. V roce 1974 byla pro společnost Deutsche Grammophon pořízena nahrávka Mozartovy verze s dirigentem Charlesem Mackerrasem, zpívaná v němčině.\n\nPrvní publikovaná partitura z roku 1767, společně s Händelovými zdokumentovanými úpravami a změnami různých vět, byla již od Händelovy doby základem pro mnoho verzí provedení. Moderní nastudování, která usilují o autentičnost, bývají založena na některé z edicí vydaných od poloviny 20. století. Ty používají každá svoje číslování vět:\n\nVydání připravené německými muzikology Friedrichem Chrysanderem a Maxem Seiffertem pro společnost Deutsche Händel-Gesellschaft (Berlín, 1902) se obvykle nepoužívá pro přípravu nastudování, ale jako východisko pro studium a výzkum.\n\nKromě Mozartovy známé orchestrace existují úpravy pro větší orchestry od Eugena Goossense a Andrewa Davise; obě již byly nahrány, Goossensova společností RCA a Davisova u značky Chandos.\n\n\n"}
{"id": "1166258", "url": "https://cs.wikipedia.org/wiki?curid=1166258", "title": "Anatolij Krutikov", "text": "Anatolij Krutikov\n\nSe sovětskou reprezentací vyhrál první mistrovství Evropy roku 1960 (tehdy nazývané Pohár národů). Zúčastnil se též mistrovství Evropy 1964, byť na závěrečném turnaji do hry nezasáhl. V národním týmu působil v letech 1959–1960 a nastoupil k 9 zápasům.\n\nSe Spartakem Moskva se roku 1962 stal sovětským mistrem a dvakrát získal sovětský pohár (1963, 1965).\n"}
{"id": "1166259", "url": "https://cs.wikipedia.org/wiki?curid=1166259", "title": "Markéta Luisa Orleánská", "text": "Markéta Luisa Orleánská\n\nMarkéta Luisa Orléanská ( , 28. července 1645, Zámek Blois – 17. září 1721, Paříž) byla rodem francouzská princezna a sňatkem s velkovévodou Cosimem III. Medicejským velkovévodkyně toskánská. Po odtrhnutí od jejího milence a zároveň bratrance Karla V. Lotrinského a odloučení od zbytku rodiny začala brzy pohrdat svým manželem i jeho rodinou a začala se s ním hádat. Je dokonce podezřelá i z pokusu manžela otrávit. Markéta Luisa se s Medicejskými smířila několikrát, avšak již po několika dnech znovu rozproudila nepřátelství.\n\nPo smrti svého otce Ferdinanda II. Medicejského v roce 1670 odmítl velkovévoda Cosimo pod vlivem své matky umožnit Markétě Luise vstup do tajné rady velkovévodství (\"Consiglio privato\"). Markéta Luisa tedy zůstala bez jakéhokoliv politického vlivu a zbylo jí jen vychovávání jejich syna Ferdinanda. Další dvě děti, Anna Marie Luisa a Gian Gastone, se narodily později. Gian Gastone byl poslední velkovévoda Toskánska z rodu Medicejských, jím pak tento rod vymřel po meči.\n\nV červnu 1675 podepsala Markéta Luisa smlouvu se svým manželem Cosimem, kterou jí byl přiřčen roční důchod 80 000 tehdejších francouzských \"livres\". Smlouva jí umožnila vrátit se do Francie, pod podmínkou, že bude bydlet v klášteře Montmartre nedaleko Paříže. Musela se také vzdát veškerých svých práv jako francouzská princezna. Ačkoliv samotná smlouva zakazovala Markétě opouštět klášter, ona ji porušovala svými častými návštěvami bratrance Ludvíka XIV. Také byla původcem všech skandálů v klášteře i mimo něj, včetně pokusu o jeho spálení. Markéta Luisa byla až do své smrti oficiálně vdaná, měla však postupně několik milenců.\n\nMarkéta Luisa Orléanská, nejstarší dítě Gastona Orléanského a jeho druhé manželky Markéty Lotrinské, se narodila 18. července 1645 na zámku Blois. Byla nejstarší z jejich pěti dětí, tedy jedna ze třech přeživších (nejmladší dvě děti, Jean Gaston a Marie Anna, zemřely v dětském věku). Měla ještě sestry Alžbětu a Františku Magdalénu. Alžběta se stala vévodkyní de Guise a savojskou vévodkyní. Františka Magdaléna byla taktéž savojská vévodkyně.\n\nMarkétě Luise se dostalo základního vzdělání v Blois, kam se její otec uchýlil po neúspěšném povstání proti vlastnímu synovci Ludvíkovi XIV. Markéta vyrůstala se svými sourozenci i s matkou, ale především si oblíbila svoji nevlastní sestru Annu Marii Luisu, vévodkyni z Montpensier. Ta byla dcerou Gastona a jeho první manželky Marie z Montpensier.\n\nMarkéta Luisa si původně měla vzít svého bratrance Karla Emanuela Savojského, avšak její matka, jak Markéta věřila, jí úmyslně poradila špatně a tím šance na možný sňatek zničila. Za Karla Emanuela se pak v roce 1663 provdala její sestra Františka Magdaléna. Po této zkušenosti si Markéta Luisa nechala podruhé poradit právě od své nevlastní sestry, která jí poradila, aby si vzala Cosima, budoucího velkovévodu toskánského.\n\nZpočátku byla Markéta ze sňatku velmi nadšená, ale pouze do té doby, než zjistila, že je u toskánského dvora mnohem méně oblíbená, než jí vylíčila Anna Marie Luisa. Markéta byla značně nevyrovnaná a všechny nemile překvapila, když bez doprovodu na krátkou dobu zmizela s bratrancem Karlem Savojským, který se později stal jejím milencem. Po celou dobu proti sňatku s Cosimem neprotestovala, avšak když jí měl přijet blahopřát král Ludvík XIV., úmyslně se pokusila uprchnout pod záminkou, že jede na lov. Anna Marie Luisa ji ale včas zastavila a přivedla zpět.\n\nMateo Medicejský, tehdy úřadující velkovévoda, přivezl Markétu Luisu do Toskánska s devíti doprovodnými galérami. Tři byly toskánské, tři půjčené na úvěr z Janovské republiky a další tři z papežského státu. K toskánskému městu Livorno dorazily lodě 12. června 1661 a formální příchod tehdy 15leté Markéty do Florencie se za oslavné pompy uskutečnil 20. června. Její a Cosimova svatba se stala ve Florencii tou největší podívanou, která zde dosud byla k vidění. Jen ve svatebním průvodu jelo před 300 kočárů a drožek. Jako svatební dar od ženichova otce Ferdinanda dostala Markéta perlu velikosti malého holubího vejce.\n\nMarkéta Luisa se s Cosimem poprvé pozdravila téměř s lhostejností, jak řekla Žofie Hannoverská. Ta dodává, že spolu v jedné posteli spali pouze jednou týdně. Dva dny po svatbě se Markéta domáhala držení svých klenotů pro vlastní účely, ale Cosimo ji odmítl s tím, že to není v jeho pravomoci. Proto se pokusila klenoty z Toskánska vyvézt, ale byla velkovévodou zavčas chycena. Po tomto incidentu se Markéta obrátila ke Karlovi. Nenávist ke Cosimovi neukončilo ani narození jejich tří dětí Ferdinanda, Anny Marie Luisy a Giana Gastona. Cosimova rodina se stala obětí Markétiných rozmarů, především co se financí týče. Nadměrné utrácení a laxní etiketa udělaly z Markéty neoblíbenou postavu nejen u dvora, ale v celé Florencii. Již v té době měla pravděpodobně dva milence; podkoní, kteří ji často navštěvovali i v nočních hodinách.\n\nPo Karlově krátké návštěvě Florencie, během které pobýval u rodiny velkovévody v paláci Pitti, se ukázalo, že tam pravděpodobně byl kvůli Markétině žádosti, která v dopisech naznačovala, že by si přála, aby je pro ni špehoval. Velkovévodova rodina ale na nic nepřišla. V dalších dopisech prosila Markéta Luisa krále Ludvíka, aby jí dovolil vrátit se do Francie, avšak on na její prosby nereagoval. Současně si s francouzským králem dopisoval i vládnoucí velkovévoda, Cosimův otec, který prosil o propuštění francouzských služebných Markéty Luisy, kteří si stěžovali na špatné zacházení, a také o to, aby Ludvík Markétě vymluvil její nevhodné chování. Král k Markétě poslal hraběte de Saint Mesme. Ta vůči němu začala projevovat sympatie, on se ale vrátil do Paříže bez toho, aby problémy Markéty vyřešil. Po tomto ponížení začala požadovat, že chce zaměstnávat francouzské kuchaře, pravděpodobně protože se bála otrávení.\n\nPo několika pokusech o usmíření, které selhaly, opustila Markéta v září 1664 palác Pitti a odmítala se vrátit, proto ji Cosimo poslal do \"Villa di Lappeggi\". Sledovalo ji přes čtyřicet vojáků a šest dvořanů. Ti museli Markétu podle Cosimových pokynů všude následovat, především kvůli jeho obavám, aby neuprchla. O rok později Markéta otočila a smířila se s rodinou velkovévody. Mír mezi ní a Medicejskými trval až do doby, kdy se narodila dcera Anna Marie Luisa. Poté, co se v roce 1667 nakazila neštovicemi, už byla válka mezi ní a Medicejskými opět na denním pořádku.\n\nV květnu 1670, po smrti Cosimova otce Ferdinanda, se Markéta Luisa stala velkovévodkyní toskánskou. Po oficiálním jmenování jejího manžela Cosima velkovévodou zajistila Markétina tchyně Vittoria della Rovere, aby se Markéta neangažovala v politice a také se snažila Ferdinandovi zajistit vzdělání. Markéta Luisa, rozzuřená ze svého vyloučení ze společnosti, začala na Vittorií vyžadovat vstup do tajné rady (\"Consiglio privato\"). Na začátku roku 1671 nabraly hádky mezi Markétou a Vittorií takových obrátek, že podle služebníků se palác Pitti stal „ďáblovým vlastním příbytkem a od rána do půlnoci není chvilky bez hádek“.\n\nNa začátku roku 1672 napsala Markéta králi Ludvíkovi XIV. dopis, ve kterém jej žádala o možnost návratu do Francie, jelikož se domnívala, že má rakovinu prsu. Ludvík poslal Alliota le Vieux, osobního lékaře své matky Anny Rakouské, aby ji vyšetřil. Markéta měla skutečně rakovinu prsu, avšak nádor byl nezhoubný a Alliot jí doporučil termální prameny. Markéta ale byla zklamaná, že jí nebylo povoleno vrátit se do Francie, a frustrovaná ze svého selhání začala flirtovat s jedním ze svých kuchařů.\n\nV domnění, že to zkrotí Markétin bujný temperament, poslal Cosimo pro Madame du Deffand, její bývalou guvernantku. Ani ta ale Markétě její chování nevymluvila. Nicméně po řetězci úmrtí v rodině Orléanských byla Markéta Luisa v roce 1672 psychicky téměř na dně a požádala o možnost navštívit venkovská sídla \"Villa Poggio a Caiano\" a \"Villa Medici\", údajně aby mohla uctívat mrtvé příbuzné v nedaleké svatyni. Jakmile se tam ale dostala, nehodlala se ani po dlouhé době vrátit do paláce Pitti, nakonec zde zůstala po dobu dvou let. Protože byly všechny pokusy o usmíření marné, rozhodl se Cosimo k sepsání smlouvy, kde ustanovil Markétin důchod ve výši 80 000 lir a dovolil jí návrat do Francie, avšak podmínkou bylo, aby pobývala pouze v klášteře Montmartre. Také se musela vzdát všech svých pravomocí francouzské princezny. Po dlouhé době šťastná Markéta Luisa odešla do Francie.\n\nKdyž se dostala do kláštera Montmartre, začala se Markéta zajímat o reformaci kláštera; poslala pryč matku představenou, která nosila pánské oblečení, a také všechny jeptišky, které nesouhlasily s jejím chováním ve Florencii nebo Markétě prostě nebyly sympatické.\n\nMarkétino zdraví se začalo zhoršovat v roce 1712, kdy si prošla mozkovou mrtvicí a přestože ji přežila, její levá paže a některé obličejové svaly zůstaly paralyzované. Brzy se zotavila, ale přišla další rána; její prvorozený syn Ferdinand zemřel. Krátce po této zprávě následovala další mozková mrtvice, po které Markéta Luisa již téměř nemohla mluvit a na krátkou dobu oslepla. Regent Francie, Filip II. Orléanský, povolil Markétě Luise, aby si koupila nemovitost v Paříži. Tak také učinila a v tomto domě strávila i poslední roky svého života. Posledních pět let svého života se zabývala i charitativní činností.\n\nMarkéta Luisa Orléanská, princezna Francie a velkovévodkyně toskánská, zemřela v září 1721 a byla pohřbena na hřbitově v Quartier de Picpus v Paříži.\n\n\n"}
{"id": "1166262", "url": "https://cs.wikipedia.org/wiki?curid=1166262", "title": "Martin Östholm", "text": "Martin Östholm\n\nMartin Östholm (* 2. srpna 1988, Sundsvall) je švédský florbalový hráč.\n\nMartin Östholm se narodil 2. srpna 1988 ve švédské oblasti Sundsvall. Zde také prožil část mládežnické kariéry. Ve švédské Superlize debutoval v barvách svého mateřského klubu, Granlo IBK. Zde započal kariérní růst mladého florbalisty. Brzy se začal prezentovat velmi kvalitními výsledky a bylo jasné, že klub si tohoto Östholma dlouho neudrží. Martin Östholm se odstěhoval do města Göteborg, kam jej zlákalo tamější Pixbo Wallenstam. Již několikátou sezonou tak obléká nejproduktivnější obránce MS 2012 (na obránce tam dosáhl skvělých čísel, 8+5 za 6 zápasů pomohlo výběru Tre Kronor zpět na vrchol) bílý dres se šikmými červenými pruhy s číslem 11. Od loňské sezony je také kapitánem Pixba. Ačkoliv hraje na postu obránce, řadí se také k velmi kvalitním střelcům. Právě dokonale vypilovaná střelecká technika dělá ze švédského obránce s přezdívkou „Boom Boom“ jednoho z nejproduktivnějších obránců švédské Superligy - jeho produktivita se pohybuje kolem dvaceti gólů za sezónu. \n\nSvým přístupem nejen k florbalovým věcem je Martin Östholm vzorem pro mladé začínající hráče. Velmi pokorný, vždy usměvavý, pozitivně naladěný. Svůj um každoročně předává na florbalovém campu Star Camp, který zaštiťuje jeho současný klub, Pixbo. V roce se dokonce ukázal i na českém Floorball Rookie Campu, když navštívil oba turnusy, jak v Nové Včelnici, tak v Králově Dvoře.\nSeznam medailí, které získal Martin Östholm na mistrovství světa:\n"}
{"id": "1166263", "url": "https://cs.wikipedia.org/wiki?curid=1166263", "title": "Estonská reformní strana", "text": "Estonská reformní strana\n\nEstonská reformní strana je liberální politická strana v Estonsku. Jejím předsedou je Taavi Rõivas, který je současně i estonským předsedou vlády. Strana má 30 členů ve 101 místném estonském parlamentu, což jí dělá nejsilnější estonskou parlamentní stranou. Založena byla roku 1994 prezidentem Estonské národní banky Siimem Kallasem. Ve volbách roku 1995 se strana dostala do parlamentu, v němž získala 19 mandátů, byla však v opozici. Další volební úspěchy strany shrnuje následující tabulka:\n\nV listopadu 2016 došlo ve stávající koalici k rozbrojům, rozpadla se a byla sestavena nová. Poprvé od roku 1999 se Estonská reformní strana tak ocitla v opozici. V důsledku toho odstoupil dosavadní předseda strany Taavi Rõivas a 7. ledna 2017 byl zvolen Hanno Pevkur.\n"}
{"id": "1166268", "url": "https://cs.wikipedia.org/wiki?curid=1166268", "title": "Lawrence Kasdan", "text": "Lawrence Kasdan\n\nLawrence Edward Kasdan (* 14. ledna 1949) je americký scenárista, režisér a producent. Je znám jako spoluautor filmů \", Dobyvatelé ztracené archy a \". Kasdan se taky podílel na psaní \"\" a bude se podílet na spin-off sérii o Hanu Solovi.\n\nByl nominovaný na tři Oskary: dvakrát za Nejoriginálnější scénář (\"Velké rozčarování\" a \"Grand Canyon)\" a jednou za Nejlepší scénář k adaptaci (\"Náhodný turista\"). Je otcem režisérů Jake Kasdana a Jon Kasdana, a nevlastním otcem muzikantky Inara George.\n\nKasdan se narodil v Miami, Florida, jako syn Sylvia Sarah (rozené Landau), poradkyně pro zaměstnání, a Clarence Norman Kasdan, který vedl maloobchodní prodejny s elektronikou. Jeho bratr je spisovatel/producent Mark Kasdan. Pochází z židovské rodiny. Byl vychován v Morgantown, West Virginia, kde v roce 1966 vystudoval Morgantown střední školu.\n\nPromoval na University of Michigan v oboru pedagogie, a původně plánoval, že bude učitelem angličtiny. Ještě během svých studií vyhrál Hopwoodovu cenu v psaní. Byl studentem profesora Kenneth Thorpe Rowe.\n\nPo promoci nemohl Kasdan sehnat místo učitele a tak se stal reklamním kreativcem - profesí, která ho nebavila, ale ve které vydržel pět let (a dokonce za ni získal cenu Clio), nejprve v Detroitu a pak v Los Angeles, kde se snažil zaujmout Hollywoodské scenáristy.\n\nKasdan vstoupil do světa filmu v polovině 70. let 20. století, a to až po 67 odmítnutích, kdy byl jeho scénář \"Osobní strážce\" prodán společnosti Warner Bros. a měla v něm hrát Diana Ross a Steve McQueen. Scénář se pak ale dlouho přepracovával a stal se jedním z „nejlepších nedodělaných scénářů v Hollywoodu“; až byl nakonec v roce 1992 konečně zfilmován - v hlavní rolí s Whitney Houston a Kevinem Costnerem.\n\nPoté, co prodal Stevenovi Spielbergovi svůj scénář k filmu \"Propastný rozdíl \"ho George Lucas pověřil napsáním scénáře \"Dobyvatelé ztracené archy\". Lucas potom ještě pověřil Kasdana, aby dokončil scénář ke \"\" (1980) po tom, co zemřel Leigh Brackett, který napsal první draft scénáře. Kasdan debutoval jako režisér ve filmu \"Žár těla\" (1981), ke kterému sám napsal scénář. Lucas později pověřil Kasdana, aby napsal scénář k dílu \"\" (1983).\n\nKasdan se proslavil jako scenárista i jako režisér a to v různých žánrech - od westernů a romantických komedií až po myšlenkově provokativní dramata. Byl čtyřikrát nominovaný na Oscara za scénáře k filmům:\"Velké rozčarování\", \"Grand Canyon\" a \"Náhodný turista\", za který získal i nominaci za nejlepší snímek. \"Grand Canyon\" vyhrál Zlatého medvěda na 42. Berlínském mezinárodním filmovém festivalu.\n\nDo svých filmů obsadil šestkrát Kevina Kline, čtyřikrát William Hurta a třikrát Kevina Costnera a Jamese Gammona.\n\nMezi lety 1994 a 2003, se mu nedařilo natáčet příliš kasovních trháků, na rozdíl od hitů, které měl v 80. letech; mezi tyto filmy patří například \"Wyatt Earp\" a \"Pavučina snů\", založená na stejnojmenném bestselleru Stephena Kinga. Obrat nastal v roce 1995 filmem \"Francouzský polibek\", který celosvětové vydělal přes 100 milionů dolarů.\n\nZahrál si miniroli ve filmu \"Kámoš k pohledání\", kde hrál právníka vedlejší postavy a taky miniroli v komedii James L. Brookse \"Lepší už to nebude\", kde hrál otráveného psychiatra hlavní postavy hrané Jackem Nicholsonem. V roce 2001, Kasdan získal cenu Významný scenárista na Filmovém festivalu v Austinu. V roce 2006, Kasdan obdržel Laurelovu cenu za přínos scenáristice od Asociace amerických spisovatelů.\n\nV roce 2012 Kasdan režíroval drama \"Darling Companion\", ve kterém hrála Diane Keaton a Kevin Kline.\n\nV říjnu 2013 bylo ohlášeno, že JJ Abrams začal pracovat na scénáři k \"Star Wars Epizoda VII\" (\"\") společně s Kasdanem poté, co odešel Michael Arndt. V listopadu 2015 Kasdan prohlásil, že bude pracovat ještě na filmu s příběhem o \"Hanu Solovi,\" ale pak už opustí vesmír \"Star Wars\" a nebude pracovat na Epizodách VIII/IX.\n\n"}
{"id": "1166274", "url": "https://cs.wikipedia.org/wiki?curid=1166274", "title": "Jakub Unucka", "text": "Jakub Unucka\n\nJakub Unucka (* 20. června 1969 Ostrava) je český politik, podnikatel a manažer IT. V letech 2010–2017 byl místostarostou města Klimkovice na Novojičínsku, od roku 2016 je zastupitelem a náměstkem hejtmana Moravskoslezského kraje. Politicky je aktivní dodnes jako člen ODS.\n\nV letech 1983 až 1987 absolvoval Gymnázium Ostrava-Hrabůvka. Následně vystudoval Fakultu strojní Vysoké školy báňské - Technické univerzity Ostrava, kde také zasedal v Akademickém senátu. Pedagogickou fakultu Ostravské univerzity ukončil v roce 1994 státními závěrečnými zkouškami a dále pokračoval v kurzu MBA na Ekonomické fakultě VŠB–TU Ostrava. Od roku 2014 prohlubuje své vzdělání na Hornicko-geologické fakultě Vysoké školy báňské - Technické univerzity Ostrava v doktorském studijním programu \"Automatická identifikace.\"\n\nOd března 1995 do září 1998 pracoval v Ostravě, odkud pochází, jako vedoucí divize ve společnosti AutoCont IPC, která se zaměřuje na vývoj, výrobu, prodej a servis průmyslových PC a speciálních IT systémů. Od října 1998 dosud, je výkonným ředitelem v ostravské IT společnosti Gaben, s.r.o., jež vyvíjí ucelená řešení a dodává jednotlivé produkty pro kvalitní automatickou identifikaci. V roce 2013 získala tato firma cenu za inovační firmu roku v Moravskoslezském kraji.\n\nAngažuje se v \"Občanském sdružení Čisté Klimkovice\", jehož cílem je zlepšení kvality ovzduší v regionu a kterému také předsedá. Mezi projekty sdružení, které Jakub Unucka sám inicioval, bylo vytvoření vůbec prvního lesního parku pro zdravotně postižené. V rámci sdružení se jako expert na životní prostředí vyjadřuje například ke kotlíkovým dotacím nebo nízkoemisním zónám.\n\nMezi další projekty, jimiž se Jakub Unucka angažuje ve veřejném životě bylo i pátrání po padlém sovětském pilotovi Vasiliji Staškovi. V rámci tohoto projektu byly nalezeny nejen ostatky pilota, ale také uskutečněno odhalení památníku v klimkovickém lesoparku. Za toto úsilí byl Jakub Unucka oceněn i honorárním konzulem Ruské federace Alešem Zedníkem.\n\nJakub Unucka je ženatý. Se ženou Mirkou mají jednu dceru. Žijí v Klimkovicích.\n\nČlenem ODS je od roku 2005. V témže roce se stal řadovým členem Oblastní rady ODS na Novojičínsku. V roce 2011 byl zvolen jejím místopředsedou a aktuálně od roku 2015 zastává pozici jejího předsedy. Dále také předsedá místnímu sdružení ODS Klimkovice. Na regionální úrovni strany zastával od roku 2013 taktéž funkci místopředsedy regionu.\n\nDo komunální politiky se pokoušel vstoupit, když za ODS kandidoval v komunálních volbách v roce 2006 do Zastupitelstva města Klimkovice na Novojičínsku, ale neuspěl. Zvolen byl až ve volbách v roce 2010, kdy kandidátku strany vedl jako lídr. V listopadu 2010 byl zvolen místostarostou města. Mandát zastupitele města v komunálních volbách v roce 2014 obhájil, a to jako lídr uskupení \"Společně pro Klimkovice – Sdružení nezávislých kandidátů, Občanské demokratické strany a TOP 09\". Stejně tak se na začátku listopadu 2014 stal opět místostarostou města. V únoru 2017 však pro pracovní vytížení jako náměstek hejtmana Moravskoslezského kraje na tuto funkci rezignoval. Jeho nástupcem se stal Petr Večerka.\n\nV krajských volbách v roce 2012 kandidoval za ODS do Zastupitelstva Moravskoslezského kraje na dvacátém místě, ale neuspěl. Zastupitelstvo kraje jej však ve stejném roce 2012 zvolilo členem Výboru pro životní prostředí, kde se aktivně zasazoval především v oblasti ovzduší. Jako zástupce kraje byl delegován do mezistátní skupiny České republiky a Polska pro řešení problematiky ovzduší. \n\nV krajských volbách v roce 2016 byl lídrem ODS v Moravskoslezském kraji . Regionální sněm ODS jej zvolil jako lídra voleb 11. ledna 2016. Protikandidáty byli Vladimír Návrat a Andreas Hahn. Jakub Unucka oba porazil již v prvním kole voleb. Jím vedená kandidátka získala 6,93 % hlasů a stal se tak krajským zastupitelem. Dne 10. listopadu 2016 jej nově ustavené zastupitelstvo Moravskoslezského kraje zvolilo náměstkem hejtmana pro chytrý region, dopravu a silniční hospodářství. V krajském zastupitelstvu též působí jako šestý předseda klubu zastupitelů za ODS. \n\nJako vůbec první v České republice byla středopravicovou koalicí v Moravskoslezském kraji vytvořena agenda tzv. \"chytrého regionu\", kterou vede samostatný náměstek hejtmana právě Jakub Unucka. Pod jeho vedením chce Moravskoslezský kraj vybudovat například vysokorychlostní datovou síť, pokrýt Wi-Fi signálem budovy ve vlastnictví kraje nebo zavádět do nemocnic tzv. telemedicínu. Moravskoslezský kraj se tak připojil k celosvětovému trendu budování \"smart regions.\"\n"}
{"id": "1166276", "url": "https://cs.wikipedia.org/wiki?curid=1166276", "title": "Zvonimir Vukić", "text": "Zvonimir Vukić\n\nZvonimir Vukić (srbskou cyrilicí Звонимир Вукић; * 19. července 1979, Zrenjanin) je srbský fotbalista hrající na postu záložníka, který je v současnosti bez angažmá.\n\n"}
{"id": "1166277", "url": "https://cs.wikipedia.org/wiki?curid=1166277", "title": "Nassfeld", "text": "Nassfeld\n\nNassfeld (slovinsky \"Mokrine\", italsky \"Passo di Pramollo\") je horské sedlo v Karnských Alpách mezi údolím řeky Gail (Gailtal) v Rakousku a údolím Val Canale v Itálii. Na horské sedlo je vedena na rakouské straně Zemská silnice Nassfeld Straße B90, z italské strany pak silnice Strada Provinciale 110. Sedlo se nachází v nadmořské výšce 1530 m. Je obklopeno horami Gartnerkofel (2195 m n. m.), Rosskofel (2239 m n. m.) a také Trogkofel (2280 m n. m.)\n\nHora Gartnerkofel je známá výskytem vzácné horské květiny wulfenie korutanské, která roste jen v této oblasti.\nNa rakouské straně horského sedla se rozkládá největší lyžařské středisko v Korutanech. Oblast horského sedla lze využívat jak v zimě, tak i v létě.\n\nVyužívá se lyžařské středisko, které se rozkládá v nadmořské výšce od 610 do 2020 m. Bývá v provozu od prosince do dubna. V zimním období zde bývá v průměru až 850 hodin slunečního svitu, takže se lyžařský areál řadí mezi střediska s nejvyšším počtem hodin slunečního svitu v Alpách.\nCelková délka lyžařských drah je 110 km. Z toho je 11 km označeno jako těžké, 69 km středně obtížné a 30 km jako snadné. Zhruba 2,2 km sjezdovek má osvětlení pro noční lyžování. Jsou tu také menší skokanské můstky. Kromě toho také 80 km běžeckých tratí, 55 km zimních turistických stezek, sáňkařské dráhy a pět přírodních ledových ploch na jezerech Pressegger a Weißensee.\nStředisko je vybaveno mnoha lanovkami sedačkovými i kabinkovými a velkým počtem lyžařských vleků. Již několik let existuje plán otevřít lyžařské vleky i na italské straně sedla.\n\nJe možno využít více jak 1000 km značených pěších turistických tras, které jsou vedeny v nadmořských výškách 600 až 2300 m. Rovněž tak jsou vyznačeny trasy pro horská kola. Jsou tu také letní sáňkařské dráhy a řada jiných atrakcí. Samozřejmostí jsou i lanové dráhy.\n\n"}
{"id": "1166279", "url": "https://cs.wikipedia.org/wiki?curid=1166279", "title": "Atlético Madrid „B“", "text": "Atlético Madrid „B“\n\nClub Atlético de Madrid „B“ je rezervní tým španělského fotbalového klubu Atlético Madrid. Klub sídlí ve městě Majadahonda v Madridském autonomním společenství. Rezerva madridského Atlética byla založena v roce 1966 pod názvem Reyfra Atlético Club. Klub hraje na stadionu Estadio Cerro del Espino s kapacitou 3500 míst.\n"}
{"id": "1166283", "url": "https://cs.wikipedia.org/wiki?curid=1166283", "title": "Henry Every", "text": "Henry Every\n\nHenry Every také John Avery či John Evory přezdívaný \"Captain Bridgeman\" nebo \"Long Ben\" (1653 Devon, Anglie - po roce 1694 Bideford Anglie) byl anglický pirát, jeden z nejznámějších z konce 17. století, model pro románovou postavu kapitána Singletona spisovatele Daniela Defoe. Během svého života působil hlavně v Atlantském a Indickém oceánu. Spolupracoval také s dalším velkým pirátem, Thomasem Tewem. \nPřed započetím pirátské kariéry sloužil v královském námořnictvu na otrokářských lodích a také jako korzár. V roce 1694 ve službách Španělska pomohl osnovat vzpouru při čemž byl zvolen kapitánem pirátské lodi, kterou přejmenoval na \"Fancy\" a začal napadat obchodní loděna cestě kolem Afriky. V roce 1695 se spojil s dalšími pěti pirátskými loděmi, s nimiž vytvořil malou flotilu, která se pod jeho velením plavila k ústí Rudého moře. S flotilou pěti lodí byl natolik silný, že zaútočil i na dobře chráněnou flotilu s lodí \"Gang-i-Sawai\" Mughalské říše, která vezla poklad z Indie na Blízký východ a kterou se mu podařilo porazit. Přeživší byli mučeni, ženy cestující na lodích znásilněny. Brutalita v té době byla obvyklá, zejména z důvodu náboženských a rasových rozdílů. Piráti napočítali asi 600 000 liber zlata, stříbra a drahokamů. Každý pirát obdržel 1000 liber.\n\nPoté flotilu rozpustil a na vlajkové lodi Fancy odplul do Karibiku. V New Providence na Bahamách podplatil guvernéra Williama Beestona, kterému zaplatil 7000 liber zlata za ochranu. Také chtěl podplatit Mughalskou říši, ale neuspěl, naopak Mughalská říše vypsala na něho odměnu 500 liber zlata. Kvůli tomu musel Henry odplout se zbytkem posádky do Irska. Někteří piráti z posádky byli zajati a popraveni oběšením, ale Henry pokaždé utekl a zmizel do neznáma. O jeho dalším působení historici nemohou najít shodu. Zemřel někdy po roce 1694.\n\n"}
{"id": "1166289", "url": "https://cs.wikipedia.org/wiki?curid=1166289", "title": "Josef Jonáš (družstevní funkcionář)", "text": "Josef Jonáš (družstevní funkcionář)\n\nJosef Jonáš (26. února 1888 Chlovy – 21. dubna 1960 Praha) byl český družstevní organizátor a politik Komunistické strany Československa, předseda spotřebního družstva Včela.\nPocházel z rodiny chudého zemědělce a sám pracoval jako zemědělský dělník. Již jako mladý muž vstoupil roku 1906 do sociálně demokratické strany. V době rozkolu v sociální demokracii se připojil k revolučnímu levicovému křídlu a v roce 1921 byl mezi zakládajícími členy KSČ. Ve straně se angažoval v oblasti zemědělství a družstevnictví. Byl tajemníkem Svazu zemědělských a lesnických dělníků a redaktorem jeho tiskového orgánu, později byl zástupcem ústředního tajemníka Rudých odborů. Byl členem představenstva spotřebního družstva Včela a později i jeho předsedou. V této funkci setrval až do obsazení Československa Německem. Pro své politické aktivity byl v meziválečném Československu několikrát zatčen a vězněn.\n\nPo okupaci emigroval do Polska, kde působil ve vedení tamního československého exilu. Po okupaci Polska přešel do Sovětského svazu. Za druhé světové války se podílel na odboji.\n\nV roce 1945 se vrátil do Československa a zapojil se do práce v KSČ. Byl funkcionářem Ústřední rady družstev. VIII. sjezd KSČ ho zvolil za člena Ústředního výboru Komunistické strany Československa. X. sjezd KSČ a XI. sjezd KSČ ho zvolil kandidátem ÚV KSČ. V období prosinec 1951 - duben 1960 byl rovněž členem komise stranické kontroly. Politicky působil v oboru zemědělství a družstevnictví. Byl také členem předsednictva Ústřední rady odborů. V roce 1955 mu byl udělen Řád republiky.\n\nPsal práce na téma družstevnictví a dějin. V závěru života publikoval i beletrii. V letech 1956–1957 byl nemocen a poté, co se uzdravil, napsal román \"Hřmění před bouří\", který je románovou kronikou dělnického hnutí na konci 19. století.\n"}
{"id": "1166292", "url": "https://cs.wikipedia.org/wiki?curid=1166292", "title": "Bad Nauheim", "text": "Bad Nauheim\n\nBad Nauheim je lázeňské město v německé spolkové zemi Hesensko, v okrese Wetterau ve vládním obvodu Darmstadt. Celkově se jedná o světově proslulé letovisko, známé především léčivým prameny, které se využívají k léčbě nervových a srdečních chorob. V 2015 zde žilo 31 151 obyvatel.\n\nSousední obce jsou: Friedberg, Ober-Mörlen, Rockenberg a Wölfersheim. Bad Nauheim je vzdálený asi 35 km severně od Frankfurtu nad Mohanem.\n\nBad Nauheim podepsal smlouvy o spolupráci s těmito městy:\n\n\n"}
{"id": "1166302", "url": "https://cs.wikipedia.org/wiki?curid=1166302", "title": "Josef Gold (politik)", "text": "Josef Gold (politik)\n\nJosef Gold, polsky Józef Gold (26. září 1864 Ternopil – po r. 1939), byl rakouský lékař a politik z Haliče, na počátku 20. století poslanec Říšské rady.\n\nProfesí byl lékařem. Působil jako starosta města Zoločiv. Post starosty zastával v letech 1906–1914. Byl židovského původu. Hlásil se k asimilačnímu proudu v židovské komunitě.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách do Říšské rady roku 1906 za kurii městskou v Haliči, obvod Zoločiv, Brody. Nastoupil 25. září 1906 místo Emila Byka. Uspěl i ve volbách do Říšské rady roku 1907, konaných poprvé podle všeobecného a rovného volebního práva. Zvolen byl za obvod Halič 33. V roce 1906 se uvádí jako oficiální polský kandidát, tedy kandidát Polského klubu. I po volbách roku 1907 patřil do parlamentního Polského klubu. Patřil k Národně demokratické straně (Stronnictwo Narodowo-Demokratyczne), která byla ideologicky napojena na politický směr Endecja.\n\nZa první světové války po dva roky pobýval v Rusku. V roce 1917 se vrátil do domovského Zoločivu.\n"}
{"id": "1166309", "url": "https://cs.wikipedia.org/wiki?curid=1166309", "title": "Josef Bělohlav (kartograf)", "text": "Josef Bělohlav (kartograf)\n\nJosef Bělohlav, (6. března 1882 Bavorov – 25. březen 1935 Praha) byl český geograf, kartograf a nakladatel.\n\nVystudoval gymnázium v Písku a poté geografii na filozofické fakultě pražské univerzity. Doktorem filozofie se stal v roce 1906 obhájením práce o historickém vývoji řeky Otavy. Poté působil jako asistent na geografickém ústavu UK, kde se specializoval na meteorologii a hydrografii.\n\nByl ženat s Annou Chválovskou (*1879). Později byla jeho manželkou, spoluautorkou a nakladatelkou Irena Bělohlavová (+16.1.1951 v Praze). Manželství zůstalo pravděpodobně bezdětné.\n\nJosef Bělohlav započal vydávání rozsáhlých geografických projektů, jejichž vydávání přerušila první světová válka. Jednalo se zejména o \"Podrobné mapy zemí Koruny české\", \"Systematické monografie\" a \"Vlastivědný sborník\".\nPouze zahájena byla edice \"Světové monografie v obrazích\" (Pompeje) a \"Knihovna vlastivědného sborníku\" (Šumava).\n\nČást jeho díla vydala jako nakladatelka manželka Irena Bělohlavová.\n\nStěžejním kartografickým dílem Josefa Bělohlava jsou barevné vrstevnicové \"Podrobné mapy zemí Koruny české a mapy vzdáleností všech míst při silnici ležících v měřítku\"\n\n\nKaždý z vydaných sešitů obsahoval mapu 1:75 000, která byla vytištěna na samostatném listu, mapu vzdáleností mezi sídly v km a textovou část, která obsahovala statisticko-historickou část od Karla Kučery a rejstřík.\nVydávání map, které počítalo celkem se 156 sešity, nebylo dokončeno. Další vydávání znemožnila první světová válka.\n\nV těchto dvou edicích bylo vydáno:\n\n\na další publikace pro ČSD (1934)\n\nOsobní fond Josefa Bělohlava je uložen v Archivu hl. m. Prahy.\n\nV rámci vydavatelství Josefa Bělohlava a Ireny Bělohlavové vyšla v roce 1915 i edice série umělecká, která obsahovala erotické povídky franzouzského původu, doplněné fotografiemi aktů.\n\n27. září 1938 mu byla na rodném domě v Bavorově odhalena pamětní deska, jejímž autorem byl sochař Emanuel Kodet.\n\n"}
{"id": "1166314", "url": "https://cs.wikipedia.org/wiki?curid=1166314", "title": "Unity (herní engine)", "text": "Unity (herní engine)\n\nUnity je multiplatformní herní engine vyvinutý společností Unity Technologies. Byl použit pro vývoj her pro PC, konzole, mobily a web. První verze podporovala pouze OS X a byla představena na celosvětové konferenci Applu v roce 2005. Od té doby byl rozvinut o více než patnáct dalších platforem.\n\nUnity poskytuje možnosti vývoje pro 2D i 3D hry libovolného žánru a zaměření. Kromě grafického prostředí pro tvorbu, podporuje také tvorbu skriptů především v jazyce C# a UnityScript (podobná syntaxe jako Javascript).\nFirma Unity Technologies provozuje bezplatnou i placenou verzi programu.\n"}
{"id": "1166318", "url": "https://cs.wikipedia.org/wiki?curid=1166318", "title": "Antoni Górski (profesor)", "text": "Antoni Górski (profesor)\n\nAntoni Górski (21. července 1862 Uleniec – 24. února 1928 Varšava) byl rakouský právník, národohospodář a politik polské národnosti z Haliče, na počátku 20. století poslanec Říšské rady.\n\nPocházel ze šlechtické rodiny. Studoval práva na Vídeňské univerzitě, kde roku 1885 získal titul doktora práv. V roce 1891 se stal profesorem obchodního a směnečného práva na Jagellonské univerzitě. Od roku 1917 byl profesorem občanského práva, v závěru svého života čestným profesorem a po první světové válce profesorem a rektorem Varšavské univerzity.\n\nAngažoval se i politicky. Byl konzervativně orientován. Zasedal jako poslanec Haličského zemského sněmu.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách do Říšské rady roku 1905 za kurii velkostatkářskou v Haliči, obvod Krakov. Nastoupil 28. listopadu 1905 místo Antoniho Wodzického. Do parlamentu se vrátil v doplňovacích volbách do Říšské rady roku 1908, konaných podle všeobecného a rovného volebního práva. Zvolen byl 9. července 1908 za obvod Halič 23. Nahradil Michała Bobrzyńského, který byl jmenován místodržícím Haliče. Po roce 1908 patřil v parlamentu do poslaneckého Polského klubu. Na Říšské radě zastával funkci místopředsedy Polského klubu.\n\nZa první světové války organizoval pomoc pro polské válečné oběti. Po roce 1918 zastupoval Poláky v národohospodářském výboru na Pařížské mírové konferenci. V letech 1918–1929 byl členem komise pro kodifikaci polského práva. Od roku 1926 do roku 1928 zastával funkci prvního viceprezidenta organizace Comité International d’Experts Juridiques Aériens v Paříži. Napsal řadu právních, národohospodářských a historických studií.\n\nJeho bratrem byl politik Piotr Górski.\n"}
{"id": "1166319", "url": "https://cs.wikipedia.org/wiki?curid=1166319", "title": "Seznam vrcholů v Bobravské vrchovině", "text": "Seznam vrcholů v Bobravské vrchovině\n\nSeznam vrcholů v Bobravské vrchovině zahrnuje pojmenované vrcholy s nadmořskou výškou nad 400 m nebo s prominencí nad 100 metrů. Seznam vychází z údajů dostupných na stránkách Mapy.cz. Jako hranice pohoří byla uvažována hranice stejnojmenného geomorfologického celku.\n\nSeznam vrcholů podle výšky obsahuje pojmenované vrcholy s výškou nad 400 m n. m. Nejvyšším kopcem je Kopeček (479 m n. m.) v podcelku Lipovská vrchovina, jehož vrchol je zároveň nejvyšším bodem Brna.\nSeznam vrcholů podle prominence obsahuje všechny hory a kopce s prominencí (relativní výškou) nad 100 metrů, bez ohledu na nadmořskou výšku. Takových je v Bobravské vrchovině 6. Nejprominentnějším vrcholem je Sychrov (prominence 149 m), následovaný nejvyšším Kopečkem (141 m).\n"}
{"id": "1166321", "url": "https://cs.wikipedia.org/wiki?curid=1166321", "title": "Skákavka mravenčí", "text": "Skákavka mravenčí\n\nSkákavka mravenčí (\"Myrmarachne formicaria\") je druh pavouka z čeledi skákavkovití. Vyskytuje se i v České republice. Je charakteristická tím, že napodobuje zjevem i chováním mravence.\nSkákavka mravenčí se snaží vypadat jako mravenec, což se označuje jako myrmekomorfie. Je u ní patrný výrazný pohlavní dimorfismus. Samec je o něco větší (6-8 mm) než samice (5-6 mm), což je způsobeno hlavně tím, že má velké, dopředu vytrčené, shora zploštělé chelicery. Stopka je poměrně výrazná, zadeček je oválný jako u mravenců. Hlavová část je zřetelně oddělená od hrudní části hlavohrudi. Zbarvení kolísá od rezavé, přes hnědou až po černou.\nSkákavka mravenčí je palearktický druh, v ČR je poměrně vzácná, je možno ji nalézt hlavně na jižní Moravě a v Polabí. Jedná se o jediný druh rodu \"Myrmarachne\", který se vyskytuje mimo tropické oblasti. Ve světě bylo dosud určeno celkem 222 druhů tohoto rodu. Žije v nížinách, v místech s řídkou vegetací. Dává přednost prosluněným stepím, lesostepím a mokřadům.\n\nSkákavka mravenčí se snaží napodobovat mravence nejen svým vzezřením ale i svých chováním. Žije v blízkosti mravenišť, pohybuje se jako mravenec (nohy prvního páru má zdvižené jako tykadla), ale mravence nezabíjí. Útočí na jinou kořist, např. mouchy nebo chvostoskoky. Myrmekomorfie jí slouží jako ochrana před predátory. Pokusy např. zjistily, že tropické druhy rodu \"Myrmarachne\" nejsou napadány skákavkou pavoukožravou, která jinak útočí na většinu ostatních skákavek. Jako úkryt a k přezimování využívá často prázdné ulity plžů nebo si zhotovuje malou rouru ze stočených listů a zpevňuje ji pavučinou.\n\n"}
{"id": "1166324", "url": "https://cs.wikipedia.org/wiki?curid=1166324", "title": "Dům U Židovské brány", "text": "Dům U Židovské brány\n\nDům U Židovské brány je kulturní památka ČR, nachází se v Třebíči, v části Zámostí.\n\nDům U Židovské brány, v židovském městě Třebíči č. p. 10, zmiňují prameny poprvé v roce 1724, kdy byl uveden mezi tzv. novými domy. Právě v tomto roce už vlastnil dům Simon Hirschl Schimerle Neustädtler, který tuto část získal jako věno svojí ženy – dcery prvního doloženého držitele domu v roce 1724 již zemřelého Jonase Schamsche. Roku 1772 koupil dům Isak Polnauer, který patřil k významným představitelům moravského židovstva. Pozemkové knihy založené v roce 1785 zmiňují Isaka Polnaura jako zemského staršího a významného obchodníka provozujícího v Třebíči už 25 let obchod s kávou, cukrem, kořením i různými barvivy. V té době byl dům pouze přízemní a patřil vždy jen jednomu vlastníkovi. Zřejmě po ničivém požáru v roce 1821 majitelé dům opravili a zároveň nadstavěli 1. patro, protože ve stejném roce byl dům rozdělen na dva domovní díly. K domovnímu dílu „A“, který v polovině 19. století patřil Eleonoře Polnauerové, se přicházelo skrz tzv. „Židovskou bránu“ a vstupovalo se vpravo umístěnými dveřmi do prvního patra. Tento díl byl tvořen dvěma nezaklenutými pokoji s trámovým záklopovým stropem, jedním malým pokojem s plackovou klenbou, chodbou a komorou. Součástí domovního dílu „A“ byl také zaklenutý krám Eleonory Polnaurové nacházející se rovněž v 1. patře.\n\nDo domovního dílu „B“, který roku 1821 koupili Diamandovi a který se nacházel v přízemí, se vstupovalo přímo z „Židovské brány“. Jedna z celkového počtu tří zaklenutých místností (dnešní \"kavárna U Židovské brány\") sloužila už v polovině 19. století jako kupecký krám, přesto je v pozemkové knize uvedeno, že dříve sloužila jako světnice. Na něj navazoval další menší krámek s výčepem kořalky a poslední místnost využívala opět Eleonora Polnaurová jako kupecký krám.\n\nV pozemkových knihách Židovského Města Třebíč se několikrát objevilo v souvislosti s domem č. p. 10 označení tzv. „Židovská brána“. Prostor mezi domy č. p. 11, 12 částečně i mezi 10 a 13 byl v průběhu 19. století zaklenut a díky tomu vznikl dojem, že se do židovského ghetta vstupuje jakousi bránou. Při ničivém požáru v roce 1873 „brána“ shořela. Majitelé domovního dílu „A“ nechali dům opravit a vše připravili na opětovné zaklenutí průchodu. Proto nad částí domu č. p. 10 tesaři udělali pouze polovinu krovu k hřebenu a vzniklý otvor vyzdili zedníci. Jenže majitelé domu č. p. 13 už původní dispozici neobnovili, pouze nechali spravit střechu nad svým domem.\n\nV letech 2012 – 2014 byl dům opraven a respektuje stavební styl přelomu 19. a 20. století. Dům U Židovské brány je na seznamu nemovitých kulturních památek ČR a v současné době je zde kavárna & vinárna a možnost ubytování v apartmánu.\n\n\n"}
{"id": "1166325", "url": "https://cs.wikipedia.org/wiki?curid=1166325", "title": "Aksamitník rozkladitý", "text": "Aksamitník rozkladitý\n\nAksamitník rozkladitý (\"Tagetes patula\") je nenáročná, hojně rozšířena zahradní i truhlíková letnička. Je jedním z nejčastěji zplaňujících druhů rodu aksamitník, které se ze zahrad příležitostně dostávají do české přírody.\n\nDruh pochází ze středního Mexika a jako okrasná rostlina začal být pěstován nejprve v Severní Americe a od 16. století i v Evropě. Odtud byl šířen do mnoha oblastí v mírném a subtropickém pásu, kde nacházel vhodná prostředí k růstu. Občas za pomoci semen zplaňuje z uzavřených prostor do přírody.\n\nNa kvalitu půdy není příliš náročný, nesmí však být trvale vlhká a ulehlá, snáší spíše sucho. Na úživnosti půdy ovšem záleží velikost rostliny i množství květů. Pro zdárné kvetení potřebuje dostatek slunce, přes polední letní žár mu nevadí lehké zastínění. Pokud se dostane mimo zahradu, obvykle roste v okolí lidských sídel, podél cest a vodních toků nebo na rumištích a skládkách. Rostliny nesnáší mráz a kvetou od konce června do října.\n\nJednoletá bylina s přímou, do stran větvenou lodyhou vysokou 10 až 50 cm. Lodyha, občas fialově až hnědočerveně naběhlá, je porostlá listy vespod vstřícnými a výše střídavými. Listy s krátkými a plochými řapíky mají čepele lichozpeřené, jejich ku vřetenu přisedlé lístky jsou obkopinaté, konečný lístek je širší a po obvodě jsou všechny hrubě pilovité. Listy obsahují silice a jsou po rozemnutí silně aromatické; mnohým je tato vůně nepříjemná.\n\nNa koncích lodyh vyrůstají jednotlivé květní úbory o průměru 3 až 5 cm. Ve středu úboru rostou trubkovité, oboupohlavné květy u báze srostlé a na vrcholu pěticípé. Po obvodě úboru vyrůstají jazykovité, paprskující samičí květy barvy žluté až hnědočervené. Válcovitý nebo zvonkovitý zákrov je tvořen jednou řadou téměř srostlých listenů.\n\nPlody jsou heterokarpické nažky s chmýrem, z okrajových květů jsou ploché, prohnuté, kratší a širší (8 × 1,2 mm), z vnitřních květů jsou čtyřboké, rovné, delší a užší (10 × 0,8 mm). Chmýr má tři až pět šupin u báze srostlých a jednu volnou vybíhající do 10 mm dlouhé osiny. Nažka je krátce chlupatá, má osm žeber, tmavě hnědou až černou barvu a v místě připojení chmýru je světle hnědá.\n\nAksamitník rozkladitý je jedna z nejméně náročných, dlouho kvetoucích letniček a hojně se vysazuje do malých záhonků v zahradách i na velké plochy v parcích a okrasných plochách. Rozmnožuje se nažkami, které si podržují klíčivost až čtyři roky. Mladé rostlinky jsou choulostivé na chlad, nažky se proto vysévají na záhon až po pominutí nebezpečí mrazu, nebo se pro včasnější kvetení předpěstovávají ve sklenících. Existuje množství vyšlechtěných kultivarů, nízkých neb vysokých, s květy jednoduchými či plnokvětými, které se podle typů květů rozdělují na aksamitníky karafiátové a chryzantémové.\n\nSušené květy jsou používány jako náhrada šafránu při barvení potravin na žluto. Z kvetoucí rostliny se destiluje esenciální olej používány v kosmetice. Kořeny starších rostliny vylučují insekticidní látky účinné proti půdním háďátkům a vůně listů odpuzuje molice. Rostliny jsou naopak pochoutkou pro slimáky.\n\nNejčastěji pěstované kultivary, jejich barva květů a výška:\n\n"}
{"id": "1166330", "url": "https://cs.wikipedia.org/wiki?curid=1166330", "title": "Felice Mariani", "text": "Felice Mariani\n\nFelice Mariani (* 8. červenec 1954 v Římě, Itálie) je bývalý italský zápasník – judista, bronzový olympijský medailista z roku 1976.\n\nSvojí seniorskou reprezentační kariéru začínal v době, kdy italské judo procházelo dlouholetou krizí. Řada italských judistů (bratři Vismarové a další) odmítala spolupracovat s vedením italského judistického svazu. Jedním z hlavních důvodů bylo, že vrcholové judo měla pod palcem italská armáda a její tréninkové metody.\n\nV roce 1975 zaznamenal první úspěch ziskem bronzové medaile na mistrovství světa, které po roce potvrdil ziskem bronzové olympijské medaile. Od roku 1977 se rozšiřovala lehká váhová kategorie a v dalších letech patřil za největší hvězdu nově vzniklé superlehké váhy. K jeho smůle však přišel rok 1980, italská armáda zakázala start svým členům na olympijských hrách v Moskvě a na rozdíl od Ezia Gamby se on rozhodl nerebelovat. V roce 1984 mel již své nejlepší roky za sebou, přesto patřil ke kandidátům na medaile na olympijských hrách v Los Angeles. Obsadil 5. místo. Jeho judo bylo vysoce takticky zaměřené a při souboji využíval svého mimořádného pohybového nadání. Ne nadarmo byl jeho pohyb po tatami označován jako kočičí chůze \"scatto felino\".\n\nPo skončení sportovní kariéry se věnoval podnikání a později vedl v rodném Římě klub Fiamme Gialle (Žluté plameny). Trenérského renomé se dočkal v roce 1996 na olympijských hrách v Atlantě, když na spanilou jízdu do finále připravil Girolama Giovinazza. Následovala zlatá éra italského mužského i ženského juda, kterou korunovala v roce 2008 na olympijských hrách v Pekingu senzační zlatou olympijskou medailí je svěřenkyně Giulia Quintavalleová.\n\n"}
{"id": "1166332", "url": "https://cs.wikipedia.org/wiki?curid=1166332", "title": "Železniční trať Bánovce nad Ondavou – Veľké Kapušany", "text": "Železniční trať Bánovce nad Ondavou – Veľké Kapušany\n\nŽelezniční trať Bánovce nad Ondavou – Veľké Kapušany (– Užhorod) (v jízdním řádu pro cestující označená číslem 195) je jednokolejná elektrizovaná železniční trať na východním Slovensku. Trať začíná v železniční stanici Bánovce nad Ondavou, kde se odděluje od trati Michaľany – Łupków a vede jihovýchodním směrem přes město Veľké Kapušany na Ukrajinu.\n\nPřestože trať dnes tvoří jeden celek, byla postavena postupně v průběhu několika desetiletí. Starším je přeshraniční úsek z Užhorodu do Veľkých Kapušan, který vystavěla společnost Uherské severovýchodní dráhy. Otevřen byl roku 1909 a tehdy vlastně žádnou hranici nepřekonával – celý se nacházel na území Uher. Stanice Maťovce s dnešním rozsáhlým překladištěm byla taktéž dostavěna později a jedinou stanici na území nynějšího Slovenska byly Veľké Kapušany. Mezi Užhorodem a Kapušanami se nacházelo několik zastávek – ve směru od východu to byly Minaj, Tarnovce, Šišlovce, Palov (Pallo) a Vajkovce, které jsou již na Slovensku. Všechny tyto zastávky ale byly postupně zrušeny (především díky zrušení osobní dopravy v důsledku vzniku československo-sovětské hranice po 2. světové válce, viz dále). Dnešní hranice se nachází přibližně v traťovém kilometru 12,750.\n\nAž dodatečně byl dostavěn druhý úsek, spojující Bánovce nad Ondavou s Veľkými Kapušanami – jeho vznik je výsledkem poválečné snahy nově vzniklého Československa o zkvalitnění a propojení zaostalé a roztříštěné železniční sítě, která zde zůstala po rozpadu Rakouska-Uherska. 30 kilometrů dlouhá spojnice se začala stavět v roce 1920 a o pouhý rok později již byla předána do provozu. Při její stavbě byl částečně využit materiál ze snesené druhé koleje trati do Humenného, která byla postavena během války a po jejím skončení přestala být využívána.\n\nPo skončení druhé světové války trať přerušila vytyčená hranice mezi ČSR a Sovětským svazem. Na přeshraničním úseku byla zastavena osobní doprava a vlaky končily již v Kapušanech. Zastávky na dotčeném úseku byly zrušeny a osobní vlaky zde již nikdy znovu zavedeny nebyly (pouze některé spoje později zajížděly do stanice Maťovce).\n\nPo únorovém převratu bylo v rámci rozvoje těžkého průmyslu v socialistickém Československu plánováno jeho rozšíření a jeden z projektů počítal i s využitím této trati. Po komplexní rekonstrukci a elektrifikaci měla sloužit k dopravě železné rudy a odlehčit tak tehdy jedinému hraničnímu přechodu se SSSR, kterým byl přechod Čop – Čierna nad Tisou. Nakonec byla tato varianta zavržena a k dopravě rudy do Východoslovenských železáren (dnešní U. S. Steel Košice) byla postavena zvláštní trať se širokým rozchodem, známá pod zkratkou ŠRT. Při její stavbě bylo částečně využito i tělesa původní trati a ve větší části vede souběžně s ní. Otevřena byla v roce 1966. V Maťovcích ale byla postavena i rozsáhlá stanice normálního rozchodu s překladištěm, umožňující přesměrovat sem některé vlaky z přetíženého uzlu Čierna nad Tisou. V té samé době také přišlo rozhodnutí o stavbě nové uhelné elektrárny v blízkosti sovětských hranic – hlavním důvodem byla snaha o co nejkratší vzdálenost od ložisek uhlí na Ukrajině, které v ní mělo být spalováno. Elektrárna Vojany se nachází v blízkosti stejnojmenné obce a k jejímu zásobování byla postavena spojka z vojanské stanice, ležící na této trati (později při stavbě ŠRT vznikla i spojka k ní, aby nemuselo být palivo složitě překládáno). Elektrárna funguje od roku 1965 a pro zajištění provozu na její vlečce byla z Luhanska dodána i jedna lokomotiva řady 781, upravená na široký rozchod.\n\nKoncem 80. let začala elektrifikace trati; do Bánoviec přišly troleje roku 1988 a poté probíhala elektrifikace trati do Kapušan. I přesto, že mezitím proběhla Sametová revoluce a objevily se pochybnosti o budoucím využití trati elektrickými vlaky, bylo rozhodnuto elektrifikaci dokončit. Elektrický provoz v celé délce byl zahájen 29. prosince 1990. V srpnu 1992 poznamenala provoz na trati tragická nehoda – mezi Budkovcemi a Drahňovem došlo chybou výpravčí z Budkoviec vlivem chybějící automatické kontroly zabezpečovacího zařízení (po předchozích krádežích kabelů a lan) ke srážce nákladního a manipulačního vlaku. Nehodu nepřežilo šest železničářů (tři strojvedoucí a tři vlakvedoucí) a hmotná škoda se vyšplhala na více než 38 milionů Kčs.\n\nPostupem času začal provoz na trati od devadesátých let upadat a např. většina osobních vlaků byla vedena pouze lehkými motorovými vozy namísto „velkých“ souprav s lokomotivami. V únoru 2003 byla dokonce osobní doprava zcela zastavena, ale po protestech okolních obcí a místních obyvatel byla o čtyři měsíce později obnovena. Ani to však nepřišlo očekávaný nárůst cestujících a počet spojů nadále klesal. V roce 2012 již byly provozovány pouhé dva páry vlaků denně, navíc jen 6 dní v týdnu (mimo soboty). 9. prosince 2012 byla osobní doprava opět pozastavena a spojení města Veľké Kapušany a přilehlých obcí s okolím po dobu více než 6 let zajišťovali výhradně autobusy.\n\nAni nákladní doprava nebyla na trati v tomto období příliš intenzivní. Kromě pravidelně zaváděného manipulačního vlaku z Trebišova do Maťoviec (s motorovou lokomotivou, obvykle řady 752) byly po trati vedeny pouze občasné přepravy kapalin či ukrajinského uhlí. Většina těchto vlaků byla vedena lokomotivami řady 131 či 183. Zálohy na maťoveckém překladišti zajištovaly stroje řady 770. V přeshraničním úseku nebyly provozovány vlaky žádné a trať je zde vzhledem k mnoha letům bez údržby nesjízdná.\n\nJak již bylo zmíněno, osobní doprava byla na trati od roku 2012 zastavena ale v roce 2019 byla opět obnovena. V rámci „oživení“ tratě pracovníci ŽSR opravili 7 nástupišť, 3 přejezdy, opravili také elektrická zařízení, výhybky, vyměnili návěstní znaky či tabule a další prvky železniční infrastruktury. Revitalizace se týkala také některých zastávek a stanic, včetně stanice Veľké Kapušany.\n"}
{"id": "1166333", "url": "https://cs.wikipedia.org/wiki?curid=1166333", "title": "Raketový člun typu 022", "text": "Raketový člun typu 022\n\nRaketový člun typu 022 (jinak též třída Houbei) je třída pobřežních raketových člunů námořnictva Čínské lidové republiky. Jsou to první postavené moderní válečné lodě s koncepcí katamaránu (americké námořnictvo ve stejné době provozovalo pouze experimentální katamarán \"Sea Fighter\" (FSF-1).\n\nČluny byly vyvinuty na základě civilních katamaránů AMD 350 australské konstrukční kanceláře AMD Marine Consulting. Prototypový raketový člun typu 022 (trupové číslo 2208) postavila čínská loděnice Qui Xin v Šanghaji v roce 2004. Po několika letech testování loděnice Qui Xin postavila další tři jednotky (trupová čísla 2209, 2210 a 2211). V té době pozorovatelé předpokládali, že bude postavena pouze čtyřkusová série. Později však výroba začala i v šanghajských loděnicích Dalian a Jiangnan a dále v loděnici Huangpu v Kantonu. Raketové čluny typu 022 nakonec byly stavěny tempem přibližně 10 člunů za rok. Do roku 2012 čínské lidové námořnictvo získalo asi 90 raketových člunů této třídy (magazín Wired v dubnu 2011 uváděl 83 kusů).\n\nPlavidla mají koncepci katamaránu (konkrétně tzv. wave-piercing catamaran), což zlepšuje jejich nautické vlastnosti na rozbouřeném moři. Trup je tvarován s ohledem na snížení radarových signatur (stealth). Jsou vyzbrojeny jedním 30mm kanónem AK-630 a osmi protilodními střelami C-803 odpalovanými ze čtyřnásobných sil na zádi. Protivzdušnou obranu pravděpodobně tvoří přenosné protiletadlové raketové komplety krátkého dosahu. Pohonný systém tvoří dva diesely pohánějící vodní trysky. Nejvyšší rychlost dosahuje 38 uzlů.\n"}
{"id": "1166336", "url": "https://cs.wikipedia.org/wiki?curid=1166336", "title": "První řád (Star Wars)", "text": "První řád (Star Wars)\n\nPrvní řád (anglicky \"First Order\") je fiktivní hnutí a státní útvar ve světe \"Star Wars\". Poprvé byl představen v roce 2015 ve filmu \"\". První řád měl povstat na troskách Galaktického impéria, respektive z Imperiálního zůstatku, protože Impérium bylo tou dobou už nahrazeno Novou republikou, to jest po událostech z dílu \"\" (1983), kdy se měl První řád vynořit na světla světa po třech desetiletích v utajení. Ve filmu \"Síla se probouzí\" spouští První řád svůj plán na svržení Nové republiky a získání kontroly nad galaxií. Rytíři z Rena, což je nový řád pracující se sílou, je tajemnou skupinou zahrnující i elitní vojáky, které vede Kylo Ren, někdejší učedník řádu Jedi.\n\nScenárista/režisér \"Síla se probouzí\" J. J. Abrams uvedl, že První řád byl inspirován teorií o organizaci ODESSA, která zahrnovala nacistické důstojníky SS prchající do Argentiny po Druhé světové válce.\n\nPo porážce Galaktického impéria v \"Návratu Jediů\" (1983), zavádí Nová republika striktní smlouvy o odzbrojení a potrestání reparacemi. Avšak někteří bývalí velitelé a technici impéria se potají spojí, aby naplánovali návrat k moci. Z toho poté vzejde První řád a jako odpověď na něj zase organizace nazvaná Odboj (Resistance), která je podporována vládnoucí Novou republikou. Odboj zahrnuje členy původní Povstalecké aliance jako jsou například Leia Organa a Admirál Ackbar, kteří usilovali o svržení Impéria před několika dekádami.\n\nV tomto filmu je První řád veden mysteriózní postavou pojmenovanou Snoke, která se nechá oslovovat jako Nejvyšší vůdce. Jako v dřívějším Impériu, Řád velí velkým silám stormtrooperů, z nichž někteří jsou speciálně vytrénováni pro použití plamenometů, přenosné lehké artilérie a nebo jsou vybaveni na potlačení nepokojů. První řád taky disponuje standardní verzí TIE fighterů i verzí zvláštních jednotek Impéria. Jeho hlavní základnou je Hvězdovrah, opevněná ledová planeta, na které je umístěna super zbraň schopná ničit celé hvězdné systémy na velkou vzdálenost. Velitelem základny Hvězdovrah je General Hux, nemilosrdný mladý důstojník zcela oddaný Řádu.\n\nSnoke je velmi silná postava na temné straně Síly, kterému se povedlo zkorumpovat Bena, syna Hana Sola a Leii Organy, který byl taky učněm svého strýce, Luka Skywalkera na rytíře řádu Jedi. Zamaskovaný a pod jménem Kylo Ren, je Ben jedním z vymahačů Snokea, podobně jako jeho dědeček Darth Vader byl vymahač Císaře Palpatina během časů Impéria, několik dekád zpátky. Ren je jedním z Rytířů z Rena, tajemné skupiny elitních vojáků. Ren a Hux spolu bojují o náklonnost Snokea, a třetím do party \"velícího triumvirátu\" je impozantní kapitánka Phasma, velitelka stormtrooperů.\nRen hledá Luka, který zmizel před několika lety. Snoke věří, že dokud Luke žije, Jediové mohou opět povstat. První řád zničí Hosnian Prime, hlavní svět Nové republiky, pomocí super zbraně Hvězdovrah. Renovi se nepovede získat kousek mapy, který by je zavedl k Lukovi a Odboji se povede zničit Hvezdovraha těsně před tím, než vystřelí na základnu Odboje na planetě D'Qar.\nRobbie Collin z \"The Telegraph\" popsala znetvořenou a kostlivou postavu Snokea jako \"sepulklární hrůza\". Tyto noviny taky označily Huxe za \"prskajícího fanatika Prvního řádu, jehož každé gesto vykazuje naprosté pohrdání, no, vlastně každým\".\n"}
{"id": "1166337", "url": "https://cs.wikipedia.org/wiki?curid=1166337", "title": "Seznam vrcholů v Krušných horách", "text": "Seznam vrcholů v Krušných horách\n\nSeznam vrcholů v Krušných horách zahrnuje všechny tisícovky (hory s nadmořskou výškou nad 1000 m) a všechny hory s prominencí (relativní výškou) nad 100 metrů v české části Krušných hor. Seznam tisícovek vychází z údajů dostupných na stránkách Tisicovky.cz, seznam nejprominentnějších netisícovek z údajů na Mapy.cz. Jako hranice pohoří je uvažována hranice stejnojmenného geomorfologického celku.\n\nSeznam vrcholů podle výšky obsahuje všechny české krušnohorské tisícovky s prominencí alespoň 5 metrů. Celkem jich je 21 a všechny se nachází v podcelku Klínovecká hornatina, včetně nejvyššího Klínovce (1244 m n. m.), který dal celému podcelku jméno.\n\nMezi tisícovky v německé části Krušných hor patří Fichtelberg (1215 m n. m., nejvyšší hora bývalé NDR), Kleiner Fichtelberg (1206 m n. m.), Eisenberg (1028 m n. m.) a Auersberg (1019 m n. m.).\n\nSeznam vrcholů podle prominence obsahuje všechny české krušnohorské hory s prominencí (relativní výškou) nad 100 metrů, bez ohledu na nadmořskou výšku. Celkem jich je 11, nejprominentnějším vrcholem je nejvyšší Klínovec, druhá nejprominentnější je Loučná (nejvyšší hora Loučenské hornatiny) a třetí je \"skorotisícovka\" Jelení hora (994 m n. m.). Rozložení v obou podcelcích je vyrovnané, 5 hor je ve vyšší Klínovecké hornatině a 6 v nižší Loučenské.\nUltratisícovky jsou hory s nadmořskou výškou alespoň 1000 metrů, prominencí (převýšením od klíčového sedla) alespoň 100 metrů a izolací alespoň 1 km. Jsou tedy průnikem nejvyšších a nejprominentnějších hor. V české části Krušných hor jsou mezi 21 tisícovkami jen 3 ultratisícovky. Plešivec by pro zařazení mezi ultratisícovky potřeboval o 5 metrů hlubší sedlo, Jelení hora zase o 6 metrů vyšší vrchol.\n\nV německé části Krušných hor jsou mezi 4 tisícovkami hned 2 ultratisícovky - Fichtelberg (prominence 139 m) a Auersberg (prominence 150 m).\n"}
{"id": "1166338", "url": "https://cs.wikipedia.org/wiki?curid=1166338", "title": "Ekonomika Polska", "text": "Ekonomika Polska\n\nPolská ekonomika je největší ekonomikou ve Střední Evropě, šestou největší v EU a největší z členských států Evropské unie, které dříve patřily do východního bloku. Před krizí okolo roku 2008 polská ekonomika rostla ročním tempem o více než 6,0%.\n\nDle HDP je Polsko na 20. místě ve světě. Největší část ekonomiky je sektor služeb. S ekonomickými reformami v roce 1989 se polský zahraniční dluh zvýšil z 42,2 miliard USD v roce 1989 na 365,2 miliard v roce 2014\n\nZdroj: International Monetary Fund\n"}
{"id": "1166341", "url": "https://cs.wikipedia.org/wiki?curid=1166341", "title": "Petr Novotný (1974)", "text": "Petr Novotný (1974)\n\nPetr Novotný (* 27. října 1974) je bývalý český fotbalista.\n\nDo Zlína přišel na podzim 1993 ze Slavie Praha, kde hrál ČFL za „B“ mužstvo. Nastoupil v jediném prvoligovém utkání v neděli 8. května 1994 (Sparta – Zlín 3:2), v 75. minutě střídal Stanislava Dostála. Dále hrál nižší soutěže za FK Dolní Bojanovice, FK Libodřice, FC Velim či TJ Pašinka.\n\n"}
{"id": "1166351", "url": "https://cs.wikipedia.org/wiki?curid=1166351", "title": "Marcelino Martínez", "text": "Marcelino Martínez\n\nMarcelino Martínez Cao, často zvaný pouze Marcelino (* 29. duben 1940, Ares) je bývalý španělský fotbalista. Nastupoval především na postu útočníka.\n\nSe španělskou reprezentací vyhrál mistrovství Evropy roku 1964. Hrál též na mistrovství světa 1966. V národním týmu působil v letech 1961–1967 a nastoupil ve 14 zápasech, v nichž dal 4 góly.\n\nCelou prvoligovou kariéru (1959–1970) strávil v jediném klubu, Realu Zaragoza. V sezóně 1963/64 s ním vyhrál Veletržní pohár, ve finálovém zápase proti Valencii dokonce vstřelil rozhodující gól. Dvakrát se Zaragozou získal španělský pohár (1963/64, 1965/66). V lize s ní dosáhl nejvýše na 3. místo v sezónách 1960/61 a 1964/65.\n"}
{"id": "1166354", "url": "https://cs.wikipedia.org/wiki?curid=1166354", "title": "Jurij Sokolov", "text": "Jurij Sokolov\n\nJurij Alexejevič Sokolov (: ), (* 23. února 1961 ve Sverdlovsku – 14. července 1990 v Leningradu, Sovětský svaz) byl sovětský zápasník – judista ruské národnosti.\n\nNarodil se v dnešním Jekatěrinburgu. V roce 1967 se s rodinou přestěhoval do Sosnového Boru, kde se seznámil se sambem. Na judo se zaměřil později a vrcholově se mu věnoval během základní vojenské služby v Leningradu (dnešní Petrohrad).\n\nV roce 1985 nahradil v sovětské reprezentaci dlouholetou oporu Nikolaje Soloduchina a okamžitě na jeho úspěchy navázal. Postupem času však přestával dodržovat životosprávu a měl problémy se shazováním váhy. V olympijském roce 1988 dokázal shodit potřebná kila do pololehké váhy, ale na olympijských hrách v Soulu skončila jeho pouť v prvním kole na Francouzi Bruno Carabettovi. Tento neúspěch a vyhrocené vztahy s trenérem ho stály místo v reprezentaci. Jeho osud se v dalších letech ubíral jinou cestou, styky s leningradskou mafií ho stály v létě roku 1990 život.\n\n"}
{"id": "1166355", "url": "https://cs.wikipedia.org/wiki?curid=1166355", "title": "Carlos Lapetra", "text": "Carlos Lapetra\n\nCarlos Lapetra Coarasa (29. listopad 1938, Zaragoza – 24. prosinec 1995, Zaragoza) byl španělský fotbalista. Nastupoval především na postu útočníka.\n\nSe španělskou reprezentací vyhrál mistrovství Evropy roku 1964. Hrál též na mistrovství světa 1966. V národním týmu působil v letech 1963–1966 a nastoupil ve 13 zápasech, v nichž dal jeden gól.\n\nCelou prvoligovou kariéru (1959–1969) strávil v jediném klubu, Realu Zaragoza. V sezóně 1963/64 s ním vyhrál Veletržní pohár. Dvakrát se Zaragozou získal španělský pohár (1963/64, 1965/66). V lize s ní dosáhl nejvýše na 3. místo v sezónách 1960/61 a 1964/65.\n"}
{"id": "1166356", "url": "https://cs.wikipedia.org/wiki?curid=1166356", "title": "Mikio Sató", "text": "Mikio Sató\n\nMikio Sató (jap. 佐藤 幹夫\" Sató Mikio\") (18. duben 1928) je japonský matematik. Je zakladatelem odvětví algebraické analýzy, zabývá se i různými oblastmi algebry, tak parciálními diferenciálními rovnicemi, resp. Fourierovou analýzou. Je nositelem Wolfovy ceny za matematiku (2002/3).\n"}
{"id": "1166363", "url": "https://cs.wikipedia.org/wiki?curid=1166363", "title": "Raketový člun typu 021", "text": "Raketový člun typu 021\n\nRaketový člun typu 021 (jinak též třída Huangfeng) je třída pobřežních raketových člunů námořnictva Čínské lidové republiky. Je to upravená verze sovětských raketových člunů projektu 205 (v kódu NATO \"třída Osa\"). Postaveno bylo 104 až 120 člunů. Zahraničním uživatelem třídy jsou Bangladéš, Severní Korea, Pákistán, Írán a Jemen. V rámci této třídy vznikl ještě jeden pokusný člun třídy Hola a modernizovaná exportní varianta třída Houdong.\n\nV letech 1965–1968 ČLR získala ze Sovětského svazu sedm raketových člunů třídy \"Osa\" a přibližně za 10 let zahájila jejich stavbu v domácích loděnicích. V letech 1960–1975 bylo vyrobeno asi 104 raketových člunů této třídy (jiné prameny uvádějí až 120). Dále byl v roce 1970 postaven jeden pokusný člun označovaný jako třída Hola.\n\nČluny byly vyzbrojeny dvěma 25mm dvoukanóny a čtyřmi protilodními střelami HY-2 (jinak též C-201, varianta sovětské střely P-15 Termit). Později byla část z nich přezbrojena dvěma 30mm dvoukanóny typu 69 a čtyřmi modernějšími protilodními střelami C-801. Pohonný systém tvoří tři diesely o celkovém výkonu 12 000 hp, pohánějící tři lodní šrouby. Nejvyšší rychlost dosahuje 35 uzlů. Dosah je 800 námořních mil při rychlosti 30 uzlů.\n\nPlavidlo mělo prodloužený trup, čímž byl získán prostor pro instalací celkem šesti protilodních střel.\n\nModernizovaná exportní varianta vyzbrojená šesti protilodními střelami C-802.\n\nČínské lidové námořnictvo získalo asi 104 raketových člunů této třídy. K roku 2008 ve službě zůstávalo asi 67 člunů, včetně těch převedených do rezervy. Server Globalsecurity.org k roku 2008 uvádí posledních 14 člunů v aktivní službě.\n\nBangladéšské námořnictvo v letech 1988–1992 získalo celkem pět člunů této třídy se střelami HY-2. Dne 10. listopadu 1988 byly do služby nasazeny čluny \"Salam\" (P712), \"Durdharsha\" (P8125), \"Durdanta\" (P8126) a \"Durdanda\" (P8128) a dne 1. června 1992 je posílil ještě raketový člun \"Anirban\" (P8128). Všechny je postavila loděnice Jiangnan v Šanghaji.\n\nÍránské námořnictvo odebralo v letech 1994–1996 celkem 15 člunů modernizované verze \"Houdong\".\n\nV květnu 1995 jemenské námořnictvo odebralo tři raketové čluny této třídy. Jednalo se o vylepšenou verzi vyzbrojenou čtyřmi 30mm kanóny, čtyřmi střelami C-801 a přenosnými protiletadlovými raketovými komplety QW-1 Vanguard.\n\nPákistánské námořnictvo v roce 1984 odebralo čtyři čluny se střelami HY-2, pojmenované \"Azmat\" (P1025), \"Dehshat\" (P1026), \"Himmat\" (P1027) a \"Quwwat\" (P1028).\n\nSeverokorejské námořnictvo v roce 1990 odebralo čtyři čluny.\n\n"}
{"id": "1166366", "url": "https://cs.wikipedia.org/wiki?curid=1166366", "title": "Mike Swain", "text": "Mike Swain\n\nMichael \"Mike\" Swain, (* 21. prosince 1960 v Elizabeth, Spojené státy americké) je bývalý americký zápasník – judista, bronzový olympijský medailista z roku 1988.\n\nS judem začínal v 8 letech v rodném Elizabeth pod vedením Richarda Meoly. Vrcholově se judem zabýval na univerzitě v San José pod vedením Jošisada Jonezukou. Jeho tréner mu otevřel cestu do Japonska, kde trávil tréninkem mnoho času a jako první Američan se výrazně prosadil ve světě vrcholové juda. V roce 1987 zúročil tvrdou práci ziskem prvního titulu mistra světa pro americké judo. Jeho osobní technikou bylo tai-otoši, ale jeho největší předností byl boj na zemi (ne-waza).\n\nV nominaci na olympijské hry byl již v roce 1980, ale kvůli bojkotu Spojených států o možnost účasti přišel. V roce 1984 si nominaci na olympijské hry v Los Angeles vybojoval, ale nezvládl domácí atmosféru a vypadl hned v úvodu. Na olympijské hry v Soulu odjížděl jako úřadující mistr světa, ale opět neustál tlak médií, která ho viděla jako prvního amerického olympijského vítěze v judu. Ve čtvrtfinále ho v závěru poslal kombinací na záda Sven Loll z Východního Německa. Bronzová medaile, kterou dostal přes opravy dodatečně byla slabou útěchou.\n\nSportovní kariéru ukončil po mistrovství světa v roce 1989. V roce 1992 se vrátil a vybojoval třetí účast na olympijských hrách v Barceloně. Návrat na scénu skončil nezdarem a v zápěti ukončil sportovní kariéru definitivně. Věnoval se trenérské práci a podniká v oblasti bojových sportů. Jeho manželkou je bývalá brazilská reprezentantka v judu Tânia Ishiiová.\n\n"}
{"id": "1166368", "url": "https://cs.wikipedia.org/wiki?curid=1166368", "title": "Isacio Calleja", "text": "Isacio Calleja\n\nIsacio Calleja García (6. prosinec 1936, Valle de Cerrato – 4. února 2019) byl španělský fotbalista. Nastupoval především na postu obránce.\n\nSe španělskou reprezentací vyhrál mistrovství Evropy roku 1964. V národním týmu působil v letech 1961–1972 a nastoupil ve 13 zápasech.\n\nCelou prvoligovou kariéru (1958–1972) strávil v jediném klubu, Atlético Madrid. V sezóně 1961/62 s ním vyhrál Pohár vítězů pohárů. Dvakrát se s Atléticem stal mistrem Španělska (1965/66, 1969/70) a čtyřikrát získal španělský pohár (1959/60, 1960/61, 1964/65, 1971/72).\n"}
{"id": "1166373", "url": "https://cs.wikipedia.org/wiki?curid=1166373", "title": "Anton Trochta", "text": "Anton Trochta\n\nAnton Trochta (* 6. října 1934) je bývalý slovenský fotbalista, záložník.\n\nV československé lize hrál za Slovan Bratislava. Nastoupil ve 41 ligových utkáních a dal 1 ligový gól.\n\n"}
{"id": "1166376", "url": "https://cs.wikipedia.org/wiki?curid=1166376", "title": "Jozef Heimberger", "text": "Jozef Heimberger\n\nJozef Heimberger (21. července 1936 – 4. července 1999) byl slovenský fotbalový útočník.\n\nV československé lize hrál za Spartak Trnava. Nastoupil ve 12 ligových utkáních a dal 2 ligové góly.\n\n"}
{"id": "1166377", "url": "https://cs.wikipedia.org/wiki?curid=1166377", "title": "Tercius (Nový zákon)", "text": "Tercius (Nový zákon)\n\nTercius byl podle Bible písař, který podle Pavlova diktátu psal list Římanům.\n\nZmínka o něm se objevuje v Listu Římanům 16:22, objevuje se dále v listu Galatským 6:11, Koloským 4:18, 2. Tesalonickým 3:17.\n"}
{"id": "1166382", "url": "https://cs.wikipedia.org/wiki?curid=1166382", "title": "Kostel svatého Jošta (Český Krumlov)", "text": "Kostel svatého Jošta (Český Krumlov)\n\nBývalý kostel a špitál svatého Jošta v Českém Krumlově (po roce 1599 dočasně též jako kostel Nejsvětější Trojice), je stavba původně z doby gotické, později renesančně a barokně přestavěná. Nachází se na adrese Latrán 6. Kostel již neslouží duchovním účelům a v budově sídlí muzeum marionet.\n\nBudova se nachází v městské části Latrán, na levém břehu řeky Vltavy. Objekt je součástí Městské památkové rezervace Český Krumlov a historického jádra města, které je zapsáno na Seznam světového dědictví UNESCO.\n\nJeho severní průčelí ční do ulice Latrán, jižní terasa pak směřuje k řece. Ze západu s budovou sousedí měšťanský dům čp. 2, z východu je k němu připojena budova bývalého špitálu sv. Jošta, dnešní čp. 13. V jihovýchodním rohu objektu je zasazena bývalá kostelní věž.\n\nPrůčelí obracející se do ulice Latrán je pětiosé a asymetrické. Je na něm patrné rozdělení budovy na tři podlaží. K tomuto přepatrování došlo na sklonku 18. století, krátce po zrušení kostela. V západní části průčelí je stále naznačeno původní dělení klenebních polí hlavní lodi. Nachází se zde vstup do jednoho z obchodů, vedle nějž jsou dvě sdružená okna. Ta se nachází i ve druhém podlaží, v podlaží třetím už je po jednom okně.\n\nVe východní části severního průčelí se nachází vstup do druhého z obchodů a do muzea a bytů. Nad tímto portálem se nachází nika se sochou Panny Marie s Ježíškem.\n\nJižní fasáda na rozdíl od té severní téměř postrádá stopy původní podoby kostela. Díky terénu svažujícímu se k řece je zde o podlaží víc. Velkou část fasády tvoří asymetrický přístavek, na nějž navazují terasy, které opět vznikly až po zrušení kostela.\n\nStřecha objektu je polovalbová, díky zasazení věže nepravidelná. Čtyřboká věž o patro převyšuje vrcholnici střechy a je zakončena barokní cibulovitou střechou s lucernou. Její lamelová okna jsou orámována bílými lizénami, těsně pod střechou se nachází terakotové maskarony.\n\nNa místě dnešní budovy s čp. 6 stála původně kaple či kostelík při špitále sv. Jošta. Špitál s kaplí a snad i hřbitovem musel být postaven pravděpodobně do roku 1317 Petrem I. z Rožmberka. Z toho roku pochází také první zmínka o kostele, zasvěceném sv. Joštu. Petr z Rožmberka jej patrně nechal postavit jako poděkování za narození syna Jošta. S největší pravděpodobností šlo o malé gotické jednolodí s pětibokým závěrem.\n\nNa tento původní kostelík dodnes upomínají dochované gotické prvky - celý západní štít hlavní lodi pozdějšího kostela je gotický a mohl tak být západním štítem původního kostelíku. Ve sklepní úrovni se zachoval i gotický lomený portál.\n\nTento původní kostel byl roku 1596 Petrem Vokem z Rožmberka zbořen a na jeho místě byl postaven kostel nový, renesanční. Podle některých pramenů si zde Petr Vok chtěl nechat zbudovat hrobku. Ta by teoreticky ve sklepení opravdu mohla být. Petr Vok byl ale nakonec pohřben ve vyšebrodském klášteře a to, zda původně opravdu zamýšlel ulehnout k poslednímu odpočinku v kostele sv. Jošta, není nijak potvrzeno ani vyvráceno.\n\nK přestavbě kostela došlo mezi lety 1596 a 1604 a vedl ji architekt Domenico Cometta. Ještě před kompletním dostavením byl kostel nově zasvěcen Nejsvětější Trojici a předán krumlovským luteránům. Protože většina luteránů v Krumlově tehdy byli Němci, stal se z něj německý kostel. Už roku 1599 ale Petr Vok z Rožmberka luteránského kazatele propustil, a to kvůli malému zájmu o bohoslužby ze strany věřících. Roku 1600 pak Rudolf II. Petru Vokovi zakázal užívat kostel jako protestantský, kostel však nadále zůstal německý. Po roce 1599 zde probíhaly bohoslužby Jednoty bratrské, roku 1602 pak připadl jezuitům.\n\nPo vydání Rudolfova majestátu v roce 1609 se protestanté pokusili kostel získat zpět, ale marně. V roce 1615 bylo kostelu vráceno jeho původní zasvěcení – svatého Jošta.\n\nV 18. století se kostel dočkal výrazných stavebních úprav. Hned roku 1709 došlo k rozšíření sakristie. V roce 1765 byla zbourána zchátralá kostelní věž a za finanční podpory Josefa Adama ze Schwarzenbergu postavena věž o patro vyšší. A to v barokním slohu, v podobě, ve které se dochovala do dnešních dní.\n\nRoku 1773 byl zrušen jezuitský řád a kostel připadl prelátskému farnímu úřadu. Počet bohoslužeb zde konaných poklesl.\n\nNedlouho poté byl kostel zrušen, a to na základě reforem vydaných Josefem II. Zavřen byl 11. června 1788 a o dva roky později byl prodán za 1245 zlatých měšťanu Kašparu Koutnému. Věž zůstala v majetku města, zřejmě proto, aby mohla sloužit jako požární hláska. Podle některých pramenů také z toho důvodu, že „slouží ku ozdobě města“ a je součástí jeho panoramatu, které by se při jejím případném zbourání výrazně narušilo.\n\nMobiliář zrušeného kostela byl rozprodán do měst a vesnic v širokém okolí. Jeden ze zvonů byl převezen do Slavkova, druhý do Hodňova, dvou nedalekých šumavských vesnic. Velký oltář byl přesunut do Nového světa, malé vesnice u Borové Lady, varhany do Čkyně. Různé další mobilie přijaly kostely v Pacově, Vitěšovicích či Přídolí. Část byla převezena do Prahy a zde rozprodána do soukromých rukou.\n\nKašpar Koutný budovu bývalého kostela dále prodal dvěma měšťanům, obchodníku a kloboučníkovi, kteří ji přestavili na obytnou a zřídili si v ní obchody. Roku 1792 byl z velké části zbořen presbytář a na jeho místě byl vybudován trakt vstupní chodby. Zbylá část presbytáře byla spolu s hlavní i vedlejší lodí rozdělena na tři podlaží s byty. Nově bylo vyhloubeno sklepení a dům dokonce získal várečné právo. Po roce 1802 jeden z majitelů budovu znovu přestavil. V patře byl nově taneční sál, v přízemí kasino a výčep. Na straně k řece byla pro účely restaurace či právě kasina přistavěna terasa.\n\nRoku 1915 byl postaven nový portál pro krámek Josefa Seidela, o pět let později si zde zřídila prodejnu také firma Baťa. Roku 1922 byl po téměř šesti stech letech zrušen přilehlý špitál. V roce 1925 se v budově zřítil jeden z komínů, což si vyžádalo vnitřní rekonstrukci. Další renovace pak proběhly ve 30. a 40. letech. Upraven byl štít směrem k mostu a uliční fasáda – celé severní průčelí bylo přestavěno do dnešní podoby. Do domu byl zaveden vodovod, zchátralý povalový strop byl nahrazen novým. Směrem k řece byl dostaven sklad pro obchod s jízdními koly a motocykly, který zde tehdy sídlil. Roku 1939 bylo upraveno horní patro, kde vznikl velký byt. Po válce pak došlo k obnově střešní krytiny.\n\nRodina Wrtaczekových, která v budově od počátku 30. let vlastnila a zasadila se o její rekonstrukce, byla po válce spolu s ostatními českokrumlovskými Němci vysídlena a objekt byl předán do národní správy. Od roku 1958 je památkově chráněn. Během komunismu objekt, stejně jako celé historické centrum Českého Krumlova, chátral. Další rekonstrukce a nového využití se dočkal až po roce 1989.\n\nRoku 1991 byl vypracován stavebně-historický průzkum budovy a na samém sklonku 90. let došlo patrně na jeho základě ke kompletní rekonstrukci budovy. Ta umožnila, aby zde roku 2001 bylo otevřeno muzeum marionet, jehož hlavní expozice zabírá půdní prostor pod renesančním trámovím. V současné době se v objektu kromě muzea loutek nacházejí i čtyři byty a dva obchody.\n\n"}
{"id": "1166387", "url": "https://cs.wikipedia.org/wiki?curid=1166387", "title": "Josep Fusté", "text": "Josep Fusté\n\nJosep Maria Fusté Blanch (* 15. duben 1941, Linyola) je bývalý španělský fotbalista. Nastupoval především na postu záložníka.\n\nSe španělskou reprezentací vyhrál mistrovství Evropy roku 1964. Hrál též na mistrovství světa 1966. V národním týmu působil v letech 1964–1969 a nastoupil v 8 zápasech, v nichž vstřelil 3 branky.\n\nVětšinu své kariéry (1960–1972) strávil v FC Barcelona. V sezóně 1965/66 s ní vyhrál Veletržní pohár. Třikrát v jejím dresu získal španělský pohár (1962/63, 1967/68, 1970/71).\n"}
{"id": "1166395", "url": "https://cs.wikipedia.org/wiki?curid=1166395", "title": "Iecugu Tokugawa", "text": "Iecugu Tokugawa\n\nIecugu Tokugawa (jap .: 徳 川 家 継\"Tokugawa Iecugu\") byl sedmý šógun Tokugawské dynastie, který vládl od 1713 až do své smrti v roce 1716. Byl synem Ienobua Tokugawy, což z něj dělalo vnuka Cunašigeho Tokugawy, který byl daimjó Kofu, pravnukem Iemicua Tokugawy, pra-pravnukem Hidetada Tokugawy a pra- pra-pravnukem Iejasua Tokugawy.\n\nIecugu Tokugawa se narodil v Edu roce 1709, jako nejstarší syn šóguna Ienobua Tokugawy a dvorní konkubíny. V době vlády jeho otce, měl rozhodující vliv na politiku státu konfuciánský rádce Hakusekia Arai, který měl značný vliv i na samotného šóguna. V době narození Iecugua měl jeho otec Ienobu 48 let. Dětské jméno malého Iecugu bylo Nobumacu. V rámci encyklopedických výzkumů se Hakuseki snažil najít rodové spojení mezi vládnoucím rodem Tokugawa a osobnostmi minulosti. Hakuseki vypátral pokrevní linii rodiny Tokugawa až k rodině Minamoto, zakladatelem prvního šógunátu. Proto byl Iecugu nazýván také oficiálním titulem Minamoto no Iecugu. Byl sotva tříletý, když zemřel jeho otec, a on se stal šógunem.\n\nAčkoli šógun Iecugu převzal formální roli hlavy \"bakufu\" po svém otci, v době nástupu byl ještě pouze batole. Jelikož nebyl schopen vládnout, stal se jeho poručníkem konfuciánské učenec Hakuseki Arai. Během Iecuguové nezletilosti se uskutečnily dva významně reformy: reforma měny a reforma zahraničního obchodu na ostrově Kjúšú. Po převzetí vlády se Iecugu nezabýval vnitřními záležitostmi země; přenechal je svým věrným rádcům, především Hakuseki Araiovi.\n\nV roce 1713 začaly ceny potravin nepříjemně růst. Na základě různých návrhů řešení této situace (většinou po smrti Ienobua) zaslaných šógunovi od Hakusekiho Arai, bylo rozhodnuto vytvořit novou měnu, která by zastavila růst cen potravin a zboží. V roce 1714 byla nová kovová jména uvedena do oběhu a proto, zatímco ceny potravin za vlády Iecuguova otce neustále rostly, po zavedení nové měny během vlády Iecugua klesaly.\n\nReforma měny byla úzce navázána na reformu zahraničního obchodu. V roce 1716 mohli Japonci obchodovat z cizinci pouze v Dedžimě v Nagasaki prostřednictvím holandských a čínských obchodních lodí. Snaha reformovat obchod v zemi podnítila i reformu všeobecných obchodních pravidel. V roce 1716 byl vydán dokument, který stanovil, že \"bakufu\" měl právo určit dva komisaře pro Zahraniční obchod v Edo a v Nagasaki, a že každoročně mělo 30 čínských a 2 nizozemské lodi povolen vstup do země s účelem obchodu. Japonsko zůstalo nadále velmi izolované.\n\nV \"Šóoku\" 6, v 30. den 4. měsíce (1716) zemřel šógun Iecugu přirozenou smrtí ve věku šesti let. Iecuguova vláda byla vnímána obyvateli země pozitivně. Jelikož nezanechal děti ani přímých potomků, přímá mužská linie táhnoucí se od Tokugawu Iejasua ním vymřela (přes sto let po smrti Iejasua). Stále však existovaly příbuzné vedlejší větve pocházející od Iejasua a některých jeho synů. Za nového šóguna byl zvolen člen jedné vedlejší větve Jošimune Tokugawa.\n\n\n"}
{"id": "1166397", "url": "https://cs.wikipedia.org/wiki?curid=1166397", "title": "Severino Reija", "text": "Severino Reija\n\nSeverino Reija Vázquez (* 25. listopad 1938, Lugo) je bývalý španělský fotbalista. Nastupoval především na postu obránce.\n\nSe španělskou reprezentací vyhrál mistrovství Evropy roku 1964, byť na závěrečném turnaji nenastoupil. Hrál též na mistrovství světa 1962 a 1966. V národním týmu působil v letech 1962–1967 a nastoupil ve 20 zápasech.\n\nVětšinu kariéry (1959–1969) strávil v Realu Zaragoza. V sezóně 1963/64 s ním vyhrál Veletržní pohár. Dvakrát se Zaragozou získal španělský pohár (1963/64, 1965/66). V lize s ní dosáhl nejvýše na 3. místo v sezónách 1960/61 a 1964/65.\n"}
{"id": "1166402", "url": "https://cs.wikipedia.org/wiki?curid=1166402", "title": "Luis del Sol", "text": "Luis del Sol\n\nLuis del Sol Cascajares (* 6. duben 1935, Arcos de Jalón) je bývalý španělský fotbalista. Nastupoval především na postu záložníka.\n\nSe španělskou reprezentací vyhrál mistrovství Evropy roku 1964, byť na závěrečném turnaji nenastoupil. Hrál též na mistrovství světa 1962 a 1966. V národním týmu působil v letech 1960–1966 a nastoupil v 16 zápasech, v nichž vstřelil 3 branky.\n\nS Realem Madrid vyhrál Pohár mistrů evropských zemí 1959/60 a následně i Interkontinentální pohár. Dvakrát se s Madridem stal mistrem Španělska (1960/61, 1961/62) a jednou získal španělský pohár (1961/62). S Juventusem Turín se stal mistrem Itálie (1966/67) a získal italský pohár (1964/65).\n"}
{"id": "1166403", "url": "https://cs.wikipedia.org/wiki?curid=1166403", "title": "Harry Arter", "text": "Harry Arter\n\nHarry Nicholas Arter (* 28. prosince 1989, Sidcup, Anglie) je irský fotbalový záložník nastupující za fotbalový klub AFC Bournemouth, hrající anglickou Premier League. I přesto, že se narodil a vyrostl v Anglii, reprezentuje Irsko díky svým irským kořenům po prarodičích.\n\nSvou kariéru začal v londýnském Charltonu, kde ovšem odehrál pouze jedno soutěžní utkání. V roce 2007 nastoupil jako střídající hráč v ligovém poháru proti Lutonu, jinak byl posílán na hostování do týmů nižších soutěží Staines Town a Welling United.\n\nV roce 2009 Charlton opustil a odešel do Wokingu, kde začal pravidelně hrát a po sezóně o něj projevil zájem Bournemouth, hrající v té době třetí nejvyšší soutěž. Na podzim 2010 odehrál svůj prvním zápas za Bournemouth, ale byl střídán již v poločase a od té doby nebýval v nominacích k zápasům. Svůj první ligový gól tak vstřelil až během hostování v týmu Carlisle United proti Brightonu, když v nastaveném čase vyrovnal na 3-3. Domácí nicméně ještě jednou brankou strhli vítězství opět na svou stranu.\nOd sezóny 2011/12 se postupně stal členem základní sestavy Bournemouthu a pomohl klubu k dvěma postupům o soutěž výš, včetně historického postupu do Premier League po sezóně 2014/15.\n\n12. ledna 2016 v domácím utkání proti West Hamu vstřelil svou první branku v nejvyšší soutěží, když v 17. minutě otevřel skóre utkání, které však jeho tým nakonec prohrál 1-3.\n\nArter býval nominován do mládežnických reprezentačních výběrů Irska do 17 a 19 let.\n\nV březnu 2015 ho reprezentační trenér Martin O´Neill nominoval ke kvalifikačnímu utkání na EURO 2016 proti Polsku. V utkání nenastoupil a tak si svůj debut v reprezentaci odbyl až v červnu 2015 v přátelském utkání proti Anglii.\n\nJeho švagrem je bývalý kapitán anglické reprezentace Scott Parker, který se oženil s Arterovou sestrou.\n\nV prosinci 2015, jen pár dní před domácím utkáním proti Manchesteru United zemřela Arterovi během porodu dcera. I přesto nastoupil o víkendu k zápasu a pomohl týmu k výhře 2-1.\n\n"}
{"id": "1166404", "url": "https://cs.wikipedia.org/wiki?curid=1166404", "title": "Mistrovství světa v basketbalu mužů 1990", "text": "Mistrovství světa v basketbalu mužů 1990\n\n11. mistrovství světa v basketbale proběhlo ve dnech 8. – 19. srpna v Argentině.\n\nTurnaje se zúčastnilo šestnáct týmů, rozdělených do čtyř čtyřčlenných skupin. Z každé skupiny postoupily nejlepší dvě mužstva do čtvrtfinále, které bylo rozděleno na dvě skupiny po čtyřech. První dva týmy z každé skupiny postoupily do semifinále, třetí a čtvrtý tým hrál o 5. – 8. místo. Týmy, které v základních skupinách skončily třetím až čtvrtém místě hrály o 9. - 16. místo. Titul mistra světa získal tým Jugoslávie.\n\n1. Jugoslávie \n\n\n2. SSSR \n\n\n3. USA \n\n\n4. Portoriko \n\n\n5. Brazílie \n\n\n6. Řecko \n\n\n7. Austrálie \n\n\n8. Argentina \n\n\n9. Itálie \n\n\n10. Španělsko \n\n\n11. Venezuela \n\n\n12. Kanada \n\n\n13. Angola \n\n\n14. Čína \n\n\n15. Jižní Korea \n\n\n16. Egypt \n\n\n"}
{"id": "1166406", "url": "https://cs.wikipedia.org/wiki?curid=1166406", "title": "Marie Anna Rakouská (1882–1940)", "text": "Marie Anna Rakouská (1882–1940)\n\nMarie Anna Rakouská (Maria Anna Isabelle Epiphanie Eugenie Gabriele; 6. ledna 1882, Linec – 25. února 1940, Lausanne) byla členka těšínské větve Habsbursko-lotrinské dynastie, arcivévodkyně rakouská, princezna uherská a česká, princezna Bourbonsko-Parmská.\n\nNarodila se 6. ledna 1882 v Linci jako druhé dítě a dcera arcivévody Bedřicha Rakousko-Těšínského a jeho manželky princezny Isabely z Croy.\n\nDne 25. května 1903 se ve Vídni vdala za prince Eliáše Bourbonsko-Parmského, nejmladšího syna sezazeného vévody Roberta I. Parmského a jeho první manželky princezny Marie Pii Bourbonsko-Sicilské. Spolu měli 8 dětí:\n\n"}
{"id": "1166408", "url": "https://cs.wikipedia.org/wiki?curid=1166408", "title": "Nágaséna", "text": "Nágaséna\n\nNágaséna (také \"Nágaséno\") byl buddhistický mnich, který žil v Indii ve 2. století př. n. l.. Je mu připisováno autorství spisu \"Otázky Milindovy\" (\"Milindapaňha\").\n\nPodle legendárního podání se narodil v Kašmíru, jeho jméno znamená „Dračí armáda“. Buddhistické učení si osvojil ve městě Pataliputra (později Patna), náležel ke škole sarvástiváda, jeho učiteli byli Dharmaraksita, Rohana a Assagutta. Okolo roku 150 před naším letopočtem Nágasénu vyhledal Menandros I., vládce Indo-řeckého království (Indové jeho jméno vyslovovali jako \"Milinda\"), aby se od něj poučil o podstatě buddhistického náboženství. Nágaséna se krále úvodem zeptal, zda chce rozmlouvat jako mudrc, který je otevřený odlišným názorům, nebo jako vladař, který nechá zbičovat každého, kdo s ním nesouhlasí. Milinda ho ujistil, že bude vést rozpravu jako mudrc, a položil mu řadu filozofických a teologických otázek. Nágasénovy odpovědi vysvětlují buddhistickou věrouku za použití mnoha názorných příběhů a přirovnání. Většina buddhistů neuznává \"Otázky Milindovy\" jako oficiální součást pálijského kánonu, kniha však představuje cenné svědectví o vidění světa v raném buddhismu.\n\nVyznavači mahájánového buddhismu považují Nágasénu za jednoho z osmnácti arahantů. Podle legendy je autorem sochy Smaragdového Buddhy, národního symbolu Thajska. Ve folklorním podání bývá často zobrazován, jak se šťourá v uchu, což symbolizuje, že buddhisté nemají popřávat sluchu pomluvám.\n\n\n"}
{"id": "1166416", "url": "https://cs.wikipedia.org/wiki?curid=1166416", "title": "KaPiGraf", "text": "KaPiGraf\n\nKaPiGraf je jednoduchý software na zobrazení dat v podobě grafu pro operační systém Microsoft Windows, lze jej však „emulovat“ i na Linuxu pomocí Wine.\n\nProgram slouží k rychlému zobrazení uživatelských dat do podoby grafu. Hlavní vlastností je jednoduchost, rychlost a možnost zobrazit velké množství dat do grafu. \nZobrazený graf lze dále upravovat, zoomovat, posunovat, filtrovat, tisknout, exportovat z a do Microsoft Excel a další.\nProgram nevyžaduje instalaci, je malý a přenosný.\nUmožňuje porovnávat více datových souborů do jednoho grafu.\n\nDalší možností je využít příkazového řádku při spuštění programu a nechat zobrazit graf z Vašich vlastních programů.\n\nProgram je šířen jako freeware, pro nekomerční použití je bezplatný. Pro zpřístupnění všech funkcí programu vyžaduje registraci.\n\n"}
{"id": "1166419", "url": "https://cs.wikipedia.org/wiki?curid=1166419", "title": "Hyperbolický tangens", "text": "Hyperbolický tangens\n\nHyperbolický tangens je hyperbolická funkce. Značí se formula_1.\n\nHyperbolický tangens je definován pomocí hyperbolického sinu a hyperbolického kosinu, přičemž\n\nHyperbolický tangens lze rovněž definovat pomocí imaginárního úhlu jako\n\n\n\n\n\n\n\n"}
{"id": "1166420", "url": "https://cs.wikipedia.org/wiki?curid=1166420", "title": "Xenoblade Chronicles X", "text": "Xenoblade Chronicles X\n\nXenoblade Chronicles X ( ) je japonské akční sci-fi RPG s otevřeným světem. Vyvinuta byla společností Monolith Soft a vydána Nintendem exkluzivně pro herní konzoli Wii U.\n\nPříběh se odehrává na planetě Mira, kde proti sobě bojují zástupci několika ras. Lidé kvůli konfliktu dvou mimozemských druhů opustili Zemi na vesmírných lodích. Jedna z nich, \"White Whale\", ztroskotá právě na planetu Mira. Přeživší založili město New Los Angeles, ze kterého hráč vyráží na průzkum planety. Úkolem hráče je nalézt stázové buňky s lidmi, které byly při dopadu lodě roztroušeny po celé planetě.\n\nHra má otevřený svět sestávající z pěti kontinentů. Souboje probíhají systémem Active Time Battle, kdy je útok či schopnost po svém použití na chvíli neaktivní a lze znovu použít až po uplynutí nějakého času. Hráč má k dispozici 12 typů zbraní. Svou postavu může rozvíjet ve třech třídách a 12 podtřídách, příčemž lze jejich specializaci měnit bez dodatečného postihu. K hráčově skupině se mohou připojit až tři další postavy. V pozdější fázi hry dostane hráč k dispozici mecha zvaného skell, se kterým se dokáže postavit silnějším soupeřům a později i létat. Multiplayer nabízí možnost chatu a výměny předmětů mezi 32 hráči, ve čtyřech lidech se pak dají plnit společné úkoly.\n\n\"Xenoblade Chronicles X\" byla veřejnosti poprvé odhalena v lednu 2013 pod názvem \"X\".\n\n\"Xenoblade Chronicles X\" byla recenzenty přijata kladně. Na agregátu GameRankings měla k 13. lednu 2016 průměrné hodnocení 83,71 % z 43 recenzí. Na webu Hrej.cz hra získala hodnocení 4/5, přičemž recenzent Lukáš Kunce uvedl, že hře chybí „\"silnější příběhová linka a lépe navržené uživatelské rozhraní\"“.\n\nJistou kontroverzi vyvolala postava třináctileté Lin, která v původní japonské verzi mohla být vybavena vykrojenými bikinami. Vývojáři se pro verzi vydávanou v Evropě a Severní Americe rozhodli tento obleček modifikovat tak, aby nepobuřoval zdejší hráče.\n"}
{"id": "1166429", "url": "https://cs.wikipedia.org/wiki?curid=1166429", "title": "Jaroslav Benedik", "text": "Jaroslav Benedik\n\nJaroslav Benedik (* 1938) je bývalý slovenský fotbalista, útočník.\n\nV československé lize hrál za Spartak Trnava, Slovan Nitra a Jednotu Trenčín. Dal 7 ligových gólů.\n\n"}
{"id": "1166432", "url": "https://cs.wikipedia.org/wiki?curid=1166432", "title": "Grödig", "text": "Grödig\n\nGrödig je vesnice ležící pod jižní částí města Salzburgu na úpatí hory Unterberg v okresu Salzburg-okolí, kde je spojena do obecního celku společně s vesnicemi Eichet (284 obyvatel), Fürstenbrunn / Glanegg (2 138 obyvatel) a Sankt Leonhard (1 090). I s Grödigem má tedy obecně celek 7 039 obyvatel.\n\nPrvní zmínky o Grödigu se datují do roku 790 našeho letopočtu, dle listiny výčtu majetku Salzburského biskupství.\n\nV Grödigu je výroba známých Mozartových kuliček, v tradičním kulatém tvaru. Firma je v soukromých rukách, výroba však probíhá pro obchodní známku Mirabell.\n\n"}
{"id": "1166438", "url": "https://cs.wikipedia.org/wiki?curid=1166438", "title": "Agapornis růžohrdlý", "text": "Agapornis růžohrdlý\n\nAgapornis růžohrdlý, také známý jako papoušík růžohrdlý nebo růžovohrdlý (\"Agapornis roseicollis\"), je druh malého ptáka z rodu \"Agapornis\", neboli papoušík. Mezi chovateli okrasného ptactva je po druhu agapornis fišerův, nejvíce chovaný druh drobného ptáka. Krom agapornise růžohrdlého lze v klecích českých chovatelů najít i druh agapornis hnědohlavý, avšak ten není tak běžný. Tento pták se vyskytuje v jihozápadní Africe, například v Namibské poušti. Jsou to sociálně zaměřená zvířata, která ve volné přírodě tvoří větší skupiny. Zbarvení se u jednotlivých populací liší a co se chovatelství týče, pak jsou dostupné různé mutace.\n\nAgapornis růžohrdlý je poměrně malý pták robustnější postavy; délka těla se pohybuje mezi 17 a 18 cm, průměrná délka křídla je 106 mm a délka ocasu pouze 44 až 52 mm. Obecně platí, že poddruh agapornis růžohrdlý menší je lehčí a jen o několik milimetrů menší, než agapornis růžohrdlý větší. Pohlavní dimorfismus téměř vůbec neexistuje, rozlišení samce a samičky podle vzhledu je naprosto nemožné. Volně žijící ptáci jsou z větší části zelení s modrým ocasním peřím. Obličejová část a hrdlo jsou růžové, nejtmavší barva je na čele a pod očima. Oči jsou dokonale kulaté, s tmavě hnědou duhovkou, která ale téměř v černé zaniká. Okolí očí má podobnou barvu jako zobák, tedy barva podobná krémové nebo pleťové. Ptáci chovaní v zajetí mají růžovou obličejovou část a krk, světle zelené tělo s šedým břichem a hnědý kořen zobáku.\n\nAgapornis růžohrdlý byl poprvé popsán francouzským ornitologem Louisem Jeanem Pierrem Vieillotem roku 1818. Původní latinský název zněl Psittacus roseicollis, ale po podrobnějším zkoumání těchto ptáků, byli přesunuti do rodu agapornis. Společnými znaky těchto ptáků je podobná stavba těla i sociální chování. Současný latinský rodový název, \"Agapornis\", se skládá ze slov \"agáve\", přeloženo jako \"láska\", a \"órnis\", tedy \"pták\". I proto se v angličtině tito ptáci nazývají \"Love Birds\". Volně přeloženo jako \"pták lásky\". Agapornis růžohrdlý tvoří celkem dva poddruhy:\n\n\nAgapornis růžohrdlý ve volné přírodě obývá otevřené kraji jihozápadní Afriky. Areál rozšíření zahrnuje Angolu a pokračuje přes většinu Namibie až po Oranžskou řeku v severozápadní Jihoafrické republice. Tito drobní ptáci se vyskytují v nadmořských výškách do 1 600 m n. m. a jejich oblíbenou vegetací jsou listnaté lesy, polopouště a hornaté oblasti. Jsou silně závislí na vodních zdrojích a často se shromažďují okolo vodních ploch k pití.\n\nKaždému chovateli drobných aktivních ptáků se může stát, že mu chovný pták ulétne. Právě kvůli tomu můžeme větší skupiny agapornisů všech druhů v metropolích jako je Phoenix nebo Arizona, kde se zdržují někdy i v centru měst.\n\nV některých oblastech se populace agapornisů růžohrdlých značně zmenšily kvůli pytlákům, kteří ptáky odchytávali a následně je posílali do obchodů s ptactvem nebo je sami prodávali. Na druhou stranu, populace pravděpodobně budou růst díky aktivitě člověka; vytváření nových vodních ploch. Právě ty jsou pro život agapornisů velmi důležité, především proto, že jim poskytují hnízdiště. I z toho důvodu se jedná o druh se statusem IUCN málo dotčený, tedy nechráněný.\n\nAgapornisové růžohrdlí se živí převážně semínky z bobulí. Když je hojná úroda, shromažďují se do hej až o stovkách kusů, to ale vadí zemědělcům, jelikož takto velká hejna s oblibou ničí úrodu krmných plodin, například prosa.\n\nPro chovatele není lehké nalézt chovný pár, už proto, že pro rozeznání pohlaví je nejspolehlivější udělat DNA testy. Zkušenější chovatelé mohou pohlaví určit podle vzdálenosti mezi pánevními kostmi, i samců je to 1 až 3 mm, u samiček 6 až 8 mm. Mimo jiné lze ale využít i barvených mutací; pokud zkřížíme opalinového samce s přírodní samicí, všechna mláďata, která budou opalinová, jsou samice.\nVe volné přírodě si páry staví hnízda ve skalních štěrbinách, ale využívají i umělé prostředí, například střechy domů. V období mezi únorem a dubnem do hnízda samička naklade 4 až 6 čistě bílá vejce. Samotná vejce měří 23,5 mm na 17,3 mm a jsou inkubována po dobu 23 dní. Do 43 dní po vylíhnutí jsou mláďata plně opeřená.\n\nChov agapornisů růžohrdlých má v Evropě poměrně dlouhou historii; historicky první ptáci sem byli dovezeni roku 1860 a dovezl je sem Carl Hagenbeck. O devět let později, roku 1869, se uskutečnilo jejich první zahnízdění a to v berlínském Akvariu. Tento úspěch popsal ve svém díle \"Život zvířat\" A. E. Brehm, tehdejší ředitel Akvária. Do Česka se první kusy dostali roku 1957; několik párů z Nizozemska a další z Anglie.\n\nJedná se o ptáky s dobrými rodičovskými vlastnostmi, kteří se hodí i pro začínající chovatele. Zapotřebí je menší klec, na délku nejméně 70 cm a 50 cm na výšku. Na hnízdění se agapornisové růžohrdlí spokojí s menší budkou z prken. Jedná se o celkem bezproblémové ptáky, avšak v poslední době je u nich často k vidění škubání vlastního peří.\n\nCo se mutací týče, pak je jich k dispozici velké množství, pravdou ale zůstává, že přírodní jedinci jsou nejoblíbenější. Další oblíbené mutace jsou opalinová, ino, pallid nebo skořice.\n\n"}
{"id": "1166444", "url": "https://cs.wikipedia.org/wiki?curid=1166444", "title": "In dominico agro", "text": "In dominico agro\n\nIn Dominico agro je první encyklika papeže Klementa XIII. vyhlášená na svatopetrském náměstí v Římě 14. června 1761, která odkazovala na Tridentský koncil. Zdůrazňovala roli vulgáty a překladů bible a nově slibuje i překlad katechismu. V podobenství o semeni, která se uchytí do dobré půdy, papež píše o úkolu šířit a prohlubovat učení katolické církve a chránit víru. \n"}
{"id": "1166446", "url": "https://cs.wikipedia.org/wiki?curid=1166446", "title": "BijouTerrier", "text": "BijouTerrier\n\nBijouTerrier je slovenská hardcore punkrocková kapela neoficiálně založená v roce 2011. Její oficiální založení proběhlo 13. ledna 2012. Za duchovního otce kapely je považován zpěvák Kuko, který zde působil a stále pro skupinu píše texty. Skupinu spolu s Kukem založil Henrich Varga a jeho tým pro internetový seriál \"Doma na porádku\". V roce 2011 bylo vydáno první a v roce druhé 2013 studiové album kapely, svůj první hudební klip skupina natočila ve spolupráci s Vilémem Čokem.\n\n\nLadies and Gentlemen (2011)\n\n\nIn Autumn (2013)\n\nSpaceshit captain (2017)\n\n\n \n"}
{"id": "1166447", "url": "https://cs.wikipedia.org/wiki?curid=1166447", "title": "Vláda Beaty Szydłové", "text": "Vláda Beaty Szydłové\n\nVláda Beaty Szydłové byla v letech 2015 až 2017 polská vláda strany v čele s premiérkou Beatou Szydłovou, jmenovaná polským prezidentem Andrzejem Dudou dne 16. listopadu 2015. Polský sejm jí vyjádřil důvěru 18. listopadu téhož roku. Hlasování se zúčastnilo 456 poslanců, z nichž 236 hlasovalo pro vyslovení důvěry, 202 proti a 18 se zdrželo. Čtyři poslanci nehlasovali. 11. prosince 2017 byla premiérka Beata Szydłová vystřídána na pozici premiérky ministrem financí Mateuszem Morawieckim. \n\nMezinárodní ratingová agentura Moody's v lednu 2016 varovala, že vláda nebezpečně oslabuje bankovní sektor. Polské banky totiž od února budou platit zvláštní daň. Dne 14. května 2016 pak zhoršila výhled úvěrového ratingu Polska ze stabilního na negativní. Další ratingová agentura Standard & Poor's krátce před tím v souvislosti s kroky vlády snížila hodnocení úvěrové spolehlivosti Polska o jeden stupeň ze známky A- na na BBB+.\n"}
{"id": "1166450", "url": "https://cs.wikipedia.org/wiki?curid=1166450", "title": "Decet quam maxime", "text": "Decet quam maxime\n\nDecet quam maxime je první encyklika papeže Klementa XIV. vyhlášená na svatopetrském náměstí v Římě 12. září 1769 s doslovným podtitulem O zneužívání daní a poplatků. Papež zde odsuzuje nárůst daní a poplatků pro světskou i církevní moc, dále jejich zneužívání biskupy a pod hrozbou suspendování vyzývá k navrácení zneužitých dávek.\n"}
{"id": "1166460", "url": "https://cs.wikipedia.org/wiki?curid=1166460", "title": "Dalibor Horák", "text": "Dalibor Horák\n\nDalibor Horák (* 4. června 1965 Štáblovice) je český politik a podnikatel, v letech 2004 až 2012 a opět od roku 2016 zastupitel Olomouckého kraje (z toho v letech 2004 až 2008 radní kraje a od roku 2016 náměstek hejtmana), v letech 2010 až 2016 starosta města Uničov na Olomoucku (předtím v letech 2002 až 2010 místostarosta), člen ODS. Člen okresního předsednictva Českého svazu bojovníků za svobodu.\n\nNarodil se v obci Štáblovice na Opavsku, ale už v roce 1970 se jeho rodina přestěhovala do Uničova. V roce 1983 absolvoval místní gymnázium, poté krátce působil jako topič v zemědělském družstvu. Po absolvování vojenské služby pracoval jako skladník, mezi lety 1990 a 2002 podnikal v oblasti obchodu se zemědělskými produkty a jejich zpracování.\n\nV letech 2000 až 2006 si doplnil vysokoškolské vzdělání bakalářským oborem archivnictví na Katedře historie Filozofické fakulty Univerzity Palackého v Olomouci. V letech 2008 až 2011 pak vystudoval navazující magisterský obor historie na téže fakultě (získal titul Mgr.).\n\nMezi jeho koníčky patří hudba, kterou aktivně provozuje se svou kapelou \"Pohodovka\". Ztvárnil také epizodní roli ve filmu \"Divoké včely\" režiséra Bohdana Slámy z roku 2001. K jeho dalším zájmům patří literatura, historie a filosofie.\n\nDalibor Horák je ženatý a má dospělého syna. Žije v Uničově. Dlouhodobě se angažuje v Českém svazu bojovníků za svobodu, kde vykonává funkci předsedy základní organizace v Uničově. Zároveň je místopředsedou okresní organizace ČSBS v Olomouci a členem ústředního výboru svazu (rok 2016). Za své aktivity v ČSBS byl oceněn Čestnou medailí svazu I. stupně.\n\nOd roku 1992 je členem ODS, ve straně působí nepřetržitě od roku 1995 ve funkci místního sdružení Uničov. V roce 2000 byl poprvé zvolen místopředsedou oblastního sdružení Olomouc.\n\nDo komunální politiky vstoupil, když byl za ODS zvolen v komunálních volbách v roce 1994 zastupitelem města Uničov na Olomoucku. Stal se také radním města. Ve volbách v roce 1998 byl sice na druhém místě kandidátky, ale post zastupitele neobhájil (skončil jako první náhradník). Krátce po volbách ale jeden ze zastupitelů ODS na mandát rezignoval a tak se do zastupitelstva vrátil a ve volbách v roce 2002 už zastupitelskou funkci z pozice lídra bez potíží obhájil. Navíc se stal místostarostou města. Ve volbách v roce 2006 uspěl a pokračoval i jako místostarosta. Mandát zastupitele města obhájil z pozice lídra i ve volbách v roce 2010 a 2014. Už v listopadu 2010 byl zvolen starostou města Uničova a v listopadu 2014 pak byl ve funkci potvrzen. V prosinci 2016 však na funkci starosty města rezignoval, jelikož se předtím stal náměstkem hejtmana Olomouckého kraje. Ve funkci jej vystřídal Radek Vincour, sám Horák se stal radní města. Ve volbách v roce 2018 mandát zastupitele města obhájil, setrval také ve funkci radního města.\n\nV krajských volbách v roce 2000 kandidoval za ODS do Zastupitelstva Olomouckého kraje, ale neuspěl. Zvolen byl až ve volbách v roce 2004. Ve volebním období 2004 až 2008 navíc zastával post radního kraje. Ve volbách v roce 2008 obhájil mandát zastupitele kraje, ale radním se již nestal. Kandidoval také ve volbách v roce 2012, ale neuspěl. V krajských volbách v roce 2016 byl lídrem ODS v Olomouckém kraji a stal se krajským zastupitelem. Dne 8. listopadu 2016 byl zvolen 3. náměstkem hejtmana, na starosti má zdravotnictví.\n\nPokoušel se dostat i do Poslanecké sněmovny PČR. Za ODS kandidoval v letech 2002 a 2006 v Olomouckém kraji, ale ani jednou neuspěl.\n"}
{"id": "1166462", "url": "https://cs.wikipedia.org/wiki?curid=1166462", "title": "Tamás Bujkó", "text": "Tamás Bujkó\n\nTamás Bujkó, (* 2. prosince 1962 v Maďarsku – 21. března 2008 v Londýně, Spojené království) byl maďarský zápasník – judista.\n\nJudu se věnoval od 14 let v klubu Újpesti Dózsa v Budapešti. Po úspěších mezi juniory se stal v roce 1983 stabilním členem maďarské seniorské reprezentace. V roce 1988 startoval na olympijských hrách v Soulu a obsadil 5. místo, když ve čtvrtfinále vyřadil Pavla Petřikova st.. Po olympijských hrách v Soulu ho z pozice reprezentační jedničky odsunul krajan József Csák. Sportovní kariéru ukončil po nevydařené nominaci na olympijské hry v Barceloně.\n\nPo skončení sportovní kariéry se věnoval podnikání, ve kterém neuspěl. V roce 2004 odjel za prací do Londýna. Zemřel násilnou smrtí v roce 2008.\n\n"}
{"id": "1166502", "url": "https://cs.wikipedia.org/wiki?curid=1166502", "title": "Vaiaku", "text": "Vaiaku\n\nVaiaku je vesnice ve státě Tuvalu. Leží na jižním břehu ostrova Fongafale v Tichém oceánu.\n\nPodle sčítání lidu v roce 2002, má Vaiaku 516 obyvatel, přičemž celý atol Funafuti má 4 492 obyvatel.\n\nNachází se zde všechny administrativní budovy, včetně Národní banky Tuvalu, a jediný hotel — Vaiaku hotel. Také je tu jediný kostel katolické farnosti Autonomní Funafuti.\n"}
{"id": "1166503", "url": "https://cs.wikipedia.org/wiki?curid=1166503", "title": "231 (číslo)", "text": "231 (číslo)\n\nDvě stě třicet jedna je přirozené číslo, které následuje po čísle dvě stě třicet a předchází číslu dvě stě třicet dva. Římskými číslicemi se zapisuje CCXXXI.\n\n\n\n\nSilnice II/231 je česká silnice II. třídy vedoucí na trase Plzeň–Zruč-Senec–Kaceřov–Kozojedy\n\n\n"}
{"id": "1166509", "url": "https://cs.wikipedia.org/wiki?curid=1166509", "title": "Osmistěnové číslo", "text": "Osmistěnové číslo\n\nOsmistěnové číslo je figurální číslo, které představuje počet stejně velkých koulí, které zcela vyplní pravidelný osmistěn. \"N\"-té osmiúhelníkové číslo lze vypočítat pomocí tohoto vzorce:\n\nformula_1.\n\nNěkolik prvních osmistěnových čísel:<br>\n1, 6, 19, 44, 85, 146, 231, 344, 489, 670, 891 .\n"}
{"id": "1166511", "url": "https://cs.wikipedia.org/wiki?curid=1166511", "title": "Zemská silnice B117", "text": "Zemská silnice B117\n\nZemská silnice Buchauer Straße B117 je silnice ve spolkové zemi Štýrsko v Rakousku. Začíná v městysi Altenmarkt bei Sankt Gallen, prochází Ennstalskými Alpami údolím potoka Buchauer Bach. Vede přes horské sedlo Buchauer Sattel a končí v městysi Admont. Celková délka silnice je zhruba 25,5 km.\n\nPoznámka: v tabulce uvedené kilometry a nadmořské výšky jsou přibližné.\nPro vytvoření článku byly použity:\n"}
{"id": "1166514", "url": "https://cs.wikipedia.org/wiki?curid=1166514", "title": "Myrmekomorfie", "text": "Myrmekomorfie\n\nMyrmekomorfie je druh mimikry, kdy je vzhled či chování živočicha připodobněno mravencům. Napodobování mravenců bylo zjištěno u více než 2 000 druhů členovců náležejících do nejméně 54 čeledí. Mravenci žijí na světě ve velkých počtech a mnozí predátoři, kteří se spoléhají na zrak při hledání kořisti, se jim vyhýbají, protože jsou nechutní nebo agresivní. Někteří členovci díky podobnosti s mravenci unikají predaci (ochranné mimikry), zatímco jiným umožňuje, aby mravence lovili (agresivní mimikry). Imitátoři napodobují mravence pohybem, vizuálně, chemicky, nebo kopírováním mikrostruktury jejich těl pro ošálení hmatových vjemů.\n\nBatesovské mimikry (též Batesiánské mimikry) používají ty druhy, které obvykle nemají vlastní silnou obranu a snaží se vypadat jako nebezpeční mravenci, aby se vyhnuli útokům predátorů. Existuje několik těchto skupin členovců popsaných níže.\nVývojová stádia (larvy, nymfy) některých rovnokřídlých jako cvrčků, kobylek či sarančat (např. \"Macroxiphus sumatranus\") se velmi podobají mravencům, počínaje černou barvou, dále tvarem těla a chováním. Jejich dlouhá tykadla jsou maskovaná tak, aby vypadala kratší - černou barvu má jen krátká část. Postupným vývojem a proměnami se však tento hmyz zbarvuje jinak a mění se i tvar jejich těl, až nakonec dospělci získají jasné varovné zabarvení.\n\nPřes 300 druhů mravenců z různých čeledí používá Batesovské mravenčí mimikry. Jedná se například o některé zápředníkovité (\"Clubionidae\") nebo brabenčíky (\"Phrurolitus\"). V čeledi skákavkovitých (\"Salticidae\") jsou mimetičtí pavouci rozpoznatelní často jen podle toho, že se svými pohyby drží od mravenců v určité \"bezpečné\" vzdálenosti. Jedná se o například o druhy z rodů \"Myrmarachne\", \"Leptorchestes\", \"Synageles\" či \"Heliophanus\". Lovci mravenců mezi pavouky se naproti tomu mravencům nepodobají tak moc. Za myrmekomorfii se ale platí. Pavouci takto maskovaní jsou štíhlejší, což má za následek redukci počtu vajíček. Zdá se však, že to kompenzují produkcí většího množství kokonů. Naopak pavouci, kteří se nepodobají mravencům tak dokonale a používají jen volnější Batesovské mimikry, nemají zřejmě v rozmnožování žádná omezení. Jde například o mikarie pospolité (\"Micaria sociabilis\"), hlavouny žlutonohé (\"Liophrurillus flavitarsis\") a zápředky obecné (\"Phrurolithus festivus\"). Nedokonalí mimetici mají evidentně více výhod. Je možné, že jejich zjev jim umožňuje unikat jak predátorům, kteří loví pavouky, tak těm, kteří loví mravence. \n\nStudie tří druhů kudlanek ukázala, že se již od narození vyhýbají mravencům jako potenciální kořisti, a že nenapadají ani skákavky napodobující mravence. Jiný výzkum ukázal, že podobně působí mravenčí mimikry na skákavku pavoukožravou a jiné druhy rodu \"Portia\", kteří jinak s chutí útočí na jiné skákavky.\n\nMezi několika polokřídlými (Hemiptera, většinou ploštice), které se podobají mravencům, jsou to například klopuškovití (Miridae). Bezkřídlý druh klopuška mravenčí (\"Myrmecoris gracilis\") se živí mšicemi, zatímco \"Systellonotus triguttatus\", u něhož nymfy a samičky silně připomínají mravence, se často nachází v blízkosti mravenců. Samci \"Formiscurra indicus\" (Caliscelidae) jsou podobné mravencům, ale samice nikoliv.\nStrašilka druhu \"Extatosoma tiaratum\", v dospělosti připomínající sušené trnité listy, se líhne z vajíček jako replika mravenců rodu \"Leptomyrmex\" s červenou hlavou a černým tělem. Dlouhý konec je zvlněný, aby se tvar těla co nejvíce podobal mravenčímu. Pohyb je nevyzpytatelný, zatímco dospělí se pohybují jinak, pokud se vůbec hýbou. U některých druhů se vajíčka podobají rostlinným semenům, která jsou sbírány a přenášeny mravenci. Mravenci přívěsek semínek zvaný masíčko konzumují, zbytek nechají, či odnesou pryč. Říká se tomu myrmekochorie (viz Symbiotické vztahy mravenců). Vejce je pak nadále životaschopné, a tím, že bylo do značné míry pod mravenčí ochranou, je větší šance, že se z něj vylíhnou malé strašilky.\n\nStuhatkovití (Aeolothripidae) je dravá čeleď hmyzu z řádu třásnokřídlých. Především samičky se podobají zjevem a chováním mravencům. Tyto mimikry se vyvinuly v několika rodech v této čeledi a to nezávisle na oblasti výskytu. Jde například o druhy \"Franklinothrips megalops\", \"Aeolothrips albicinctus\", \"Aeolothrips bicolor\", \"Desmothrips reedi\" a rody \"Allelothrips\" a \"Stomatothrips\". Důvodem zřejmě byla reakce na přítomnost mravenců.\n\nKudlanky jsou sice dravci, ale rovněž čelí nebezpečí sežrání většími živočichy. Mladé nymfy rodu \"Tarachodes\", například \"Tarachodes afzelii\", mimetují mravence, nicméně v pozdějších vývojových stádiích tyto mimikry zmizí, a nejenže je nenapodobují, ale větší kudlanky mravence loví.\n\nDvoukřídlí (Diptera), kteří imitují mravence, zahrnují rod \"Sepsisoma\", jenž předstírá býti mravencem \"Camponotus crassus\".\n\nNěkolik druhů z čeledi štíhlonožkovití (Micropezidae) se podobá mravencům rodu \"Pseudomyrmex\" do té míry, že je i pro odborníky obtížné je rozlišit, \"„dokud neodletí“\".\n\nMnoho parazitických drábčíkovitých (Staphylinidae), kteří žijí spolu s mravenci, se jim podobá. Příkladem je \"Ecitomorpha nevermanni\", jenž barvou imituje mravence \"Eciton burchellii\", a jelikož tito mají velmi špatný zrak, je to zřejmě proto, aby oklamal predátory z řad obratlovců.\n\nNěkteré rody čeledi květiníkovití (Anthicidae) vypadají a pohybují se jako mravenci. Zástupci rodu \"Anthelephila\", např. \"Anthelephila cyanea\", mezi mravenci nežijí, ale někdy s nimi pobíhají a to i poblíž hnízd. Jde tedy o Batesovské mimikry.\n\nČlenové rodu \"Euderces\" z čeledi tesaříkovití (Cerambycidae) jsou mravenčí mimetici. Jsou to například \"Camponotus sericeiventri\", \"Mallocera spinicollis\", \"Diphyrama singularis\", \"Pseudomyrmecion ramalium\", \"Cyrtinus pygmaeus\".\n\nAgresivní mimikry uplatňují predátoři, kteří podobnost s mravenci mají proto, aby je ulovili. Jedná se například o některé pavouky čeledí mravčíkovití (Zodariidae), skálovkovití (Gnaphosidae) a skákavkovití (Salticidae). Tito pavouci se většinou nepodobají mravencům úplně dokonale, ale osvojili si některé techniky, jak je oklamat. Buď se pohybují jako mravenci nebo jimi ochromeného mravence používají jako „figurínu“ k ošálení ostatních. Takto například postupují mravčíci. Skálovka mravencožravá se mravencům vzhledově nepodobá téměř vůbec, ale napodobuje jejich pohyby.\n\nChemické Wasmannianské mimikry umožňují některým druhům členovců díky produkci „mravenčích“ feromonů žít v úzkém kontaktu s mravenci. Pavouci \"Cosmophasis bitaeniata\" a \"Myrmarachne assimilis\" používají feromon mravenců krejčíků \"Oecophylla smaragdina\" v jejichž blízkosti se pohybují. Zajímavý způsob chemické ochrany si vyvinula skákavka \"Peckhamia picata\". Vzhledově mravence velmi připomíná, ale to jí k ochraně zjevně nestačí. Svým pachem nicméně nepředstírá, že je mravenec, ale naopak omezila svou pachovou stopu na naprosté minimum. Tím se snaží chránit jak před mravenci, tak před pavoukožravými vosami, kteří se při lovu do značné míry řídí chemickými signály.\n\nRoztoči \"Planodiscus\" používají zřejmě hmatové (dotykové) mimikry. Přichytí se k tibii mravence \"Eciton hamatum\". Ten, ačkoli si nohu čistí, nepozná rozdíl. Roztoč má kutikulární strukturu a chloupky imitující končetinu mravence.\n\nKombinaci několika mimiker používá cvrčík mravenčí (\"Myrmecophila acervorum\"). Dokáže žít v hnízdech mravenců rodů \"Formica\", \"Myrmica\" a \"Lasius\". Larvy se vyvíjejí mimo mraveniště. Po dosažení určité velikosti proniknou cvrčíci do hnízd mravenců. Mohou však být zpočátku zabiti, pokud nestačí utéct. Ale po několika dnech se pohybem, chováním, hmatovým kontaktem a možná i produkcí feromonů tak přizpůsobí, že je mravenci začnou zcela tolerovat.\n Doplněno.\n"}
{"id": "1166521", "url": "https://cs.wikipedia.org/wiki?curid=1166521", "title": "Manuel González Prada", "text": "Manuel González Prada\n\nManuel González Prada, rodným jménem José Manuel de los Reyes González de Prada y Álvarez de Ulloa\n(5. ledna 1844, Lima – 22. července 1918, Lima), byl peruánský politik, myslitel, anarchista, esejista a básník. V letech 1912 – 1914 a 1915 – 1918 byl ředitelem Národní knihovny Peru (Biblioteca Nacional del Perú).\n\nNarodil se 5. ledna 1844 v Limě v aristokratické rodině pocházející ze Španělska. Jeho otec Francisco González de Prada Marrón y Lombera byl členem soudního dvora, jeho matka, oddaná katolička, se jmenovala María Josefa Álvarez de Ulloa y Rodríguez de la Rosa. 8. ledna 1944 byl v kostele San Sebastián\npokřtěn limským arcibiskupem.\n\nV roce 1855 byla rodina z politických důvodů nucena se přestěhovat do Valparaísa v Chile, kde Manuel González Prada navštěvoval anglickou školu. Po návratu do Peru v roce 1857 se jeho otec stal primátorem Limy a Manuel se zapsal na Real Convictorio de San Carlos. Začal zde studovat práva a humanitní vědy, studium ale nedokončil. V roce 1863, kdy mu bylo 19 let, zemřel náhle jeho otec ve věku 48 let a Manuel González Prada přerušil svá studia a začal se věnovat poezii a dramatické tvorbě.\n\nByl členem Literárního klubu v Limé a zakladatelem, později vicepresidentem Peruánského literárního kruhu, který se věnoval literatuře založené na vědě a poznání budoucího vývoje společnosti. Po smrti matky v roce 1888, zesílila jeho kritika společenských poměrů. Zařadil se do skupiny sociálních reformátorů, kam patřil například literát a politik Ricardo Palma nebo spisovatelky Clorinda Matto de Turner a Mercedes de Cabello Carbonera.\n\nBěhem války proti Chile se účastnil bitvy u San Juanu a Miraflores, za obranu peruánské metrolpole. V důsledku invaze chilských vojáků do Limy se na protest zdržoval dva roky (1881 – 1883) ve svém domě, odkud nevycházel. Po podepsání mírové smlouvy (Tratado de Ancón) a odchodu chilských okupantů pokračoval v novinářské práci. V roce 1885 publikoval články \"Grau\" (o hrdinovi z bitvy u Angamos) a \"Hugo\" (u příležitosti úmrtí slavného francouzského literáta).\n\nPro nepříznivé poměry v zemi, odcestoval koncem roku 1891 se svoji ženou Adrianou do Evropy, kde pobýval dalších sedm let. Spolu s ní navštívil Francii, Švýcarsko, Belgii a Španělsko. Do Limy se vrátil v roce 1898 a dvě sbírky poezie \"Minúsculas\" a \"Exóticas\". Jeho nejznámější kniha \"Pájinas libres\" (1894) vyvolala pobouření veřejnosti a byl blízko vyloučení z katolické církve.\n\nZemřel na srdeční zástavu, v Limě dne 22. července 1918, ve věku 74 let.\n\nPodílel se aktivně na politickém životě v Peru jako člen konzervativní politické strany Partido Civil a jako zakladatel radikální strany s názvem Unión Nacional. Tato strana ho jmenovala jako svého prezidentského kandidáta, ale po pronásledování režimem uprchl do Evropy. V prezidentských volbách v roce 1899 skončil jako třetí s 0,95% hlasů. Po neúspěchu v prezidentských volbách byl požádán, aby pracoval pro nově vytvořenou vládu. Nastoupil do funkce ředitele Národní knihovny Peru na Abancay Avenue a přispěl k reorganizaci a zlepšení knihovny, která si pod jeho vedením získala mezinárodní uznání. Přestože se nepovažoval za komunistu, v ekonomické teorii měl blízko k marxistickému pojetí. Mnohem více ho ale ovlivňovali svými anarchistickými postoji Pierre-Joseph Proudhon a Michail Alexandrovič Bakunin. Byl kritikem aristokratických kruhů (ke kterým sám patřil) a prosazoval reformy ve prospěch peruánského lidu.\n\nV roce 1877 se oženil s Adrianou de Verneuil, původem Francouzkou. Spolu měli tři děti, z nichž se dospělosti dožil pouze nejmladší syn, Alfredo González Prada, diplomat a spisovatel, pokračovatel díla svého otce. Kromě něho měl ještě dceru Mercedes González Prada Calvet se svojí první láskou Verónicou Calvet de Bolívar, se kterou se ale neoženil.\n\nJako esejista byl znám především kritikou sociální a politické situace v zemi, která se zostřovala po tichomořské válce (1879 – 1883), největší válečné katastrofě v republikánské historii Peru. Byl představitelem realismu a modernismu v latinskoamerické literatuře. Ve svých básních se často zabýval různými stránkami útlaku domorodého obvytelstva, Indiánů (\"Trozos de vida\", \"Baladas peruanas\"). Věnoval se též překladům děl Friedricha Schillera a Heinricha Heineho.\n\n\n\n\n"}
{"id": "1166529", "url": "https://cs.wikipedia.org/wiki?curid=1166529", "title": "Železniční trať Michaľany – Łupków", "text": "Železniční trať Michaľany – Łupków\n\nŽelezniční trať Michaľany – Łupków (v jízdním řádu pro cestující označená číslem 191) je jednokolejná částečně elektrifikovaná železniční trať na východním Slovensku. Trať začíná v železniční stanici Michaľany, kde se odděluje od trati Košice – Čierna nad Tisou a vede zhruba severovýchodním směrem přes Trebišov, Michalovce, Humenné a Medzilaborce do polského Łupkówa.\n\nTrať z Michaľan do Łupkówa je jednou z nejstarších tratí v dnešním regionu východního Slovenska. První projekty na stavbu trati z Východoslovenské nížiny na sever k městu Homenau (Humenné) a dále směrem k Poloninám pocházejí z druhé poloviny 60. let 19. století, kdy začal být po Rakousko-uherském vyrovnání a připojení Uher natrvalo k Rakouskému císařství zřejmý nedostatek kvalitního dopravního spojení do odlehlých částí monarchie, především do Haliče. Projektovaná trať měla umožnit rychlejší přesun vojsk do těchto končin a také celkově pozvednout hospodářskou vyspělost regionu. Stavba započala v roce 1869 a po dvou letech již trať dosáhla Humenného – celý 65 kilometrů dlouhý úsek byl zprovozněn 25. prosince 1871. V té době byla teprve dostavována navazující trať z Košic do Čierné nad Tisou (první úsek Michaľany – Slovenské Nové Mesto otevřen jen o pár dní později, 7. ledna 1872), která měla novou trať napojit na zbytek tehdejší železniční sítě, především pak na Uherskou severovýchodní dráhu – stalo se tak až v polovině 70. let v Mezőzomboru v Maďarsku. Spojení s Košicemi funguje teprve od října 1873, mezitím však stavba pokračovala i za Humenným a 12. června 1873 železnici přivítalo město Medzilaborce. Tento úsek o délce necelých 41 km vede v převážné části délky údolím Laborce, a to po jejím pravém břehu (kvůli úspoře nákladů se projektanti vyhnuli budování drahých mostů a jediný most přes řeku byl postaven až mezi Sukovem a Monastyrem). Ve stejném roce byl otevřen i úsek mezi Zagórzem a Sanokem na druhé straně Polonin a před staviteli byl už pouze poslední a nejtěžší úkol - překonat hraniční hřeben. Vyřešen byl pomocí vrcholového hraničního tunelu (tzv. Lupkovského) o délce 416 m a celá trať tímto byla propojena. Přeshraniční úsek s tunelem je v provozu od 31. května 1874. Později se na trať napojilo několik dalších železnic – od roku 1903 byla v provozu odbočka do Vranova nad Topľou a v roce 1909 byl zahájen provoz na trati do Sniny a Stakčína.\n\nCelých čtyřicet let trať sloužila k plné spokojenosti a do jejího provozu zasáhlo až vypuknutí 1. světové války. Pro potřeby armády byl úsek Michaľany – Humenné dokonce zdvojkolejněn, ale pro nevyužití byla po skončení války druhá kolej opět rozebrána. Materiál z ní byl poté využit při stavbě další navazující trati, a to spojky Bánovce nad Ondavou – Veľké Kapušany. Pro dopravu byla otevřena na podzim 1921; obě tratě už tehdy byly na území nově vzniklého Československa.\n\nBěhem třicátých let byla provedena velká rekonstrukce trati, která umožnila v jižní části zvýšit traťovou rychlost až na 80 km/h (v té době poměrně vysoká hodnota) a zrychlit přepravu osob i zboží, což dále napomáhalo rozvoji přilehlých měst a vesnic. Další ranou byla až druhá světová válka, kdy trať se ocitla ve Slovenském štátu a opět byla využívána pro přepravu armády. V roce 1943 se ve Strážském napojila nová trať z Prešova a krátce nato začala být trať v úseku od polské hranice až do Humenného Rudou armádou přestavována na sovětský široký rozchod 1 520 mm, aby ji bylo možné napojit na tamní železniční síť. Po osvobození v dubnu 1945 po ní do Humenného přijel i zvláštní vlak s bývalým (a budoucím) prezidentem Edvardem Benešem. Později se však rozdílný rozchod ukázal jako krajně problematický a trať byla opět přestavěna na standardní rozchod. Při bojích v Dukelském průsmyku a okolí nezůstal ušetřen ani strategicky významný Lupkovský tunel a v roce 1944 byl ustupující německou armádou podminován a poničen, aby nemohl být použit protivníkem. Sověti proto narychlo vybudovali provizorní trať s nutností úvrati ve výhybně Pobieda. Za dva roky byl tunel opraven a doprava se vrátila na původní úsek.\n\nPo roce 1945 objem dopravy na trati postupně vzrůstal (především díky stavbě nových průmyslových závodů v Humenném a Strážském), přesto však žádné významnější změny na či rekonstrukce provedeny nebyly. V roce 1985 byla zprovozněna nová spojka ze Slivníku (dříve Červený Dvor), jenž umožňovala přímou jízdu z Košic do Trebišova a dále na východ bez nutnosti úvrati v Michaľanech a jízdní doba v tomto úseku tak byla zkrácena až o půl hodiny.\n\nKvůli plánovanému dalšímu navyšování objemu dopravy bylo přistoupeno k elektrifikaci tratí a první pravidelný elektrický vlak přijel do Trebišova 25. ledna 1989 po nové košické spojce. Tou dobou již běžela elektrifikace i mezi Michaľanami, Trebišovem a Bánovcemi nad Ondavou; dokončena byla roku 1990. Uvažovaná elektrifikace až do Humenného již díky změně poměrů realizována nebyla, po roce 2005 však její možnost opět vyvstala na pořad dne a stala se jednou z priorit slovenského ministerstva dopravy. V roce 2015 již probíhal geodetický průzkum a se samotnou stavbou by se mělo začít v roce 2017.\n\nPáteřními spoji na trati jsou rychlíky (resp. vlaky kategorie Regionálny expres), jezdící z Košic do Humenného. Do roku 2015 byly vedeny v úseku Košice – Trebišov elektrickými lokomotivami s nutností přepřahu, od nového jízdního řádu ale jejich dopravu v celé trase zajišťují lokomotivy motorové (řady 754 či 757). Osobní vlaky, pendlující mezi Trebišovem a Michaľanami, jezdí v dvouhodinovém (ve špičce až hodinovém) taktu a jsou vedeny jednotkami řady 460. V pravidelných intervalech jsou v provozu taktéž zastávkové vlaky z Humenného do Medzilaboriec. Většina těchto vlaků je vedena moderními motorovými jednotkami řady 861. Na tratích do Vranova nad Topľou i Veľkých Kapušan byla osobní doprava již zastavena, proto jsou stanicemi s návazností na další spoje pouze Michaľany, Strážske a Humenné. Přeshraniční doprava do Łupkówa byla několikrát zastavena a opět obnovena, její definitivní konec (díky minimálnímu vytížení) přinesla až změna jízdního řádu v květnu 2011. Vlaky tak končí jízdu v zastávce Medzilaborce mesto.\n\nI přes pokles výroby ve většině průmyslových podniků ve městech podél trati je nákladní doprava stále provozována poměrně ve velkém objemu. Soupravy s ropnými látkami a dalšími kapalinami jezdí z Ukrajiny či ze západu Slovenska do stanice Strážske, s určením pro místní závod Chemko a další zásobují humenský podnik Chemlon. Ucelené vlaky s nejrůznějšími surovinami dojíždí i do Trebišova a z místní vagónky jsou vypravovány soupravy nově vyrobených železničních vozů. Pomocí manipulačních vlaků je sváženo dřevo z rozsáhlých lesů v okolí laboreckého údolí; nakládáno je především ve stanicích Radvaň nad Laborcom, Udavské a Medzilaborce a odtud putuje k dalšímu zpracování. Příležitostně jsou zaváděny i vlaky pro obsluhu pobočky firmy DHL v Michalovcích. Vlaky v nezávislé trakci jsou vedeny zejména lokomotivami řad 751 či 752, tranzitní nákladní vlaky pak dopravují elektrické lokomotivy 131 a 183.\n"}
{"id": "1166533", "url": "https://cs.wikipedia.org/wiki?curid=1166533", "title": "Lyra (Hrubý Jeseník)", "text": "Lyra (Hrubý Jeseník)\n\nLyra (1103 m n. m.) je hora v Medvědské hornatině, která je severovýchodní částí Hrubého Jeseníku. Vypíná se 3 km severo-severozápadně od Karlovy Studánky a 4,5 km východo-severovýchodně od Pradědu, který je jejím mateřským vrcholem. Z vrcholové skály jsou dobré výhledy směrem na Praděd.\n\nLyra je nejsnáze přístupná ze sedla Kóta, kde také začíná vyasfaltovaná cyklotrasa 6068, která vrchol Lyry obtáčí po západním úbočí a pokračuje dále kolem Sedlové boudy až do Vrbna pod Pradědem. Asi 200 metrů od sedla odbočuje z této asfaltky neznačená nezpevněná cesta, která po 500 metrech míjí jižní vrchol Lyry (1097 m n. m.) a po dalších 800 metrech dojde až na hlavní vrchol (1103 m n. m.). Celková vzdálenost od sedla Kóta je tedy 1,5 km s převýšením 100 metrů.\n\nZ vrcholu Lyry cesta pokračuje dolů k Sedlové boudě a od ní zase nahoru na sousední Žárový vrch (1101 m n. m.).\n\n"}
{"id": "1166534", "url": "https://cs.wikipedia.org/wiki?curid=1166534", "title": "Diu satis", "text": "Diu satis\n\nDiu satis je název první encykliky papeže Pia VII. vyhlášené 13. května 1800 o vyhoštění papeže z Říma a jeho ochraně ze strany panovníka Rakouska-Uherska. Dále pojednává o důsledcích francouzské revoluce a odsuzuje bezbřehý liberalismus. \n"}
{"id": "1166548", "url": "https://cs.wikipedia.org/wiki?curid=1166548", "title": "Seznam vrcholů v Chřibech", "text": "Seznam vrcholů v Chřibech\n\nSeznam vrcholů v Chřibech zahrnuje pojmenované chřibské vrcholy s nadmořskou výškou nad 500 m nebo s prominencí nad 100 metrů. Seznam vychází z údajů dostupných na stránkách Mapy.cz. Jako hranice pohoří byla uvažována hranice stejnojmenného geomorfologického celku.\n\nSeznam vrcholů podle výšky obsahuje pojmenované vrcholy s výškou nad 500 m n. m. Všechny kromě Buchlovského kamene se nachází v okrsku Chřibské hřbety, včetně nejvyššího Brda (587 m n. m.).\nSeznam vrcholů podle prominence obsahuje všechny hory a kopce s prominencí (relativní výškou) nad 100 metrů, bez ohledu na nadmořskou výšku. Takové jsou v Chřibech 3. Nejprominentnějším vrcholem je nejvyšší Brdo (prominence 277 m), následované Holým kopcem (125 m).\n\n"}
{"id": "1166549", "url": "https://cs.wikipedia.org/wiki?curid=1166549", "title": "Třída Dubna", "text": "Třída Dubna\n\nTřída Dubna je třída zásobovacích tankerů sovětského námořnictva zdoby studené války. Postaveny byly celkem čtyři jednotky, které po zániku sovětského námořnictva převzalo ruské námořnictvo.\n\nČtveřici tankerů této třídy postavila v letech 1972–1980 finská loděnice Rauma-Repola ve městě Rauma.\n\nJednotky třída \"Dubna\":\nKapacita činí 2100 tun paliva, 120 tun oleje, 900 tun vody, 50 tun zásob a 50 tun náhradních dílů. Pohonný systém tvoří jeden diesel Russkij 8DRPH 23/230 o výkonu 6000 bhp. Nejvyšší rychlost je 16 uzlů. Dosah je 8000 námořních mil při rychlosti 15 uzlů.\n\n"}
{"id": "1166551", "url": "https://cs.wikipedia.org/wiki?curid=1166551", "title": "Zář (kniha)", "text": "Zář (kniha)\n\nZář (2010, orig. \"Halo\") je román australské spisovatelky Alexandry Adornetto (* 18. 4. 1992). Kniha byla vydána nakladatelstvím Copyright v roce 2010 v USA a v České republice roku 2011 v Praze Knižním klubem. Kniha se dělí do 33 kapitol a obsahuje 396 stran. Kniha je psána anglicky, do češtiny byla přeložena Markétou Demlovou.\n\nTři nadlidsky krásní andělé přicházejí do poklidného městečka Tallow Beach šířit dobro a lásku. Vydávají se za sourozence Churchovy. Nejmladší Bethany vypráví příběh o jejím zamilování do okouzlujícího chlapce Xaviere. Bethany je ze tří andělů nejméně zkušená a nedává si příliš velký pozor, proto se občas dostává do problémů. Nejprve má potíže kvůli lásce s Xavierem, jelikož se andělé po splnění úkolů vracejí na nebesa, ale andělský Kůr dovolí, že mohou být spolu, dokud osudný den rozloučení nenastane. Avšak později přichází Jake Thorn, který vypadá zprvu jako milý chlapec, který se pouze zamiluje do Bethany, ale později se ukáže, že je to pekelný posel, který se snaží zničit andělský úkol a tropí ve městě neplechu. Nakonec je poražen sílou lásky Bethany a Xaviera. Mladý pár zůstane společně na zemi i s Bethaninými andělskými sourozenci, ale dokdy tomu takhle bude, to nikdo neví.\n„\"Když andělské slzy zaplaví zemi,\" \n\n\"brány pekel zří znovuzrození.\" \n\n\"Když se zánik andělů blíží,\" \n\n\"pozemský chlapec se se smrtí zkříží.\"“\n\n\n\n\nJazyk je spisovný, řeč postav obsahuje i hovorové výrazy. Dílo je psáno anglicky v ich formě. Bethany vypráví příběh z minulosti.\n\n"}
{"id": "1166552", "url": "https://cs.wikipedia.org/wiki?curid=1166552", "title": "Ľubiša", "text": "Ľubiša\n\nĽubiša je obec na Slovensku v okrese Humenné.\n\nObec se nachází ve východní části Prešovského kraje, na okraji Ondavské vrchoviny v údolí řeky Laborec. Okresní město Humenné je vzdáleno asi 8 km na jihozápad.\n\n"}
{"id": "1166554", "url": "https://cs.wikipedia.org/wiki?curid=1166554", "title": "Compertrix", "text": "Compertrix\n\nCompertrix je francouzská obec v departementu Marne v regionu Grand Est. V roce 2013 zde žilo 1 460 obyvatel.\n\nSousední obce jsou: Coolus, Fagnières, Châlons-en-Champagne, Sarry a Villers-le-Château.\n\n\"Počet obyvatel\"\n"}
{"id": "1166555", "url": "https://cs.wikipedia.org/wiki?curid=1166555", "title": "Kostel svaté Anny (Vilnius)", "text": "Kostel svaté Anny (Vilnius)\n\nKostel svaté Anny (litevsky Šv. Onos bažnyčia) ve Vilniusu je chrámem vybudovaným ve stylu litevské gotiky. Je dominantou v komplexu budov kostela a kláštera bernardinů.\n\nPrvní dřevěný kostel zde stál od 14. století. Později v letech 1495-1500 františkánští mniši na tomto místě postavili kamenný kostel, který po přestavbě v roce 1582 získal současný půdorys kostela. Na jeho výstavbu bylo použito 33 různých druhů tašek. Dalo se tedy experimentovat a vytvářet tak různé barevné obrázky na střeše kostela.\n\nO kostele sv. Anny existuje historka. Když Napoleon Bonaparte uviděl krásu tohoto kostela, byl jí natolik unesen, že ho chtěl přesunout do Paříže.\n\n"}
{"id": "1166556", "url": "https://cs.wikipedia.org/wiki?curid=1166556", "title": "Mečislav", "text": "Mečislav\n\nMečislav je mužské jméno slovanského původu. Znamená slavný mečem. V České republice žilo v roce 2014 65 nositelů tohoto jména. V českém kalendáři slaví svátek 1. ledna a podle římsko katolického kalendáře slaví 12. června na svátek Mečislava Bohatkiewicze.. Germánská podoba jest Egon. Jméno Měšek slaví svátek 18. září (podle starého kalendáře).\n\nJméno je populárnější v Polsku v podobě \"Mieczysław\". V litevštině má podobu \"Mečislovas\".\n\n\nDomácí podoby jsou Sláva, Mečík, Měšek, Mieško.\n\n"}
{"id": "1166557", "url": "https://cs.wikipedia.org/wiki?curid=1166557", "title": "Kostel svaté Anny (Šenkvice)", "text": "Kostel svaté Anny (Šenkvice)\n\nKostel svaté Anny je římskokatolický chrám, nacházející se v obci Šenkvice v okrese Pezinok. Farnost patří do bratislavské arcidiecéze.\n\nPrvní zmínky o kostele v obci pocházejí z roku 1390, kdy vikář ostřihomského arcibiskupa Leonarda de Pensauro vzpomíná farnost Šenkvice pod dobovým názvem \"SANKAWYCH\". Jeho vznik se předpokládá kolem roku 1350.\n\nAbsence zpráv o obci mezi lety 1462 až 1557 potvrzuje domněnky o opuštění území. Noví osadníci z okolí chorvatské Kostajnice, kteří byli vyhnáni nájezdy Turků, začali stavět na ruinách starého nový, větší kostel. Následně se Šenkvice staly v roce 1584 farností. Prvním knězem nové farnosti byl pravděpodobně Matej Sosic.\n\nKolem roku 1618 začal Ján Janič s rozšiřováním a renesanční přestavbou kostela, kterému přibyla věž i 4 metry vysoké hradby na ochranu před loupeživými nájezdy tureckých vojenských oddílů. Turci v této době plenili vesnice jihozápadního Slovenska.\n\nKostel byl vysvěcen csanádským biskupem a zasvěcen Svaté Anně až 3. dubna 1672. Během následujících let se na jeho vzhledu změnilo jen vybavení kostela, když přibyly varhany a byly vyrobeny nové mešní pomůcky a roucha. V roce 1766 kostel vyhořel a v roce 1783 byl obnoven do dnešní podoby.\n\n"}
{"id": "1166558", "url": "https://cs.wikipedia.org/wiki?curid=1166558", "title": "Kinney", "text": "Kinney\n\nPříjmení Kinney nosí více různých významných osobností:\n\n"}
{"id": "1166560", "url": "https://cs.wikipedia.org/wiki?curid=1166560", "title": "Katedrální chrám Tří hierarchů (Temešvár)", "text": "Katedrální chrám Tří hierarchů (Temešvár)\n\nKatedrální chrám Tří hierarchů (rumunsky Catedrala Ortodoxă din Timişoara o Catedrala Mitropolitană) v rumunském městě Temešvár je chrám Rumunské pravoslavné církve.\n\nChrám se začal budovat v roce 1937 a dokončen byl v roce 1940. Jeho komplexní dokončení přerušily roky druhé světové války a poslední úpravy byly dokončeny v roce 1946. Vybudovaný byl podle návrhu architekta Ioana Traianescu. Chrám je zasvěcen třem velkým světcům a církevním učitelem, kteří mají velkou vážnost ve východních církvích. Jsou to svatý Basileos Velký, svatý Řehoř Bohoslovec a svatý Jan Zlatoústý (Jan Chrysostom). Temešvárský chrám je jedním z nejvyšších pravoslavných chrámů na světě. Do chrámu se může vejít více než 4000 věřících.\n\nVzorem pro tento pravoslavný chrám se stala matka pravoslavných kostelů Hagia Sofia v Konstantinopoli. Chrám však kromě byzantských prvků nese znaky typické rumunsko-moldavské architektury, které jsou doplněny prvky karpatského architektonického stylu.\n\nChrám má až jedenáct chrámových věží, z nichž nejvyšší dosahuje výšky 83,7 metrů.\n\nIkony napsal ikonopisec Atanasov Demian. Ikonostas má rozlohu 135 metrů čtverečních a je vyroben z lipového dřeva. V suterénu chrámu je sbírka sakrálního umění pravoslavné církve.\n\n"}
{"id": "1166561", "url": "https://cs.wikipedia.org/wiki?curid=1166561", "title": "Radvaň nad Laborcom", "text": "Radvaň nad Laborcom\n\nRadvaň nad Laborcom je obec na Slovensku v okrese Medzilaborce.\n\nObec se nachází ve východní části Prešovského kraje, v údolí řeky Laborec mezi Ondavskou vrchovinou a Východními Karpatami. Okresní město Medzilaborce je vzdáleno asi 10 km na sever.\n\nRadvaň nad Laborcom je jednou z tradičních rusínských vesnic na dnešním území Slovenska. Podíl obyvatel hlásících se k rusínské národnosti zde dosahuje 90% a s tím spojené je i převažující řeckokatolické vyznání. Místní kostel je zasvěcen Zosnutiu presvätej Bohorodičky.\n"}
{"id": "1166562", "url": "https://cs.wikipedia.org/wiki?curid=1166562", "title": "Katedrála Nejsvětější Trojice (Sibiu)", "text": "Katedrála Nejsvětější Trojice (Sibiu)\n\nKatedrála Nejsvětější Trojice (rumunsky Hram Sfânta Treime) v rumunském městě Sibiu je katedrálním chrámem Rumunské pravoslavné církve.\n\nSibiu patřilo k rumunským městům v Sedmihradsku, kde žili příslušníci různých náboženských vyznání. Ve městě měli velké chrámy příslušníci římských a řeckých katolíků, evangelíků, unitářů a kalvinistů. Pravoslavným věřícím rumunské národnosti chyběl důstojný duchovní stánek. V roce 1857 se začala sbírka na vybudování pravoslavné katedrály. Přispěl na ni samotný rakouský císař František Josef I. se 1000 zlatými i guvernér Sedmihradska.\n\nZákladní kámen katedrály byl položen dne 18. srpna 1902 během působení metropolity Ioana Metianu. Stavební práce trvaly do roku 1904. Katedrála stojí na místě staršího řeckého chrámu z roku 1778. Chrám byl vysvěcen v roce 1906.\n\nKatedrála je vybudována v tradičním byzantském slohu a kopíruje matku pravoslavných chrámů Hagia Sofia z Konstantinopole. Najdeme zde však i prvky tradičního rumunského stylu a prvky barokní architektury. Exteriér je vybudován z červené a žluté cihly. Chrám je dlouhý 53,10 metrů a nejvyšší věž dosahuje výšky 43 metrů.\n\nIkonostas pochází z dílny z Bukurešti a malbu Krista Pantokratora vytvořil umělec Octavian Smilgeschi z nedaleké obce Ludos.\n\n"}
{"id": "1166566", "url": "https://cs.wikipedia.org/wiki?curid=1166566", "title": "Korunovační katedrála (Alba Iulia)", "text": "Korunovační katedrála (Alba Iulia)\n\nKorunovační katedrála (rumunsky Catedrala Încoronării) je chrám Rumunské pravoslavné církve v rumunském městě Alba Iulia v Sedmihradsku. Chrám se stal symbolem sjednocení země v roce 1918, když se stalo Sedmihradsko součástí Rumunského království.\n\nAlba Iulia se stala v minulosti důležitým duchovním centrem rumunského Sedmihradska. Sídlí zde i římskokatolické biskupství a je zde i římskokatolická katedrála. V roce 1918 zde bylo slavnostně prohlášeno spojení Sedmihradska s Rumunskem a vytvoření státu Velké Rumunsko (Romania Mare). Pravoslavná katedrála byla vybudována v letech 1921 až 1922 jako duchovní symbol tohoto sjednocení. Dne 15. října 1922 se zde uskutečnila slavnostní korunovace rumunského krále Ferdinanda I. (prvního panovníka sjednoceného Rumunska) a jeho manželky, královny Marie.\n\n1. prosince 1948 se v chrámu uskutečnil akt sjednocení rumunských řeckých katolíků s Rumunskou pravoslavnou církví. Část řeckých katolíků unii podepsala, část zůstala v ilegalitě. Rumunská řeckokatolická církev byla postavena mimo zákon.\n\nKatedrála je postavena v tradičním byzantském architektonickém stylu s výraznými prvky rumunské architektury z Valašska a Moldavska. Katedrála má tvar řeckého kříže a její půdorys připomíná půdorys historického chrámu Rumunské pravoslavné církve v Târgovişte. Chrám zdobí tři věže, z nichž nejvyšší dosahuje výšky 40 metrů.\n\nPortál je vyzdoben tradičními rumunskými náboženskými motivy a nad nimi jsou ikony svatých archandělů - Michaela a Gabriela. Na verandě chrámu jsou umístěny mramorové tabule, které připomínají významné události z dějin rumunské pravoslavné církve a rumunského národa.\n\n"}
{"id": "1166567", "url": "https://cs.wikipedia.org/wiki?curid=1166567", "title": "Soares", "text": "Soares\n\nPříjmení Soares nosí více různých významných osobností:\n\n"}
{"id": "1166568", "url": "https://cs.wikipedia.org/wiki?curid=1166568", "title": "Čertižňansko-haburská vzpoura", "text": "Čertižňansko-haburská vzpoura\n\nČertižňansko-haburská vzpoura byla rolnická vzpoura, která vypukla 13. března 1935 v obcích Čertižné, Habura a Borov na východním Slovensku (v té době součást Československa). Byla reakcí na exekuce majetku místních rolníků. Vzpoura byla potlačena četníky, 62 vzbouřenců bylo odsouzeno do vězení.\n\nPočátkem roku 1935, kdy se většina Slovenska z následků Velké hospodářské krize pomalu vzpamatovávala, v chudé severní části Zemplínu zůstávala ekonomická situace velmi špatná. Místní rolníci byli často velmi zadlužení a na začátku března, kdy se vybírala daň z nemovitostí, jim často hrozila exekuce. \n\nNa 13. března 1935 byly ohlášeny exekuce v obcích Borov, Habura a Čertižné. V prvních dvou byly neúspěšné, neboť obyvatelé je ignorovali. V Čertižném chtěl exekutor kvůli nedoplatku na daních ve výši 404 Kč zabavit krávu místnímu obyvateli Ivanu Dimunovi. Jeho syna Pavla, který se snažil exekuci zabránit, četníci přivolaní exekutorem na pomoc odvedli na četnickou stanici, kterou vesničané napadli a Dimuna osvobodili. Vesničané zastavili i další exekuci u Michala Figury. \n\nDalší den dorazily četnické posily z Medzilaborců. Obyvatelé Čertižného se jim postavili na odpor společně s obyvateli Habury a Borova. Vzbouřenci na četníky házeli kameny a začali i střílet z nelegálně držených zbraní. Palbou ze starého kulometu, který v obci zůstal z první světové války, vzbouřenci z Habury zabili dva četníky (úřední zpráva z 15. března se ale o zabitých četnících nezmiňuje, uvádí pouze pět zraněných, z toho jednoho těžce, a zraněného zástupce okresního úřadu). Zbraně použili i četníci, na základě rozkazu okresního velitele nadporučíka Vacíka.\n\nByly přisunuty další jednotky četníků o síle 230 až 240 mužů pod velením majora Strichavky z Humenného a podplukovníka Blahy z Bratislavy, které obklíčily vesnice a vzpouru potlačily. 16. března začalo zatýkání podezřelých. Celkový počet zatčených dosáhl 105 osob (63 z Čertižného, 29 z Habury a 13 z Borova). Zatčení byli převezeni do krajské věznice v Košicích. Odsouzeno bylo 62 osob, včetně dvou žen. \n\nVzpoura vyvolala velkou pozornost tisku a projednávala se i v parlamentu.\n\nHaburský notář: \"Ale když četníci celé obce obsadili, po katastru se na pět kroků rozestavili, počali chlapi do lesů utíkat. Ti, co zůstali doma, pocítili následky. Četníci od prvního čísla brali chlapa za chlapem do třídy státní obecné školy v Habure. A tady, vinen - nevinen, bili. Když omdleli, polili vodou a bili dál. Takto to trvalo dva dny. Na třetí den už se hrnuli komunističtí poslanci do Habury. Zakročili a četníci přestali bít. A to mělo velký ohlas u lidu.\"\n\nMichal Rjabik: \"Je třeba dodat, že četníci se po příchodu do školní budovy nespokojili pouze s mlácením Dimunovců, ale pokračovali dále ve své „humánní“ práci až do té doby, dokud se jejich oběti od bolesti a týrání a bití nepomočily a nepokálely. Takový osud postihl i dalších 27 Haburčanů, které - přímo na smrt zmlácené naházeli na korby aut a odvezli do košického vězení.\"\n"}
{"id": "1166569", "url": "https://cs.wikipedia.org/wiki?curid=1166569", "title": "Raketový člun typu 037IG", "text": "Raketový člun typu 037IG\n\nRaketové čluny typu 037IG (jinak též třída Houxin) jsou pobřežní raketové čluny námořnictva Čínské lidové republiky. Čluny byly vyvinuty s využitím trupu a pohonného systému stíhačů ponorek typu 037IS (třída \"Haiqing\"), jejichž historie sahá až do 60. let 20. století. Jediným zahraničním uživatelem třídytěchto člunů je Myanmar.\n\nStavba člunů začala roku 1991 v loděnicí Jiangnan v Šanghaji. Nejčastěji se uvádí, že bylo postaveno 24 člunů této třídy. Dle serveru Global Security bylo 24 člunů postaveno do roku 2004, ale výroba pokračovala i poté.\n\nČluny byly vyzbrojeny dvěma 37mm dvoukanóny typu 76, dvěma zdvojenými 14,5mm kulomety typu 61 a čtyřmi protilodními střelami C-801. Pohonný systém tvoří čtyři diesely o celkovém výkonu 13 200 hp, pohánějící čtyři lodní šrouby. Nejvyšší rychlost dosahuje 32 uzlů. Dosah je 2000 námořních mil při rychlosti 14 uzlů.\n\nČínské lidové námořnictvo získalo okolo 20 člunů této třídy.\n\nMyanmarské námořnictvo do služby v polovině 90. let zařadilo šest člunů této třídy, označených \"Maga\" (471), \"Saittra\" (472), \"Duwa\" (473) a \"Zeyda\" (474), (475) a (476).\n"}
{"id": "1166570", "url": "https://cs.wikipedia.org/wiki?curid=1166570", "title": "Krásny Brod", "text": "Krásny Brod\n\nKrásny Brod je obec na Slovensku v okrese Medzilaborce.\n\nObec leží ve východní části Prešovského kraje, v údolí řeky Laborec mezi Ondavskou vrchovinou a Východními Karpatami. Okresní město Medzilaborce je vzdáleno asi 3 km na sever.\n\nV blízkosti vesnice se nacházejí ruiny Monastýru Sestoupení Ducha svatého ze 14. století. Šlo o svatyni řeckokatolické církve, která je v regionu tradiční větví křesťanství. Monastýr byl těžce poškozen při bojích během 1. světové války a již nikdy nebyl plně obnoven. Jen několik desítek metrů od něj však vznikl monastýr nový, vysvěcený roku 2002. Jde o turisty hojně navštěvovanou lokalitu a poutní místo.\n"}
{"id": "1166571", "url": "https://cs.wikipedia.org/wiki?curid=1166571", "title": "Katedrála Nejsvětější Trojice (Blaj)", "text": "Katedrála Nejsvětější Trojice (Blaj)\n\nKatedrála Nejsvětější Trojice (rumunsky Catedrala Sfânta Treime, maďarsky Szentháromság-székesegyház) je katedrální chrám řeckokatolické církve v rumunském městě Blaj v Sedmihradsku.\n\nKatedrála byla postavena v letech 1741 až 1749, ale zcela dokončena byla až v roce 1842. Město Blaj bylo a i je důležitým centrem rumunských uniatů (řeckých katolíků). Po násilném sjednocení řeckých katolíků s pravoslavnými komunistickou mocí v roce 1948 byl chrám využíván pravoslavnou církví. Řečtí katolíci jej znovu získali po legalizaci své církve po roce 1989.\n\nKatedrála byla vybudována v barokním architektonickém slohu podle plánů architektů Antona Erharda Martinelliho a Johanna Baptista Martinelliho. Několikrát byla renovována.\n\n"}
{"id": "1166572", "url": "https://cs.wikipedia.org/wiki?curid=1166572", "title": "Guzmán", "text": "Guzmán\n\nPříjmení Guzmán nosí více různých významných osobností:\n\n\n"}
{"id": "1166573", "url": "https://cs.wikipedia.org/wiki?curid=1166573", "title": "Tilandsie provazovkovitá", "text": "Tilandsie provazovkovitá\n\nTilandsie provazovkovitá (\"Tillandsia usneoides\") je tropická epifytická bromélie, rostlina rostoucí přichycená na stromech, skalách, sloupech nebo na různých stavbách. Je jedním z více než 600 druhů rodu tilandsie. Tilandsie provazovkovitá vytváří stříbřité girlandy dlouhé až 30 m, které jsou tvořeny z mnohem kratších a vzájemně propletených lodyh rostlin. Obzvláště velký chomáč může vážit i více než tunu.\n\nTilandsie provazovkovitá je nejrozšířenějším druhem čeledi broméliovitých, vyskytuje se po celé subtropické a tropické Americe. Roste od jihovýchodu Spojených státu amerických přes Mexiko, Střední Ameriku a Karibik až po severní polovinu Argentiny a Chile.\n\nRostlina potřebuje velkou vzdušnou vlhkost a je velmi citlivá na znečištěné ovzduší. Roste dobře v polostínu i na přímém slunci. Nevyhovují jí ale uzavřené prostory, potřebuje proudící vzduch přinášející živiny. Kvést začíná ve věku dvou let. Odkvetlé rostliny odumírají, ale v paždí listů se vytvářejí drobné růžice, ze kterých vyrůstají nové rostliny. Ve své domovině nemá období klidu, ideální teplota pro dobrý růst je od +15 do +35 °C.\n\nRostlina nemá žádné kořeny a na svých stanovištích se drží jen drobnými šupinkami na zakřivených listech. Jednotlivé rostliny jsou navzájem propletené lodyhami a vytvářejí mohutnou visící strukturu. Není to parazit, hostitelské stromy neobírá o živiny, pouze se jich přidržuje. Protože za deště pojme velké množství vody, může je svou váhou poškodit.\n\nBohatě rozvětvené, visící, zelenavé lodyhy, asi 1 mm tlusté, jsou spirálovitě kroucené a dorůstají do délky až 3 m, obvykle jsou však živé jen mnohem kratší části, asi 50 cm. Proplétají se a zamotávají do již odumřelých, případně se vinou i okolo podpěry, na které rostou. Porostlé jsou nitkovitými, špičatými a často zkroucenými listy až 4,5 cm dlouhými a 0,2 cm širokými. Lodyhy i listy jsou pokryty silnou vrstvou drobných, stříbřitě zbarvených, mnohočlenných šupinkovitých trichomů zachycujících vzdušnou vlhkost a ve vzduchu rozptýlené živiny. Za sucha má rostlina šedavou barvu a připomíná lišejník, po navlhnutí zezelená.\n\nHojné trojčetné, oboupohlavné květy jsou nenápadné, jen necelý 1 cm velké, příjemně však voní. Jsou přisedlé a vyrůstají jednotlivě z paždí listů, mají blanité kališní lístky a světle zelenožluté až namodralé, až 10 mm dlouhé, nazpět ohnuté korunní lístky. Květy vydrží kvést asi 4 týdny a jejich vůně láká opylující hmyz, po sprášení vlastním pylem netvoří semena.\n\nPlodem je válcovitá, zašpičatělá, 2,5 cm dlouhá, pukající tobolka. Semena mají jemné chloupky s ostny, které napomáhají při větru jejich rozptylu a také přichycení v kůře stromů nebo v různých trhlinách. Mladé semenáčky mají kořínky, které pomáhají rostlině se ukotvit, později se ale ztrácejí.\n\nMnohem častěji než semeny se rostliny rozmnožují vegetativně. Úlomky lodyh odtržené větrem nebo ptáky jsou roznášeny větrem, mohou i plavat. Pokud dopadnou do vhodných míst, vytvoří tam nové rostliny. Na širokém rozšíření druhu mají svůj podíl i časté tropické hurikány.\n\nRostliny přijímají všechny živiny i vodu ze vzduchu a jsou proto spolehlivým indikátorem čistoty ovzduší. Rozborem jejich tkání lze zjistit, kolik a jaké znečišťující látky jsou v okolním prostoru přítomny.\n\nV minulosti se z již neživých lodyh získávala vlákna, která byla pevná i pružná a vlastnostmi se podobala koňským žíním. Používala se jako vycpávkový materiál do čalounění a matrací, pro výrobu lan a rohoží; v současnosti jsou nahrazena syntetickými vlákny. Slouží dosud jako součást květinové výzdoby a v zahradnictví se přidává do půdy, kde udržuje vlhkost a vzdušnost. V Latinské Americe bývá tilandsie provazovkovitá součásti vánoční výzdoby a slouží též jako krmivo pro hospodářská zvířata.\n\nHustých porostů využívají někteří drobní ptáci pro stavbu hnízd, žijí v nich ještěrky, žáby i jeden specifický druh pavouka – \"Pelegrina tillandsiae\" z čeledi skákavkovitých. Ve spleti lodyh visících až k zemi zase přebývají nepříjemné písečné blechy. \n"}
{"id": "1166575", "url": "https://cs.wikipedia.org/wiki?curid=1166575", "title": "Ten, kdo stojí v koutě", "text": "Ten, kdo stojí v koutě\n\nTen, kdo stojí v koutě (\"The Perks of Being a Wallflower\") je román, který napsal americký spisovatel, scenárista a filmový režisér Stephen Chbosky. Jde o jeho první román. Kniha vyšla v originálním vydání v roce 1999, poté byl v roce 2012 natočen i film (česky distribuován jako \"Charlieho malá tajemství\") a s ním vyšlo i první české vydání, v překladu Vratislava Kadlece.\n\nKniha začíná s nástupem Charlieho na střední školu. Charlie je nervózní z toho, že začíná první rok v novém prostředí. Je stydlivý a není schopen si najít žádné přátele, v první den se seznámí pouze se svým učitelem angličtiny, panem Andersonem.\n\nPoté se Charlie spřátelí i se dvěma maturanty, Sam a jejím nevlastním bratrem Patrickem. Po fotbalovém zápase ho přivedou na středoškolský večírek a pak dokonce i na house party. Charlie nevědomky sní marihuanovou sušenku a je zdrogovaný. Přizná Sam, že jeho nejlepší kamarád spáchal před rokem sebevraždu. Charlie také přistihne Patricka a Brada, populárního sportovce, jak se líbají v pokoji. Sam si uvědomí, že Charlie nemá žádné další přátele a učiní Charlieho částí jejich skupiny. Charlie souhlasí, že pomůže Sam připravit se na testy SAT, aby se mohla přihlásit na státní univerzitu v Pensylvánii. Při cestě domů z večírku ti tři jedou v tunelu, Sam si stoupne za jízdy a poslouchají píseň, které říkají \"Píseň z tunelu\".\n\nBěhem Vánoc skupina zorganizuje hru na tajného Santu. Ačkoliv Sam není Charlieův tajný Santa, tak mu daruje psací stroj. Když se spolu baví o vztazích, tak Charlie přiznává, že ještě nikdy nebyl políben. Sam prozrazuje, že svou první pusu dostala od tátova šéfa, když jí bylo jedenáct let a dodá, že chce aby Charlieho první polibek byl od někoho, kdo ho miluje a vzápětí Charlieho políbí.\n\nSam, Patrick a jejich přátelé hrají v místním uvedení muzikálu The Rocky Horror Picture Show. Když není přítomen přítel Sam, tak je Charlie požádán, aby zahrál jeho roli. Ohromí Mary Elizabeth, jednu z jejich přátel a ta ho požádá, jestli by si s ní zatančil na školním plese. Po plese Mary Elizabeth bere Charlieho k sobě domů a zde se políbí. Prohlašuje, že je ráda, že právě on je její přítel.\n\nMary Elizabeth dominuje vztahu a Charlie je z ní stále více a více podrážděný. Na večírku se rozejdou během hry Pravda nebo odvaha, když Charlie bezmyšlenkovitě políbí Sam poté, co je mu zadán úkol, aby políbil nejkrásnější dívku v místnosti. Sam je na Charlieho rozzuřená. Charlie se vrátí k Patrickovi, a ten mu řekne, aby se držel dál do té doby, než se situace uklidní. Charlie vidí flashbacky smrti své tety Helen, která zemřela při autonehodě, když mu bylo sedm let.\n\nPatrick se rozejde s Bradem poté, co je Bradův otec společně uvidí a za to Brada zbije přímo před Patrickovýma očima. Ve školní jídelně řekne Brad Patrickovi „buzno“, protože Brad nechce, aby jeho přátelé věděli, že je gay. Patrick zaútočí na Brada, ale Bradovi kamarádi ho zmlátí. Charlie zasáhne, zaútočí na Bradovi přátele, ale ztrácí vědomí. Když zase přijde k sobě, zjistí, že má pohmožděné klouby a kluci se svíjejí na podlaze v bolestech. Charlie pomůže Patrickovi vstát a varuje Brada slovy: „Dotkneš se ještě jednou mých přátel a zabiju tě“. Patrick, Sam a Charlie se usmiřují. Patrick bere Charlieho do parku a popisuje mu, jak se stal svědkem toho, jak Bradův otec svého syna zbil, když zjistil pravdu o něm a Patrickovi. Patrick poté řekne své přání, aby mohl potkat milého kluka a políbí Charlieho, ale vzápětí se mu za to omlouvá. Obejme ho a Charlie objetí opětuje.\n\nSam dostane dopis, ve kterém je, že je přijata na Pennsylvánskou státní univerzitu, že ale musí ihned odjet kvůli letnímu úvodnímu programu. Sam se rozchází s Craigem, jejím dosavadním přítelem, když zjistí, že ji celou dobu podváděl. Noc před odjezdem pozve Sam Charlieho do svého pokoje a zeptá se ho: „Proč já i ostatní, co miluji, si vybíráme lidi, kteří s námi špatně zacházejí“, na což jí odpoví slovy: „Přijímáme takovou lásku, kterou si zasloužíme“. Po několika přiznáních se políbí. Když se Sam začne dotýkat Charlieho stehna, tak se odtáhne pryč. Následující ráno se Charlie loučí se Sam i Patrickem. Charlie je zanechán emocionálně otřesen, protože tato událost spustila jeho vzpomínky z dětství.\n\nCharlie vchází do prázdného domu a vidí několik flashbacků s tetou Helen a její smrtí. Charlie volá své sestře a viní se za smrt své tety. Jeho sestra se domnívá, že Charlie chce spáchat sebevraždu a zavolá na policii. Charlie omdlí, když policie vyrazí dveře a probouzí se až v nemocnici. Doktorka Burton, nemocniční psychiatrička, řekne rodičům Charlieho, že jeho teta ho sexuálně zneužívala. Charlie tyto vzpomínky potlačil, protože jí miloval.\n\nCharlie podstoupí terapii s doktorkou Burton, uzdraví se a vrací se domů, kde ho navštíví Sam a Patrick. Sam mu vysvětluje, jaký je život na koleji a řekne mu, že zjistila jméno písně z tunelu — je to píseň „Heroes“ od Davida Bowieho. Tato trojice opět vjíždí do tunelu, kde Charlie znovu políbí Sam a za jízdy si stoupne. Charlie si uvědomí, že se v této chvíli cítí naživu a zvolá: „Jsme nekoneční“.\n"}
{"id": "1166576", "url": "https://cs.wikipedia.org/wiki?curid=1166576", "title": "V404 Cygni", "text": "V404 Cygni\n\nV404 Cygni je černá díra v souhvězdí Labutě. Tato černá díra je jednou z nejbližších k Zemi, vzdálenost od Země je přibližně 8000 světelných let. Tvoří systém spolu s hvězdou menší než je naše Slunce, doba jejich oběhu kolem sebe je 6-8 dní.\n\n"}
{"id": "1166578", "url": "https://cs.wikipedia.org/wiki?curid=1166578", "title": "Sukov", "text": "Sukov\n\nSukov je obec na Slovensku v okrese Medzilaborce.\n\nObec se nachází ve východní části Prešovského kraje, na úpatí Ondavské vrchoviny. Okresní město Medzilaborce je vzdáleno asi 5 km na severovýchod.\n"}
{"id": "1166580", "url": "https://cs.wikipedia.org/wiki?curid=1166580", "title": "Volodymyr Savčenko", "text": "Volodymyr Savčenko\n\nVolodymyr Ivanovyč Savčenko (, ; 15. února 1933, Poltava – 16. ledna 2005, Kyjev) byl ukrajinský sovětský spisovatel science fiction píšící převážně rusky.\n\nVystudoval Moskevský energetický institut a stal se elektroinženýrem. Poté pracoval v několika výzkumných ústavech včetně institutu kybernetiky v Kyjevě. Již v deseti letech napsal pohádku \"Как лиса Фрица к партизанам привела\" (Jak liška Frice k partyzánům přivedla). Do vědeckofantastické literatury vstoupil ještě jako student roku 1955 povídkou \"Навстречу звездам\" (Hvězdám vstříc). První knihu, sbírku povídek \"Чёрные звёзды\" (Černé hvězdy) vydal roku 1960. Je autorem velkého množství povídek a novel a také čtyř románů. Téměř všechna jeho díla jsou psána v tzv. \"„inženýrském stylu“\", ve kterém mají prvořadou roli technické podrobnosti určitého vědeckého objevu nebo přírodního jevu. Autor se ale vždy zaměřuje na sociální důsledky popsaného objevu. Kromě děl krásné literatury je také autorem vědeckých prací v oboru polovodičů a mikroelektroniky.\n\n"}
{"id": "1166581", "url": "https://cs.wikipedia.org/wiki?curid=1166581", "title": "Palota", "text": "Palota\n\nPalota je obec na Slovensku v okrese Medzilaborce, v blízkosti polských hranic.\n\nObec leží v severovýchodní části Prešovského kraje, v údolí řeky Vydranky na úpatí Východních Karpat. Okresní město Medzilaborce je vzdáleno asi 4 km na západ.\n\nZa 2. světové války byla ves roku 1944 při osvobozovacích bojích z větší části vypálena, proto je většina zdejších domů mladších. Prochází tudy také železnice do Polska (hraniční úsek trati Michaľany – Łupków s nedalekým vrcholovým tunelem), od roku 2011 je zde ale zastaven provoz a všechny vlaky končí svou cestu v nedalekých Medzilaborcích.\n"}
{"id": "1166582", "url": "https://cs.wikipedia.org/wiki?curid=1166582", "title": "Pavel Janáček", "text": "Pavel Janáček\n\nPavel Janáček (* 16. ledna 1968, Praha) je český literární historik a kritik. Odborně se specializuje na populární literaturu a literární kulturu v 19. a zvláště ve 20. století, v novější době především na dějiny cenzury. \n\nVzhledem k tomu, že mu z politických důvodů nebylo umožněno studium na FF UK, vystudoval Vysokou školu ekonomickou. V letech 1990–1995 působil v kulturní rubrice Lidových novin, v letech 1995–1995 jako redaktor časopisu Tvar. Od roku 1995 působí v Ústavu pro českou literaturu AV ČR, nejprve v oddělení současné literatury, poté v oddělení pro výzkum literární kultury, od roku 2010 jako ředitel. V letech 2003–2010 vyučoval na Ústavu české literatury a komparatistiky FF UK. Na stanici Vltava Českého rozhlasu má pravidelný pořad Slovo o literatuře, kde diskutuje se zvanými hosty o aktuální české beletrii. \n\nVedle literární vědy a literární kritiky se dlouhodobě věnuje i popularizaci dějin obce Slavětín na Vysočině, odkud pochází jeho předkové, a osobností spojených s touto obcí. \n\n\n"}
{"id": "1166583", "url": "https://cs.wikipedia.org/wiki?curid=1166583", "title": "Čabiny", "text": "Čabiny\n\nČabiny jsou obec na Slovensku v okrese Medzilaborce.\n\nObec leží ve východní části Prešovského kraje, v údolí řeky Laborec mezi Ondavskou vrchovinou a Východními Karpatami. Okresní město Medzilaborce je vzdáleno asi 10 km na sever.\n\nČabiny se skládají že dvou menších částí – severní pod jménem Vyšné Čabiny ( ) a jižní, nazývající se Nižné Čabiny (). Tyto dříve samostatné části se k sobě díky postupující výstavbě nových domů přibližovaly a byly spojeny roku 1964. Každá část má svou vlastní železniční zastávku (na trati Michaľany – Łupków), ale obecní úřad a centrum obce se nachází v Nižných Čabinách (č.p. 141).\n"}
{"id": "1166586", "url": "https://cs.wikipedia.org/wiki?curid=1166586", "title": "Bašiltau", "text": "Bašiltau\n\nBašiltau (, ) je štít na hlavním hřebeni Velkého Kavkazu. Jeho nadmořská výška je 4248 m.\n\nPro svůj jehlanovitý tvar považován za jednu z nejkrásnějších hor Kavkazu. Jižní svah je celý skalnatý, severní s pokrývkou sněhu a východní hřeben je tvořen masívní skalní věží.\n\nVrcholem prochází hranice mezi Gruzií a Kabardsko-balkarskou republikou v Rusku.\n\n"}
{"id": "1166587", "url": "https://cs.wikipedia.org/wiki?curid=1166587", "title": "Gustav Adolf Jäger", "text": "Gustav Adolf Jäger\n\nGustav Adolf Jäger senior (22. dubna 1851 Leopoldka – 24. června 1927 Krásná Lípa) byl český podnikatel německé národnosti, majitel pletárny Gustav Jäger v Krásném Buku na Šluknovsku. Jeho jméno zůstalo známým zejména v lidovém označení pánských bavlněných podvlékaček, jégrovek.\n\nJégrovky začal čerstvě vyučený pletař Gustav Adolf Jäger vyrábět na zapůjčených strojích v malé továrně v Krásné Lípě už roku 1876. Roku 1881 koupil usedlost v nedalekém Krásném Buku. V té době většina výroby probíhala v domcích pletařů z blízkého i širšího okolí. Roku 1892 firma otevřela v Ebersbachu pobočku specializovanou na dětské a sportovní oblečení a v té době Jäger koupil i parní stroj a stroje na výrobu punčoch.\n\nGustav Jäger nechal v roce 1893 postavit na místě zbořeného podstávkového domu v Krásném Buku několikapatrovou továrnu, kterou pak v dalších letech ještě rozšiřoval. Roku 1908 firma zaměstnávala 300 pletařů a 400 domácích dělníků a ročně zpracovávala 140 tun bavlny, ovčí vlny, hedvábí a krepu.\n\nVyráběly se zde bezešvé dámské punčochy, pánské ponožky, dětské punčocháče, kazajky, noční košile, dlouhé spodní prádlo (trikot a kalhoty). Během první světové války byla největším odběratelem spodků rakouská armáda a tehdy také získaly pojmenování jägrovky.\n\nFirma měla obchodní zastoupení v Praze, Budapešti, Vídni, Lvově, Varšavě, Terstu, Bukurešti a v Paříži.\n\nRoku 1901 se stal Gustav Jäger jedním z prvních majitelů automobilu v Čechách, koupil si francouzský vůz De Dion-Bouton.\n\nPo roce 1918 firma omezila výrobu a zbavila se některých provozů. V roce 1927 se po smrti svého otce stal ředitelem Gustav Adolf Jäger junior (1878–1954) a zůstal jím až do konce druhé světové války. Po válce byla jeho rodina odsunuta a továrna znárodněna, rodina v textilním podnikání pokračovala v Bavorsku, ale už nikdy nedosáhla takové proslulosti. Výroba ve znárodněné firmě byla ukončena roku 1947, stroje byly po znárodnění továrny demontovány, budova pak sloužila jako silo pro Zemědělské zásobování a nákup. Po roce 2000 byla stržena. Jägerova reprezentativní vila stojí dodnes.\n\n"}
{"id": "1166593", "url": "https://cs.wikipedia.org/wiki?curid=1166593", "title": "Jerry Hall", "text": "Jerry Hall\n\nJerry Hall (* 2. července 1956, Gonzales, USA) je někdejší americká modelka a herečka. \n\nByla partnerkou rockera Micka Jaggera, se kterým má čtyři děti. V lednu 2016 se zasnoubila s mediálním magnátem a miliardářem Rupertem Murdochem.\n"}
{"id": "1166595", "url": "https://cs.wikipedia.org/wiki?curid=1166595", "title": "Peter Machajdík", "text": "Peter Machajdík\n\nPeter Machajdík (* 1. června 1961, Bratislava, Československo) je hudební skladatel a vysokoškolský pedagog, autor komorní, filmové, orchestrální a elektronické hudby. Je nositelem Ceny Jána Levoslava Belly.\n\nS Milanem Adamčiakem a Michalem Murínem stál Peter Machajdík koncem 80tych let minulého století u zrodu souboru Transmusic comp. a Splečnosti pro nekonvenční hudbu – SNEH. S Martinem Burlasem založil skupinu Vitebsk Broken a hostoval v Ospalém pohybu. Za socializmu byl dopisovatelem amerického hudebního časopisu Keyboard Magazine, měsíčníku Mezinárodní džezové federace Jazz Forum a britského periodika Crescendo International. Píše také do slovenských časopisů Hudobný život a Vlna.\n\nPeter Machajdík je od léta 2015 hostujícím profesorem pro sound art na Fakultě umění Technické univerzity v Košicích. Je členem ochranných svazů autorských SOZA a GEMA.\n\nTvorba Petera Machajdíka byla prezentována v rámci mnoha významných mezinárodních festivalů: Hörgänge ve Vídni, Young Euro Classic v Berlíně, Nuovi Spazi Musicali v Římě, Early Music Festival v Bostonu, Bratislavské hudební slavnosti, Epoche, Večery Nové hudby a Melos-Etos v Bratislavě, Inventionen v Berlíně, LakeComo Festival, Musica Nova v Sofii, Festival de Jazz et Musiques d'Aujourd'hui v Mulhouse, Review of Composers v Bělehradu, další projekty v Nizozemsku, Belgii, Dánsku, Švýcarsku, Portugalsku, Itálii, v Česku, na Slovensku, Ukrajině a v USA.\n\nTvorba Petera Machajdík častokrát klade otázky o společnosti, ve které žijeme, vybízí k humánnosti a odpovědnosti, kterou by vůči sobě a světu lidé měli mít. Důležitá díla Petera Machajdíka jsou \"Namah\" pro smyčcový orchestr a woodblock, \"Koncert pro dva bajany a orchestr\" (věnován všem těm, kteří se přičinili o odstranění 'železné opony' koncem 80. let minulého století), \"Wie der Wind in den Dünen (Jak vítr v dunách)\" pro smyčcový orchestr (skladba inspirována poezií a životním osudem bratislavského rodáka Tuviu Rübnera), smyčcové kvarteto \"Dúhe znovu tak blízko\", oceněno v roce 2006 Cenou Jána Levoslava Belly, \"Nell'autunno del suo abbraccio insonne\" pro harfu, \"... a zem sa bude tešiť\" (skladba oceněna na mezinárodní soutěži elektro-akustické hudby Concorso Luigi Russolo), \"Moria a púšte\" (o putování statisíců lidí z oblastí poznamenaných krveprolitím) pro smyčcové kvarteto a audio-playback, \"Pohnuté doby\" pro tympany, malý buben, velký buben a smyčcový orchestr a \"Za vlnami\" pro sólovou violu a smyčcový orchestr.\n\nDíla Petera Machajdíka hráli orchestry jako Janáčkova filharmonie Ostrava, Symfonický orchestr Slovenského rozhlasu, Slovenský komorní orchestr Bohdana Warchala, Komorní orchestr Berg, Nordwestdeutsche Philharmonie, Státní filharmonie Košice, Agon Orchestra, Pomorská filharmonie Bydhošť, Lugansk Philharmonic, Státní komorní orchestr Žilina, varhaníci Irena Chřibková, Carson Cooman a David di Fiore, klarinetisté Guido Arbonelli a Michael Davenport, americký vokalista a bubeník David Moss, harfenistky Floraleda Sacchi, Ulrike Mattanovich, Adriana Antalová a Klára Bábel, houslista Milan Paľa, klaviristé Jordana Palovičová, Peter Henderson, Mayuko Kida, Dušan Šujan, violončelisté John Heley, Piero Salvatori, Darry Dolezal, Eugen Prochác a Jozef Lupták, Jon Anderson z legendární skupiny Yes, hobojista Piet Van Bockstal, zpěvačky Julie Hanson-Geist, Nao Higano a Hannah Fraser, akordeonisté Boris Lenko a Peter Katina, violisté Saša Mirković a Lubomir Mitzev a další. Machajdík spolupracoval s dirigenty Ondřejem Kukalem, Petrem Breinerem, Anu Tali, Florianem Ludwigem, Przemysławem Zychem, Gum Nanse, Karolem Kevickým, Mariánem Lejavou, Mariou Makraki, se soubory Československé komorní duo, Ensemble Metamorphosis, ARTE Quartett, Quasars Ensemble, Cluster Ensemble, Veni Ensemble, Mucha Quartet a mnoha dalšími.\n\nPeter Machajdík je aktivní i v oblasti multimediálních projektů, radio artu a sound artu. Jeho zvuková prostředí (sound environments) a objekty byly prezentovány v rámci New Work Festival, Calgary; Kunstforum Ostdeutsche Galerie, Regensburg; Logos Foundation, Gent; Institut Unzeit, Berlín; De IJsbreker, Amsterdam; Kunstverein Wien; Historisches Museum, Hannover; Bremer Kunstfrühling, Bremen, Audio Art Festival v Krakově; AVE Festival, Arnhem, apod. Na Slovensku byly v úspěšně prezentovány jeho projekty 'Waters and Cages' pro Galerii města Bratislavy, 'Tolleranza' pro Kunsthalle/Halu umění v Košicích, projekt 'Hoka no haiku' v Slovenské národní galerii – Galerii Ľudovíta Fully v Ružomberoku a vícekanálová zvuková kompozice pro Hudební síň Belianské jeskyně ve Vysokých Tatrách.\n\nPeter Machajdík spolupracuje také s choreografy (Zuzana Hajková), tanečníky (Dorothea Rust, Lucia Kašiarová, Petra Fornayová), výtvarníky (Dirk Dietrich Hennig, Gülsün Karamustafa, Viktor Hulík, Zbyněk Prokop), komponuje hudbu k filmům (Divoké Slovensko, Návrat rysov, Cesty Slovenskom a Kráľ nebies – Orol skalný režiséra Tomáše Hulíka, Altenburg – 4 Schüler gegen Stalin a pro divadlo a rozhlasové hry. Je iniciátorem a dramaturgem mezinárodního bienále zvukového umění SOUND CITY DAYS a cyklu komorních koncertů hudby 20. / 21. století Hudba u Fullu.\n\n\n\n"}
{"id": "1166597", "url": "https://cs.wikipedia.org/wiki?curid=1166597", "title": "Dunajská škola", "text": "Dunajská škola\n\nDunajská škola (něm. Donauschule, Donaustil) je okruh malířů z první třetiny 16. století, které spojuje zejména zájem o romantické přírodní scenérie a příklon ke krajinomalbě.\nVýraz \"Dunajská škola\" se vztahuje k místu působení - hornímu povodí řeky Dunaj v Rakousku a Bavorsku, kde se střetávaly vlivy italské a nizozemské (vlámské) renesance. Znamená podobné stylistické rysy uměleckých děl, nikoli společný původ nebo výtvarné školení. Významnými centry Dunajské školy byly kláštery v Zwettlu, St. Florianu, Melku nebo Klosterneuburgu. Termín \"Donaustil\" užil poprvé roku 1892 Theodor von Frimmel.\n\nDunajská škola spojuje prvky pozdní gotiky a renesance. Od ostatních malířů, řazených k tzv. Severské renesanci, se odlišila opuštěním zájmu o detail a příklonem k větší malířskosti v podání krajiny. Malíři dunajské školy byli prvními, pro které se stala hlavním a autonomním tématem obrazu samotná krajina. Krajinné scenérie s hlubokou a vzdušnou perspektivou, svěží barevností a romantickou atmosférou v jejich dílech tvoří složku, která je rovnocenná figurálním kompozicím. Religiózní náměty se v jejich podání expresivitou blíží raně renesanční německé malbě (Matthias Grünewald).\n\nNěkteří z malířů byli autory originálních grafických listů - nejčastěji dřevořezů a leptů, které sloužily jiným umělcům jako předlohy sochařských reliéfů (Monogramista IP).\n\n\n"}
{"id": "1166598", "url": "https://cs.wikipedia.org/wiki?curid=1166598", "title": "Otec prasátek (film)", "text": "Otec prasátek (film)\n\nOtec prasátek (v anglickém originále Terry Pratchett's Hogfather nebo pouze Hogfather) je dvojdílný britský televizní film natočený podle stejnojmenného románu z fantasy série Zeměplocha spisovatele Terryho Pratchetta. Byl natočen ve Velké Británii v roce 2006 filmovou společností The Mob. Je rozdělen do dvou dílů, jejichž stopáž je 90 minut. Scénář filmu napsal Vadim Jean, který tento film i režíroval.\n\nNa Zeměploše, nesené vesmírem na zádech Velké A'Tuin, obří vesmírné želvy, nastává čas Svátku prasečí hlídky, což je zeměplošský ekvivalent pozemských Vánoc. Celá Zeměplocha vyčkává na příchod velkého tlustého muže v červeném, ale zdá se, že Otec prasátek zmizel.\n\nAuditoři vesmíru se jako kolektivní vědomí rozhodli, že je potřeba Otce prasátek odstranit. Zabití této antropomorfní personifikace zadají v největším městě na Zeměploše, Ankh-Morporku. Tamní cech vrahů dostane velmi neobvyklou, a o to lépe placenou zakázku, přičemž pouze jediný mladý vrah je schopen se tohoto úkolu zhostit – mladý pan Časnačaj. Ostatní členové cechu o něm říkají, že nevidí svět stejně jako většina ostatních lidí.\n\nPokud se Otce prasátek nepodaří zachránit, tak druhý den nevyjde slunce, ale tuto skutečnost si uvědomí jen málo obyvatel Zeměplochy. První, kdo si to uvědomí, je Smrť, další antropomorfní personifikace.\n\nMladá vychovatelka Zuzana Stohelitská se snaží žít „normální” život v Ankh-Morporku, ale k její smůle nic není tak „normální”, jak by si přála. Za doprovodu Krysího Smrtě a jeho havrana Jářku se Zuzana vydává řešit zmizení Otce prasátek.\n\n"}
{"id": "1166602", "url": "https://cs.wikipedia.org/wiki?curid=1166602", "title": "Antinatalismus", "text": "Antinatalismus\n\nAntinatalismus je filosofický postoj, který narození přiřazuje zápornou hodnotu a stojí tak v opozici natalismu. Mezi jeho přední zastánce patří Arthur Schopenhauer, Peter Wessel Zapffe a David Benatar, jehož kniha Nebýt či být vyšla také v češtině a v současnosti ji lze vnímat jako jeden z nejvíce popisných manifestů antinatalismu. Podobné myšlenky najdeme také v části Aristotelovy \"Etiky Eudemovy\" jako „moudrost Silénovu“ a tvorbě Fridricha Nietzscheho.\n\nArthur Schopenhauer tvrdil, že hodnota života je v podstatě záporná, protože jakákoliv pozitivní zkušenost bude vždy převážena utrpením, které je silnějším pocitem.\n\"Kdokoliv chce okamžitě otestovat tvrzení, že potěšení ve světě převáží bolest, či že se v každém případě tyto dvě navzájem vyrovnávají, měl by porovnat pocity zvířete, které hltá druhé, s pocity toho druhého.\"\nSchopenhauer se domníval, že nejrozumnějším postojem je nepřivádět děti na svět:\n\"Pokud by děti byly na svět přiváděny jen z aktu čistého rozumu, existovala by nadále lidská rasa? Neměl by člověk spíše více soucitu s následujícími generacemi, aby je ušetřil břemena existence, či aby na sebe vzal úděl chladnokrevného uložení tohoto břemene?\"\nNorský filosof Peter Wessel Zapffe poznamenal, že děti jsou na svět přiváděny bez souhlasu či plánování:\n\"V souladu s mým pojetím života jsem zvolil nepřivést na svět děti. Mince je prozkoumána a jen po řádném zvážení je dána žebrákovi, kdežto dítě je vymrštěno do kosmické brutality bez otálení.\"\nDavid Benatar vycházel z předpokladu, že působení újmy je morálně špatné a měli bychom se ho vyvarovat. Tvrdí, že narození nové osoby je vždy spojeno s význačnou újmou této osobě, a proto je morálním imperativem nemnožit se. Jeho argument je založen na následujících premisách:\n\n\"(1) Přítomnost bolesti je špatná.\"\"(2) Přítomnost potěšení je dobrá.\"\"(3) Nepřítomnost utrpení je dobrá, i pokud si toto dobro nikdo neužívá.\"\"(4) Nepřítomnost potěšení není špatná, dokud neexistuje někdo, pro koho je tato nepřítomnost strádáním.\"Pokud někdo existuje, existuje i přítomnost utrpení a přítomnost potěšení. Pokud někdo neexistuje, není přítomno utrpení ani potěšení, přičemž absence potěšení však v důsledku neexistence vědomí nemůže být vnímána jako deprivace. Pro Benatara „by jakékoliv utrpení stačilo, aby byl příchod do existence újmou“ a újma, kterou příchod do existence způsobí, je podle něj vyhnutelná a zbytečná. Podle Benatara je vždy dobré vyhnout se újmě, kdykoliv je to možné a proto je vždy dobré nepřijít do existence.\n\nPodle Jimmyho Alfonsa Licona je plození morálně ospravedlnitelné, jen pokud existuje způsob, jak získat informovaný souhlas od neexistující osoby, a vzhledem k této nemožnosti je plození tedy nemorální.\n\nNěkteří zastánci antinatalistického postoje tvrdí, že by antinatalistická opatření mohla vyřešit problémy jako přelidnění, hladomor, vyčerpávání neobnovitelných zdrojů či antropogenní globální oteplování. Některé země, např. Indie nebo Čína, zavedly opatření cílící na snížení počtu dětí na rodinu (politika jednoho dítěte), ve snaze zkrotit vážné obavy z přelidnění a ulevit zátěži na národní zdroje, přestože tato opatření nemohou být považována za všeobecně odrazující od veškerého rození.\n\nPodle antinatalistů by přelidnění v dlouhodobém rámci mohlo vést ke zvýšenému konfliktu o klesající zdroje. Paul Ehrlich ve své knize \"Populační bomba\" uvádí, že rychle rostoucí populace brzy způsobí krizi, a obhajuje donucovací antinatalistická opatření na globální úrovni ve snaze vyhnout se maltusiánské katastrofě. Přesto, že v jím očekávaném období (jeho předpovědi z roku 1968 očekávaly katastrofu v pozdních 80. letech 20. století) k žádné krizi nedošlo, za svou knihou si stojí a prohlašuje, že bez budoucích depopulačních snah se problém zhorší.\n\nVýznamným kritikem přelidnění, často poukazujícím na jeho negativní důsledky v médiích, je také britský přírodovědec a moderátor Sir David Attenborough, který provázel například tematickou epizodou dokumentárního cyklu BBC Horizon. Podobně jako bioložka Jane Goodallová je David Attenborough patronem organizace Population Matters, která se zabývá především vzdělávací činností a vývojem řešení v oblasti populačních problémů.\n\n\n"}
{"id": "1166603", "url": "https://cs.wikipedia.org/wiki?curid=1166603", "title": "Jade Johnsonová", "text": "Jade Johnsonová\n\nJade Linsey Johnsonová (* 7. června 1980 Londýn) je anglická atletka, specializující se na skok daleký, která reprezentovala Velkou Británii na Letních olympijských hrách 2004 a 2008. Umístila se na čtvrtém místě Mistrovství světa 2003 v atletice a obsadila stříbrnou příčku na Hrách Commonwealthu 2002.\n\nRodiče pochází z Liverpoolu a jamajského Kingstonu. Atletka je alergicka na písek.\n\nV roce 2002 získala druhé místo na Hrách Commonwelthu a později vybojovala stříbrnou medaili na mistrovství Evropy v roce 2002. Poté skončila čtvrtá na Mistrovství světa 2003. Její osobní rekord je 6,81 metrů. Olympijský kvalifikační limit na pekingskou olympiádu 2008 skočila během Evropského poháru, kde skončila druhá.\n\nPo vážném zranění se vrátila v listopadu 2007. Následně zaběhla osobní rekordy na 100 metrů a 200 metrů ve sprintu a také jej vytvořila ve skoku dalekém. V daném období prohlásila, že má ze sportu vĕtší radost.\n\nNa olympijských hrách v Pekingu v roce 2008 se umístila na sedmém místĕ skokem 6,64 metrů. S vlastním výkonem byla nespokojena a na adresu vítězné Brazilky Maurren Higy Maggiové uvedla, že dotyčná dálkařka byla předtím pozitivnĕ testována na látky zvyšující výkonnost.\n\nVelkou Británii reprezentovala na Halovém mistrovství Evropy 2009, z něhož musela odstoupit pro zranění.\n\nDne 25. srpna 2009 oznámila, že bude soutěžit v ročníku 2009 \"Strictly Come Dancing\" na BBC1 s profesionálním tanečníkem Ianem Waitem. Během závěrečné kostýmové zkoušky, 14. listopadu, utrpěla vážné zranění pravého kolene a 21. listopadu byla nucena odstoupit. Objevila se až ve finále, v němž zatančila tango, kvůli kterému původně odstoupila.\n"}
{"id": "1166605", "url": "https://cs.wikipedia.org/wiki?curid=1166605", "title": "Jan Kreisinger (horolezec)", "text": "Jan Kreisinger (horolezec)\n\nJan Kreisinger (* 7. srpna 1966) je český horolezec. V 80. letech se věnoval převážně pískovcovému lezení v Sasku, kde vylezl řadu saských desítek. V roce 1989 se stal prvním mistrem Československa ve sportovním lezení (závody v Ostroměři, 1. místo). Později začal lézt v horách. Má výstupy a prvovýstupy v Patagonii, Yosemitech, Lofotech, Pamiro-Alaji, Himálaji, Daxue Shanu, Tatrách a Alpách. V letech 2003-2009 byl členem horské reprezentace ČR. Je ženatý a má dvě dcery.\n\n\n\n\n\n"}
{"id": "1166607", "url": "https://cs.wikipedia.org/wiki?curid=1166607", "title": "Buržoazní pavěda", "text": "Buržoazní pavěda\n\nBuržoazní pavěda () je pojem zavedený v Sovětském svazu pro některé vědecké obory, které se z ideologického hlediska jevily jako nepřijatelné.\n\nV různých obdobích byly jako buržoazní pavěda označeny genetika, kybernetika, sociologie, sémiotika a srovnávací lingvistika. Toto pojetí převažovalo v období vlády Stalina. Ačkoli se jeví jako zdánlivě neškodné sousloví, označení přispělo k řadě osobních tragédií (Nikolaj Vavilov) a na dlouhou dobu potlačilo povědomí o významných osobnostech vědy (Gregor Johann Mendel, Thomas Morgan), napomohlo vzestupu obskurních osobností (Lysenko, Lepešinská), upřednostnilo Mičurina a Pavlova a na dlouhou dobu omezilo svobodu vědeckého bádání nejen v Sovětském svazu.\n\n"}
{"id": "1166612", "url": "https://cs.wikipedia.org/wiki?curid=1166612", "title": "Sněžný potok", "text": "Sněžný potok\n\nNázev Sněžný potok má více vodních toků:\n\n"}
{"id": "1166614", "url": "https://cs.wikipedia.org/wiki?curid=1166614", "title": "Honda P2", "text": "Honda P2\n\nP2 je humanoidní robot vytvořený společností Honda. Oficiální debutoval v prosinci 1996. Je následovníkem robota P1 a předchůdcem robota P3.\n\n\n"}
{"id": "1166615", "url": "https://cs.wikipedia.org/wiki?curid=1166615", "title": "Honda P3", "text": "Honda P3\n\nP3 je humanoidní robot, který zkompletovali v září 1997 ve společnosti Honda. Je následovníkem robota P2 a předchůdcem populárního robota Asimo.\n\n\n"}
{"id": "1166616", "url": "https://cs.wikipedia.org/wiki?curid=1166616", "title": "Takuo Kodžima", "text": "Takuo Kodžima\n\nTakuo Kodžima (jap. 小島卓雄) je japonský astronom. Je objevitelem více planetek.\n\nObjekt 3644 Kojitaku je po něm pojmenovaný. Pravidelně též píše sloupek pro astronomický časopis Gekkan Temmon s názvem \"\"Comet Observers Guide\"\".\n"}
{"id": "1166617", "url": "https://cs.wikipedia.org/wiki?curid=1166617", "title": "Takeši Urata", "text": "Takeši Urata\n\nTakeši Urata (jap. 浦田武 Urata Takeši) byl japonský astronom.\n\nPůsobil na Nihondaira Observatory. Byl objevitelem více planetek. Je spoluobjevitelem periodické komety 112P/Urata-Niijima. Je po něm pojmenovaný asteroid 3722 Urata.\n"}
{"id": "1166618", "url": "https://cs.wikipedia.org/wiki?curid=1166618", "title": "Ľubomír Horochonič", "text": "Ľubomír Horochonič\n\nĽubomír Horochonič (* 21. prosince 1971 Stropkov) je bývalý slovenský fotbalista.\n\nOdchovanec Stropkova hrál nejvyšší soutěž v Interu Bratislava. Nastoupil v jednom utkání ročníku 1992/93, branku nevstřelil.\n\nV nižších soutěžích nastupoval i za Dunajskou Stredu, Michalovce či Svidník.\n\n"}
{"id": "1166619", "url": "https://cs.wikipedia.org/wiki?curid=1166619", "title": "Kevin Asano", "text": "Kevin Asano\n\nKevin Asano, (* 20. dubna 1963 na Havaji, Spojené státy americké) je bývalý americký zápasník – judista, stříbrný olympijský medailista z roku 1988.\n\nNarodil se na Havaji, ale dětství strávil na na Okinawě, kde se v 7 letech seznámil s judem pod vedením Curua Fukušimi. Po skončení střední školy v roce 1981 odjel studovat do Japonska. Po dvou letech přestoupil na univerzitu v San José a v roce 1983 se poprvé dostal do americké reprezentace. Přípravu směřoval k olympijskému roku 1988 a nominaci na olympijské hry v Soulu si vybojoval s předstihem na mistrovství světa v Essenu v roce 1987, kde skončil na třetím místě. V prvním kole olympijského turnaje rozesmutnil československé fanoušky vyřazením Petra Šediváka a v semifinále šokoval celé Japonsko, když svým výkonem proti obhájci zlaté olympijské medaile Šindži Hosokawovi přesvědčil rozhodčí aby při hantei hlasovali pro něho. Ve finále proti domácímu Korejci Kim Če-jopovi mu již rozhodčí nepomohli a po jednom napomenutí získal stříbrnou olympijskou medaili. V roce 1989 promoval na univerzitě v oboru účetnictví a zároveň ukončil sportovní kariéru. Žije v Pearl City na Havaji, podniká a vede dojo Leeward.\n\n"}
{"id": "1166621", "url": "https://cs.wikipedia.org/wiki?curid=1166621", "title": "Adelardo Rodríguez", "text": "Adelardo Rodríguez\n\nAdelardo Rodríguez Sánchez, často zvaný pouze Adelardo (* 26. září 1939, Badajoz) je bývalý španělský fotbalista. Nastupoval především na postu záložníka.\n\nSe španělskou reprezentací vyhrál mistrovství Evropy roku 1964, byť na závěrečném turnaji nenastoupil. Hrál též na mistrovství světa 1962 a 1966. V národním týmu působil v letech 1962–1970 a nastoupil ve 14 zápasech, v nichž vstřelil 2 branky.\n\nS Atléticem Madrid vyhrál Pohár vítězů pohárů 1961/62 a Interkontinentální pohár 1974 (Atlético bylo tehdy vysláno do souboje o tuto trofej namísto vítěze PMEZ Bayernu Mnichov, jakožto poražený finalista). Třikrát se s Atléticem stal mistrem Španělska (1965/66, 1969/70, 1972/73) a pětkrát získal španělský pohár (1959/60, 1960/61, 1964/65, 1971/72, 1975/76).\n"}
{"id": "1166622", "url": "https://cs.wikipedia.org/wiki?curid=1166622", "title": "Enrique Collar", "text": "Enrique Collar\n\nEnrique Collar Monterrubio (* 2. listopad 1934, San Juan de Aznalfarache) je bývalý španělský fotbalista. Nastupoval především na postu útočníka.\n\nSe španělskou reprezentací vyhrál mistrovství Evropy roku 1964, byť na závěrečném turnaji nenastoupil. Hrál též na mistrovství světa 1962. V národním týmu působil v letech 1955–1963 a nastoupil v 16 zápasech, v nichž vstřelil 4 branky.\n\nS Atléticem Madrid vyhrál Pohár vítězů pohárů 1961/62. S Atléticem se stal též mistrem Španělska (1965/66) a třikrát získal španělský pohár (1959/60, 1960/61, 1964/65).\n"}
{"id": "1166623", "url": "https://cs.wikipedia.org/wiki?curid=1166623", "title": "Vicente Guillot", "text": "Vicente Guillot\n\nVicente Guillot Fabián (* 15. červenec 1941, Aldaia) je bývalý španělský fotbalista. Nastupoval především na postu útočníka.\n\nSe španělskou reprezentací vyhrál mistrovství Evropy roku 1964, byť na závěrečném turnaji nenastoupil. V národním týmu působil v letech 1962–1965 a nastoupil v 6 zápasech, v nichž vstřelil 4 branky (z toho tři hned při svém debutu v reprezentačním áčku, v zápase proti Rumunsku).\n\nS Valencií vyhrál Veletržní pohár 1961/62 a 1962/63. Získal s ní též španělský pohár (1966/67).\n"}
{"id": "1166625", "url": "https://cs.wikipedia.org/wiki?curid=1166625", "title": "Michał Grek", "text": "Michał Grek\n\nMichał Grek (1863 – 24. října 1929 Lvov) byl rakouský právník a politik polské národnosti z Haliče, na počátku 20. století poslanec Říšské rady.\n\nAbsolvoval práva na Lvovské univerzitě, kde získal titul doktora práv. Věnoval se pak advokacii. Rychle si získal renomé po celé Haliči, zejména při právním zastupování v politických kauzách. Šlo například o kauzu akademiků K. Szczepanowského a A. Cehaka ze Lvova stíhaných pro jejich prosazování národního smutku k stému výročí druhého dělení Polska. Koncem dekády obhajoval i politika a průmyslníka Stanisława Szczepanowského. V 90. letech rovněž vydával ve Lvově týdeník \"Trybuna\", který měl blízko k demokratickému proudu v polské politice. Zároveň měl ale blízko i lidoveckému hnutí a spolupracoval s jeho tiskovým orgánem \"Przyjaciel Ludu\". Byl prezidentem lvovské advokátní komory.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1901 za kurii městskou v Haliči, obvod Rzeszów, Jarosław. V roce 1901 se uvádí jako oficiální polský kandidát, tedy kandidát Polského klubu. V jeho rámci patřil do demokratické frakce. Byl stoupencem tzv. soustředených demokratů, což byla skupinsa městských demokratů, kteří ale měli sympatie vůči lidoveckému hnutí a časem i vůči socialistům.\n\nJako poslanec parlamentu se snažil během ruské revoluce roku 1905 o umožnění azylu v Haliči pro osoby stíhané ruskými úřady za revoluční činnost. V této době se dále sbližoval s polskými lidovci a socialisty. Nakonec vstoupil do Polské lidové strany a v roce 1908 se stal členem jejího předsednictva. V roce 1908 též kandidoval za Polskou lidovou stranu neúspěšně na Haličský zemský sněm. Roku 1908 se také zúčastnil slovanského sjezdu v Praze. V roce 1913 během rozkolu v Polské lidové straně se přiklonil k levicovému křídlu a v dubnu 1914 byl zvolen místopředsedou nové strany Polská lidová strana levice.\n\nBěhem světové války se poněkud stáhl z politického dění. Po válce byl členem Prozatímní vlády v Haliči a podílel se na zvládání zejména sociální situace v poválečné Haliči.\n\nZemřel v říjnu 1929. Pohřben byl na Lyčakovském hřbitově.\n\nJego první ženou byla dramatička F. Stachowiczowa, bratr Jan Grek byl lvovským lékařem.\n"}
{"id": "1166626", "url": "https://cs.wikipedia.org/wiki?curid=1166626", "title": "Mistrovství světa v basketbalu mužů 1994", "text": "Mistrovství světa v basketbalu mužů 1994\n\n12. mistrovství světa v basketbale proběhlo ve dnech 4. – 14. srpna v Kanadě.\n\nTurnaje se zúčastnilo šestnáct týmů, rozdělených do čtyř čtyřčlenných skupin. Z každé skupiny postoupily nejlepší dvě mužstva do čtvrtfinále, které bylo rozděleno na dvě skupiny po čtyřech. První dva týmy z každé skupiny postoupily do semifinále, třetí a čtvrtý tým hrál o 5. – 8. místo. Týmy, které v základních skupinách skončily třetím až čtvrtém místě, hrály o 9. - 16. místo. Titul mistra světa získal tým Spojených států.\n\n1. USA \n\n\n2. Rusko \n\n\n3. Chorvatsko \n\n\n4. Řecko \n\n\n5. Austrálie \n\n\n6. Portoriko \n\n\n7. Kanada \n\n\n8. Čína \n\n\n9. Argentina \n\n\n10. Španělsko \n\n\n11. Brazílie \n\n\n12. Německo \n\n\n13. Jižní Korea \n\n\n14. Egypt \n\n\n15. Kuba \n\n\n16. Angola \n\n\n"}
{"id": "1166630", "url": "https://cs.wikipedia.org/wiki?curid=1166630", "title": "Wincenty Jabłoński", "text": "Wincenty Jabłoński\n\nWincenty Tadeusz Marian Jabłoński (15. prosince 1863 Leżajsk – 5. května 1923 Krosno) byl rakouský právník a politik polské národnosti z Haliče, na počátku 20. století poslanec Říšské rady, po první světové válce poslanec polského Sejmu.\n\nJeho otec Leopold byl ředitelem statku hraběte Potockého. Wincenty vychodil gymnázium v Sambiru a absolvoval práva na Lvovské univerzitě, kde získal titul doktora práva. Sloužil u 85. pěchotního pluku a byl poručíkem v záloze. Profesně působil jako soudce a okresní rada v Krosně. Od roku 1907 do roku 1914 byl poslancem Haličského zemského sněmu. Po odchodu ze zemského sněmu byl jmenován prezidentem vrchního zemského soudu v Krosně. V Krosně byl i členem městské rady a mnoha veřejných spolků.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1901 za kurii všeobecnou v Haliči, obvod Sanok, Krosno, Jasło atd. Mandát získal i ve volbách do Říšské rady roku 1907, poprvé konaných podle všeobecného a rovného volebního práva. Uspěl za obvod Halič 25. Mandát zde obhájil ve volbách do Říšské rady roku 1911.\n\nV roce 1901 se uvádí jako oficiální polský kandidát, tedy kandidát Polského klubu. I po volbách roku 1907 a 1911 patřil do parlamentního Polského klubu.\n\nV letech 1919–1922 zasedal coby poslanec ústavodárného Sejmu. Zde zastupoval politický subjekt Klub Pracy Konstytucyjnej.\n"}
{"id": "1166631", "url": "https://cs.wikipedia.org/wiki?curid=1166631", "title": "Collinder 399", "text": "Collinder 399\n\nCollinder 399 (také známý jako Collinder 399, Al Sufi's Cluster, Brocchi's Cluster nebo Ramínko) je pouze náhodné seskupení hvězd (asterismus), které bylo původně považováno za otevřenou hvězdokupu. Toto seskupení je viditelné pouhým okem v souhvězdí Lištičky blízko hranice se souhvězdím Šípu. Objevil ho perský astronom Abdurrahmán ibn Umar as-Súfí a v roce 964 jej popsal ve své \"Knize stálic (Book of Fixed Stars)\".\n\nAsterismus tvoří 10 hvězd mezi 5. a 7. magnitudou. K šesti hvězdám v řadě jsou uprostřed připojeny čtyři hvězdy jako háček směřující k jihu. V zorném poli se nachází ještě dalších přibližně 30 slabších hvězd.\n\nPod tmavou oblohou můžeme Collinder 399 vidět pouhým okem jako slabou světlou skvrnu. K rozeznání tvaru ramínka stačí triedr nebo hvězdářský dalekohled s malým zvětšením. Ve větších dalekohledech se již nevejde do zorného pole. Asterismus se nachází přibližně 4° severozápadně od hvězdy Sham (α Sge) s magnitudou 4,4 a je možno jej najít pomalým pohybem dalekohledu přes Mléčnou dráhu od hvězdy Altair v souhvězdí Orla směrem ke hvězdě Vega v souhvězdí Lyry, a to přibližně v třetině této vzdálenosti. Na severní polokouli je nejlépe vidět na konci léta a je otočený háčkem dolů (směrem na jih), jako na fotografii vpravo nahoře na této stránce.\n\n20' východně od nejvýchodnější hvězdy 7 Vul leží otevřená hvězdokupa NGC 6802. Asterismus a jeho nejbližší okolí mohou posloužit jako pomůcka k určení nejslabší hvězdy viditelné v dalekohledu, protože se zde nachází mnoho hvězd v širokém rozsahu hvězdné velikosti.\n\nNásledující seznam 10 hvězd tvořících asterismus je seřazený podle rektascenze. Rozsah jejich vzdáleností je velký a pouze hvězdy HD 182422, HD 183261 a 7 Vul jsou si prostorově navzájem blízko.\nKdyby se 7 Vul a HD 183261 nacházely v navzájem nejbližší vzdálenosti, tedy obě 1 100 světelných let od Země při započtení tolerancí, v prostoru by od sebe byly vzdálené více než 6 světelných let. Kdybychom uvažovali i HD 182422 a všechny tři se nacházely ve vzdálenosti 1 180 světelných let, HD 183261 by od ní byla vzdálená téměř 20 světelných let a 7 Vul dokonce více než 25 světelných let. Pro porovnání, nejbližší známá hvězda od Slunce, Proxima Centauri, je vzdálená něco málo přes 4 světelné roky.\n\nAsterismus objevil perský astronom Abdurrahmán ibn Umar as-Súfí a v roce 964 jej popsal ve své \"Knize stálic (Book of Fixed Stars)\". Později v 17. století ho nezávisle spoluobjevil italský astronom Giovanni Battista Hodierna. Ve 20. letech 20. století vytvořil americký amatérský astronom Dalmero Francis Brocchi pro Americkou asociaci pozorovatelů proměnných hvězd \"(American Association of Variable Star Observers - AAVSO)\" mapu tohoto objektu pro použití ke kalibraci fotometrů. V roce 1931 tento asterismus přidal Per Collinder do svého katalogu otevřených hvězdokup.\n\nUrčení typu tohoto objektu se na konci 20. století změnilo. Toto seskupení hvězd bylo po většinu 20. století považováno za otevřenou hvězdokupu. Studie z roku 1970 ovšem podle různých měřítek usoudila, že pouze 6 z jeho nejjasnějších hvězd tvoří skutečnou hvězdokupu.\nNěkolik nezávislých studií provedených od roku 1998 rozhodlo, že se vůbec nejedná o otevřenou hvězdokupu, ale pouze o náhodné seskupení hvězd. Tyto studie většinou obecně vycházely z měření paralaxy a vlastního pohybu satelitem Hipparcos, které bylo poprvé zveřejněno v roce 1997.\n\n\n"}
{"id": "1166633", "url": "https://cs.wikipedia.org/wiki?curid=1166633", "title": "Národní rada", "text": "Národní rada\n\nNárodní rada může být:\n\n\n\n"}
{"id": "1166634", "url": "https://cs.wikipedia.org/wiki?curid=1166634", "title": "Bezpečnostní rada", "text": "Bezpečnostní rada\n\nBezpečnostní rada může být:\n\n"}
{"id": "1166648", "url": "https://cs.wikipedia.org/wiki?curid=1166648", "title": "Vasyl Javorskyj", "text": "Vasyl Javorskyj\n\nVasyl Javorskyj, cyrilicí Василь Яворський, německy Basil Jaworski (1854 Javora – 28. května 1926 Nowy Sącz), byl rakouský politik ukrajinské (rusínské) národnosti z Haliče, na počátku 20. století poslanec Říšské rady.\n\nStudoval práva na Lvovské univerzitě. Pracoval jako právník a úředník v Berežanech. Byl veřejně a politicky aktivní v ukrajinském národním hnutí. Podporoval organizaci \"Sič\". Po roce 1905 vedl delegaci Siče k ministerskému předsedovi Maxovi Wladimiru von Beckovi s ukrajinskými stížnostmi. Publikoval v listech \"Ruthenische Revue\" a \"Ukrainische Rundschau\" ve Vídni.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1901 za kurii venkovských obcí v Haliči, obvod Berežany, Rohatyn, Pidhajci.\n\nV roce 1901 se uvádí jako nacionální rusínský kandidát. Zasedal pak v parlamentním Rusínském klubu.\n\nPo roce 1907 žil v Nowém Sączu, kde založil Lemskou banku, učitelský ústav a pobočku organizace Prosvita. Podílel se také na práci ukrajinské řeckokatolické církve.\n"}
{"id": "1166650", "url": "https://cs.wikipedia.org/wiki?curid=1166650", "title": "Farní sbor Českobratrské církve evangelické v Merklíně u Přeštic", "text": "Farní sbor Českobratrské církve evangelické v Merklíně u Přeštic\n\nFarní sbor Českobratrské církve evangelické v Merklíně u Přeštic je farním sborem této církve v západočeském městysi Merklíně. Kostel tohoto sboru (chrám mistra Jana Husa) je památkově chráněný.\n\nSpolečenství zde vzniklo v tzv. přestupovém hnutí v letech 1919-1922, kdy vykazovalo počet 2000 členů.\n\nOd roku 1923 bylo kazatelskou stanicí. Zpočátku zde působil farář Ebenezer Otter.\n\nOd roku 1931 je zde samostatný sbor. Dne 13. října 1931 se konala slavnostní bohoslužba k založení sboru a otevření kostela. Ke sboru náležely obce Holýšov, Chotěšov a Stod. Zde byly ustaveny kazatelské stanice.\n\nRoku 1951 je datován největší počet členů, 679.\n\n13. října 1957 je datováno posvěcení varhan Slovem Božím.\n\n13. října 1960 se uvádí posvěcení zvonu Slovem Božím.\n\nRoku 1972 byla provedena větší oprava kostela.\n\n\nVe farním bytě pobývali v historii také presbyteři sboru.\n\nNemalou tradici má také spolupráce s blízkým sborem v Přešticích, s nímž také byla konána střídavá administrace i tzv. sousboří těchto dvou sborů.\n\nV kazatelské stanici v Chotěšově se konaly bohoslužby každou neděli. Věřící se scházeli po rodinách, bohoslužby začínaly zpravidla v 11 hodin.\n\nSbor má kostel s farou a přilehlými prostorami. Kostel je přístupný brankou na rohu ulic Husovy a Komenského. Zde se nachází také vývěsní skříňka sboru. Od branky vede chodník s několika schody (s možností osvětlení) ke vchodu do kostela. Boční příjezdová cesta od brány a travnatá cestička okolo kostela vedou ke vchodu do fary.\n\nStříška nad vchodem nese kalich s Biblí, viditelný i ze schodiště.\n\nNa samém vrcholu věže pod střechou je na fasádě plasticky vyvedený kalich.\n\nV přízemí se nachází farní kancelář a tzv. Tichotova síň, která slouží k různým sborovým shromážděním. (Jméno nese po prvním kurátorovi Bohumilu Tichotovi, dědečkovi člena Spirituál kvintetu Jiřího Tichoty.)\n\nNa schodišti jsou umístěny fotografie z historie sboru (například fotografie z konfirmace) a přehledy farářů a historických událostí ve sboru.\n\nV prvním patře se pak nachází samotný sborový sál (hlavní bohoslužebný prostor). Je vybaven po obou stranách dvěma řadami lavic doplněnými přídavnou řadou z každé strany. Před lavicemi se nachází stůl Páně a kazatelna, která podle zakladatelů chrámu má připomínat kostnickou hranici, kde pro pravdu Slova Božího položil svůj život mistr Jan Hus. Nad kazatelnou jsou na stěně dva biblické citáty. Po levé straně je to \"Jediný jest Pán váš Kristus, vy pak všichni bratří jste.\" Na pravé straně je potom umístěn citát \"Já jsem dobrý pastýř, a známť své, a znají mne mé\".\n\nV čele sálu jsou na bočních zdech tabule pro čísla písní.\n\nVe sborovém sále se nacházejí dvě harmonia. Jednoho z nich se rovněž využívá pro hudební doprovod bohoslužeb.\n\nSborový sál je vytápěn kamny na dřevo.\n\nNad sálem se nacházejí dvoumanuálové varhany na vzduchový pohon (elektrický měch). Vedle varhan se nalézá hostinský pokoj (v současné době nevyužívaný). Od varhan je přístupná také galerie po boční straně sborového sálu.\n\nNad varhanami v samotném vrcholu věže jsou zavěšeny dva zvony. Větší z nich se nazývá Jan Hus, má váhu 80 kg a poprvé se rozezněl na Štědrý večer roku 1950.\n\nSbor není bezbariérově přístupný.\n\nAktuální program se objevuje na sborovém Facebooku a sborových stránkách. Mezi jinými je to náboženství pro děti a biblická hodina.\n\nneděle 9:00 bohoslužby\n\nPo každých bohoslužbách posezení nejen u čaje a kávy v Tichotově síni\n\nNa půdě sboru byla také roku 1992 založena Diakonie Radost, která je součástí Diakonie Západ spadající pod Diakonii Českobratrské církve evangelické. Ve dvou střediscích je zde poskytována pomoc zejména dětem s kombinovaným postižením a dětem s autismem. Diakonie provozuje chráněné bydlení, respitní péči a pečovatelskou službu a také speciální školu s internátem.\n\nÚzemí sboru zahrnuje obce Stod, Buková, Čelákovy, Holýšov, Honezovice, Hradec u Stoda, Hradišťany, Chotěšov, Kloušov, Lelov, Lisov, Lišina, Losina, Mantov, Merklín, Miřovice, Střelice, Ves Touškov a Zemětice (bývalý okres Stod).\n\nDále Biřkov, Bolkov, Dlouhá Louka, Ježovy, Kámen, Křenice, Otěšice, Přetín, Ptenín, Roupov, Soběkury, Strýčkovice, Vřeskovice (bývalý okres Přeštice).\n\n\n"}
{"id": "1166653", "url": "https://cs.wikipedia.org/wiki?curid=1166653", "title": "Mychajlo Korol", "text": "Mychajlo Korol\n\nMychajlo Korol, cyrilicí Михайло Король (15. září 1856 Nesluchiv – 15. července 1925 Žovkva), byl rakouský právník a politik ukrajinské (rusínské) národnosti z Haliče, na počátku 20. století poslanec Říšské rady.\n\nPůsobil jako právník a veřejný činitel. Roku 1876 vystudoval akademické gymnázium ve Lvově a v letech 1876–1880 studoval na Lvovské univerzitě. Roku 1882 získal titul doktora práv na Jagellonské univerzitě. Od roku 1888 pracoval jako advokát v Žovkvě. V letech 1889–1895 a 1908–1914 byl poslancem Haličského zemského sněmu.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1901 za kurii venkovských obcí v Haliči, obvod Žovkva, Sokal, Rava-Ruska. Mandát získal i ve volbách do Říšské rady roku 1907, poprvé konaných podle všeobecného a rovného volebního práva. Uspěl za obvod Halič 62.\n\nV roce 1901 se uvádí jako starorusín. Zasedal pak v parlamentním Rusínském klubu. Po volbách roku 1907 patřil do parlamentního Starorusínského klubu. Profiloval se starorusínsky, ale odmítal rusofilské tendence.\n\nPo rozpadu Rakouska-Uherska v angažoval v krátce existující Západoukrajinské republice a v letech 1918–1919 byl okresním komisařem v Žovkvě. Za své aktivity v tomto ukrajinském státním útvaru byl pak v roce 1919 vězněn polskými úřady poté, co byla východní Halič ovládnuta Polskem. Později se angažoval v ukrajinských kulturních a družstevních spolcích. Ve 20. letech patřil do politické strany Ukrajinské národně demokratické sjednocení (Українське національно-демократичне об'єднання), která zastupovala početnou ukrajinskou menšinu v meziválečném Polsku.\n\nZemřel v červenci 1925.\n"}
{"id": "1166654", "url": "https://cs.wikipedia.org/wiki?curid=1166654", "title": "Finn Harps FC", "text": "Finn Harps FC\n\nFinn Harps Football Club ( ) je fotbalový klub z Irska, hrající nejvyšší irskou profesionální soutěž League of Ireland Premier Division. Byl založen roku 1954 a sídlí na severu Irska ve městě Ballybofey v hrabství Donegal. Největším úspěchem týmu je vítězství v irském poháru v roce 1974.\n\nJeho lokální rivalem je Derry City FC. Jejich vzájemné zápasy jsou nazývány také jako „Severozápadní derby“.\n\n"}
{"id": "1166655", "url": "https://cs.wikipedia.org/wiki?curid=1166655", "title": "Evropský zákoník sociálního zabezpečení", "text": "Evropský zákoník sociálního zabezpečení\n\nEvropský zákoník sociálního zabezpečení (\"European Code of Social Security\") je významným dokumentem Rady Evropy. Zavádí minimální standardy sociálního zabezpečení a garantuje tak jistou úroveň sociální ochrany ze strany státu. Vyšší standardy pak představuje Protokol k Zákoníku, o jehož realizaci by měly jednotlivé státy usilovat. Zákoník byl spolu s Protokolem podepsán 16. dubna 1964 ve Štrasburku a vstoupil v platnost 17. března 1968. Dosud ho ratifikovalo 21 států. Česká republika tak učinila 8. září 2000, a to v celém rozsahu s výjimkou Části VI.\nJedním z hlavních témat prvního setkání Parlamentního shromáždění Rady Evropy (1949) bylo zajištění přiměřeného životního standardu pro obyvatele Evropy, kteří přežili druhou světovou válku. Sociální zabezpečení mělo být jedním z prostředků k dosažení tohoto cíle. Na základě Doporučení č. 28 (1950) byl ustaven Výbor expertů pro otázky sociálního zabezpečení, jenž začal na Zákoníku pracovat.\n\nBěhem jeho příprav přijala v roce 1952 Mezinárodní organizace práce Úmluvu č. 102 o minimálních standardech sociálního zabezpečení. Výbor ministrů Rady Evropy rozhodl, že Úmluva bude sloužit jako model pro zpracování Zákoníku. Výboru byl zároveň zadán úkol zpracovat dodatkový Protokol, který by stanovil vyšší standardy než Zákoník, a sloužil tak jako cíl, ke kterému budou členské státy v oblasti sociálního zabezpečení směřovat.\n\nZákoník se skládá ze 14 částí, jež se obsahově shodují s Úmluvou č. 102 Mezinárodní organizace práce. Lze je tematicky rozdělit do následujících pěti oddílů:\n\nObecná ustanovení definují základní pojmy a upravují způsob naplňování Zákoníku. Státy musí přijmout alespoň šest z Částí II–X, přičemž Část II se počítá za dvě a Část V za tři části. Závěrečná ustanovení (Část XIV) popisují postup při ratifikaci, přistoupení nečlenských států a změny v rozsahu platnosti Zákoníku.\n\nJednotlivé sociální události, jichž se týkají příslušné minimální sociální standardy, jsou následující:\nU jednotlivých sociálních událostí je vymezen jejich věcný rozsah (co vše se pod určitou událostí rozumí), kategorie chráněných osob (včetně minimálního procenta těchto kategorií, které musí být státem chráněno) a druhy dávek (periodicky vyplácené dávky většinou ve finanční podobě).\n\nZákoník nabízí tři různé modely výpočtu výše dávek: dávky závislé na výši příjmu, paušální dávky a dávky závislé na individuální finanční situaci.\n\nVšechny druhy dávek jsou vypláceny typickému příjemci dávky, jehož vymezení se liší u jednotlivých sociálních událostí. U nemoci, nezaměstnanosti, pracovní neschopnosti, úplné ztráty výdělečné schopnosti a invaliditě je typickým příjemcem dávky muž s manželkou a dvěma dětmi, u pozůstalosti vdova se dvěma dětmi. Zákoník v této oblasti pracuje výhradně s rodinným modelem, což neodpovídá současnému stavu společnosti, kdy se zvyšují počty jednočlenných domácností. Na tento vývoj reaguje Revidovaný zákoník sociálního zabezpečení.\n\nJsou zde upravena ustanovení, která se týkají částí II–X. Zákoník vymezuje, kdy může být výplata dávek zastavena (článek 68), popisuje právo na odvolání (článek 69), financování (článek 70) a administrativu sociálního zabezpečení (článek 71).\n\nTato část upravuje časovou působnost Zákoníku (článek 72) a náležitosti kontroly ze strany Rady Evropy (článek 73–76).\n\nV preambuli Protokolu je jasně definován jeho cíl: dosáhnout vyšší úrovně sociálního zabezpečení než stanovuje Evropský zákoník sociálního zabezpečení. Protokol tak zvyšuje minimální standardy Zákoníku. Proces ratifikace dokončilo sedm států. Česká republika Protokol podepsala spolu s Evropským zákoníkem sociálního zabezpečení 10. února 2000, jeho ratifikaci však ještě nedokončila.\n\nDokument je rozdělen do čtyř oddílů:\n\nV prosinci 1973 došel Výbor expertů pro otázky sociálního zabezpečení k závěru, že Zákoník je vzhledem k vývoji národního i mezinárodního práva zastaralý. Tím začala mnohaletá práce na jeho revidované verzi, která byla podepsána Výborem ministrů Rady Evropy 6. prosince 1990. Podmínkou její platnosti je ratifikace alespoň dvěma státy. Dosud ji podepsalo 14 států, ratifikaci však dokončil pouze jediný (Nizozemsko). Revidovaný zákoník tedy zatím v platnost nevstoupil. Novelizace sleduje tři hlavní cíle:\n\nZvýšení minimálních standardů oproti Zákoníku a Protokolu\n\nV této oblasti je vztah mezi Protokolem a novelizovaným Zákoníkem analogický jako mezi původním Zákoníkem a Protokolem. Dochází například k navýšení procent osob v jednotlivých kategoriích, jimž musí být garantováno sociální zabezpečení, dále ke zvýšení procent pro výpočet dávek a prodlužuje se také doba nároku na vyplácení dávky (například dávky zdravotní péče již nejsou časově omezené, ale jsou vypláceny, dokud nedojde ke změně stavu).\n\nVětší flexibilita\n\nNovelizace reaguje na vývoj a aktuální problémy v sociální oblasti. Jedním z jejích témat je například demografický problém stárnoucí populace. Sociální dávky pro ekonomicky neaktivní seniory jsou financovány prostřednictvím odvodů ekonomicky aktivní části populace. Vzhledem ke strmému nárůstu ekonomicky neaktivních seniorů vzniká nepoměr mezi oběma skupinami, a ubývá tak financí na sociální dávky. Revidovaný zákoník proto nabízí možnost odkladu odchodu do důchodu nebo práce na zkrácený úvazek i v důchodovém věku (část V).\n\nNeutrální přístup v genderových záležitostech\n\nDalší reakcí na společenský vývoj je snaha zajistit rovný přístup k ženám a mužům. Tato změna se týká například té části původního Zákoníku, která vymezuje typického příjemce dávky (XI). Jako živitel rodiny je zde chápán muž a dávky jsou koncipovány pro něj a jeho rodinu, jež zahrnuje manželku a děti. Novelizace reformuluje příslušné pasáže a mění výraz „muž“ za „osoba“. Navíc nechápe jako příjemce dávky jenom rodinu, ale i samostatnou osobu, čímž zohledňuje zvyšující se počet jednočlenných domácností.\n\n"}
{"id": "1166657", "url": "https://cs.wikipedia.org/wiki?curid=1166657", "title": "Dominico Benedetto Cometta z Eckthurnu", "text": "Dominico Benedetto Cometta z Eckthurnu\n\nDominico Benedetto Cometta z Eckthurnu, či jen \"Dominico\" (někdy \"Dominik\") \"Cometta\" (15. století Itálie - kolem roku 1620) byl renesanční architekt a stavitel italského původu působící ve službách jihočeských Rožmberků.\n\nNarodil se v Itálii. Do jižních Čech přišel zřejmě se svým bratrem Antoniem, jenž pracoval jako kameník. V Čechách Dominico pracoval nejprve jako pomocník svého švagra, rožmberského stavitele, Baldassara Maggiho z Arogna. \n\nPozději se stal architektem a působil ve službách Petra Voka z Rožmberka (1539-1611). Jím byl pověřen několika stavbami v Českém Krumlově, např. Budějovické brány (1598-1602), kostela sv. Jošta, pivovaru - renesančního domu Široká č. p. 71 či městské zbrojnice. \n\nNa počátku 17. století byl také realizátorem projektu renesanční přestavby třeboňského zámku.\n\n"}
{"id": "1166659", "url": "https://cs.wikipedia.org/wiki?curid=1166659", "title": "Andrij Kos", "text": "Andrij Kos\n\nAndrij Kos, cyrilicí Андрій Кос (1864 Pidhirki – 25. března 1918 Kaluš), byl rakouský právník a politik ukrajinské (rusínské) národnosti z Haliče, na počátku 20. století poslanec Říšské rady.\n\nPůsobil jako advokát a veřejný činitel. Měl pověst jednoho z nejzdatnějších advokátů v Haliči. Absolvoval gymnázium ve Stanislavově a právnickou fakultu Lvovské univerzity. Jako student se seznámil s Ivanem Frankem. Publikoval různá právní pojednání v haličských periodikách. Od roku 1907 byl předsedou pobočky organizace Prosvita v Kaluši. Byl aktivní i v organizaci Sič.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1901 za kurii všeobecnou v Haliči, obvod Stryj, Žydačiv, Turka atd. Slib složil 5. února 1901.\n\nV roce 1901 se uvádí jako oficiální rusínský kandidát. Zasedal pak v parlamentním Rusínském klubu.\n\nBěhem ruské okupace Haliče byl v letech 1915–1917 zajat a vyhoštěn na Sibiř. Zemřel krátce po návratu do vlasti a pohřben byl na hřbitově v Kaluši. V roce 1998 po něm byla nazvána ulice ve městě Kaluš.\n"}
{"id": "1166661", "url": "https://cs.wikipedia.org/wiki?curid=1166661", "title": "Wexford Youths FC", "text": "Wexford Youths FC\n\nWexford Youths FC, je fotbalový klub z Irska, hrající nejvyšší profesionální soutěž v Irsku League of Ireland Premier Division. Založen byl roku 2007. Sídlí v malé vsi Crossabeg poblíž Wexfordu v hrabství Wexford. Jeho lokálním rivalem je tým Waterford United FC.\n\nNejvětším úspěchem klubu v jeho krátké historii je vítězství v druhé lize a postup do nejvyšší soutěže v roce 2015.\n\n"}
{"id": "1166666", "url": "https://cs.wikipedia.org/wiki?curid=1166666", "title": "Luis María Echeberría", "text": "Luis María Echeberría\n\nLuis María Echeberría Igartua (24. března 1940, Asua – 19. října 2016) byl španělský fotbalista. Nastupoval především na postu obránce.\n\nSe španělskou reprezentací vyhrál mistrovství Evropy roku 1964, byť na závěrečném turnaji nenastoupil. Hrál též na mistrovství světa v Chile roku 1962, kde nastoupil v zápase základní skupiny proti Brazílii. V národním týmu působil v letech 1962–1963 a nastoupil ve 4 zápasech.\n\nS klubem Athletic Bilbao vyhrál v sezóně 1968/69 španělský pohár.\n"}
{"id": "1166668", "url": "https://cs.wikipedia.org/wiki?curid=1166668", "title": "Félix Ruiz", "text": "Félix Ruiz\n\nFélix Ruiz Gabari (14. červenec 1940, Olite – 11. únor 1993, Madrid) byl španělský fotbalista. Nastupoval především na postu záložníka.\n\nSe španělskou reprezentací vyhrál mistrovství Evropy roku 1964, byť na závěrečném turnaji nenastoupil. V národním týmu působil v letech 1961–1963 a nastoupil ve 4 zápasech, v nichž vstřelil jednu branku.\n\nS Realem Madrid vyhrál Pohár mistrů evropských zemí 1965/66. Stal se s ním šestkrát mistrem Španělska (1961/62, 1962/63, 1963/64, 1964/65, 1966/67, 1967/68) a získal španělský pohár (1961/62).\n"}
{"id": "1166669", "url": "https://cs.wikipedia.org/wiki?curid=1166669", "title": "Giorgi Tenadze", "text": "Giorgi Tenadze\n\nGiorgi Tenadze (: ), (* 24. května 1962 v Gori, Sovětský svaz) je bývalý sovětský a gruzínský zápasník – judista, bronzový olympijský medailista z roku 1988.\n\nS judem začínal v rodném Gori. Do sovětské reprezentace se dostával postupně a v roce 1987 zaujal pozici reprezentační jedničky po krajanu Namgalaurim. V roce 1988 byl nominován na olympijské hry v Soulu a ve třetím kole vyřadil budoucí legendu Japonce Tošihika Kogu. V semifinálé však jeho sny o zlaté olympijské medaili zhatil v životní formě bojující Francouz Marc Alexandre. Získal bronzovou olympijskou medaili. Sportovní kariéru ukončil pro sovětský sport problematickém roce 1991-92.\n\nPo skončení sportovní kariéry se věnoval trenérské a později funkcionářské práci v Gori. Za jeho vedení v oddíle vyrostli Laša Šavdatuašvili, Nugzar Tatalašvili, Beka Gviniašvili a další.\n\n"}
{"id": "1166678", "url": "https://cs.wikipedia.org/wiki?curid=1166678", "title": "Kook", "text": "Kook\n\nPříjmení Kook nosí více různých významných osobností:\n\n"}
{"id": "1166680", "url": "https://cs.wikipedia.org/wiki?curid=1166680", "title": "Jósuke Jamamoto", "text": "Jósuke Jamamoto\n\nJósuke Jamamoto (: ), (* 22. června 1960 v Tenmeiji, Japonsko) je bývalý japonský zápasník – judista, bronzový olympijský medailista z roku 1988.\n\nJudu se věnoval vrcholově jako student sportovní univerzity Nippon v Tokiu. V roce 1988 startoval na olympijských hrách v Soulu jako úřadující mistr světa. V semifinále však v závěru zápasu podcenil zkušeného Poláka Janusze Pawłowskiho a nechal se hodit na ippon. V zápase o třetí místo si soupeře pohlídal a získal bronzovou olympijskou medaili. Po skončení sportovní kariéry se věnoval trenérské práci.\n\n"}
{"id": "1166681", "url": "https://cs.wikipedia.org/wiki?curid=1166681", "title": "Portály v Jáchymově", "text": "Portály v Jáchymově\n\nV Jáchymově najdeme ojedinělý a ucelený soubor vstupních portálů veřejných budov i patricijských domů. Zřetelně se v nich odráží vliv saské pozdní gotiky a renesance. Vznikaly pod vlivem Jörga z Bamberka a italských kameníků, např. Alberta Italicuse, působících zde při stavbě kostela sv. Jáchyma. Všechny tyto stavební prvky tak vznikaly v první polovině 16. století. Navzdory původní podobě jsou portály s odkrytým kamenem, ačkoliv je původně překrývala barevná omítka. Řada portálů je navzdory historickému a uměleckému významu ve špatném stavu.\n\nNa této stavbě najdeme čtyři portály a dvě ostění. Na ostění vstupu do sakristie spatříme původní šlikovský erb – krokev s kroužky (italské hrabství Bassano).\nPortály jsou prakticky totožné, přičemž nejkrásnější z nich je ten západní. Zajímavé je i samotné umístění tohoto tzv. Hornického portálu, ležel totiž vždy pod úrovní sousední komunikace. Na tomto portálu je uprostřed štítového pole vytesáno poprsí Štěpána Šlika – zakladatele města. Pod poprsím je roh hojnosti, ze kterého vyskakuje delfín a ve vlysovém páse je distichon vytesaný Jörgem z Bamberka a zbásněný Jane Naeviusem. Čteme zde: HVNC PIETAS REGISQUE FAVOR ATQUE INICKITA VIRTVS ORBARVNT /VITA CONIVGE ET IMPERIO. D. STEPHANVS SCHLICK. COMES Z.G.AN. 1526 AETATIS 40/.\nVe štítovém poli severního portálu vidíme poprsí bezvousého vojáka s otevřeným hledím přilby a medailon východního portálu, ke kterému vede devítistupňové schodiště, se podobá svému západnímu protějšku.\nVšechny portály jsou zdobeny motivy akantových listů, delfíny, hlavami andělů a zubořezy.\nRenesanční portál věže zdobí řada listů a roset nad polosloupy s korintskými hlavicemi.\n\nTento portál řadíme do sedátkových portálů, i když zde spatřujeme prvky portálů edikulových. Původně šlo o gotický portál, ale jeho lemování je již renesanční. Sedátka jsou kruhová ve tvaru hřibů, polosloupy po stranách mají korintské hlavice. Římsa je čistě renesanční s malým světlíkem. Portál je zdoben rosetami a listovím.\nNavzdory nedávné opravě budovy radnice vidíme portál ve špatném technickém stavu. Až havarijním, protože ve spodní části se portál drolí.\n\nRenesanční portál je edikulového typu a pochází z období výstavby mincovny. Portál zakončuje vysoký segmentem ukončený nástavec.\n\nBudova vlastněná Rožmberky. Renesanční portál sedátkového typu. Konsolové sedáky jsou ale dnes osekány. Gotická archivolta je prolomena novějším klenákem, nad kterým je nečitelný letopočet. Dveře jsou z doby kolem roku 1700, bohatě zdobené řezbou révy, prosekávanými železnými závěsy a kovanou přístuhou z akantových listů.\n\nDům patřící Šlikům. Renesanční portál s řadou gotických prvků pochází z počátku města. Budova byla stavěna v letech 1515-16. Portál patří k nejcennějším v Jáchymově a má velmi vysokou historickou i uměleckou hodnotu. Na bocích portálu vidíme pilířky, na které dosedá římsa. Ta je nesena šesti konzolami. Nad ní jsou dva světlíky v ostění děleném sloupkem. Světlíky jsou kryté provlékanou mříží.\n\nTento barokní portál s uchy vznikl kolem roku 1710. Nad bohatě profilovanou římsou vidíme mušlový výklenek, ve kterém původně stávala pískovcová socha sv. Floriána.\n\nRenesanční portál s vpadlým polem, nad kterým se nachází dvojitý světlík s okoseným ostěním. Překlad byl do dnešní podoby sesekán v 19. století.\n\nRenesanční sedátkový portál byl po požáru v roce 1873 doplněn nad profilovanou římsou neorenesančním nástavcem a akrotériemi.\n\nBarokní portál s uchy pocházející z doby kolem roku 1780. Portál je zdoben středním klenákem a kapkami.\n\nPůvodně děkanství. Portál sedátkového typu z první poloviny 16. století s barokními doplňky. V ostění skosené niky, konsolovými sedátky a baldachýnem. Přímá římsa je nesena štíhlými sloupky. Nad římsou je nástavec prolomený nikou s mušlí, ve které původně stála soška sv. Jana Nepomuckého. Po stranách niky jsou andílci a listí vinné révy.\n\nRenesanční portál stavebně příbuzný portálu mincovny zakončený barokním trojlaločným nástavcem.\n\nTorzo původního portálu nese znak stavebníka a majitele domu – horního mistra Hanse Müllera z Perneku. (Horním mistrem v letech 1565-67). Ve znaku vidíme mlýnské kolo, mlátek a želízko. Nad ním je iniciála HVP.\n\nSedátkový typ portálu s gotickou formou. Po stranách konsolová sedátka a baldachýny. Z baldachýnu vybíhající tři pruty tvoří hrotitý záklenek. V tomto případě je zahrocení amatérsky zkomoleno.\n\nDům horního hejtmana Jindřicha z Könneritz. Portál příbuzný s portálem na č. p. 133. Ostění je vyžlabeno, přičemž výžlab má dole konsolová sedátka a nahoře štíty. V tom levém je mlátek se želízkem.\n\nPozdně barokní fasáda ve stylu Ludvíka XVI. Barokní portál zdobený vázami a píšťalami. Portál nad středovým klenákem korunuje erb rodiny Zeileisenů.\nNa domě je nainstalován ještě jeden portál. Ten zde není původní, ale pochází z č. p. 139 (dům zbořen v roce 1984). Tento portál edikulového typu rámují balustrové sloupy s listovými hlavicemi. Bohatě profilovaná římsa nese nástavec prolomený světlíkem. Ten je dělen širokým sloupkem. V poli nad světlíkem vidíme monogram s letopočtem – 15-HB-41. Orámování dveří je bohatě členěno, vlevo je v medailonu reliéf mladíka s vavřínovým věncem, vpravo vousatý muž s calottou. Tento portál byl složen v areálu Technických služeb, kde se pomalu rozpadal. O jeho záchranu a znovu instalaci se zasloužil Jiří Kaucký starší.\n\nDům nákladníka Hanse Pocka z roku 1555. Sedátkový portál s výžlabkem ostění. Sedátka byla osekána. Výžlab je zakončen konsolou, která je zdobena listy jetelovými a akantovými. Ve cviklech portálu vidíme kozly ve skoku. Na mohutné římse je umístěný tympanon zakončený rozetami s letopočtem a iniciálami stavebníka- 1555 a HP.\n\nSoučasný edikulový portál je patrně druhým portálem tohoto domu. Datován je do roku 1543. Na okraji portálu jsou sloupy spočívající na konsolách. Hlavice sloupů nesou přímou římsu se světlíkem. Po jeho stranách jsou trojúhelníkové výplně s mušlemi. Ovroubené jsou postavami s rybím tělem a ptačími hlavami. Ve cviklech jsou portréty muže s kloboukem a ženy s baretem a síťkou ve vlasech – pravděpodobně portréty stavitelů domu.\n\nJeden z nejpozoruhodnějších edikulových portálů nejen ve městě, ale vůbec. Příbuzný je s portálem na č. p. 270. - například stejně profilovaná římsa, polosloupy. Vnitřní výplň byla odstraněna kolem roku 1900, nejpozději v roce 1913. Na této výplni byly původně kruhové medailony stavitelů, podobně jako u č. p. 270. Ty byly později vsazeny do nově upraveného vstupu. Při úpravách domu v letech 1961 – 64 ale byly odstraněny a dnes jsou ztraceny. Portál je při svém základu postaven na různě vysoké sokly sloupů a tím je vyrovnán sklon terénu. Na římse je vysoký nástavec s trojúhelníkovým frontonem, ve kterém je vytesán letopočet 1543. V ploše tvořené nástavcem vidíme vtesaný erb Wolfa Thiela. Ten byl v letech 1529 – 1535 horním písařem.\n\nDům mincmistra, zbořený včetně portálu. Portál byl příbuzný a prakticky totožný s portálem domu č. p. 8. Pouze nad římsou chyběl světlík. Portál byl tvořen z dvaceti tesaných částí. Jeho zbytky byly nalezeny společně s portálem z domu č. p. 139 a dalšími architektonickými články v areálu Technických služeb v roce 2005. Zatímco portál č. p. 139 pan Jiří Kaucký starší zachránil a znovu instaloval na svém domě, portál domu mincmistra již nebylo možné zachránit. Jeho zbytky, ostění oken a další kamenické práce jsou dnes uloženy v lapidáriu ve sklepeních Muzea v Královské mincovně.\n\n"}
{"id": "1166682", "url": "https://cs.wikipedia.org/wiki?curid=1166682", "title": "Raketový člun typu 037II", "text": "Raketový člun typu 037II\n\nRaketové čluny typu 037II (jinak též třída Houjian nebo typ 520T) jsou velké raketové čluny námořnictva Čínské lidové republiky. Čluny vznikly dalším vývojem typu 037IG / třídy \"Houxin\". Postaveno bylo šest lodí této třídy. Jejich domovským přístavem se stal Hong Kong.\n\nCelkem bylo loděnicí Huangpu v Kantonu postaveno šest člunů této třídy, pojmenovaných \"Jang-ťiang\" (770), \"Šun-te\" (771), \"Nan-chaj\" (772), \"Fan-jü\" (773), \"Lien-ťiang\" (774) a \"Sin-chuej\" (775). Do služby vstoupily v letech 1991–1998.\n\nZákladní výzbroj tvoří 37mm dvoukanón typu 76A ve věži na přídi, dva 30mm dvoukanóny typu 69 na zádi a až šest protilodních střel YJ-1/C-801. Jedinou výjimkou je pátá jednotka \"Lien-ťiang\" nesoucí na přídi ruský 76mm kanón AK-176. Pohonný systém tvoří tři diesely SEMT-Pielstick 12PA6V 280 MPC o celkovém výkonu 17 280 bhp, pohánějící tři lodní šrouby. Nejvyšší rychlost dosahuje 33 uzlů. Dosah je 1800 námořních mil při rychlosti 18 uzlů.\n"}
{"id": "1166683", "url": "https://cs.wikipedia.org/wiki?curid=1166683", "title": "Wald", "text": "Wald\n\nWald může znamenat:\n\n\n"}
{"id": "1166684", "url": "https://cs.wikipedia.org/wiki?curid=1166684", "title": "Jessica Digginsová", "text": "Jessica Digginsová\n\nJessica Digginsová (* 26. srpna 1991, Afton) je americká běžkyně na lyžích. Na Mistrovství světa v klasickém lyžování 2013 získala zlatou medaili v týmovém sprintu. Více jí vyhovují kratší tratě volnou technikou.\n\nPři svém prvním startu na olympiádě dosáhla v Soči 2014 ve skiatlonu 8. místa, čímž vyrovnala tehdejší historické nejlepší umístění amerických běžkyň na olympiádách (na téže olympiádě pak tento výsledek překonala 6. místem ve sprintu Sophie Caldwell).\n\nNa Tour de Ski 2016 si v 6. etapě v Toblachu v běhu na 5 km volně připsala své premiérové vítězství v závodech Světového poháru. Do té doby bylo jejím nejlepším umístěním 4. místo ze sprintu volně v Lahti 7. března 2015. Stala se tak teprve třetí americkou běžkyní na lyžích v historii (po Kikkan Randall a Sophie Caldwell), která v závodě SP nebo části závodu zvítězila. Celkově skončila v Tour de Ski 2016 desátá, čímž se po Kikkan Randall a Elizabeth Stephen stala třetí Američankou, která se na Tour umístila v nejlepší desítce. Další vítězství si připsala v prosinci 2016 v Lillehammeru opět v běhu na 5 km volně.\n\n"}
{"id": "1166688", "url": "https://cs.wikipedia.org/wiki?curid=1166688", "title": "Hugo Królikowski", "text": "Hugo Królikowski\n\nHugo Królikowski (1849 – květen 1915 Tščenec) byl rakouský právník a politik polské národnosti z Haliče, na počátku 20. století poslanec Říšské rady, za první světové války zabit ruskými vojsky.\n\nPůsobil jako rada zemského soudu v Přemyšli. Měl šlechtický titul. Byl rytířem. Sloužil jako major u hulánů.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1901 za kurii městskou v Haliči, obvod Přemyšl, Gródek. V roce 1901 se uvádí jako samostatný polský kandidát, kandidující za program Polského klubu. Byl pak členem poslaneckého Polského klubu.\n\nZa první světové války během ruské okupace Haliče byl zajat ruskými úřady, deportován do Lvova a zabit kozáky na polích v Tščenci u Mostysek. K zabití došlo v květnu 1915. Žil tehdy poblíž Přemyšli, na svém statku v obci Kruhel Wielki. Za základě udání ze špionáže ho Rusové zajali v polovině května 1915 a nevybíravě s ním zacházeli. Během pochodu upadl do bezvědomí u vesnice Ljacka Volja a pak byl Rusy zavražděn. Informace o jeho smrti se v rakouském tisku objevily až v srpnu 1915, kdy se konal i jeho pohřeb. Tělo zabitého bylo náhodně objeveno a exhumováno. Uloženo potom bylo na hřbitově v Přemyšli. Z udání ruským úřadům, na jehož základě byl Królikowski zajat, byl obviněn rolník Dmytro Doskoč z Kruhelu a odsouzen za deset let těžkého žaláře.\n"}
{"id": "1166689", "url": "https://cs.wikipedia.org/wiki?curid=1166689", "title": "Veselský potok", "text": "Veselský potok\n\nNázev Veselský potok má více vodních toků:\n\n"}
{"id": "1166691", "url": "https://cs.wikipedia.org/wiki?curid=1166691", "title": "José Vicente Train", "text": "José Vicente Train\n\nJosé Vicente Train (19. prosinec 1931, Barcelona) je bývalý španělský fotbalový brankář katalánské národnosti.\n\nSe španělskou reprezentací vyhrál mistrovství Evropy roku 1964, byť na závěrečném turnaji nenastoupil. V národním týmu působil v letech 1961–1963 a nastoupil v 7 zápasech.\n\nS Realem Madrid se stal čtyřikrát mistrem Španělska (1960/61, 1961/62, 1962/63, 1963/64) a získal španělský pohár (1961/62).\n"}
{"id": "1166693", "url": "https://cs.wikipedia.org/wiki?curid=1166693", "title": "Vít Chlup", "text": "Vít Chlup\n\nVít Chlup (15. dubna 1920 Olomouc – 24. února 1995 Praha) byl český klavírista, pozounista a dirigent.\nByl synem hudebního skladatele Rudolfa Chlupa. Vystudoval reálku a obchodní akademii v Bratislavě. Hudbě se učil u svého otce a hře na klavír u Amálie Hořejšové v Bratislavě. Pokračoval studiem hudební vědy na Karlově univerzitě a kromě toho absolvoval aboturientský kurz konzervatoře. V dirigování byl žákem Pavla Dědečka.\n\nStal se pozounistou a korepetitorem Pražské zpěvohry. V letech 1940–1942 byl členem Pražského symfonického orchestru. Od roku 1949 byl učitelem klavíru na hudební škole Leoše Janáčka v Prostějově. Zde také dirigoval Orchestrální sdužení. V repertoáru se zaměřovval na méně známou hudbu starých českých skladatelů. V letech 1953–1954 řídil symfonické koncerty orchestru olomoucké opery. Byl správcem hudebního oddělení Univerzity Palackého v Olomouci, řídil komorní soubor Collegium musicum a vedl i hudební archiv arcibiskupského zámu v Kroměříži.\n\nOd roku 1954 byl redaktorem symfonické hudby bratislavského rozhlasu. Jako host řídil Symfonický orchestr bratislavského rozhlasu, Karlovarský symfonický orchestr a další česká hudební tělesa.\n\n"}
{"id": "1166695", "url": "https://cs.wikipedia.org/wiki?curid=1166695", "title": "Skeletonizace", "text": "Skeletonizace\n\nSkeletonizace je jedno z konečných stádií rozkladu organismu, při kterém se poslední zbytky organické hmoty rozpadnou nebo vysuší a zbudou jen kosti, příp. vlasy. Za normální teploty (25 °C) to trvá od asi 3 týdnů do několika let. Po skeletonizaci trvá rozklad kostí dalších 10 let v běžně kyselé půdě. V pH neutrálním prostředí dojde k rozkladu za stovky let a při současné přeměně na trvalejší anorganické látky nedojde k rozkladu nikdy (fosilizace).\n"}
{"id": "1166700", "url": "https://cs.wikipedia.org/wiki?curid=1166700", "title": "Pedro Zaballa", "text": "Pedro Zaballa\n\nPedro Zaballa Barquín (29. červenec 1938, Castro Urdiales – 4. červen 1997, Oviedo) byl španělský fotbalista. Nastupoval většinou na postu útočníka.\n\nSe španělskou reprezentací vyhrál mistrovství Evropy roku 1964, byť na závěrečný turnaj nebyl nominován, nastoupil však ve druhém čtvrtfinálovém zápase, který rozhodl svými dvěma brankami. Byl to jeho druhý a poslední zápas v reprezentačním áčku.\n\nS FC Barcelona vyhrál Veletržní pohár 1965/66. Získal s Barcelonou rovněž španělský pohár (1962/63).\n"}
{"id": "1166703", "url": "https://cs.wikipedia.org/wiki?curid=1166703", "title": "Godzimir Małachowski", "text": "Godzimir Małachowski\n\nGodzimir Małachowski (31. října 1852 Lvov – 23. června 1908 Vídeň) byl rakouský právník a politik polské národnosti z Haliče, na počátku 20. století poslanec Říšské rady a starosta Lvova.\n\nProfesí byl advokátem. Jeho otec byl chudým šlechticem a nižším zemským úředníkem. Godzimir brzy osiřel. Vychovala ho adoptivní rodina Ludwika Aleksandra Małuji, jenž pracoval jako úředník u lvovského apelačního soudu. Godzimir vystudoval gymnázium ve Lvově a pak práva na Lvovské univerzitě, kde roku 1873 získal titul doktora práv. Nastoupil jako soudní adjunkt ve městě Vynnyky u Lvova, kde si roku 1881 založil advokátní kancelář. Od roku 1888 byl členem lvovské advokátní komory. V letech 1887–1899 působil ve vedení Haličské spořitelny. Od roku 1893 byl rovněž členem lvovské pobočky právnické jednoty. Publikoval řadu spisů a článků na právnická témata. V červnu 1894 se účastnil sjezdu advokátů ve Vídni.\n\nProfiloval se jako odborník na živnostenské otázky a naftový průmysl. Od roku 1896 do roku 1905 zastával úřad starosty Lvova. Členem lvovské městské rady byl od roku 1892. Zasedal v obecních komisích. Jako starosta se zasloužil o rozvoj města. Došlo k výstavbě vodovodu, jatek, elektrické dráhy a městského divadla. Z postu starosty odešel poté, co se v městské radě změnily silové poměry. Sám patřil do měšťanské politické skupiny tzv. Strzelnicy.\n\nV říjnu 1896 byl zvolen na Haličský zemský sněm a dvakrát mandát obhájil. Působil i jako poslanec Říšské rady (celostátního parlamentu Předlitavska), kam usedl v doplňovacích volbách roku 1904 za kurii obchodních a živnostenských komor v Haliči, obvod Lvov. Nastoupil 30. listopadu 1904 místo J. Piepese-Poratyńského. Uspěl i ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 01. Poslancem byl do své smrti roku 1908. Pak ho v parlamentu vystřídal Gustaw Roszkowski. Ve funkčním období 1907–1911 se uvádí jako rytíř Dr. Godzimir Małachowski, zemský poslanec, zemský advokát a majitel domu a statku.\n\nRoku 1906 se uvádí coby člen poslaneckého Polského klubu. Členem Polského klubu byl i po roce 1907. V jeho rámci patřil k demokratickému křídlu, Polskie Stronnictwo Demokratyczne.\n\nZemřel v červnu 1908 ve vídeňském sanatoriu po provedené operaci. Šlo o operaci žlučových kamenů. Pohřben byl na Lyčakovském hřbitově.\n"}
{"id": "1166704", "url": "https://cs.wikipedia.org/wiki?curid=1166704", "title": "Kongsberg", "text": "Kongsberg\n\nKongsberg je samosprávné město v norském kraji Viken. Žije zde obyvatel a celková rozloha města je 792 km². Kongsberg byl založeno v roce 1624 pod jménem \"Konings Bierg\" dánsko-norským králem Kristiánem IV. a mělo sloužit především pro horníky. Status městys a tím pádem i nová privilegia získalo město roku 1802. Dne 1. ledna 1964 byly venkovské obce Ytre Sandsvær a Øvre Sandsvær sloučeny pod Kongsberg.\n\nV současné době je město známé především jako sídlo Kongsberg Gruppen (dříve také \"Kongsberg Vaapenfabrikk\"), firmy, která se zabývá státní ochranou. Nejznámějšími výrobky jsou protilodní střely Penguin a protizemní řízená střela Naval Strike Missile.\n\nKongsberg je město významné pro jeho stříbrné doly, z nichž bylo pravděpodobně vytěženo přes 1 350 tun stříbra. Stříbrné žíly zde byly poprvé objeveny roku 1623 a poslední rok těžby byl rok 1957. V roce 1770 místní doly zaměstnávaly přes 4 000 pracovníků a tím byl Kongsberg i druhým největším městem Norska, tedy po Bergenu (přestože Oslo bylo a je hlavním městem Norska, není největším městem).\n\nKongsbeg bylo v Norsku jedním z těch významnějších měst, ale mezi lety 1807 až 1814 probíhala válka zakončená až jmenováním nového krále Kristiána Frederika, ta město i celou norskou ekonomiku značně oslabila. Roku 1810 zde také byl velký požár, který zničil celkem 56 stavení na západní straně města. Po roce 1814, kdy začaly pokojné časy, se zde začal rozvíjet průmysl specializující se na obranné prvky, postupem času přibyly i high-tech technologie.\n\nV roce 1987 státem vlastněná firma \"Kongsberg Vaapenfabrikk\" utrpěla velkou finanční krizi, po tom, co byla obviněna z porušování pravidel CoCom (\"Coordinating Committee for Multilateral Export Controls\"); prodávání nových technologií do Sovětského svazu. V důsledku toho byla společnost rozdělena do menších celků a částečně prodána soukromým investorům.\n\nDlouhou tradici má v Kongsbergu také ražení minci. Ty se zde razí i v současnosti. Kromě norských oběžných mincí razí i sběratelské mince pro země, jako je například Izrael. Ražení mincí zde začalo již roku 1686. Roku 2004 byla zdejší mincovna přejmenována na \"Norská mincovna\".\n\nPůvodní jméno \"Konings Bierg\", jehož moderní forma je \"Kongsberg\", vzniklo ze dvou slov; z \"konge\", což se dá přeložit jako \"král\" (pravděpodobně s odkazem na již zmíněného Kristiána IV. Dánského), a \"Berg\", tedy \"hora\". Volný překlad slova tedy znamená \"králova hora\" nebo \"královská hora\".\n\nZnak Kongsbegu je poměrně novodobý a byl navržen \"Hallvardem Trettebergem\" v roce 1972. Oficiálně se začal nový znak užívat od 25. srpna. Návrh byl pravděpodobně založen na původním znaku, který existoval již od roku 1689 a byl na něm vyobrazený římský bůh Janus oblečený jako císař, což opět mělo odkazovat na Kristiána IV. Meč a váhy v jeho ruce, které jsou na znaku i v současnosti, mají reprezentovat spravedlnost. Zelená barva na podkladu symbolizuje lesy, zlatá barva vah a meče bohatství a stříbrná barva postavy hory.\n\nKongsberg na severu sousedí s Flesberg, na východě s Øvre Eiker a Hof, na jihu s Lardal, Siljan, a Skien a na západě s městy Sauherad a Notodden. \n\nS nárůstem počtu obyvatel a rozkvětu dolování stříbra v polovině 16. století byl v Kongsbergu potřeba nový kostel. Ten byl stavěn po dobu 21 let a slavnostně otevřen roku 1761. Je postavený z červených cihel a při pohledu zvenku se může zdát strohý až fádní, uvnitř se ale nachází bohatě zdobený barokní interiér včetně unikátních lustrů vyrobených ve sklenářství v přilehlé obci Hokksund. Kongsberský kostel je jeden z největších v Norsku, kapacita je 2 400 lidí. V tomto kostele se nachází i původní barokní varhany, vyrobené mezi lety 1760 až 1765 německým stavitelem Gottfriedem Heinrichem Glogerem.\n\nMěsto je známé pro své sportovce; Birger Ruud, jeho dva bratři, nebo také Petter Hugsted, který získal řadu medailí na zimních olympijských hrách. Všichni tito muži se proslavili jako lyžaři, především jako skokani na lyžích. První vlastní technika skoku na lyžích byla v Kongsbegu vyvinuta \"Jacobem Tullinem Thamsem\" a Sigmundem Ruudem a jednalo se o nejpopulárnější skokovou techniku od roku 1920 až do roku 1950. Skoky na lyžích mají v Kongsbergu dlouhou historií a je zde postavené i muzeum zasvěcené tomuto olympijskému sportu.\n\nV zimě je zde možné navštívit velké lyžařské středisko pro lyžování a snowboarding s několika vleky, které zde působí již od roku 1965.\n\nKongsberg podepsal smlouvy o spolupráci s těmito městy:\n\n"}
{"id": "1166707", "url": "https://cs.wikipedia.org/wiki?curid=1166707", "title": "Josef Chládek", "text": "Josef Chládek\n\nJosef Chládek (19. dubna 1857 Hořičky – 6. dubna 1917 Bílý Újezd) byl český kantor a hudební skladatel.\n\nNarodil se 19. dubna 1857 v Hořičkách. V letech 1869-1872 studoval na střední škole ve Dvoře Králové nad Labem. Osvědčení o učitelské kvalifikaci získal v roce 1879 po absolvování pedagogického institutu v Hradci Králové.\n\nV letech 1876-1882 působil jako dočasný podučitel v České Skalici. Byl vynikající klavírista a zpěvák. Rychle se zapojil do místního hudebního života. Spolu se svou manželkou Stanislavou, dcerou místního učitele Josefa Ringa, založil šedesátičlenný smíšený pěvecký sbor. Oba manželé věnovali veškeré úsilí především hudební výchově mádeže.\n\nPozději se přestěhoval do Bílého Újezdu, kde 6. dubna 1917 zemřel.\n\nZ jeho díla jsou známy dvě duchovní skladby:\n"}
{"id": "1166709", "url": "https://cs.wikipedia.org/wiki?curid=1166709", "title": "Sportovec roku IWGA", "text": "Sportovec roku IWGA\n\nSportovec roku je mezinárodní ocenění Mezinárodní asociace Světových her (anglicky \"Athlete of the Year\"), které je vyhlašováno ve veřejné mezinárodní internetové anketě pořádané během ledna následujícího roku. Hlasovat je možné do 31. ledna jednou denně.\n\nPvní ročník ankety, ve stejném roce se také konaly IX. Světové hry v Cali. Z deseti nominovaných sportovců zvítězil německý záchranář Marcel Hassemeier s 21 871 hlasy, který získal 4 zlaté a jednu stříbrnou medaili.\n\nZ deseti týmů získal nejvíce hlasů (16 744) smíšený tým z USA.\n\nOcenění Sportovec roku 2014 získal Adam Ondra () s 4 729 hlasy, sportovec měsíce srpna 2014, dvojnásobný Mistr světa ve sportovním lezení na obtížnost a v boulderingu z roku 2014.\n\nNominováno bylo celkem devět sportovců. Druhá v pořadí s 3 268 hlasy se umístila peruánská mistryně v Muay Thai na MS v Malajsii 2014 - Valentina Shevchenko, sportovec měsíce května 2014. Na třetím místě se umístil italský taneční pár Nino Langella a Khrystyna Moshenska s 2 412 hlasy, sportovci měsíce října 2014, kteří zvítězili na mistrovství světa pořádané v Ostravě.\n\nZvítězila africká netbalistka z Malawi Mwai Kumwenda s 17 910 hlasy. Na druhém místě se umístil smíšený německý tým ve frisbee s 9 168 hlasy. Na třetím místě ruský taneční pár Dmitry Zharkov a Olga Kulikova s 7 722 hlasy. Na čtvrtém místě skončil polský pilot Sebastian Kawa s 6 655 hlasy.\n\nPátý, mezi osmnácti nominovanými sportovci skončil Libor Hroza () s 1 871 hlasy, světový rekordman ve sportovním lezení na rychlost, jediný český a dvojnásobný Mistr Evropy ve sportovním lezení (na rychlost), Vicemistr světa, čtyřnásobný vítěz a pětinásobný medailista v prestižním závodu Rock Master pořádaném v italském Arcu, několikanásobný stříbrný medailista ze světového poháru a Mistr ČR v této disciplíně.\n\n\n"}
{"id": "1166710", "url": "https://cs.wikipedia.org/wiki?curid=1166710", "title": "Kavkazská chráněná krajinná oblast", "text": "Kavkazská chráněná krajinná oblast\n\nKavkazská chráněná krajinná oblast je státní přírodní rezervací. Úplný název zní \"Kavkazská státní přírodní biosférická rezervace Ch. G. Šapošnikova\". Územně největší a zároveň nejstarší mimořádně chráněné přírodní území v severním Kavkazu. Nachází se v oblasti tří regionů Ruské federace a to Krasnodarského kraje, Adygejské republiky a Karačajevsko-čerkeské republiky.\n\nChráněná krajinná oblast je nástupcem Kavkazské přírodní rezervace zubrů, která vznikla 12. května roku 1924 a rozprostírá se na západním Kavkaze na hranici mírného a subtropického klimatického pásma. Celková rozloha rezervace je více než 280 tisíc ha, z nichž se 177,3 tisíc nachází v Krasnodarském kraji.\n\nNa základě rozhodnutí UNESCO byl Kavkazské rezervaci 19. února roku 1979 přidělen status biosférické CHKO a v lednu roku 2008 bylo rezervaci uděleno jméno Ch. G. Šapošnikova. V roce 1999 bylo území Kavkazské státní přírodní biosférické rezervace v rámci Západního Kavkazu zařazeno na seznam světového dědictví UNESCO.\n\nV roce 1888 na příkaz velkoknížat Petra Nikolajeviče a Georgija Nikolajeviče bylo pronajato od Ministerstva státního majetku a Kubáňské regionální vojenské rady asi 480 tisíc desjatin (cca 480 tisíc ha) země v oblasti Hlavního kavkazského hřebene. S Kubáňskou radou byla uzavřena dohoda o výlučném povolení k lovu pro velkoknížata na těchto územích. Později byla tato území známá jako Velkoknížecí kubáňská myslivost..\n\nPo několika letech ze zdravotních důvodů knížata ukončili výjezdy na Kubáň, a v roce 1892 předali právo na lov velkoknížeti Sergeji Michajloviči, který dbal o aktivní rozvoj území.\n\nV roce 1906 mělo původně skončit období nájmu na Kubáňském loveckém území. Bylo však prodlouženo o další tři roky, po jejichž ukončení měly být tyto země rozděleny ve vesnicích kubáňských kozáků. V roce 1909 Ch. G. Šapošnikov pracující jako lesník v Belorečenské lesní správě Kubáňského vojska poslal dopis Ruské akademii věd, v němž odůvodnil nutnost ochrany území, pronajímaných u Kubáňského vojska. Hlavním důvodem vzniku rezervace byla ochrana ohroženého zubra kavkazského. V dopise byly také stanoveny hranice rezervace. Na základě tohoto dopisu akademik N. V. Nasonov vypracoval studii a Akademie věd vytvořila komisi. Jako vojenský lesník se Šapošnikov podílel na její práci, usilující o vznik rezervace. Projekt se však úplně nezrealizoval a to z řady důvodů, souvisejících s rozdělením země mezi kubáňskými kozáky.\n\nDalší pokusy o vznik rezervace byly podniknuty v roce 1913 a 1916. Kladné rozhodnutí bylo nakonec schváleno až v roce 1919.\n\nS ustanovením sovětské vlády v oblasti, bylo nutno řešit otázku vzniku rezervace od začátku. Státní Kavkazská rezervace zubrů byla založena teprve v květnu roku 1924.\n\nRezervace je útočištěm pro 89 druhů savců, 248 druhů ptáků, včetně 112 hnízdících, 15 druhů plazů, 9 druhů obojživelníků, 21 druhů ryb, 1 druh kruhoústých, více než 100 druhů měkkýšů a okolo 10 000 druhů hmyzu. Přesný počet červů, korýšů, pavoukovců a mnoha dalších skupin bezobratlovců není zřejmý.\n\nZastoupení jednotlivých druhů savců v rezervaci na základě čeledí je rozděleno následujícím způsobem:\nBezesporu nejvíce zranitelnou skupinou přírodních ekosystémů jsou velcí savci. V rezervaci se jedná o bizona, jelena lesního, medvěda hnědého, kozorožce kavkazského, kamzíka horského, rysa ostrovida, srnu a prase divoké. Avšak také celá řada menších zvířat naléhavě potřebuje ochranná opatření a detailní výzkum. Patří k nim jezevec lesní, kavkazský norek, vydra říční a další.\n\nMezi ptáky převažují zástupci z řádu pěvců a dravců. Nejpočetnějšími skupinami herpetofauny jsou ještěři a hadi, z ryb jsou to pak máloostní. Nad rezervací přecházejí velké migrační dráhy pro ptáky. Nejlépe viditelným je průlet kání, které se shromažďují ve velkých hejnech.\nŘada zvířat v rezervaci je rozšířena jen na omezeném území (endemity) nebo jsou živými důkazy minulých genealogických epoch (relikty). Jedná se zejména o bezobratlovce, ale také o ryby, obojživelníky a plazy.\n\nNa hranicích rezervace našly poslední útočiště ohrožené druhy naší planety. Z bezobratlovců žijících v rezervaci bylo na Červený seznam IUCN zapsáno 8 druhů a na Červený seznam Ruské federace - 25 druhů. Spolu s bezobratlovci bylo do státních a regionálních knih přidáno 71 druhů. Říše zvířat v rezervaci má různorodý původ. Vyskytují se zde představitelé středozemní, kavkazské, kolchidské a evropské fauny. Endemické a reliktní druhy se setkávají na všech úrovních horských pásem.\n\nRezervací prochází západní hranice výskytu řady vysokohorských kavkazských a lesních kolchidských druhů zvířat.\n\nZ hlediska flory bylo v rezervaci zaznamenáno 900 druhů cévnatých rostlin a velké množství starých kavkazských endemitů. V rezervaci bylo objeveno více než 720 druhů hub.\n\nPřevažujícími čeleděmi jsou hvězdnicovité (223 druhů), lipnicovité (114) a bobovité (82). Lesní flora obsahuje více než 900 druhů, jejichž část se vyskytuje také v pásmu horských luk. Celkový počet vysokohorských rostlin převyšuje 800 druhů. Stromy a keře činí 165 druhů, přičemž 142 opadavých, 16 stálezelených listnatých stromů a 7 jehličnanů.\n\nPro floru rezervace je charakteristický výskyt starých druhů a představitelů, majících omezený dosah. Každá pátá rostlina rezervace je endemitem nebo reliktem. Jedinečnost flory rezervace utvářejí kapradiny (asi 40 druhů), orchideje (více než 30 druhů), stálezelené druhy a velké množství okrasných rostlin. Z pěti druhů rododendronů rostoucích na Kavkaze, se v rezervaci setkáváme s třemi z nich (pěnišník pontický, kavkazský a žlutý).\n\nPrakticky v celé rezervaci je možné se setkat s ojedinělými stromy a malými skupinami tisu červeného. Tento starý stálozelený jehličnan se může dožít až 2-2,5 tisíce let a takové stáří stromu není ojedinělé ve světoznámém Sočském tiso-zimostrázovém háji, nacházejícím se v Hostinské části této rezervace.\n\nV subtropických lesích Hostinského a Západního oddílu se kromě tisu můžeme setkat s mnoha starými představiteli flory: zimostráz vždyzelený, zimostráz kolchidský, zimostráz čínský, fíkovník smokvoň, třezalka bobulovitá a mnoho dalších. Lesy rezervace se odlišují od severních evropských lesů liánami. Na jižním svahu se nachází osm druhů dřevitých lián, mezi něž patří břečťan kavkazský a popínavý, přestup virginský vysoký, plamének plotní, svidina obecná, zimolez kozí list, lilek pseudoperský a vinná réva lesní.\n\nPřesný počet druhů hub nebyl stanoven, avšak odborníci odhadují, že mikroflóra rezervace jich obsahuje nejméně 2 000 druhů. Z hub můžeme vyčlenit především subtropické druhy (síťovka dvojitá, muchomůrka císařská) stejně jako tropické houby, připomínající květy (mřížovka červená, pseudocolus fusiformis).\n\nVelkou část území pokrývají lesní porosty a pouze ve velehorách se rozvinuly subalpínské a alpské louky. Dubové, olšové a subtropické kolchidské lesy předhůří se ve vyšších polohách mění na bukové lesy, které doplňují habrоvé a kaštanové lesy. Vrchní pásy vegetace vytvářejí tmavé jehličnaté jedle a smrky, světlé borovice, okrasné javory, lesy zakrslých stromů, subalpínské a alpské louky.\n\nLesní vegetace je velmi různorodá a je vystavena změnám, které závisí na makro-svahu, nadmořské výšce, expozici, charakteru půdy a horninovém podloží.\n\nV předhůří jižního makro-svahu v Hostinském a Západním lesním revíru se nachází unikátní subtropické polo-dominantní smíšené širokolisté lesy se stálozeleným stínem. Svahy jižních stran obou makro-svahů jsou porostlé dubovými lesy do 800-1200 m nadmořské výšky a tvoří je především dub zimní a gruzínský, i když se na formování dubů podílí dalších 6 jeho druhů: javor kolchidský, bříza, jasan ztepilý, habr obecný a jiné. Říční údolí a soutěsky jsou do středohoří v blízkosti řečiště   pokryté olšo-vrbovými lesy s vrbou bílou, olší šedou a černou. Dubové lesy se ve vyšších polohách mění v habrové, kaštanové a bukové, na severním makro-svahu se pak vyskytují bukové a jedlo-bukové lesy.\n\nZákladní druhy, které vytvářejí tyto lesy, mají reliktní charakter: buk východní, kaštanovník setý, jedle kavkazská. Horní pásma lesa v rezervaci obvykle tvoří jedle a smrky s účastí endemického smrku východního. Na kamenitých a dobře vyhřátých místech roste borovice kleč.\n\nPřechodné pásmo mezi lesním a horsko-lučním pásem tvoří okrasné javory, lesy zakrslých stromů, nízké lesy, keře a unikátní typ rododendronů při výskytu subalpínských vysokých trav. Více než 15 druhů vytváří subalpínské vysoké trávy, jejichž jednotlivé rostliny mají výšku nad 3 metry. Kromě toho se na odkrytých horninách vytváří netypická vegetace obsypaná skálami a poblíž podmočených míst, zejména ve vysokohorských oblastech, vznikají bažiny.\n\nRezervace je přírodní úschovnou pro velké množství rostlin a zvířat, které jsou již nyní v jiných částech planety ojedinělé. V Červené knize Ruské federace je zapsáno 55 druhů rostlin, rostoucích na území Kavkazské rezervace.\n\nKromě druhů zaznamenaných v Červených knihách různých úrovní, se v rezervaci můžeme setkat i s ojedinělými rostlinami, které se z různých důvodů nedostaly na oficiální seznamy ohrožených druhů. Zvláště je třeba vyčlenit místní endemity, jejichž výskyt se omezuje prakticky jen na území rezervace (zvonek autranský, lýkovec, cesmína evropská a mnohé další).\n\nDesítky druhů rostlin, které rostou v zemích Černého a Středozemního moře, se v Rusku nachází pouze na jižním (Sočském) svahu rezervace a v Sočském národním parku. Jedná se o specifické odrůdy těchto rostlin: sněženka, švihlík, vstavač, stračka a jiné.\n\nKavkazská státní přírodní biosférická rezervace se nachází na severních a jižních svazích západního Kavkazu mezi souřadnicemi 44-44,5° s. š. a 40-41° v. d.\n\nToto území bylo formálně prohlášeno za rezervaci 12. května 1924. Historie zachování unikátního přírodního komplexu však začala už mnohem dříve, od doby vzniku Velkoknížecí „Kubáňské myslivosti“ v roce 1888.\n\nToto území je největší CHKO Kavkazské šíje a druhou největší rezervací v Evropě. Zahrnuje země v Krasnodarském kraji, Adygejské republice a Karačajevsko-Čerkeské republice Ruské federace, úzce sousedí s hranicí Abcházie. Izolovaně od hlavního území (v Hostinském regionu Soči) se nachází subtropická Hostinská část rezervace a tou je světově proslulý tiso-zimostrázový háj o rozloze 302 ha. Celková rozloha rezervace je 280 335 ha. Je obklopena ochrannou zónou, chráněnými oblastmi a přírodními památkami. Na jižní hranici sousedí se Sočským národním parkem.\n\nÚzemí rezervace je smluvně rozděleno na 6 chráněných oblastí: západní, severní, jižní, hostinská, východní a jihovýchodní. Správa rezervace se nachází v Soči (Adler) a v hlavním městě Adygejské republiky - Majkopu sídlí Adygejská vědecká pobočka rezervace. Stálý personál rezervace zahrnuje 100 lidí, kteří jsou strukturálně rozděleni na vědecký, ochranný a ekologicko-vzdělávací úsek.\n\nKavkazská rezervace je bohatou pokladnicí biodiverzity, která v Rusku nemá obdoby. Má mezinárodní význam, jakožto část panenské přírody, zachovávající původní krajinu s unikátní florou a faunou. Není náhodou, že v roce 1979 obdržela status biosférické rezervace a vstoupila do Celosvětové sítě biosférických rezervací, a v prosinci roku 1999 byla zapsána na Seznam světového kulturního a přírodního dědictví UNESCO. V podmínkách rostoucího planetárního nátlaku na přírodu bude role Kavkazské rezervace, jakožto nedotčené oblasti, narůstat. Jedním z hlavních významů tohoto mimořádně chráněného území je a bude zadržení negativních dopadů, spojených se zesílením antropogenních vlivů. Pouze Kavkazská rezervace se může v budoucnu stát koordinátorem v oblasti ochrany přírody a zachování přírodní biodiverzity v kavkazském regionu. Je to laboratoř pod širým nebem, kde se realizují unikátní vědecké výzkumy a ekologické monitorování přírodního životního prostředí.\n\nKavkazská rezervace přispívá řádnému fungování velkého ruského letoviska Soči. Lesní masivy rezervace jsou plícemi letoviska a poskytují léčebný horský vzduch a čisté horské řeky, jejichž prameny se nachází na území rezervace. Díky nim je možné zásobování vodou nejen pro Soči, ale také pro další lokality v Krasnodarském kraji, Adygejské republice a Karačajevsko-Čerkeské republice.\n\nÚzemí rezervace představuje skupina horských a vysokohorských ekosystémů (absolutní nadmořská výška od 640 m do 3 346 m) západního Kavkazu, ohraničených 36°45‘— 40°50‘ s. š. a 43°30‘— 44°05‘ v. d. Oblast je charakterizována výškovým označením od 260 do 3 360 m nadmořské výšky. Základem reliéfu je Hlavní kavkazský hřeben, který se táhne od severozápadu na jihovýchod. Hřeben je obecně asymetrický: s dlouhými mírnými severními svahy a krátkými, strmými jižními svahy.\n\nÚzemím rezervace prochází 11 oficiálně schválených tras, včetně jedné z nejpopulárnějších sovětských turistických tras - trasa č. 30, která se dnes nazývá „Ekologicko-turistická trasa 1“.\n\nPro návštěvu rezervace je potřeba získat povolení ke vstupu. Turistům je zakázáno na území rezervace rozdělávat oheň a škodit floře a fauně.\n"}
{"id": "1166714", "url": "https://cs.wikipedia.org/wiki?curid=1166714", "title": "Pocket PC 2000", "text": "Pocket PC 2000\n\nPocket PC 2000 (pozdější pojmenování \"Windows Mobile\") byl v informatice název operačního systému vydaného v roce 2000 firmou Microsoft. Byl určen pro hardwarovou platformu Pocket PC (tj. Personal Digital Assistant, PDA). Pocket PC 2000 byl založen na softwarové platformě Windows CE 3.0 a byl použit i pro několik smartphonů.\n\nPocket PC 2000, původně s kódovým označením \"Rapier\", vyšel 19. dubna 2000 a byl založen na platformě Windows CE 3.0. Byl to debut operačního systému, který byl později nazván Windows Mobile a chtěl být nástupcem operačního systému Palm PC, se kterým byla zachována zpětná kompatibilita pro aplikace. Pocket PC 2000 byl určen především pro Pocket PC zařízení, ale bylo možné aktualizovat i několik zařízení \"Palm PC\". Bylo vydáno i několik telefonů s Pocket PC 2000, ale platforma pro smartphone od Microsoftu tím nebyla vytvořena. Systém podporoval pouze rozlišení 240×320 bodů (QVGA). Byly podporovány vyměnitelné paměťové karty CompactFlash a MultiMediaCard. Pocket PC byl vydán pro architektury procesorů SuperH SH-3, MIPS a ARM. Systém umožňoval přenos souborů pomocí Infračerveného záření (IR).\n\nPůvodní operační systém Pocket PC měl podobný vzhled, jako operační systémy Windows 98, Windows Me a Windows 2000. Pocket PC 2000 byl podporováno do 10. září 2007.\n\nPrvní verze měla více integrovaných aplikací, než PDA. Mnoho z nich bylo nazváno podobně, jako jejich desktopové protějšky, například Microsoft Reader, Microsoft Money, Pocket Internet Explorer a Windows Media Player. Aplikace Microsoft Office byla nazvána Pocket Office a zahrnovala aplikace Pocket Word, Pocket Excel a Pocket Outlook. Novějších verze systému Windows Mobile obsahovala poznámkovou aplikaci Notes, kde inteligentní rozpoznávání znaků umožnilo naučit se rozpoznávat rukopis uživatele, což se systém průběžně učil.\n"}
{"id": "1166718", "url": "https://cs.wikipedia.org/wiki?curid=1166718", "title": "Fruitafossor", "text": "Fruitafossor\n\nFruitafossor byl rod primitivních savců, který žil v období kimmeridž před více než sto padesáti miliony let. Název byl vytvořen spojením místa objevu, městečka Fruita v americkém státě Colorado, a latinského výrazu \"fossor\", který znamená „kopáč“. Byl popsán jediný zástupce rodu, typový druh \"Fruitafossor windscheffeli\", pojmenovaný podle amatérského archeologa Wallyho Windscheffela, který roku 1998 jako první nalezl v sedimentech souvrství Morrison zachovanou kostru tohoto živočicha.\n\nFruitafossor byl dlouhý okolo 15 cm a jeho váha se odhaduje na pouhých 30 gramů. Jeho chrup postrádal sklovinu a postupně dorůstal, což naznačuje podobnou stravu a způsob života, jako vedou recentní chudozubí (nebyl však s nimi nijak příbuzný, jde o případ konvergence). Jeho potravu tvořil hmyz, převážně termiti (mravencovití v období jury pravděpodobně ještě nežili). Měl mohutné přední končetiny přirovnávané k Pepkovi námořníkovi a ostré drápy, které mu usnadňovaly rozhrabávání termitišť, stejně jako xenarthrální spojení krčních a bederních obratlů zpevňující páteř. Hrabání mu také zřejmě pomáhalo skrýt se před predátory.\n\n"}
{"id": "1166723", "url": "https://cs.wikipedia.org/wiki?curid=1166723", "title": "Vladimír Derner", "text": "Vladimír Derner\n\nVladimír Derner (* 13. července 1956 Hradec Králové) je český politik a stavební inženýr, od roku 2000 zastupitel Královéhradeckého kraje (z toho v letech 2000-2004, 2008-2012 a od 2016 náměstek hejtmana), v letech 1990 až 2000 starosta města Třebechovice pod Orebem na Královéhradecku, člen KDU-ČSL.\n\nV letech 1971 až 1975 absolvoval studium na SPŠ stavební v Hradci Králové a následně v letech 1975 až 1980 vystudoval obor konstrukce a dopravní stavby na Fakultě stavební Českého vysokého učení technického v Praze (získal titul Ing.). Vzdělání si pak ještě doplnil mezi lety 1986 a 1988 postgraduálním studiem oboru betonové konstrukce na ČVUT v Praze.\n\nV 80. letech 20. století se postupně živil jako statik, projektant a vedoucí projektant v oboru betonových a železobetonových konstrukcí. V letech 1990 až 1992 byl členem statutárního orgánu společnosti Inpros. Od roku 2005 soukromě podniká.\n\nVladimír Derner je ženatý, manželka Irena pracuje jako ředitelka domova důchodců. Mají spolu tři děti – dceru Janu a syny Tomáše a Ondřeje. Žijí ve městě Třebechovice pod Orebem.\n\nOd roku 1990 je členem KDU-ČSL. Ve straně mimo jiné zastává funkci člena Celostátní konference a od roku 2015 je předsedou Krajského výboru KDU-ČSL Královéhradeckého kraje. Je také místopředsedou Místní organizace KDU-ČSL Třebechovice pod Orebem.\n\nDo komunální politiky vstoupil, když byl za KDU-ČSL zvolen v komunálních volbách v roce 1990 zastupitelem města Třebechovice pod Orebem na Královéhradecku, zároveň se stal i starostou. Obě funkce obhájil ve volbách v roce 1994 a 1998 (v roce 1994 i 1998 byl lídrem kandidátky). V roce 2000 po zvolení do Zastupitelstva Královéhradeckého kraje na mandát starosty rezignoval. Post zastupitele města dále obhájil ve volbách v roce 2002, 2006 a 2010. Také v komunálních volbách v roce 2014, kdy byl lídrem kandidátky KDU-ČSL, byl zvolen zastupitelem města (jedná se již o jeho sedmé volební období). Působí rovněž jako člen Komise stavební Rady města.\n\nV krajských volbách v roce 2000 byl z pozice člena KDU-ČSL lídrem Čtyřkoalice (tj. KDU-ČSL, US, ODA a DEU). Byl zvolen zastupitelem Královéhradeckého kraje a později v témže roce i 1. náměstkem hejtmana. Ve volbách v roce 2004 obhájil jakožto lídr na samostatné kandidátce KDU-ČSL post zastupitele kraje, avšak náměstkem se již nestal. Po třetí byl zvolen krajským zastupitelem ve volbách v roce 2008, kdy kandidoval na 5. místě subjektu \"\"Koalice pro Královéhradecký kraj\"\" (tj. KDU-ČSL a hnutí Nestraníci), ale vlivem preferenčních hlasů skončil první. V listopadu 2008 byl zvolen 2. náměstkem hejtmana a ve funkci setrval do voleb v roce 2012, kdy opět obhájil na kandidátce subjektu \"\"Koalice pro Královéhradecký kraj\"\" (tj. KDU-ČSL, VPM a HDK) mandát zastupitele, avšak skončil ve funkci náměstka hejtmana. Od roku 2012 působil jako předseda Výboru kontrolního a člen Výboru sociálního a Výboru pro dopravu. V krajských volbách v roce 2016 byl lídrem \"\"Koalice pro Královéhradecký kraj\"\" (tj. KDU-ČSL, VPM a HDK), mandát krajského zastupitele se mu podařilo obhájit. Dne 14. listopadu 2016 byl zvolen náměstkem hejtmana pro oblast sociální.\n\nVe volbách do České národní rady v roce 1992 kandidoval za KDU-ČSL ve Východočeském kraji, ale neuspěl. Neuspěl ani ve volbách do Poslanecké sněmovny PČR v roce 1996 a 1998, kdy kandidoval ve Východočeském kraji. Do Sněmovny se nedostal ani ve volbách v roce 2006 (skončil jako 1. náhradník), 2010 a 2013 (opět skončil jako 1. náhradník), kdy kandidoval již v Královéhradeckém kraji.\n\nVe volbách do Senátu PČR v roce 2008 kandidoval za KDU-ČSL v obvodu č. 45 – Hradec Králové. Se ziskem 6,86 % hlasů však skončil na 4. místě.\n"}
{"id": "1166726", "url": "https://cs.wikipedia.org/wiki?curid=1166726", "title": "Dějiny Sovětského svazu 1982–1991", "text": "Dějiny Sovětského svazu 1982–1991\n\nDějiny Sovětského svazu od roku 1982 do 1991 zahrnují období od Brežnevovy smrti a pohřbu po rozpad Sovětského svazu. Vzhledem k letům budování sovětských ozbrojených sil na úkor domácí rozvoje hospodářský růst stagnoval. Neúspěšné pokusy o reformu, nehybná ekonomika a úspěch Spojených států proti silám Sovětského svazu ve válce v Afghánistánu vedly k celkové nespokojenosti, zejména v pobaltí a východní Evropě.\n\nVětší politické a sociální svobody zřízené posledním sovětským vůdcem, Michailem Gorbačovem, vytvořily atmosféru otevřené kritiky komunistického režimu. Dramatický pokles ceny ropy v letech 1985 a 1986 hluboce ovlivnil akce sovětského vedení.\n"}
{"id": "1166734", "url": "https://cs.wikipedia.org/wiki?curid=1166734", "title": "Svatý rok 1400", "text": "Svatý rok 1400\n\nSvatý rok 1400 byl vyhlášen Bonifácem IX., který porušil ustanovení papeže Urbana IV. slavit Svatý rok až v roce 1423. Z toho důvodu se někdy se nezapočítává mezi Svaté roky.\n\nKdyž se přiblížil rok 1400 nebylo jisté, zda se bude konat v Římě Svatý rok, protože evropský kontinent prožíval neklidné období velkého papežského schismatu. Někteří církevní představitelé té doby chtěli dodržet ustanovení Urbana IV. a slavit Svatý rok každých 33 let (podle Kristových let) v návaznosti na Svatý rok 1390, jiní se přidržovali rozhodnutí Klementa VI., který stanovil slavit Svatý rok každých 50 let. Nicméně atmosféra byla v tehdejším světě taková, že touha slavit Svatý rok se projevovala silně i mimo klerikální kruhy. Evropané mnoha zemí si tou dobou silně uvědomovali příchod nového století, ale byli znejištěni, protože Bonifác IX. Svatý rok dopředu neohlásil. Politická situace byla v Římě před rokem 1400 nestálá. \n\nJiž od roku 1399 se začala severní Itálie hemžit lidmi oděnými v bílé haleny a kápě. Tyto osoby chodily od města k městu s kříži, veřejně se bičovaly, konali dlouhé modlitby a vyzývali k pokání a konání skutků milosrdenství. Počátkem roku 1400 dorazily tyto skupinky do Říma a žádali na papeži Bonifáci IX. odpustky Svatého roku. Římský kronikář v té době zaznamenal, že Bonifác IX. byl zpočátku k tomuto podivuhodnému charismatickému hnutí zdrženlivý, avšak když se k hnutí přidávala i mocná knížata, jako byl např. Mikuláš d'Este z Ferrary, Carlo Malatesta z Rimini, Carlo Gonzaga, ba i biskupové, a papež také spatřil jak obyvatelé Říma jsou tímto příkladem strháváni k modlitbě a pokání, jubilejní odpustky potvrdil.\n\nSprávnost úmyslu potvrdilo i to, že když 15. ledna 1400 přepadla Řím uprostřed noci vojska knížat Colonnů z Palestriny, kteří stranili avignonskému papeži, s výkřikem „Smrt tyranu Bonifáci!“, a papež se musel uchýlit do Andělského hradu, římský lid se k okupantům nepřidal a ti museli zase s ostudou odtáhnout. Protože však i v avignonské obedienci nakonec uznávali rozhodnutí papeže Bonifáce VIII. slavit Svatý rok každých 100 let, obrátilo se nakonec rozhodnutí slavit Svatý rok 1400, i když v rozporu s rozhodnutím Urbana IV., ve prospěch Bonifáce IX.\n\nPravděpodobně i kdyby nebyla vydána zvláštní papežská bula, rok 1400 by vzbudil pozornost. Nepořádky v církvi i očekávání zrodu nové doby a neustálé války byly silným impulsem k pouti do Říma, když už nebylo možné putovat na posvátná místa ve Svaté zemi, která již byla v držení muslimů. Mezi poutníky kolovaly zprávy, že je mezi nimi i nový budoucí papež, který urovná rozkol v církvi. Jedno z proroctví dokonce uvádělo, že tento budoucí papež má knihu, která nemůže a nemá být otevřena, leč na oltáři nad hrobem svatého Petra v Římě. V této knize se prý praví, jaký život bude následovat po roce 1400. Je v ní údajně uvedeno, že v roce 1400 nastane po celém světě mír a že římská církev se dočká velkého triumfu.\n\nTzv. „bílí poutníci“ oděni do bílých halen a kápí udali této jubilejní události ještě jeden aspekt. Kolovaly totiž mezi nimi také obchodní listy kupeckého charakteru, které dávají tušit i ekonomický přínos poutí Svatého roku. Díky neznámému obchodnímu zástupci se zachovala zpráva, kterou píše z Říma 28. března \"Štěpánu di Bonaccorso do Pisy\": \"„Byla otevřena tady, ve Svatém Janu v Lateráně, jedna brána, která nebyla otevřena 50 let: kdo jí projde třicetkrát od jednoho konce na druhý, získá prý odpuštění trestu a viny. A je to jako zázrak: lidé jí procházejí. Ve Svatém roce, jenž byl, nebo se konal před deseti lety, ona brána se neotevřela, poněvadž si to papež nepřál. Chceš-li tedy vejít do ráje, přijď. Nechť je Kristus s tebou.“\" Tato zpráva neznámého kupce je první věrohodnou dochovanou zprávou o otevření Svaté brány. Její původ se často kladl až do roku 1423, ale ze zprávy vyplývá, že Svatá brána byla otevřena již jednou předtím, a to v roce 1350. Tehdy to zřejmě bylo opravdu poprvé.\n\nZe zprávy je také zřejmé, že podmínkou byla návštěva baziliky, ne projití Svatou branou, protože ostatní římské baziliky ji dosud neměly. Svědectví dosvědčuje zároveň již zažitou praxi návštěv římských bazilik a o Svaté bráně se papežské buly ještě nezmiňují.\n\nFrancouzský král Karel VI., který podporoval avignonského papeže reagoval tak, že vydal nařízení o zákazu pouti do Říma na jubilejní pouť pod trestem uvěznění. Jenže francouzští poutníci si našli cestičky, jak tento králův zákaz obejít a tak týž, již zmiňovaný obchodní zástupce, napsal z Říma kupci Františkovi, synu Marka Datiniho do Prata: \"„Z deseti je devět Francouzů a je vidět a slyšet... Je tu mnoho lidí a očekává se ještě více.“\"\n\nZ Čech přišlo na Svatý rok 1400 velké množství poutníků. Někteří se tehdy mohli zúčastnit i pohřbu třetího pražského arcibiskupa Jana z Jenštejna v římské bazilice svaté Praxedy. Byl po nucené rezignaci na svůj pražský úřad nucen uchýlit se do Říma a zemřel v průběhu Svatého roku 17. června na svátek Božího Těla. Jeho hrob byl opatřen nápisem: „Modlete se za něho a čiňte pokání“, což připomínalo výkřiky bíle oděných poutníků roku 1400.\n\n\n"}
{"id": "1166738", "url": "https://cs.wikipedia.org/wiki?curid=1166738", "title": "Ignacy Leonard Petelenz", "text": "Ignacy Leonard Petelenz\n\nIgnacy Leonard Petelenz (14. září 1850 Turka – 20. června 1911 Krakov) byl rakouský pedagog a politik polské národnosti z Haliče, na počátku 20. století poslanec Říšské rady.\n\nProfesí byl zoologem, pedagogem a politikem. Vystudoval gymnázium ve Lvově a Lvovskou univerzitu. Byl ředitelem reálné školy v Krakově. Získal Řád Františka Josefa.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách roku 1901 za kurii městskou v Haliči, obvod Krakov. Nastoupil 17. října 1901 místo Ferdynanda Weigela. Uspěl i ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 11.\n\nRoku 1901 se uvádí coby kandidát demokratického proudu (Polskie Stronnictwo Demokratyczne). Byl tehdy ředitelem na reálné škole. V kampani slíbil, že v případě svého zvolení vstoupí do poslaneckého Polského klubu. Jako člen Polského klubu působil i po volbách roku 1907. Ve volbách do Říšské rady roku 1911 ho porazil sociální demokrat Ignacy Daszyński.\n\nZemřel v červnu 1911 v krakovském sanatoriu poté, co se podrobil operaci slepého střeva.\n"}
{"id": "1166739", "url": "https://cs.wikipedia.org/wiki?curid=1166739", "title": "Švanda dudák (časopis)", "text": "Švanda dudák (časopis)\n\nŠvanda dudák byl český humoristický časopis, který vycházel v letech 1882-1930.\n\nHumoristický časopis \"Švanda dudák\" založil Ignát Herrmann jako reakci na to, že měl potíže při publikování svých humoristických prací (údajně pro nevhodnost některých výrazů). Literární charakter nového časopisu byl zdůrazněn rozsáhlými prózami, zveřejňovanými v počátečním období bez ilustrací. Postupně se jeho obsah stával pestřejší, byly zveřejňovány kratší literární útvary včetně veršovaných.\n\nČasopis vycházel v letech 1882-1914 a 1924-1930. Přerušení bylo zaviněno první světovou válkou. Periodicita \"Švandy dudáka\" se měnila, vycházel 2x měsíčně, 1x měsíčně i 1x týdně. Od roku 1886 získal inzertní přílohu \"Švandovy dudy\". V období 1866-1888 a znovu od roku 1900 vycházel s ilustracemi.\n\nVůdčí osobností \"Švandy dudáka\" byl Ignát Herrmann; po většinu existence vydávalo časopis pražské nakladatelství František Topič.\n\nNejvýznamnějším konkurentem \"Švandy dudáka\" byly \"Humoristické listy\", které vydávalo v letech 1858-1941 nakladatelství Josef R. Vilímek. Dalším humoristickým periodikem, které vycházelo v době založení \"Švandy dudáka\" byl \"Paleček\", který vydával Jan Otto v letech 1872-1887.\n\nIgnát Herrmann (1854-1935) časopis založil a značná část literárních příspěvků \"Švandy dudáka\" v letech 1882-1914 pocházela z jeho pera.\n\nV poslední etapě časopisu Švanda dudák – po první světové válce (1924-1930) byl již podíl Ignáta Herrmanna na obsahu časopisu menší. Řada z jeho příspěvků vyšla po časopiseckém vydání knižně.\n\nNeúplný seznam literárních spolupracovníků, především vrstevníků a přátel Ignáta Herrmanna:\na mnoho dalších.\n\nIlustrace Josefa Mánesa(1880-1871) ve \"Švandovi dudákovi\" byly jednorázové – výjimečné povahy. Navíc autor již v době jejich vydání nežil. Do té doby neilustrovaný časopis uvedl v roce 1883 v číslech 7-10 s Mánesovými ilustracemi \"Historii o doktoru Faustovi, slavném černokněžníkovi\" od Ignáta Herrmanna.\n\nOd roku 1866, kdy se Švanda dudák stal ilustrovaným časopisem, patřil Mikoláš Aleš (1852-1913) svými ilustracemi k předním přispěvatelům. Byl nejen autorem titulní kresby dudáka z roku 1888, ale i řady drobných kreseb uvnitř listu.\n\nLuděk Marold (1865-1898) spolupracoval se Švandou dudákem pouze ve dvou ročnících – 1887-1888. Od roku 1889 do roku 1899 vycházel Švanda dudák bez ilustrací a Luděk Marold se obnovení ilustrovaného časopisu nedožil.\n\nDo \"Švandy dudáka\" přispívali (mezi jinými):\nV poválečné etapě (1924-1930) přibyli mladší ilustrátoři, např.:\n\nPříčiny zániku časopisu \"Švanda dudák\", který dostatečně nereagoval na změněnou poválečnou dobu, popsal Karel Poláček v Českém slovu (10.12.1930):\n\n\"Švanda dudák provozoval humor idylický, neboť doba byla pomalá, idylická. ... Čas kvapil, bouřné časy se převalily, krajem zaburácela vichřice, ale Švanda dudák chodíval na pivo mezi sousedy, aby zaháněl chmury. Ježaté prtě nosilo dále holínky přes rameno, ačkoli se na Václavském náměstí etabloval Baťa. Švanda dudák tvrdošíjně ignoroval běh času, zůstával doma za spuštěnými záclonami, neboť byl spoután houserem jako pan Kondelík.\"\n\nNejznámější román Ignáta Hermanna \"Otec Kondelík a ženich Vejvara\" nevyšel poprvé na pokračování v jeho časopise \"Švanda dudák\", ale v roce 1896 v Národních listech pod šifrou \"Ypsilon\".\n\n\n\n"}
{"id": "1166742", "url": "https://cs.wikipedia.org/wiki?curid=1166742", "title": "MythTV", "text": "MythTV\n\nMythTV je v informatice název počítačové free a open source aplikace určené pro vytvoření domácího zábavního centra. Aplikace má zjednodušené uživatelské rozhraní navržené pro používání v obývacím pokoji a je přizpůsobeno pro zobrazení na běžném televizoru. S doplňujícím vybavením umožňuje přes domácí počítačovou síť streamovat video, digitální vysílání, ale lze ho používat i jako osobní počítač. MythTV lze považovat za svobodnou a open-source alternativu k TiVo nebo Windows Media Center. Funguje na různých operačních systémech především v Linuxu, OS X a FreeBSD.\n\nMythTV Projekt byl zahájen v dubnu roku 2002 Isaacem Richardsem, který objasnil svůj záměr takto:\n\n\nMythTV dokáže přenášet HDTV signál z jakéhokoliv zdroje, který bude poskytovat nešifrované videa. To znamená, že vysílání ATSC a DVB obsah, stejně jako šifrovaný obsah DVB při použití tuneru s CI modulem. Většina amerických kabelových a satelitních poskytovatelů šifrovaného videa přístupnou jen přes jejich vlastní settop boxy. Kabelové systémy mohou poskytnout některé nešifrované QAM kanály, ale ty budou obecně většinou pouze místní rozhlasové stanice a ne programy kabelové televize nebo prémiové kanály.\n\nOpenCable zařízení jsou k dispozici pro přístup k šifrovanému obsahu na kabelových systémech v USA, ale protože se jedná o plné DRM systémy a ne jen CA (podmíněný přístup) jako u DVB CI, musí být každý kus hardwaru a softwaru v přehrávacím řetězci testován a licencován CableLabs. V současnosti je Windows Media Center jediný DVR software splňující tyto požadavky a pouze on může používat další software a knihovny, které používají tyto zařízení. V roce 2010 CableLabs uvolnil omezení DRM unlicensed zařízení pro záznam kopírovat svobodně obsah pomocí těchto zařízení, ale je to zcela na provozovateli kabelové televize, co poskytují za obsah, který byl označen jako takový.\n\nJako alternativa k přímému zachycení lze použít externí dekodér pro příjem kanálů a pak zachytit pomocí digital-analog-digital konverze.\n\nMythTV software podporuje TV tuner karty plně kompatibilní s V4L-DVB kernel ovladačů. K dispozici jsou seznamy podporovaných zařízení.\n\nMythTV také podporuje program Capture (zachycení) pomocí FireWire z digitálních settop boxů. Mezi ně patří Motorola DCT-6200, STB použitý v Cogeco Cable používaný v USA a Shaw Cable v Kanadě pro své HD služby. Může také nahrávat přímo z IPTV zdrojů, jako je Freebox službu, jako je z HDHomeRun síťového tuneru.\n\nAdd-on moduly (pluginy) zahrnují:\n\nZákladní systém je dobře integrovaný s jeho moduly. Systém může být ovládán pomocí infračerveného dálkového ovládání pomocí LIRC, nebo dálkového ovládání pomocí modulů jádra.\n\nMythTV je k dispozici pro mnoho operačních systémů, které jsou založeny na různých linuxových nebo unixových distribucích (včetně Apple Mac OS). Na MythTV webu je k dispozici pouze zdrojový kód, který musí být zkompilovaný pro požadovaný systém, spustitelné programy lze stáhnout z různých zdrojů třetích osob. Tento software funguje a je oficiálně podporovaný systémem Microsoft Windows, včetně LiveTV, plánování a sledování záznamů, ale většina pluginů nefunguje bez dalších záplat.\n\nExistuje několik projektů, které zahrnují distribuci Linuxu s MythTV (a související knihovny), aby instalace, konfigurace a údržba byla snadnější a rychlejší:\n\nVýchozí formát souboru pro kódování softwaru je RTJPEG nebo MPEG-4 videa uložena v mírně modifikované verzi Romana Hochleitnera \"NuppelVideo\" (.nuv) kontejneru. NUV soubory jsou také spustitelné ve VLC media player a MPlayer, ale můžou se občas projevit problémy se synchronizací A/V v důsledku specifických změn MythTV. Zdá se také, že MythTV je nyní jediný orgán na formátu souboru NuppelVideo, protože webové stránky původního autora již nejsou k dispozici.\n\nMythTV může také nahrávat pomocí hardware-kodéru karet a dalších zdrojů MPEG-2 digitálních televizních zdrojů, jako je DVB, ATSC a FireWire (od HDTV kabelové televize ve Spojených státech), tak mnoho uživatelů MythTV viděli jen zřídka NuppelVideo soubory, pokud se rozhodnete transkódování souborů do NuppelVideo ušetříte tím místo na disku.\n\nV září roku 2012 je podporována již od té doby svého vzniku databáze MySQL. Databáze obsahuje hodně z provozních dat v systému, například jaké TV tunery jsou k dispozici v systému a jejich vlastnosti/schopnosti, jaké kanály můžou být naladěny tímto laděním hardwaru, jaké nahrané programy jsou k dispozici pro prohlížení, informace o plánování programu atd.\n"}
{"id": "1166745", "url": "https://cs.wikipedia.org/wiki?curid=1166745", "title": "Rašínova (Brno)", "text": "Rašínova (Brno)\n\nRašínova ulice (německy \"Rašíngasse\" – do roku 1939) je důležitou poměrně novou ulicí pěšího provozu v Brně. Byla vytvořena na přelomu 19. a 20 století a vede v mírném sklonu a délce zhruba 208 metrů od nám. Svobody směrem k Moravskému náměstí, do kterého ústí. Je pojmenována po významném prvorepublikovém politikovi Aloisi Rašínovi a to od roku 1923. Významná je mimo jiné tím, že v jejím středu je vstup do největšího brněnského kostela svatého Jakuba. V horní části ulice jsou lázně, původně podle návrhu architekta Leopolda Bauera.\n\nUlice ve středověku (jako v podstatě jediná v centru Brna) neexistovala. Byla vytvořena novodobě až po roce 1901 snad z popudu Camilla de Sitte, aby byl vytvořen průhled k Německému domu a na věž kostela sv. Jakuba. Původně byla v přibližně stejné poloze jen malá ulička, která ale vedla v jiném úhlu od náměstí Svobody ke kostelu.\n\n\n\n"}
{"id": "1166748", "url": "https://cs.wikipedia.org/wiki?curid=1166748", "title": "Mieczysław Piniński", "text": "Mieczysław Piniński\n\nMieczysław Piniński (1. ledna 1862 Hrymajliv – 14. června 1918 Karlovy Vary) byl rakouský šlechtic a politik polské národnosti z Haliče, na počátku 20. století poslanec Říšské rady.\n\nByl šlechtického původu. Měl titul hraběte. Od roku 1900 zasedal coby poslanec Haličského zemského sněmu, kde zastupoval obvod Skalat. Působil jako zemědělec v okrese Zališčiki.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1901 za kurii všeobecnou v Haliči, obvod Borščiv, Zališčiki, Čortkiv atd. Roku 1901 se uvádí coby oficiální polský kandidát, tedy kandidát Polského klubu.\n\nZemřel v červnu 1918 v Karlových Varech.\n\nJeho bratrem byl politik Leon Piniński.\n"}
{"id": "1166751", "url": "https://cs.wikipedia.org/wiki?curid=1166751", "title": "Zinnerova skupina", "text": "Zinnerova skupina\n\nZinnerova skupina (německy \"Zinner-Gruppe\" nebo též \"Zinnergruppe\") byla frakce československých německých sociálních demokratů v exilu, která se rozešla s Wenzelem Jakschem a podporovala exilovou vládu Edvarda Beneše.\n\nDSAP byla německou aktivistickou stranou, která byla loajální k ČSR a byla ochotna ji aktivně bránit před nacismem. V rámci této strany se v roce 1938 dostalo k moci křídlo, které požadovalo modernizaci její politiky a větší důraz na národnostní požadavky. Část strany s příklonem k nacionalismu nesouhlasila.\n\nPo Mnichovu byli němečtí sociální demokraté v Sudetech pronásledování nacistickým režimem. Jen malé části z nich (asi 5000) podařilo odejít do exilu. Většina z nich se přidala k Wenzelu Jakschovi a jeho exilové organizaci Treugemeinschaft sudetendeutscher Sozialdemokraten. Malá část okolo Josefa Zinnera, nazývaná Zinnerova skupina, se postavila na stranu Edvarda Beneše. Zinnerova skupina bezvýhradně spolupracovala s čs. exilovou vládou. Díky její loajalitě a aktivní účasti na odboji se členové Zinnerovy skupiny mohli po druhé světové válce vrátit do Československa a nebyly na ně vztahovány protiněmecké opatření.\n\nPo druhé světové válce se členové Zinnerovy skupiny vrátili do Československa, část z nich ale po únoru 1948 odešla do západního Německa. Tam se stali kritiky sudetoněmecké sociálně demokratické organizace Seliger-Gemeinde a Sudetoněmeckého krajanského sdružení, které kritizovali pro nacionalismus a spolupráci demokratů s bývalými henleinovci a nacisty. Se svými názory stáli v sudetoněmecké komunitě na okraji.\n\n"}
{"id": "1166752", "url": "https://cs.wikipedia.org/wiki?curid=1166752", "title": "Deutschland 83", "text": "Deutschland 83\n\nDeutschland 83 je osmidílný německý televizní seriál vysílaný televizí RTL v roce 2015.\n\nSeriál pojednává o mladém pohraničníkovi z NDR, který je vyslán jako špion do západního Německa. Má zde působit jako pobočník u generála Bundeswehru. Seriál ukazuje tehdejší napětí mezi Západem a Východem během studené války a nebezpečí hrozby vypuknutí třetí světové války.\n\n"}
{"id": "1166753", "url": "https://cs.wikipedia.org/wiki?curid=1166753", "title": "Stanisław Piniński", "text": "Stanisław Piniński\n\nStanisław Piniński (3. března 1854 Rokietnica – 12. ledna 1911 Lvov) byl rakouský šlechtic a politik polské národnosti z Haliče, na počátku 20. století poslanec Říšské rady.\n\nByl šlechtického původu. Působil jako sekční šéf.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1901 za kurii velkostatkářskou v Haliči. Zasedal v poslaneckém Polském klubu.\n\nZemřel v lednu 1911 na zápal plic.\n\nSpolečně s bratrem, rovněž politikem Leonem Pinińskim, vlastnili statek Hrymajliv (Grzymałów).\n"}
{"id": "1166758", "url": "https://cs.wikipedia.org/wiki?curid=1166758", "title": "Zentrum für politische Schönheit", "text": "Zentrum für politische Schönheit\n\nZentrum für politische Schönheit (česky: \"Centrum pro politickou krásu\") je skupina asi 70 německých umělců a aktivistů, vedených filozofem a umělcem Philippem Ruchem.\n\nSkupina se snaží propojovat umění s bojem za lidská práva. Kritizují především politickou nečinnost v tématech jakými jsou genocida, záchrana lidských životů a uprchlická krize. Snaží se pomocí viditelných a provokativních akcí upozorňovat na probíhající humanitární katastrofy. V současnosti se skupina zaměřuje především na upozornění na plavbu uprchlíků přes Středozemní moře.\n\nMezi jejich nejznámější akce patřily např. „Säulen der Schande“ (česky \"Sloupy hanby\"), které měly připomínat masakr v Srebrenici a pasivitu vojáků OSN při této události, „Die Toten kommen“ (česky \"Mrtví přicházejí\"), akce při které byly v Berlíně vystavovány rakve utopených uprchlíků ze Středozemního moře v centru Berlína poblíž budovy Spolkového kancléřství, nebo „Die Brücke“ (česky \"Mosty\"), falešná crowdfundingová akce, která měla vybírat peníze na stavbu mostu mezi Evropou a Afrikou.\n"}
{"id": "1166763", "url": "https://cs.wikipedia.org/wiki?curid=1166763", "title": "Aleksander Poniński", "text": "Aleksander Poniński\n\nAleksander Poniński (23. ledna 1856 Stanislavov – 24. října 1915 Lvov) byl rakouský šlechtic a politik polské národnosti z Haliče, na počátku 20. století poslanec Říšské rady.\n\nByl šlechtického původu. Byl sběratelem pamětihodností a knih. Založil knihovnu v Horynieci. Byl předsedou okresní rady v Cieszanówě.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách do Říšské rady roku 1903 za kurii velkostatkářskou v Haliči. Nastoupil 3. března 1903 místo Włodzimierze Kozłowského-Bolesty. Zasedal v poslaneckém Polském klubu.\n\nZemřel v říjnu 1915.\n"}
{"id": "1166764", "url": "https://cs.wikipedia.org/wiki?curid=1166764", "title": "Étienne Dolet", "text": "Étienne Dolet\n\nÉtienne Dolet (3. srpna 1509, Orléans – 3. srpna 1546, Paříž) byl francouzský humanista, spisovatel, překladatel, básník a tiskař.\nNarodil se v Orléansu dne 3. srpna 1509. Pozdější pověst ho vyhlásila za nemanželského syna krále Františka I. Vzdělával se v Paříži, Padově, v Benátkách a posléze v Toulouse, kde studoval práva. Tam se zapletl do sporů mezi skupinami studentů a pro smělé řeči byl v roce 1534 uvězněn. Po propuštění žil v Lyonu a v roce 1538 obdržel licenci knihtiskařskou. V letech 1538–1544 vydal v Lyonu přes 80 svazků Terentia, Cicerona, Vergilia a dalších klasických autorů.\n\nKromě klasických prací vydával i současné svobodomyslné, resp. bezbožné spisy, mezi jinými díla Rabelaise a Marota. Již v roce 1542 byl pro obvinění z ateismu odsouzen jako kacíř k upálení, ale po zásahu vlivných příznivců byl propuštěn. V roce 1544 byl znovu uvězněn, ale podařilo se mu uprchnout do Piemontu. Vrátil se však neprozřetelně do Francie, aby mohl v Lyonu vytisknout dopisy, kterými chtěl apelovat na královu spravedlnost. Byl uvězněn, mučen, označen za zatvrzelého ateistu a dne 3. srpna 1546 (v den svých 37. narozenin) popraven na náměstí Maubert v Paříži. Nejprve byl uškrcen a pak spálen i se svými knihami. \n\nÉtienne Dolet „platí za prvního svobodného myslitele francouzského, Baylova předchůdce a mučedníka v zápase o nezávislost ducha\". Dne 19. června 1889 byla na náměstí Maubert vztyčena jeho bronzová socha; ta však byla v roce 1942 zabavena okupačními úřady při sběru kovu pro válečné účely a nebyla již obnovena.\n\nZ jeho děl je pozoruhodný etymologický slovník latinského jazyka \"Commentariorii linguae latinae\" (1538). V roce 1540 vydal teoretický traktát \"La manière de bien traduire d'une langue en aultre\" (\"Způsob dobrého překladu z jednoho jazyka do druhého\"), v němž shrnul pět zásad dobrého překladu:\n\n\n"}
{"id": "1166765", "url": "https://cs.wikipedia.org/wiki?curid=1166765", "title": "Cena soli", "text": "Cena soli\n\nCena soli (později vydáno pod názvem Carol) je román z roku 1952 americké autorky Patricie Highsmith, která ho napsala pod pseudonymem \"Claire Morgan\".\n\nAutorka, známá především pro psychologický thriller Cizinci ve vlaku, použila pseudonym kvůli lesbickému vztahu v díle popsaném. Relativně šťastný konec byl v lesbické a gay literatuře nebývalý.\n\nPodle Highsmithové byl román inspirován blonďatou ženou v kožešinovém kabátě, kterou viděla nakupovat v obchodním domě, kde dočasně pracovala jako pokladní v oddělení hraček před Vánoci roku 1948:\n\n“Možná jsem se jí všimla, protože byla sama, nebo proto, že její norkový kožich byl raritou, a protože byla blonďatá a její vlasy jakoby odrážely světlo. S rozmyslem si koupila panenku, jednu ze dvou nebo tří, které jsem jí nabízela. Napsala jsem si její jméno a adresu, protože panenka měla být dodána do sousedního státu. Byla to rutinní transakce, žena zaplatila a odešla. Ale já jsem se cítila zvláštně, hlavu jsem měla jako v oblacích, bylo mi na omdlení, ale ve stejné chvílí jsem cítila povznesení, jako bych měla vidění. Jako obvykle jsem šla z práce do svého bytu, kde jsem žila sama. Ten večer jsem sepsala myšlenku, zápletku, příběh o elegantní blond ženě v kožichu. Napsala jsem asi osm stránek do notesu psacím písmem.”\n\nHighsmithová vzpomíná, že přibližnou podobu děje knihy napsala ten večer během dvou hodin. Druhý den zjistila, že má plané neštovice: “Horečka stimuluje představivost.”\" Román dokončila roku 1951. Při psaní zápletky čerpala ze zkušeností s její bývalou milenkou Virginií Kent Catherwood, která v rozvodových řízeních ztratila nárok na dítě. Důvodem byly nahrávky z hotelových pokojů, které dokazovaly její vztah s ženou.\nPovzbuzení našla u jejího bývalého učitele z Barnardské univerzity, Ethela Sturtevanta, který četl výňatky z knihy. Vyjádřil se slovy: “Now this packs a wallop!” (Lze volně přeložit: “To je síla!”)\n\nVydavatelství Harper & Bros román odmítlo. Kniha byla poprvé vydána roku 1952 vydavatelstvím Coward-McCann. Další vydáni nakladatelství Bantam z roku 1953 mělo přebal, který hlásal: ,Román o společností zakázané lásce.” Prodalo se více než milion výtisků.\nNakladatelstvím Naiad Press, známé pro vydávání knih s lesbickou tematikou, znovu vydalo Cenu soli v roce 1984 a roku 1990 byla publikována nakladatelstvím Bloomsbury pod názvem Carol a pod autorčiným jménem, nikoliv pseudonymem.\n\nTherese Belivet je samotářská mladá dívka, která začíná žít v Manhattnu a hledá příležitost, jak začít kariéru výtvarnice divadelních kulis. Jako malou ji její ovdovělá matka poslala na internátní školu Episkopální církve Spojených států amerických, kde je Therese zanechána s pocitem opuštěnosti. Therese chodí s Richardem Semcem, mladým mužem, kterého nemiluje a nechce s ním mít sex. Během monotónní práce v obchodním domě v oddělení hraček Therese zaujme zákaznice, elegantní a krásná žena okolo třicítky. Žena, Carol Aird, dá Therese adresu, na kterou chce doručit její nákup. Therese pošle Carol vánoční přání a ona, i když prochází obdobím odloučení s manželem a rozvodem, nečekaně odpoví. Carol a Therese spolu začnou trávit čas a Therese si ke Carol vybuduje silné citové pouto. Richard Therese vinní za to, že je “zamilovaná jako školačka”, ale ona ví, že cítí mnohem více: do Carol se zamilovala.\n\nManžel Carol, Hage, podezřívá vztah Carol a Therese, kterou krátce potká, když Therese zůstává přes noc u Carol doma v New Jersey. Carol se dříve přiznala Hargovi, že měla krátkou milostnou aféru s její nejlepší přítelkyní Abby. Hage odveze jejich dceru Rindy k sobě, aby tak zamezil přístupu Carol k její dceři, dokud rozvodové řízení pokračuje. Aby unikla napětí v New Yorku podnikne Carol spolu s Therese výlet na západ, až do Utahu, kde už je jasné, že jejich vzájemné city jsou romantického i sexuálního charakteru. Fyzicky i pocitově se intimně se sblíží a vyznají si lásku. Ženy zjistí, že jsou sledované soukromým vyšetřovatelem, kterého najal Harge, aby shromažďoval důkazy o homosexualitě jeho ženy, které proti ní bude moci použít během nadcházejících slyšení.\n\nObě si uvědomí, že jejich pokoj byl odposloucháván během jejich noci jejich intimního sblížení. Carol muži zaplatí vysokou částku za jeho záznamy, i když ji varuje, že část už Hargovi odeslal do New Yorku. Carol ví, že ztratí péči o Rindy, pokud bude pokračovat ve vztahu s Therese. Proto Therese oznámí, že jejich vztah nemůže dále trvat a zanechá ji samotnou na středozápadě, zatímco se vrací do New Yorku, aby bojovala o dceru.\nDůkazy o orientaci Carol jsou natolik silné, že se Hargovi podřídí, aniž by její chování bylo představeno soudu. Souhlasí s tím, že Rindy bude výhradní péči Harge, ale bude moci Rindy vídat na dozorovaných návštěvách.\n\nSe zlomeným srdcem se Therese vrací do New Yorku, aby znovu vystavěla svůj život. Sjedná si schůzku s Carol, ale její city jsou stále raněné, protože ji Carol zanechala beznadějnou, ve snaze zachránit její vztah k Rindy. Carol nabídne Therese, aby s ní začala žít, Therese odmítne. Rozloučí se a odjíždí za vlastním večerním programem. Po krátkém flirtu s anglickou herečkou, který zanechá Therese ve studu, přehodnotí její vztah ke Carol - “osamělost se přes ni přehnala jako valící se vítr” - a vydá se za ní. Carol ji přivítá dychtivěji, než kdy předtím.\nVzhledem ke šťastnému konci (nebo alespoň vzhledem k jeho vidině) a netradičním postavám, které se vymykaly tehdejší typické lesbické formuli a stereotypům, byla \"Cena soli\" v padesátých letech velmi oblíbena lesbickou komunitou.\n\nRozhlasová adaptace, pojmenovaná \"Carol,\" byla odvysílaná stanicí BBC Radio 4 v prosinci 2014. Miranda Richardson namluvila Carol a Andrea Deck namluvila Therese. Adaptace se skládala z pěti částí, které trvaly přibližně patnáct minut.\nBritsko-americká filmová adaptace románu, nazvaná \"Carol,\" vyšla v roce 2015 a režíroval ji Todd Hayness, scénář napsala Phyllis Nagy. Roli Carol hraje Cate Blanchett a Therese ztvárnila Rooney Mara. Film získal v roce 2015 Official Selection na Filmovém festivalu v Cannes a vyhrál ocenění Queer Palm.\n"}
{"id": "1166769", "url": "https://cs.wikipedia.org/wiki?curid=1166769", "title": "Tadeusz Romanowicz", "text": "Tadeusz Romanowicz\n\nTadeusz Romanowicz (25. října 1843 Lvov – 29. května 1904 Lvov) byl rakouský politik polské národnosti z Haliče, na počátku 20. století poslanec Říšské rady. Účastník lednového povstání roku 1863.\n\nJeho otec byl advokátem. Tadeusz vystudoval gymnázium ve Lvově. Po maturitě v roce 1861 začal vydávat tajné polské vlastenecké tiskoviny. Byl na čtyři měsíce vězněn. Roku 1862 nastoupil na studia na právnické fakultě Lvovské univerzity. Ze studií ale brzy odešel, protože se připojil polskému protiruskému lednovému povstání v roce 1863. V prosinci 1864 ho rakouské úřady zatkly a byl odsouzen na dva roky vězení v pevnosti Olomouc. Propuštěn byl na všeobecnou amnestii koncem roku 1865. Pak se vrátil do Lvova a neúspěšně se snažil o zpětné přijetí na vysokou školu, ale pak se zapojil do politického a žurnalistického dění. Patřil do skupiny okolo Franciszka Jana Smolky. Publikoval v denním tisku. V roce 1867 založil vlastní časopis \"Gmina\". Roku 1882 pak spoluzakládal v Krakově list \"Nowa Reforma\". V roce 1880 byl za město Lvov zvolen za poslance Haličského zemského sněmu. Od roku 1889 byl též členem zemského výboru. Od roku 1893 zasedal ve lvovské městské radě.\n\nJe autorem několika politických spisů, například \"O stowarzyszeniach\" (1867), \"Środki podniesienia przemysłu w naszym kraju\" (1873), \"Wiadomości statystyczne o mieście Lwowie\" (1874), \"Sprawa polska i sprawa wschodnia\" (1876), \"Polityka stańczyków\" (1882), \"Dwie opinie\" (1891), \"Stronnictwo krakowskie o styczniowym powstaniu\" (1891).\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1901 za kurii městskou v Haliči, obvod Lvov. Rezignace byla oznámena na schůzi 18. února 1902. Místo něj pak do parlamentu usedl Stanislaw Głąbinski. Důvodem pro rezignaci na mandát v Říšské radě bylo opětovné zvolení do zemského výboru, na jehož činnost se chtěl soustředit.\n\nV roce 1900 se uvádí jako kandidát polských demokratů (Polskie Stronnictwo Demokratyczne). Zasedal v poslaneckém Polském klubu.\n\nZemřel v květnu 1904.\n"}
{"id": "1166772", "url": "https://cs.wikipedia.org/wiki?curid=1166772", "title": "Leonid Žabotinskij", "text": "Leonid Žabotinskij\n\nLeonid Žabotinskij , \"Леонид Иванович Жаботинский\", (* 28. ledna 1938 – 14. ledna 2016, Uspenka) byl sovětský vzpěrač. Je znám též pod příjmením Žabotinský.\n\nJe olympijským vítězem ve vzpírání z olympijských her v Tokiu v roce 1964 a v Ciudad de México v roce 1968.\n"}
{"id": "1166773", "url": "https://cs.wikipedia.org/wiki?curid=1166773", "title": "Sven Loll", "text": "Sven Loll\n\nSven Loll, (* 4. dubna 1964 v Berlíně, Německá demokratická republika) je bývalý německý zápasník – judista, majitel stříbrné olympijské medaile z roku 1988\n\nS judem začínal v 7 letech a připravoval se pod vedením Dietmara Hötgera. Po úspěších mezi juniory se stal v roce 1985 členem seniorské reprezentace. Na olympijský rok 1988 se velmi dobře připravil a na olympijské hry v Soulu odjížděl jako jeden z kandidátů na medaili. Po výborném výkonu se dostal do finále, kde nestačil na Francouze Marca Alexandra a získal stříbrnou olympijskou medaili. Ziskem olympijské medaile však šla jeho forma dolů i vlivem zranění. Po znovusjednocení Německa zkoušel štěstí v polostřední váze, ale po neúspěšné nominaci na olympijské hry v Barceloně ukončil sportovní kariérů. Věnuje se trenérské práci, ve které dosáhl řady úspěchů. K jeho nejznámějším svěřencům patří Dmitrij Peters.\n\n"}
{"id": "1166775", "url": "https://cs.wikipedia.org/wiki?curid=1166775", "title": "Agapornis etiopský", "text": "Agapornis etiopský\n\nAgapornis etiopský, neboli papoušík etiopský (\"Agapornis taranta\"), je převážně zeleně zbarvení pták z řádu papoušků, z rodu \"Agapornis\", také zvaném papoušík. S délkou těla 16,5 cm je největší ze všech žijících druhů agapornisů. Samce lze od samice lehce rozpoznat díky výrazně červenému čelu, které samice nemají. Volně se vyskytují pouze v Etiopii a Eritreiji a jedná se o jednoho z méně častých agapornisů, které můžeme najít v klecích chovatelů. Lidově se jim v Česku říká i \"tarantíci\".\n\nAgapornis etiopský je s délkou těla okolo 16 cm největším ze všech agapornisů. Také u něj, na rozdíl od většiny z agapornisů, lze vcelku snadno určit pohlaví; jedná se druh s výrazným pohlavním dimorfismem. Dimorfismus se projeví u mladých ptáků již po prvním přepeření, kdy se u samečků ukáže výrazně červené čelo, které samičky nemají. Hmotnost se pohybuje mezi 57 a 63 g. Zbytek těla je zářivě světle zelený, peří na křídlech bývá tmavší a méně nápadité. Nohy jsou drobné, šedé barvy, zobák je zářivě narůžovělý až červený. Oči kulaté, téměř celé černé, jen modré duhovky vyčnívají.\n\nStejně jako jiní agapornisové, i tento je, i když spíše vzácně, k vidění jako okrasný pták. Po dlouhodobém šlechtění vzniklo tedy i několik mutací, například olivová, tmavý faktor, místy, bronzově plavá či bledě plavá.\n\nCo se týče vyhledávaných biotopů, pak agapornisové etiopští vyhledávají vysoké pláně a horské oblasti Eritrey a Etiopie.\n\nAgapornisové etiopští se ve volné přírodě živí semeny, kukuřicí, jablky, nebo také fíky. Běžně hnízdí ve stromových dutinách. Do dutiny vystlané peřím, které si samička sama ze svého břicha vytrhá, naklade tři až čtyři čistě bílá vejce, která následně inkubuje po dobu asi 23 dní. Do 45 dnů po vylíhnutí jsou mláďata plně opeřená.\n\nAgapornisové etiopští jsou vhodní jako klecoví ptáci z mnoha důvodů, jedním z nich je i jejich povaha. ta je klidná, stabilní, důvěřivá vůči lidem... Jedná se o schopné rodiče, chůvičky jsou nutné jen ve velmi zvláštních případech. Problémy ale bývají s vytrháváním peří. Toto chování je typické pro klecové ptáky, kteří zažívají stres nebo jiné psychické problémy. Na rozdíl od jiných klecových ptáků jsou tito tišší.\n\nK hnízdění v zajetí stačí obyčejná budka se dvěma komorami; jednou předsíní, tedy vletovou komorou, a druhou, kde může samice nerušeně hnízdit. Ještě před začátkem doby hnízdění je vhodné od sebe oddělit jednotlivé páry, držet více párů v jedné voliéře v době hnízdění není z důvodu jejich zdraví příliš vhodné.\n\nDruh agapornis etiopský byl poprvé popsán britským hrabětem Edwardem Smith-Stanleyem v roce 1814. Rod agapornis je celkem devítihlavý rod drobných ptáků, které spojuje jako pestře zbarvení peří tak sociální chování. Druh netvoří žádné poddruhy a jelikož se jedná o poměrně hojného ptáka se stabilní populací, dle IUCN mu přísluší status málo dotčený, tedy nechráněný.\n\n"}
{"id": "1166779", "url": "https://cs.wikipedia.org/wiki?curid=1166779", "title": "Val obrů", "text": "Val obrů\n\nVal obrů (také Spečený val, Dlouhý val, \"Val obrov\", \"Spečený val\", \"Dlhý val\", \"Teufelsmauer\", \"Fossa giganteum\") je mohutný, asi 60 kilometrů dlouhý zemní val na Slovensku.\n\nProbíhá od vrchu Sitno na jih přes Štiavnické vrchy, Pečenice, Dudince, Dolné Semerovce až k řece Ipeľ. Andrej Kmeť, který val svého času studoval, jeho průběh v roce 1900 stanovil až ke Zvolenu. Podle Kmetě a dalších autorů existovaly ještě dvě paralelní větve valu, první na západním břehu Hronu a druhá na západním břehu Ipľu (z té se ale nezachovaly žádné pozůstatky). Je možné, že val je pokračováním Sarmatských valů ve východním Maďarsku. \n\nVýška valu je 2,5 až 3 m, šířka na bázi 12-15 m a na temeni 2-4 m, sklon svahů je přibližně 45°. Zemina valu je na některých místech spečená při vysoké teplotě (odtud název \"Spečený val\").\n\nDatování vzniku je nejisté, je možné, že nebyl stavěn najednou, ale postupně v různých obdobích. Nejpravděpodobnější doba vzniku je 3. až 4. století. Nemůže pravděpodobně pocházet z období staršího než 7. století př. n. l., protože je v jednom místě postaven přes osadu z této doby. Podle lidové pověsti ho postavili čerti. \n\nPrvní písemná zmínka o valu pochází pravděpodobně ze 13. století, kdy je zmíněn pod latinským názvem \"Fossa giganteum\". \n\nČást u obce Pečenice byla v roce 1963 vyhlášena za národní kulturní památku. \n"}
{"id": "1166785", "url": "https://cs.wikipedia.org/wiki?curid=1166785", "title": "Marie Antonie Sicilská", "text": "Marie Antonie Sicilská\n\nMarie Antonie Sicilská (Maria Antonia Anna; 19. prosince 1814, Palermo – 7. listopadu 1898, Gmunden) byla sicilská princezna a velkovévodkyně toskánská.\n\nNarodila se 19. prosince 1814 v Palermu jako dcera krále Františka I. Sicilského a jeho manželky Marie Isabely Španělské.\n\nRoku 1833 se vdala za velkovévodu Leopolda II. Toskánského, syna velkovévody Ferdinanda III. Toskánského a jeho manželky Luisy Marie Amélie Terezy Neapolsko-Sicilské. Spolu měli 10 dětí:\n\nZemřela 7. listopadu 1898 v rodinném zámku Orth v Gmundenu.\n\n\nJejí osobní předměty, šperky a fotografie se dostaly s inventářem rodinné sbírky po smrti jejího syna Ludvíka Salvátora ze zámku v Brandýse nad Labem do sbírek Národního muzea v Praze\n"}
{"id": "1166790", "url": "https://cs.wikipedia.org/wiki?curid=1166790", "title": "Plamenka Drummondova", "text": "Plamenka Drummondova\n\nPlamenka Drummondova (\"Phlox drummondii\") je trsnatá, středně vysoká letnička se zářivými, pestře zbarvenými květy, která je tradičně pěstována v zahradách jako okrasná rostlina. Je jedním ze tří druhů rodu plamenka, které se v České republice jako okrasné rostliny běžně pěstují a občas zplaňují do volné přírody.\n\nDruh pochází z pastvin a otevřených lesů ve středním a východním Texasu. V prvé polovině 19. století byl ze Severní Ameriky dovezen do Velké Británie skotským botanikem Thomasem Drummondem. Rostlina se velmi rychle v Evropě rozšířila a v současnosti se pěstuje téměř po celém světě.\nJednoletá, 20 až 60 cm vysoká bylina vyrůstající v trsech. Má přímou, jen málokdy větvenou, žláznatě chlupatou lodyhu, která je porostlá vespod vstřícnými a výše střídavými listy. Listové čepele jsou přisedlé, 3 až 8 cm dlouhé, kopinaté, po obvodě celokrajné, na vrcholu špičaté a porostlé žláznatými chlupy.\n\nVe vrcholových svazečcích vyrůstají oboupohlavné, voňavé květy mající asi 2 cm v průměru. Pětičetné květy mají zvonkovitý kalich se šídlovitými cípy dlouhými asi 7 mm. Řepicovitá koruna bývá široká až 2 cm a mívá úzkou trubku, korunní plátky mohou být jednobarevné (bílé, růžové, červené, purpurové, fialové, modré) nebo vícebarevné. V květu je pět tyčinek a semeník se třemi oddíly po dvou vajíčkách a s krátkou čnělkou se třemi bliznami. Květy rozkvétají v červnu až září, opylovány jsou hmyzem slétajícím se na nektar.\n\nPlodem je kulovitá, pukající, asi 3 mm velká tobolka obsahující obvykle tři až pět semen.\n\nRostliny se v přírodě rozmnožují výhradně semeny. Pro pěstování květin na záhonech se vysévají do skleníků již v únoru až dubnu a po pominutí nebezpečí jarních mrazíků se mladé sazeničky vysazují na venkovní stanoviště. Semena lze získat z tobolek, které jsou již zralé, ale ještě se neotevřely. Pro podporu kvetení je vhodné odstřihávat odkvetlé květy.\n\nJednoletá plamenka Drummondova se vysazuje hlavně pro voňavé, pestře zbarvené a dlouho kvetoucí květy, kterými předčí ostatní vytrvalé druhy plamenek. Používá se hlavně na záhony letniček nebo na obruby záhonů či chodníků. Lze ji také používat k řezu a vzrůstově drobnější druhy k oživení skalek. Na vlastní pěstování není náročná, potřebuje pouze (jako skoro každá kvetoucí letnička) slunné stanoviště a propustnou, humózní, živinami zásobenou a mírně vlhkou půdu. V zahradnictvích šlechtí nové variety lišící se dobou kvetení, výškou rostliny a typem i velikosti květů, tvarem i barvou okvětních lístků.\n\nMezi nejčastěji vysazované patří:\n\nUkázky kultivarů plamenky Drummondovy:\n"}
{"id": "1166794", "url": "https://cs.wikipedia.org/wiki?curid=1166794", "title": "Guido Schumacher", "text": "Guido Schumacher\n\nGuido Schumacher, (* 14. prosince 1965 v Remscheidu, Německo) je bývalý německý zápasník – judista.\n\nS judem začal v 8 letech v rodném Remscheidu. Vrcholově se judu věnoval ve Wolfsburgu. Do seniorské reprezentace Německa se prosadil v roce 1987 v pololehké váze, do které však složitě shazoval. Patřil k něpříjemným takticky bojujícím judistům. V roce 1988 startoval na olympijských hrách v Soulu a vypadl v prvním kole potom co podcenil paže mladého Bulhara Kostadinova. V roce 1990 získal před domácím publikem titul mistra Evropy v lehké váze, ale po znovusjednocení Německa se nedokázal v nabité reprezentaci prosadit.\n\n"}
{"id": "1166797", "url": "https://cs.wikipedia.org/wiki?curid=1166797", "title": "Nedžad Ibrišimović", "text": "Nedžad Ibrišimović\n\nNedžad Ibrišimović (20. října 1940 Sarajevo, Království Jugoslávie – 15. září 2011 Ilijaš, Bosna a Hercegovina) byl bosenskohercegovský prozaik, dramatik a sochař bosňáckého původu.\n\nBěhem válečných let přišel o otce Šabana (?–1943), a tak se s matkou Nafijou a sestrou Nidžarou ze Sarajeva přestěhovali do maloměstského Žepče, kde vychodil základní školu. Nafija byla dcerou Hifzi-ef. Muftiće, žepčanského rodáka, který působil jako šarí’atský soudce na různách místech v Bosně a Hercegovině.\n\nIbrišimović rok studoval na hutnické odborné škole v Zenici, nakonec ale zakotvil na uměleckoprůmyslové škole v Sarajevu (1957–1961), kde dokončil obor sochařství. Po kratší pauze se roku 1962 zapsal na studium filozofie na Univerzitě v Sarajevu, které úspěšně završil o dvanáct let později.\n\nUmělecky debutoval roku 1964 sbírkou povídek \"Kuća zatvorenih vrata\" (Dům se zavřenými dveřmi), původně pojmenovanou \"Kuća bez vrata\" (Dům bez dveří). Úspěch prvotiny jej přivedl do Sdružení spisovatelů Bosny a Hercegoviny, mezi lety 1993 a 2001 stál v čele jeho nástupce v podobě Obce spisovatelů Bosny a Hercegoviny, zároveň mu ale ztrpčoval život coby nechtěnému autorovi jugoslávské černé vlny. Od roku 1982 byl rovněž členem Sdružení výtvarných umělců Bosny a Hercegoviny, přičemž do roku 2000 uspořádal deset samostatných výstav.\n\nBěhem svého života pracoval jako redaktor v denících \"Naši dani\" (Naše dny) a \"Oslobođenje\" (Osvobození) a šéfredaktor v literárním časopisu Obce spisovatelů \"Život\" (1995–1998).\n\nSlávu mu přinesl román \"Ugursuz\" (1968, č. 1976 jako Zlá krev) a po něm prózy \"Karabeg\" (1971), \"Braća i veziri\" (Bratři a vezíři, 1989) a \"Knjiga Adema Kahrimana\" (Kniha Adema Kahrimana, 1992, č. 1995 úryvky jako součást antologie Vzkázání ze dna noci). Za nejvýznamnější autorovo dílo je považován román \"Vječnik\" (2005, č. Věčník 2015).\n\nNedžad Ibrišimović zemřel 15. září 2011 v obci Ilijaš u Sarajeva, kde trávil poslední léta svého života. Následujícího dne proběhlo poslední rozloučení v Národním divadle v Sarajevu a pohřeb, jehož součástí bylo uložení ostatků ve dvoře sarajevské mešity Ferhadija.\n\n"}
{"id": "1166798", "url": "https://cs.wikipedia.org/wiki?curid=1166798", "title": "Roberto Firmino", "text": "Roberto Firmino\n\nRoberto Firmino Barbosa de Oliveira známý jako Roberto Firmino (* 2. října 1991, Maceió, Brazílie) je brazilský fotbalový útočník/útočník a reprezentant, v současnosti hráč anglického klubu Liverpool FC.\n\n\nV A-mužstvu Brazílie debutoval v listopadu 2014.\n\n"}
{"id": "1166803", "url": "https://cs.wikipedia.org/wiki?curid=1166803", "title": "Marie Beatrice d'Este (1750–1829)", "text": "Marie Beatrice d'Este (1750–1829)\n\nMarie Beatrice d'Este (Maria Beatrice Ricciarda d'Este; 7. dubna 1750, Modena – 14. listopadu 1829, Vídeň) byla modenská princezna a rakouská arcivévodkyně.\n\nNarodila se 7. dubna 1750 v Modeně jako nejstarší dítě Ercola III. d'Este, vévody z Modeny a vévodkyně Marie Terezy Cybo-Malaspina. Manželství jejích rodičů bylo nešťastné a manželé žili odděleně. Spolu měli jen dvě děti Marii Beatrice a Rinalda Francesca. Její bratr zemřel ve 4 měsících a tím byla uznána jako dědička.\n\nJako dědička 4 zemí (Modeny, Reggia, Massy a Carrary) byla vhodným svatebním partnerem. Císařovna Marie Terezie se pokoušela dohodnout sňatek s budoucím císařem arcivévodou Leopoldem, ale sňatek se nikdy neuskutečnil. Místo toho se provdala za jeho bratra arcivévodu Ferdinanda Karla. Zasnoubeni byli roku 1754 a sňatek se odehrál 15. října 1771 v Miláně. Spolu měli 10 dětí:\n\nPár se pohyboval mezi Modenou a Milánem, kde obývali královské paláce. Vévodství Modena neumožňovalo ženského nástupce a proto trůn Modeny a Reggia přešel na jejího syna. Ale po smrti své matky získala titul vévodkyně z Massy a Carrary.\n\nPo francouzském dobytí Severní Itálie odešla se svou rodinou do Rakouska.\n\nManželství s arcivévodou Ferdinandem založilo novou větev Habsbursko-lotrinské dynastie, a to Rakouští-Este.\n\nZemřela 14. listopadu 1829 ve Vídni. Po její smrti byla vévodství Massa a Carrara přidána do vévodství Modena.\n\n"}
{"id": "1166807", "url": "https://cs.wikipedia.org/wiki?curid=1166807", "title": "Železná koruna", "text": "Železná koruna\n\nŽelezná koruna je dvoudílné literární dílo spisovatele Václava Kaplického, sepsané během jeho pobytu v Pekle, části Raspenavy, ve Frýdlantském výběžku na severu České republiky. První část, nazvaná \"Dobré srdce císařovo\", vyšla v roce 1954. O třináct let později, roku 1967, ji následoval druhý díl pojmenovaný \"Kovář z Řasnice\". V díle jsou popisovány osudy českého lidu v době po podepsání vestfálského míru, který roku 1648 ukončil boje třicetileté války.\n\nPodepsaný mír potvrdil skutečnost, že České země zůstanou pod vládou Habsburků, jež v nich vládli již od roku 1526. Zesílil navíc útlak feudálů (majitelů panství) vůči poddaným, neboť země byla hospodářsky vyčerpaná válečnými útrapami. Intenzita odporu nevolníků v Čechách přiměla panovníka Leopolda I., aby roku 1680 vydal robotní patent, jenž útrapy poddaných zmírňoval. Šlechta však vydaný patent příliš nerespektovala a ve vysokých nárocích na poddané pokračovala. Ti proti tomu povstali a do čela jejich odporu se postavil Ondřej Stelzig, kovář z Dolní Řasnice.\n"}
{"id": "1166808", "url": "https://cs.wikipedia.org/wiki?curid=1166808", "title": "Rhema Obed", "text": "Rhema Obed\n\nRhema Obed (* 11. září 1991, Londýn, Anglie, Spojené království) je anglický fotbalový záložník a bývalý mládežnický reprezentant nigerijského původu.\n\n\nObed nastoupil v roce 2006 v anglické mládežnické reprezentaci U16.\n\n"}
{"id": "1166816", "url": "https://cs.wikipedia.org/wiki?curid=1166816", "title": "Hyperbolický kotangens", "text": "Hyperbolický kotangens\n\nHyperbolický kotangens je hyperbolická funkce. Značí se coth(x).\n\nHyperbolický kotangens je definován pomocí hyperbolického kosinu a hyperbolického sinu, přičemž\n\nformula_1 a formula_2, kde e je Eulerovo číslo. \n\nTedy formula_3 formula_4 \n\nHyperbolický kotangens lze rovněž definovat pomocí imaginárního úhlu jako:\n\nformula_5, kde i je imaginární číslo definované jako formula_6 = −1.\n\nInverzní funkcí k hyperbolickému kotangens je hyperbolometrická funkce argument hyperbolického kotangens (argcoth x).\n\nformula_7\nformula_8\nformula_9\n\nformula_10, kde funkce csch je funkce kosekans \n\nformula_11 \n\nformula_12 \n\nformula_13\n\nformula_14\n\nformula_15, kde C je integrační konstanta\n"}
{"id": "1166817", "url": "https://cs.wikipedia.org/wiki?curid=1166817", "title": "Ewoci", "text": "Ewoci\n\nEwoci jsou fiktivní rasa malých dvounohých stvoření, která se objevují ve vesmíru \"Star Wars\". Jsou to lovci a sběrači, kteří připomínají medvídky a kteří žijí na zalesněném měsíci planety Endor v různých chatrčích a jiných jednoduchých přístřešcích. Poprvé se objevili v roce 1983 ve filmu \"\" a pak ještě ve dvou televizních filmech, \"Caravan of Courage: An Ewok Adventure\" (1984) a \"Bitva o planetu Endor\" (1985) a taky v krátké animované sérii a několika knížkách a hrách.\n\nGeorge Lucas vytvořil Ewoky protože chtěl mít v \"Návratu Jediů\" kmen primitivních stvoření, která jsou schopna přemoct technologicky vyspělejší Impérium. Původně uvažoval nad tím, že by se scény odehrávaly na domovské planetě Wookiů, ale jak postupovali práce na tvorbě série, z Wookiů se stala technologicky vyspělá rasa. Lucas proto vytvořil novou rasu a tak, jak byli Wookiové vysocí, tak udělal Ewoky malé. Inspiraci pro vítězství Ewoků nad Galaktickým impériem čerpal v gerilách Viet Congu, kterým se povedlo ohrožovat americké vojáky během Vietnamské války. Jsou pojmenovaní podle Miwoků, domorodého amerického kmene žijícího v Redwoodském lese, ve kterém se natáčely scény z planety Endor pro film \"Návrat Jediů\", a které jsou nedaleko ranče Luka Skywalkera v San Rafaelu. Ve filmu sice nezazní slovo \"Ewok\", ale objevuje se jak ve scénáři tak v závěrečných titulcích.\n\nEwoci byli navrženi maskérem Stuartem Freebornem podle jedné rasy psů - Griffon Bruxellois - protože Lucas zrovna vlastnil takového psa. Ve filmu jsou Ewoci vyobrazeni jako podsadití, moudří dvounožci, kteří měří kolem jednoho metru. Mají ploché tváře, jsou zcela pokrytí srstí a oči mají jak dva velké klenoty. Liší se od sebe zabarvením srsti a očí, vše v odstínech hnědé, bílé, šedé, zlaté a černé. I přes svou malou výšku jsou Ewoci velmi silní; v dramatické bitevní scéně v \"Návrat Jadiů\", se ukazuje, že jsou schopni fyzicky převyšovat a dokonce jednou i zahazují Imperiální Stormtroopery, i když se takto se neprojevovali během zbytku filmu. Ewoci žijí vysoko v korunách stromů na svém domovském měsíci, ve vesnicích, které jsou vybudovány na plošinách mezi blízko stojícími stromy.\n\nJazyk Ewoků vytvořil zvukař Ben Burtt pro film \"Návrat Jediů\". V komentáři k DVD \"Návrat Jediů\" Burtt vysvětluje, že jazyk je založený na Kalmyčtině, což je jazyk Kalmyků z Ruska. Burtt zaslechl tento jazyk v dokumentárním filmu a hned se zalíbil, protože zněl velmi cize, pro někoho ze západu. Po určitém hledání se mu povedlo najít 80letou uprchlici z Kalmyku. Burtt si ji nahrával, když mu vyprávěla lidové příběhy ve svém rodném jazyce, a z toho pak vnikl základ pro jazyk Ewoků, který namluvili rozdílní herci tak, že se snažili imitovat její mluvu různými způsoby. Pro scénu, kde mluví C-3PO s Ewoky, spolupracoval herec Anthony Daniels s Burttem a společně pak vymysleli slova, na základě nahrávek Kalmyčtiny.\n\nEwoci hrají důležitou roli v závěru původní trilogie Star wars. Když Impérium začíná s operacemi na měsíci planety Endor, tak zcela ignoruje primitivní Ewoky. Princezna Leia, členka úderného týmu rebelů, se seznámí s Ewokem Wicket W. Warrickem, průzkumníkem, který ji představí dalším Ewokům. Ewoci zajmou Hana Sola, Žvejkala, Luka a droidy do pasti a vezmou je do vesnice. Protože Ewoci jsou masožravá rasa, která považuje lidské maso za pochoutku, začnou připravovat ohně, aby mohli sníst Hana, Luka a Žvejkala a získali tak jejich sílu.\n\nEwoci uctívají protokolárního droida C-3PO - myslí si, že je to bůh, díky jeho zářícímu zlatému povrchu a později díky ukázce svých nadpřirozených schopností, které zprostředkuje Luke Skywalker s použitím Síly. C-3PO povypráví radě starších o dobrodružství rebelských hrdinů Skywalkerovi, Princezně Leie a Hanu Solovi. Ewoci přijmou Rebely do svého kmene a připojí se k nim. V pozemní bitvě jim pak pomůžou zničit Imperiální generátor štítů a jejich primitivní zbraně zasypou Imperiální Stormtroopery a AT-ST stroje Impéria. Tato jejich pomoc významně přispěje k výhře v bitvě o Endor. Později večer jsou pak Ewoci zobrazeni při velké oslavě.\n\nSlovo \"ewok\" není použito nikde ve filmu ani jím nejsou označení žádní jedinci s výjimkou závěrečných titulků, kde jsou jména důležitějších osob (Wicket, Paploo, Teebo, Logray a Chirpa), zatímco ostatní jsou označeni jen jako Ewoci, v samostatné skupině. \n\nPo vydání Návratu Jediů hráli Ewoci ještě ve dvou televizních filmech a v obou zopakoval Warwick Davis svou roli Wicketa z Návratu Jediů. První film vydaný v listopadu 1984 byl \"Caravan of Courage: An Ewok Adventure\", o rok později následován filmem \"Bitva o planetu Endor\". Ewoci taky vystupovali v obrázkové sérii na ABC, známou prostě jako \"Ewoci\".\n\n"}
{"id": "1166820", "url": "https://cs.wikipedia.org/wiki?curid=1166820", "title": "Sergej Dmitrijevič Sazonov", "text": "Sergej Dmitrijevič Sazonov\n\nSergej Dmitrijevič Sazonov (; Rjazaňská gubernie – Nice) byl ruský politik, ministr zahraničí Ruska v letech 1910– 1916, dvořan, statkář v Rjazaňské gubernii. V říjnu 1914 přijal výzvu, kterou přes ruské velvyslanectví v Londýně poslal T. G. Masaryk ruské armádě, aby na smluvený signál nestříleli po našich přeběhlících a brali je do zajateckých táborů.\n\n"}
{"id": "1166821", "url": "https://cs.wikipedia.org/wiki?curid=1166821", "title": "Třída Durjoy", "text": "Třída Durjoy\n\nTřída Durjoy () je třída raketových hlídkových člunů bangladéšského námořnictva. První dvě jednotky této třídy byly do služby nasazeny roku 2013, přičemž plánována je stavba až osmi kusů.\n\nStavba člunů probíhá s čínskou pomocí. První dvě jednotky postavila čínská loděnice ve Wu-čchangu a do služby byly přijaty v srpnu 2013. Druhý pár v listopadu 2017 dokončila bangladéšská loděnice Khulna Shipyard (KSY).\n\nJednotky třída \"Durjoy\":\nPlavidla jsou vybavena bojovým řídícím systémem JRCSS. Vyzbrojeny jsou jedním 76mm kanónem H/PJ-26, dvěma 20mm kanóny, čtyřmi protilodními střelami C-704 s dosahem 35 km a dvěma vrhači raketových hlubinných pum EDS-25A. Kvůli obraně proti napadení ze vzduchu mohou být na palubě přenosné protiletadlové raketové komplety krátkého dosahu QW-2 Vanguard 2. Druhý pár, který je ve stavbě, má mít zesílenou protiponorkovou výzbroj (např. ponese torpédomety). Pohonný systém tvoří dva diesely Pielstick pohánějící dva lodní šrouby. Nejvyšší rychlost dosahuje 28 uzlů. Dosah je 2500 námořních mil.\n"}
{"id": "1166827", "url": "https://cs.wikipedia.org/wiki?curid=1166827", "title": "Kostel svatého Michala (Kluž)", "text": "Kostel svatého Michala (Kluž)\n\nKostel svatého Michala v Kluži (rumunsky Biserica Romano-Catolică Sfântul Mihail) je římskokatolický kostel. Je to druhý největší kostel v Sedmihradsku.\n\nKostel se začal budovat v 14. století a jeho nejstarší část s oltářem byla dokončena v roce 1390. Kompletně byl dokončen v letech 1442 až 1447. Během reformačního hnutí jej zabrali protestanti (1545 - 1566) a později uniaté (1566 - 1716). Po porážce protihabsburských povstání a nástupu rekatolizace v Sedmihradsku byl kostel vrácen římskokatolické církvi. V historii se zde odehrávaly důležité události, týkající se města a celého Sedmihradska. Kostel byl regotizovaný v roce 1862 (hlavně věž).\n\nKostel byl vybudován v gotickém architektonickém stylu. Hlavní loď chrámu je dlouhá 50 metrů, široká 23 metrů. Věž chrámu je vysoká 76 metrů (s křížem 80 metrů) a je tak nejvyšší věž v Sedmihradsku. Západní portál chrámu zdobí tři erby Zikmunda Lucemburského, který byl uherským králem, českým králem a německým císařem.\n\n"}
{"id": "1166832", "url": "https://cs.wikipedia.org/wiki?curid=1166832", "title": "25 (album)", "text": "25 (album)\n\n25 je třetí studiové album britské zpěvačky Adele. Bylo vydáno dne 20. listopadu 2015 a bylo pojmenováno po věku zpěvačky během natáčení alba. Největším hitem alba píseň „Hello“, která okamžitě spolu s celou deskou ovládla první příčky většiny hudebních žebříčků. Album vyšlo po několikaleté odmlce, která byla způsobena těhotenstvím zpěvačky; předchozí album \"21\" bylo vydáno již v roce 2011.\n\nOd srpna 2015 začala nahrávací společnost XL propagovat třetí studiové album Adele. V říjnu byl zveřejněn název alba \"25\" a bylo stanoveno datum vydání na 20. listopadu 2015. V říjnu byl také vydán první singl „Hello“. Ten se umístil na prvních příčkách mnoha mezinárodních žebříčků. K písni byl okamžitě vydán i videoklip, který na YouTube během prvního dne zhlédlo 27,7 milionů uživatelů, čímž zlomil rekord. Za pouhý jeden měsíc videoklip zhlédlo 452 milionů uživatelů. Ve Spojeném království se písně prodalo 330 000 kusů během prvního týdne prodeje a tím se stal nejprodávanějším singlem za poslední tři roky. Na začátku listopadu singl debutoval v americkém žebříčku na první příčce a stal se prvním digitálním singlem, kterého se během prvního týdne prodalo (placeně stáhlo) přes milion kusů.\n\nV listopadu byl natočen a na stanici BBC One odvysílán i televizní speciál \"Adele at the BBC\", který také sloužil k propagaci alba. Pro propagaci alba dále vystoupila v americkém pořadu \"Saturday Night Live\" a vystoupila v Radio City Music Hall; tento koncert později odvysílala stanice NBC.\n\nAlbum \"25\" debutovalo na prvních příčkách mnoha světových žebříčků. Dle odhadů společnosti Nielsen Music, založených na prodeji prvního dne, se mělo v USA prodat 2,5 milionů kusů alba za první týden, čímž by stanovilo absolutní rekord. Nahrávací společnost se na velký zájem připravila a do distribuce poslala 3,6 milionů kusů alba. Album \"25\" se tím mělo okamžitě stát nejprodávanějším albem roku 2015. Nakonec se v USA prodalo za pouhé tři dny prodeje 2,3 milionů kusů, a tím se stalo nejrychleji se prodávaným albem historie a nejprodávanějším albem roku 2015. Za první týden se celkově v USA prodalo 3,38 milionů kusů, čímž se stalo prvním albem historie, jehož se prodalo přes tři miliony kusů za pouhý týden. Do ledna 2016 se v USA prodalo 7,6 milionů kusů. Album se drželo na první příčce žebříčku Billboard po sedm týdnů, což se naposledy podařilo v roce 1987 Whitney Houston.\n\nV Kanadě se o první týden prodalo 306 000 kusů, čímž byl zlomen kanadský rekord Celine Dion z roku 1997. V domácím Spojeném království se alba prodalo 800 000 kusů během prvního týdne, a tím byl zlomen historický rekord nejrychleji se prodávaného alba. Za čtyři týdny prodeje se prodaly 2 miliony kusů. Celkový prodej v lednu 2016 činil 2,5 milionů kusů. Do ledna se celosvětově prodalo přes 15 milionů kusů alba.\n"}
{"id": "1166834", "url": "https://cs.wikipedia.org/wiki?curid=1166834", "title": "Seznam drobných sakrálních staveb v Plzni", "text": "Seznam drobných sakrálních staveb v Plzni\n\nSeznam drobných sakrálních staveb v Plzni zahrnuje boží muka a nejrůznější venkovní křížky (krucifixy). Do kategorie drobných sakrálních staveb spadají rovněž kaple, ať už interiérové samostatně stojící či jako součásti jiných objektů nebo kaple výklenkové. O těchto objektech je pojednáno v samostatném Seznamu kaplí v Plzni. Řada těchto drobných staveb je památkově chráněna.\n\nSeznam obsahuje boží muka a obdobné objekty umístěné na území města Plzně. Jejich umístnění je dnes často druhotné, tak, jak si vyžádal stavební rozvoj města. Mezi nejcennější patří soubor památkově chráněných božích muk dnes umístěných v prostoru vesnické památkové zóny Bolevec. Některá boží muka zanikla či jsou, jako například boží muka dříve stávající v Sadech Pětatřicátníků, uložena v městských skladištích.\nDo seznamu křížků jsou zařazeny nejen sakrální objekty, zejména krucifixy, ale i nejrůznější křížky a kříže pamětní. Mimo uvedené objekty byla na území města Plzně celá řada dalších křížů zachycených na soudobých a zejména pak historických mapách, jako např. dřevěný kříž u boleveckého hřbitova, ze kterého zbyla jen patka na úrovni terénu, kamenný kříž s klekátkem na rozcestí bývalé litické a dobřanské cesty připomínající popravu cikána Janečka v roce 1871 či celá řada křížů v okolí cesty z Plzně do Města Touškova. Do seznamu nejsou zahrnuty kříže umístěné na hřbitovech, piety či kříže jako součásti větších sakrálních objektů.\n\n\n\n"}
{"id": "1166843", "url": "https://cs.wikipedia.org/wiki?curid=1166843", "title": "Rokytenka", "text": "Rokytenka\n\nNázev Rokytenka má více vodních toků:\n\n"}
{"id": "1166850", "url": "https://cs.wikipedia.org/wiki?curid=1166850", "title": "Jan Rotter (politik)", "text": "Jan Rotter (politik)\n\nJan Rotter (18. ledna 1850 Ščyrec – 22. července 1906 Vídeň) byl rakouský pedagog a politik polské národnosti z Haliče, na počátku 20. století poslanec Říšské rady.\n\nNarodil se v Ščyrci u Lvova (Szczerzec). Vystudoval reálnou školu ve Lvově a pak absolvoval inženýrskou školu ve Vídni. Po krátkou dobu působil jako železniční úředník ve Lvově, pak složil zkoušky pro výuku matematiky a geometrie na reálných školách. Od roku 1875 byl suplentem na reálné škole v Stanislavově, kde od roku 1876 povýšil na nadučitele. Od roku 1877 byl profesorem vyšší průmyslové školy v Krakově, kde setrval velkou část svého aktivního života. Po dvanácti letech byl jmenován ředitelem tohoto ústavu. Roku 1898 se stal vládním radou. Vydal řadu spisů a učebnic o geometrii a rýsování.\n\nByl i politicky aktivní, od roku 1893 jako člen městské rady v Krakově. Přes šest let zastupoval toto město i v zemské školní radě. V roce 1895 byl, poté co rezignoval poslanec Adam Asnyk, zvolen za město Krakov za poslance Haličského zemského sněmu. Mandát zemského poslance obhájil roku 1901. Na sněmu opakovaně podporoval zavedení všeobecného volebního práva.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1901 za kurii městskou v Haliči, obvod Krakov. Poslancem byl až do své smrti roku 1906. Pak ho v parlamentu nahradil Tomasz Sołtysik.\n\nV roce 1900 se uvádí jako kandidát polských demokratů (Polskie Stronnictwo Demokratyczne). Zasedal v poslaneckém Polském klubu. Patřil mezi hlavní postavy krakovského proudu polských demokratů.\n\nZemřel v červenci 1906 ve Vídni na zápal plic. Tělo mělo být převezeno k pohřbu do Krakova.\n"}
{"id": "1166853", "url": "https://cs.wikipedia.org/wiki?curid=1166853", "title": "Pepín", "text": "Pepín\n\nJosé Casas Gris zvaný Pepín (16. listopad 1931, Valencia – 12. říjen 2010, Las Palmas) byl španělský fotbalový brankář a reprezentant.\n\nŠpanělskou první ligu hrál za kluby UD Las Palmas a Betis Sevilla. Dále působil v klubech UD Alzira a Alicante CF.\nNejlepšího výsledku dosáhl v sezóně 1963/64, kdy vybojoval s Betisem třetí příčku.\n\nSe španělskou reprezentací vyhrál domácí mistrovství Evropy 1964. Na závěrečném turnaji nenastoupil, chytal však ve druhém osmifinálovám zápase v říjnu 1963 (v tehdejším kvalifikačním systému) proti Severnímu Irsku (výhra 1:0). Byl to jeden ze dvou jeho zápasů v reprezentačním áčku, tím druhým byl přátelský duel v prosinci 1963 proti Belgii (porážka 1:2).\n\n"}
{"id": "1166859", "url": "https://cs.wikipedia.org/wiki?curid=1166859", "title": "Nathan Seinfeld", "text": "Nathan Seinfeld\n\nNathan Seinfeld, též Natan Seinfeld (9. října 1860 Lipnik – 24. dubna 1924), byl rakouský politik polské národnosti a židovského původu z Haliče, na počátku 20. století poslanec Říšské rady.\n\nByl židovského původu. Patřil mezi propolsky orientované židy. Narodil se v Lipniku v Haliči. V letech 1878–1883 vystudoval univerzitu. Působil jako úředník. V roce 1896 ho ministr železnic jmenoval druhým náměstkem ředitele státních drah v Stanislavově.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1901 za kurii městskou v Haliči, obvod Kolomyja, Sňatyn, Bučač (20. prosince 1900). Ve volebním období 1901–1907 se uvádí jako Dr. Nathan Seinfeld, c. k. vládní rada a náměstek ředitele státních drah na penzi.\n\nV roce 1900 se uvádí jako samostatný polský kandidát s programem Polského klubu. Zasedal v poslaneckém Polském klubu.\n"}
{"id": "1166860", "url": "https://cs.wikipedia.org/wiki?curid=1166860", "title": "Ernesto Castano", "text": "Ernesto Castano\n\nErnesto Castano (* 2. květen 1939, Cinisello Balsamo) je bývalý italský fotbalista. Nastupoval především na postu obránce.\n\nS italskou reprezentací vyhrál mistrovství Evropy roku 1968. V národním týmu nastoupil k 7 zápasům.\n\nS Juventusem Turín se stal třikrát mistrem Itálie (1959/60, 1960/61, 1966/67) a stejně tak třikrát s ním vyhrál italský pohár (1958/59, 1959/60, 1964/65). V italské Serii A hrál krom Juventusu ještě za LaneRossi Vicenza.\n"}
{"id": "1166864", "url": "https://cs.wikipedia.org/wiki?curid=1166864", "title": "Focke-Wulf Fw 159", "text": "Focke-Wulf Fw 159\n\nFocke-Wulf Fw 159 byl německý jednomotorový stíhací hornoplošník typu parasol se zatahovacím podvozkem ostruhového typu.\n\nV roce 1934 vydal operační štáb vojenského lettectva (Luftwaffenführungsstab) technické specifikace nového stíhacího letounu, který se měl stát standardní výzbrojí Luftwaffe. Nový stroj měl být jednoplošník s řadovou pohonnou jednotkou Junkers Jumo 210 o výkonu 477 kW a výzbrojen dvojicí kulometů. Určitá část funkcionářů Technického úřadu Říšského ministerstva letectví (C-Amt) preferovala hornoplošné uspořádání před dolnoplošníkem. Tato skupina se obrátila na Kurta Tanka s návrhem na konstrukci stíhacího letounu, který by vycházel ze stíhačky Fw 56 Stösser.\n\nTank si byl plně vědom, že další tři účastníci konkurzu, Arado Ar 80, Messerschmitt Bf 109 a Heinkel He 112 jsou řešeny jako dolnoplošníky, přesto návrh přijal. Již na podzim 1934 obdržely všechny čtyři společnosti objednávku na stavbu tří prototypů.\n\nPrvní prototyp Fw 159 V1 byl dohotoven na jaře 1935. Pilotem při prvním letu byl Flugkapitän Wolfgang Stein. Do přistávacího manévru probíhalo vše bez závad, poté si Stein všiml kontrolky pouze částečného vysunutí podvozku. Po třicetiminutovém testovacím letu a dalších 90 minut kroužení nad letištěm z důvodu vyčerpání paliva, se pilot rozhodl pro přistání s vypnutým motorem. Ihned po dosednutí se zlomil částečně vysunutý podvozek, letoun se dvakrát převrátil a skončil totálně zdemolovaný na zádech. Stein utrpěl pouze pohmožděniny.\n\nDruhý nevyzbrojený prototyp Fw 159 V2 (D-INGA) byl vybaven překonstruovaným systémem zatahování podvozku.\n\nTřetí prototyp Fw 159 V3 (D-IUPY) měl instalovaný motor Jumo 210 B o maximálním výkonu 470 kW po dobu pěti minut ve výšce 2700 m. Pevná třílistá dřevěná vrtule Schwarz předchozích prototypů byla zaměněna za pevnou dvulistou. Přepracovaný byl rovněž tvar posuvného krytu kabiny. V tomto letounu byla poprvé zabudována výzbroj skládající se z dvojice kulometů MG 17 ráže 7,9 mm se zásobou 500 nábojů každý.\n\nV roce 1936 byl dodatečně vyzbrojen také Fw 159 V2 spolu s instalací nového dvanáctiválcového motoru chlazeného kapalinou Jumo 210 Da s dvoustupňovým kompresorem o vzletovém výkonu 500 kW, pohánějící novou dvoulistou vrtuli Junkers-Hamilton. Stejnou vrtuli pak obdržel také Fw 159 V3 (nyní s imatrikulací D-IGQO) s pohonnou jednotkou Jumo 210 G s přímým vstřikováním paliva o vzletovém výkonu 515 kW.\n\nKoncem léta 1937 se RLM rozhodlo, že základ stíhací výzbroje Luftwaffe budou tvořit letouny Bf 109.\n\nÚdaje platí pro Fw 159 V2 s motorem Jumo 210 Da\n\n"}
{"id": "1166865", "url": "https://cs.wikipedia.org/wiki?curid=1166865", "title": "Axel Lobenstein", "text": "Axel Lobenstein\n\nAxel Lobenstein, (* 19. května 1965 v Apoldě, Německá demokratická republika) je bývalý německý zápasník – judista.\n\nPřipravoval se v Lipsku. V prvních letech mezi seniory se přetahoval o post reprezentační jedničky s Rolandem Borawskim výsledkem čehož bylo, že Východní Němci neměli v roce 1988 na olympijských hrách v Soulu ve střední váze zastoupení. Spekulovalo se, že hlavním důvodem jeho neúčasti byla negativní dopingová zkouška. Německý týdeník Der Spiegel vydal v roce 1994 článek, kde popisuje tréninkové prakticky sportovců z Východního Německa. V článku se uvádí jeho jméno.\n\nPo znovusjednocení Německa v roce 1990 se stal členem nově utvořené německé reprezentace a v roce 1992 si zajistil účast na olympijských hrách v Barceloně. Přes náročný los se dostal do semifinále, kde však nestačil v boji na zemi Francouzi Tayotovi. Následně svedl vyrovnaný zápas s Japoncem Okadou, ale při hantei rozhodčí hlasovali proti němu. Obsadil 5. místo.\n\nOd roku 1995 zkoušel štěstí v polotěžké váze. V roce 1996 prohrál nominaci na olympijské hry v Atlantě s Detlefem Knorrekem. Svojí činnost v reprezentaci ukončil v roce 1997. Judu se dále věnoval vrámci klubů v německé bundelisze. Po skončení sportovní kariéry podniká a věnuje se trenérské práci.\n\n"}
{"id": "1166866", "url": "https://cs.wikipedia.org/wiki?curid=1166866", "title": "Tomasz Sołtysik", "text": "Tomasz Sołtysik\n\nTomasz Sołtysik (12. prosince 1847 Rymanów – 11. srpna 1916 Mariánské Lázně) byl rakouský pedagog a politik polské národnosti z Haliče, na počátku 20. století poslanec Říšské rady.\n\nPůsobil jako pedagog, klasický filolog a politik. Byl dlouholetým ředitelem Sobieského gymnázia v Krakově. Zasedal coby poslanec Haličského zemského sněmu.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách roku 1906 za kurii městskou v Haliči, obvod Krakov. Nastoupil 24. října 1906 místo Jana Rottera. Ve volebním období se uvádí jako Thomas Sołtysik, c. k. školní rada a ředitel III. státního gymnázia v Krakově.\n\nV roce 1906 se uvádí jako kandidát polských demokratů (Polskie Stronnictwo Demokratyczne). Zasedl do poslaneckého Polského klubu.\n\nZemřel v srpnu 1916 v Mariánských Lázních.\n"}
{"id": "1166871", "url": "https://cs.wikipedia.org/wiki?curid=1166871", "title": "Stanisław Sozański", "text": "Stanisław Sozański\n\nStanisław Sozański (1859 Kornalovyči – 19. března 1939 Kornalovyči) byl rakouský politik polské národnosti z Haliče, na počátku 20. století poslanec Říšské rady.\n\nV roce 1885 získal titul doktora práv na Jagellonské univerzitě. Roku 1890 byl jmenován adjunktem okresního soudu v Drohobyči. Uvádí se jako rytíř Dr. Stanislaus Sozański. Byl poradcem ministerstva spravedlnosti a školství ve Vídni. V roce 1888 působil ve Vídni jako úředník ministerstva financí.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1901 za kurii velkostatkářskou v Haliči, obvod Sambor.\n\nV roce 1901 se uvádí jako kandidát Polského klubu.\n\nV roce 1927 daroval své rozsáhlé majetky Polské akademii věd. Šlo o pozemkovou držbu v lokalitách Kornałowice, Hordynia, Kranzberg, Dublany, Grabowiec a Białoskórka. Část rodinných uměleckých sbírek věnoval Sozański krakovské knihovně Biblioteka Jagiellońska. Zemřel v březnu 1939.\n\nJeho bratr Feliks Marian Sozański byl rovněž politicky aktivní. Zasedal coby poslanec Haličského zemského sněmu.\n"}
{"id": "1166873", "url": "https://cs.wikipedia.org/wiki?curid=1166873", "title": "Kastelorizo", "text": "Kastelorizo\n\nKastelorizo ( nebo ) je ostrov ve Středozemním moři, ležící u jižního pobřeží Malé Asie, zvaného Turecká Riviéra. Je nejvýchodnějším obydleným ostrovem Řecka, od přístavního města Kaş v provincii Antalya v Turecku je vzdálen 2 km. Ostrov Kastelorizo má rozlohu 9,113 km² a obec zahrnující neobydlené ostrovy Ro a Stroggili a dalších 6 ostrůvků 11,987 km². Je nejmenším ostrovem skupiny Dodekanés, který tvoří samostatnou obec. Obec je součástí regionální jednotky Rhodos v kraji Jižní Egeis.\n\nV roce 2011 žilo v obci 492 obyvatel, přičemž všichni obývali hlavní město Megisti. Celý ostrov tvoří jednu obec, která se nečlení na obecní jednotky ani komunity a obsahuje právě jedno sídlo. V závorkách je uveden počet obyvatel jednotlivých sídel.\nOsídlení je soustředěno okolo zátoky s přístavem na severním konci ostrova, kde se nachází bývalý guvernérský palác, johanitská pevnost, klášter Profitis Elías a bývalá mešita přeměněná na muzeum.\n\nPojmenování ostrova pochází z italského výrazu \"Castello rosso\" (červený hrad) podle místní pevnosti johanitských rytířů z Rhodu. Stejného původu je také turecký název \"Kızılhisar\". Na řeckých mapách se objevuje také starověký název \"Megisti\" (řecky \"největší\"), protože ostrov je největším a jediným obydleným ze skupiny ostrůvků ležících u pobřeží starověké Lýkie. Nedaleký ostrov Stroggili s majákem je nejvýchodněji ležícím územím současného Řecka.\n\nVe 12. století př. n. l. ostrov osídlili Dórové. V období helénismu byl součástí rhodského městského státu, později patřil Byzantské říši. Ve 14. století ho ovládali johanité, v letech 1461 až 1512 patřil Neapolskému království, pak ho dobyla osmanská říše, v roce 1659 ho nakrátko získala Benátská republika. Většinu obyvatel tvořili Řekové, kteří se za osvobozenecké války ve dvacátých letech 19. století vzbouřili proti turecké nadvládě, ale povstání bylo potlačeno. O ostrov se bojovalo za první světové války, v roce 1919 ho Italové připojili ke své državě zvané Italské egejské ostrovy. Další boje o ostrov proběhly za druhé světové války, kdy byl bombardován a střídavě obsazován britskými a italskými jednotkami, část obyvatel byla evakuována do Gazy. Na základě mírové smlouvy z roku 1947 se Kastelorizo stalo součástí Řecka.\n\nPodle zprávy z roku 1910 žilo na ostrově asi devět tisíc obyvatel a byl významným obchodním centrem. Následné politické zmatky a po druhé světové válce také nevýhodná poloha na periférii Řecka vedly k ekonomickému úpadku a odchodu většiny lidí za obživou. Velká komunita přistěhovalců z Kasteloriza, zvaná \"Kazzies\", žije v Austrálii, zejména v Perthu, který je také partnerským městem Kasteloriza.\n\nOstrov je tvořen vápencem, povrch je členitý s množství jeskyní, turistickou atrakcí je jeskyně Phokialí vyplněná mořskou vodou a přístupná lodí. Ostrov má horké a suché podnebí, vyhnula se mu masová turistika, takže návštěvníky přitahuje klidným prostředím a autentickými lidovými tradicemi. Na vrcholu nejvyšší hory ostrova Vigly se nacházejí zbytky antické akropole. Z ostrova jezdí pravidelné trajekty na Rhodos a do Kaşe.\n\nNa Kastelorizu se natáčel italský film \"Středozemí\", oceněný roku 1991 Oscarem. David Gilmour byl pobytem na ostrově inspirován k natočení alba \"On an Island\", kde se úvodní instrumentální skladba jmenuje „Castellorizon“.\n\n"}
{"id": "1166877", "url": "https://cs.wikipedia.org/wiki?curid=1166877", "title": "Henryk Starzeński", "text": "Henryk Starzeński\n\nHenryk Starzeński (1856 – přelom března a dubna 1922 Vídeň) byl rakouský šlechtic a politik polské národnosti z Haliče, na počátku 20. století poslanec Říšské rady.\n\nPůsobil jako statkář v Hnizdyčivě (Hnizdyczów). Byl šlechtického původu. Měl titul hraběte a komořího a hodnost rytmistra. Jeho první manželkou byla Sophie Gołuchowska (Zofia Maria Klementyna hr. Gołuchowska z Gołuchowa h. Leliwa). Po její smrti se oženil s Josefine Christovou z Lince. Bratrem Sophie Gołuchowské byl politik Agenor Gołuchowski.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách roku 1902 za kurii venkovských obcí v Haliči, obvod Stryj, Žydačiv, Drohobyč atd. Nahradil zesnulého poslance Karola Dzieduszyckého. Slib složil 2. prosince 1902.\n\nUvádí se jako člen poslaneckého Polského klubu.\n\nZemřel na přelomu března a dubna 1922.\n"}
{"id": "1166881", "url": "https://cs.wikipedia.org/wiki?curid=1166881", "title": "Hobart International 2016 – ženská dvouhra", "text": "Hobart International 2016 – ženská dvouhra\n\nDo soutěže ženské dvouhry na tenisovém turnaji Hobart International 2016 nastoupilo třicet dva hráček. Obhájkyní titulu byla britská tenistka Heather Watsonová, kterou ve čtvrtfinále vyřadila Švédka Johanna Larssonová.\n\nVítězkou dvouhry se stala sedmá nasazená Francouzka Alizé Cornetová, jež ve finále zdolala kanadskou hráčku Eugenii Bouchardovou po hladkém dvousetovém průběhu 6–1 a 6–2. V probíhající sezóně si připsala premiérové turnajové vítězství, které představovalo pátý singlový titul na okruhu WTA Tour, první od dubnového Katowice Open 2014.\n"}
{"id": "1166883", "url": "https://cs.wikipedia.org/wiki?curid=1166883", "title": "League of Ireland First Division", "text": "League of Ireland First Division\n\nLeague of Ireland First Division (irsky:\"Céad Roinn Sraith na hÉireann\") je druhá nejvyšší fotbalová soutěž v Irsku. Vznikla v roce 1985, kdy byla původně dvacetičlenná League of Ireland rozdělena do dvou divizí. Soutěž se hraje systémem \"jaro–podzim\" od března do října. V základní části odehraje každý tým 28 zápasů a vítěz postupuje do Premier Division. Týmy umístěné na druhé a třetím místě hrají dvouzápasové playoff. Vítěz dvouzápasu následně hraje baráž o postup s předposledním týmem Premier Division.\nPosledním vítězem soutěže je tým Wexford Youths FC.\n\nFirst Division hraje celkem 8 týmů. Novými týmy v sezóně 2016 jsou sestoupivší týmy z Premier Division – Limerick FC a Drogheda United FC.\n\n"}
{"id": "1166884", "url": "https://cs.wikipedia.org/wiki?curid=1166884", "title": "Hieronim Wierzchowski", "text": "Hieronim Wierzchowski\n\nHieronim Wierzchowski (1860 – 1942) byl rakouský politik polské národnosti z Haliče, na počátku 20. století poslanec Říšské rady.\n\nPůsobil jako okresní soudce ve městě Halyč. V roce 1906 byl převeden na soud ve Lvově.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách roku 1905 za kurii všeobecnou v Haliči, obvod Stanislavov, Tłumacz, Buczacz, Rohatyn, Podhajce atd. Nastoupil 28. listopadu 1905 místo Jana Walewského-Colonny. Ve funkčním období 1901–1907 se uvádí jako rytíř Hieronim Wierzchowski, c. k. rada zemského soudu.\n\nPatřil do skupiny polských demokratů (Polskie Stronnictwo Demokratyczne) a zasedal v poslaneckém Polském klubu.\n"}
{"id": "1166886", "url": "https://cs.wikipedia.org/wiki?curid=1166886", "title": "Marie Beatrix Rakouská-d'Este (1824–1906)", "text": "Marie Beatrix Rakouská-d'Este (1824–1906)\n\nMarie Beatrix Rakouská-d'Este (německy \"Maria Beatrix Anna Franziska von Österreich-Este\", 13. února 1824, Modena – 18. března 1906, Štýrský Hradec) byla členka Habsbursko-lotrinské dynastie v linii Rakouští-Este, arcivévodkyně a princezna rakouská, princezna uherská a česká, hraběnka z Montizónu.\n\nNarodila se 13. února 1824 v Modeně jako dcera vévody Františka IV. Modenského a jeho manželky Marie Beatrice Savojské.\n\nDne 6. února 1847 se v Modeně provdala za Jana, hraběte z Montizónu syna infanta Karla, hraběte z Moliny a jeho první manželky infantky Marie Františky Portugalské. Její manžel byl karlistický uchazeč o trůn Španělska (1860–1868) a legitimistický uchazeč o trůn Francie (1883–1887). Spolu měli dvě děti:\n\nZemřela 18. března 1906 ve Štýrském Hradci.\n\n"}
{"id": "1166887", "url": "https://cs.wikipedia.org/wiki?curid=1166887", "title": "Golgiho metoda", "text": "Golgiho metoda\n\nGolgiho metoda je biochemická metoda barvení preparátu nervové tkáně za užití dichromanu draselného a dusičnanu stříbrného.\n\nMetodu barvení vyvinul v roce 1873 pozdější nositel Nobelovy ceny Camillo Golgi.\n\n"}
{"id": "1166888", "url": "https://cs.wikipedia.org/wiki?curid=1166888", "title": "Detlef Knorrek", "text": "Detlef Knorrek\n\nDetlef Knorrek, (* 6. července 1965 v Langenhagenu, Německo) je bývalý německý zápasník – judista.\n\nPřipravoval se v Hannoveru. Ve svých začátcích dělal v německé reprezentaci dvojku Marcu Meilingovi. V roce 1992 si na úkor Meilinga vybojoval nominaci na olympijské hry v Barceloně. Přípravu na nominační turnaj, který němečtí trenéři předem určili, zvládal velmi dobře a celkově ve světovém poháru dosahoval kvalitních výsledků. V reprezentaci však nepatřil k oporám kvůli přehnané odpovědnosti, kterou si na sebe bral. V roce 1996 si na úkor Axela Lobensteina zajistil účast na olympijské hry v Atlantě a podobně jako před čtyřmi lety vyhořel v prvním kole. Bylo to jeho poslední vystoupení v německém judogi.\n\n"}
{"id": "1166890", "url": "https://cs.wikipedia.org/wiki?curid=1166890", "title": "Andrzej Wilk (politik)", "text": "Andrzej Wilk (politik)\n\nAndrzej Wilk (1849 – 1934) byl rakouský politik polské národnosti z Haliče, na počátku 20. století poslanec Říšské rady.\n\nPůsobil jako statkář a kovář v Sieniawě.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1901 za kurii všeobecnou v Haliči, obvod Jarosław, Lancut, Cieszanow atd. Slib složil 5. února 1901.\n\nVe volbách roku 1901 se uváděl coby kandidát tzv. Stojałowského skupiny (politická strana Stronnictwo Chrześcijańsko-Ludowe okolo Stanisława Stojałowského). Podle jiného zdroje po volbách usedl do poslaneckého klubu Polské lidové strany. V roce 1904 se již uvádí jako bývalý stoupenec Stojałowského a nyní zasedal v poslaneckém Polském klubu. Jeho volba roku 1901 vyvolala kontroverze, protože na některých volebních lístcích stálo pouze jeho příjmení Wilk, přičemž v tomto obvodu kandidoval i jiný muž téhož příjmení. Následné řešení tohoto sporu trvalo roky. Poslanec Wilk kromě toho čelil aféře, když se zjistilo, že psací potřeby, které měl coby zákonodárce k dispozici, používal pro soukromé účely. Šlo o tisíce tiskopisů s hlavičkou poslanecké sněmovny, dále o psací potřeby, nůžky atd. Kvůli této aféře byl z Polského klubu vyloučen.\n"}
{"id": "1166892", "url": "https://cs.wikipedia.org/wiki?curid=1166892", "title": "Věra Krumphanzlová", "text": "Věra Krumphanzlová\n\nAkademická malířka Věra Krumphanzlová (* 6. prosince 1946 Praha) je česká malířka.\n\nSvoji uměleckou dráhu započala v 70. letech 20. století, zejména ilustrováním pro dětské časopisy Sluníčko, Mateřídouška, ABC, užitou i volnou grafikou.\nPodílela se jako animátorka na Česko-francouzském celovečerním kresleném filmu Divoká planeta, pracovala v rozhlase, v televizi (Malý televizní kabaret, Zpívánky, Studio mladých...)\nV letech 1996 - 2000 pracovala jako kurátorka a vedoucí galerie Chodovské tvrzi v Praze, kde se podílela na realizaci cca 80 výstav významných českých i zahraničních umělců, inspirovala a realizovala mnoho kulturních projektů.\n\nZhruba od 90. let 20. století se zabývá ve větším měřítku malbou, preferuje výrazně abstraktní malbu, experimentuje a vytváří vlastní techniky se základem v monotypu.\n\nMá tři syny (David, Robert a Michal).\n\n"}
{"id": "1166893", "url": "https://cs.wikipedia.org/wiki?curid=1166893", "title": "Seznam děkanů Filmové a televizní fakulty Akademie múzických umění", "text": "Seznam děkanů Filmové a televizní fakulty Akademie múzických umění\n\nToto je seznam děkanů na Filmové a televizní fakulty Akademie múzických umění v Praze.\n\n"}
{"id": "1166895", "url": "https://cs.wikipedia.org/wiki?curid=1166895", "title": "Luciferová žluť", "text": "Luciferová žluť\n\nLuciferová žluť je fluorescenční barvivo užívání v buněčné biologii pro zobrazení živé i zafixované tkáně.\nBarvivo poprvé připravil Walter W. Stewart v National Institutes of Health a v roce 1978 si jej nechal patentovat.\n\nKarbohydrazid (CHNO) se smíchá se solí lithia, sodíku nebo amonia. Skupina CH se kovalentně pojí s biomolekulami aldehydickou vazbou. Dále se do žluti přidává vinylsulfon, ehylendiamin a kadaverin.\n"}
{"id": "1166897", "url": "https://cs.wikipedia.org/wiki?curid=1166897", "title": "Tomasz Włazowski", "text": "Tomasz Włazowski\n\nTomasz Włazowski, původním jménem Tomasz Wlazło (1858 Chłopice – 1938 Radymno), byl rakouský římskokatolický duchovní a politik polské národnosti z Haliče, na počátku 20. století poslanec Říšské rady.\n\nPůsobil jako probošt a katecheta v Sieniawě. Pocházel z rodiny z Chłopic. Původním jménem byl Wlazło. Příjmení Włazowski začal užívat až jako katolický duchovní. Jeho starší bratr Michał Wlazło byl dlouholetým starostou Chłopic. K jeho rozhodnutí stát se knězem přispěl Wojciech Michna. Okolo roku 1882 absolvoval seminář v Přemyšli. Byl dlouholetým farářem v Domaradzu a Radymně (v období let 1921–1938). V letech 1923–1938 zastával funkci čestného předsedy hasičského sboru v Radymně.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1901 za kurii venkovských obcí v Haliči, obvod Jarosław, Cieszanow. V roce 1901 se uvádí jako oficiální polský kandidát, tedy kandidát Polského klubu.\n\nZemřel v roce 1938 v Radymně, kde byl také pohřben.\n"}
{"id": "1166898", "url": "https://cs.wikipedia.org/wiki?curid=1166898", "title": "Giorgio Ferrini", "text": "Giorgio Ferrini\n\nGiorgio Ferrini (18. srpen 1939, Roncello – 8. listopad 1976, Turín) byl italský fotbalista. Nastupoval především na postu záložníka.\n\nS italskou reprezentací vyhrál mistrovství Evropy roku 1968. Zúčastnil se též mistrovství světa 1962 a olympijských her v Římě roku 1960. V národním týmu nastoupil k 7 zápasům.\n\nS AC Turín dvakrát vyhrál italský pohár (1967/68, 1970/71).\n"}
{"id": "1166899", "url": "https://cs.wikipedia.org/wiki?curid=1166899", "title": "Jan Wojtyga", "text": "Jan Wojtyga\n\nJan Wojtyga (1854 – květen 1913 Krakov) byl rakouský pedagog a politik polské národnosti z Haliče, na počátku 20. století poslanec Říšské rady.\n\nPůsobil jako učitel na národní škole a ředitel školy v Krakově. Zastával funkci ředitele chlapecké a dívčí školy v Krakově.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1901 za kurii venkovských obcí v Haliči, obvod Krakov, Wieliczka, Chrzanow. V roce 1901 se uvádí jako oficiální polský kandidát, tedy kandidát Polského klubu.\n\nZemřel v květnu 1913.\n"}
{"id": "1166900", "url": "https://cs.wikipedia.org/wiki?curid=1166900", "title": "Ústav teorie informace a automatizace Akademie věd České republiky", "text": "Ústav teorie informace a automatizace Akademie věd České republiky\n\nÚstav teorie informace a automatizace AV ČR, v. v. i. (ÚTIA), je veřejná výzkumná instituce neuniverzitního typu, zřízená Akademií věd České republiky. ÚTIA provádí základní a aplikovaný výzkum na poli informatiky, zpracování signálů a obrazu, rozpoznávání obrazu, teorie systémů a teorie řízení. Kromě výzkumu je ústav široce zapojen do pregraduálního i postgradualního vzdělávání, vydává časopis \"Kybernetika\" a je soudně-znaleckým ústavem v oboru Kybernetika a výpočetní technika.\n\n"}
{"id": "1166901", "url": "https://cs.wikipedia.org/wiki?curid=1166901", "title": "Marie Kristýna Rakouská (1574–1621)", "text": "Marie Kristýna Rakouská (1574–1621)\n\nMarie Kristýna Rakouská (10. listopadu 1574, Štýrský Hradec - 6. dubna 1621, Hall in Tirol) byla členka Habsburské dynastie, arcivévodkyně rakouská a kněžna Sedmihradská.\n\nNarodila se 10. listopadu 1574 ve Štýrském Hradci jako dcera arcivévody Karla II. Štýrského syna císaře Ferdinanda I. a Marie Anny Bavorské.\n\nDne 7. února 1595 přijala formální návrh ke sňatku se Zikmundem Báthory vládnoucím knížetem Sedmihradska. Sňatek se odehrál 6. srpna 1595 ve Weissenburgu a poté se Marie Kristýna přestěhovala do Sedmihradska.\n\nZikmund, po katastrofální svatební noci, odmítl dovršit manželství a poslal svou ženu do pevnosti Kővár vára, kde byla do 18. dubna 1598 držena jako vězeň a na žádost místní šlechty byla po abdikaci Zikmunda vybrána, aby obsadila trůn. Nicméně její vláda byla nominální, protože zde vládl zástupce císaře Rudolfa II. Dne 20. srpna 1598 Zikmund znovu získal trůn a smířil se se svou manželkou, avšak ji poslal znovu do pevnosti.\n\nKdyž v březnu roku 1599 Zikmund opustil trůn, Marie ho mohla opustit a vrátit se do Rakouska. Dne 17. srpna 1599 papež Klement VIII. manželství rozvedl a roku 1607 vstoupila do kláštera v Halleru, zde také zemřela.\n\n"}
{"id": "1166902", "url": "https://cs.wikipedia.org/wiki?curid=1166902", "title": "Emil Skákala", "text": "Emil Skákala\n\nIng. Emil Skákala (6. srpna 1922, Leopoldov – 27. července 1990, Bratislava) byl slovenský krasobruslař a krasobruslařský funkcionář.\n\nSkákala prožil dětství v Leopoldově, než se v deseti letech přestěhoval do Bratislavy. Vystudoval učitelskou a obchodní akademii a při studiích se věnoval i krasobruslení jako jednotlivec, později ve sportovní dvojici a nakonec v tancích na ledě s partnerkou Hildou Múdrou. Účastnil se národních šampionátů a nichž získal v roce 1950 s Ľudmilou Dulkovou v kategorii sportovních dvojic třetí místo. Když v roce 1946 reprezentoval na akademickém mistrovství světa v Davosu, byl jedním z prvních slovenských krasobruslařů, kteří se vydali na podobné zahraniční závody po konci druhé světové války. Po skončení závodní činnosti se stal trenérem a rozhodčím tanců na ledě. Zapojil se i do organizačních aktivit a stal se předsedou krasobruslařského oddílu Slovanu Bratislava, dále předsedou Slovenského krasobruslařského svazu (1952–1969). V té době se Bratislava stala dvakrát pořadatelem mistrovství Evropy a slovenské krasobruslení dosáhlo největších úspěchů. Nakonec vykonával i funkci předsedy Krasobruslařského svazu ÚV ČSTV (1969–1981). Byl též členem komise tanců na ledě Mezinárodní bruslařské unie.\n\nV roce 1950 absolvoval Vysokou školu ekonomickou v Bratislavě a stal se zaměstnancem podniku ZARES, který se zabýval péčí o bratislavskou veřejnou zeleň. Od roku 1952 byl jeho ředitelem až do odchodu do důchodu v roce 1982. V této roli inspiroval i vznik pravidelné mezinárodní výstavy květin Flóra Bratislava.\n\nByl iniciátorem mnoha krasobruslařských závodů, jako jsou např. Velká cena SNP, Velká cena Bratislavy, dále ledové revue \"To je moja melódia\" a \"Poďte s nami\".\n\n"}
{"id": "1166903", "url": "https://cs.wikipedia.org/wiki?curid=1166903", "title": "Michał Żyguliński", "text": "Michał Żyguliński\n\nMichał Żyguliński (1864 – 21. listopadu 1912 Krakov) byl rakouský pedagog a politik polské národnosti z Haliče, na počátku 20. století poslanec Říšské rady.\n\nPůsobil jako učitel na biskupském semináři v Tarnówě.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1901 za kurii všeobecnou v Haliči, obvod Tarnow, Brzesko, Bochnia atd. Mandát získal i ve volbách roku 1907, konaných poprvé podle všeobecného a rovného voelbního práva. Byl zvolen za obvod Halič 42.\n\nV roce 1901 se uvádí jako oficiální polský kandidát, tedy kandidát Polského klubu. Ve volbách roku 1907 byl zvolen za nový subjekt Polskie Centrum Ludowe, do kterého přešla Stojałowského skupina. Po volbách roku 1907 pak opět usedl do Polského klubu. Ve volbách roku 1911 kvůli nemoci již nekandidoval.\n\nZemřel v listopadu 1912.\n"}
{"id": "1166906", "url": "https://cs.wikipedia.org/wiki?curid=1166906", "title": "South Ealing (stanice metra v Londýně)", "text": "South Ealing (stanice metra v Londýně)\n\nSouth Ealing je stanice metra v Londýně, otevřená 1. května 1883. Elektrifikace proběhla v letech 1903–1905. Autobusové spojení zajišťuje linka 65. Stanice se nachází v přepravní zóně 3 a leží na lince:\nV minulosti se stanice nacházela na lince District Line.\n"}
{"id": "1166907", "url": "https://cs.wikipedia.org/wiki?curid=1166907", "title": "Northfields (stanice metra v Londýně)", "text": "Northfields (stanice metra v Londýně)\n\nNorthfields je stanice metra v Londýně, otevřená 16. dubna 1908 jako \"Northfields Halt\". Přejmenování na \"Northfields and Little Ealing\" proběhlo 11. prosince 1911. Dnešní jméno dostala stanice 19. května 1932. Architektem byl Charles Holden. Autobusovou dopravu zajišťují linky: E2, E3 a noční linka N11. Stanice se nachází v přepravní zóně 3 a leží na lince:\nV minulosti ležela stanice na lince District Line.\n"}
{"id": "1166908", "url": "https://cs.wikipedia.org/wiki?curid=1166908", "title": "Borovice dlouhověká", "text": "Borovice dlouhověká\n\nBorovice dlouhověká (\"Pinus longaeva\") je severoamerická pětijehličná borovice s proměnlivou rychlostí a typem růstu a velkou snášenlivostí k extrémním přírodním podmínkám, dožívající se nejvyššího známého věku ze všech neklonovaných rostlin na světě.. Synonyma \"Pinus aristata\" syn. \"longaeva\", \n\nStálezelený, jehličnatý, jednodomý, větrosprašný strom, vysoce odolný proti extrémnímu suchu, dorůstající do výšky 18 m. Ve vysokohorských podmínkách, někdy také v důsledku velmi silných a mrazivých větrů zakrnělý a pokroucený, výšky jen pod 9 m, dorůstající a odspodu velmi hustý keř (takzvaný „Krummholz“, výraz pochází z němčiny, krumm = křivý, ohnutý, křivolaký a holz = dřevo, les, dohromady tedy křivý les nebo křivé dřevo a tak podobně). Strom se dožívá nejvyššího známého věku ze všech neklonových, pohlavně se rozmnožujících rostlin na světě, nejstarší stromy se dokáží dožít přes 5000 let. Rychlost růstu borovice \"Pinus longaeva\" je velmi proměnlivá, přímo se odvíjející od podmínek, ve kterých strom roste. V nepříznivých podmínkách roste velmi pomalu, asi 15 cm za 40 let, po dosažení maximální výšky strom přestane růst do výšky, ale kmen dále sílí do šířky. Kmen stromu bývá jak jednotlivý, tak též násobný, a dosahuje průměru do 2 m. Kořenový systém stromu je z většiny velmi rozvětvený a mělký, účinně zajišťující a maximalizující vstřebávání vody pro strom, několik velkých a rozvětvených kořenů poskytuje stromu statickou oporu.\n\nVětve jsou pokroucené a sklánějí se. Koruna je nepravidelná nebo zaoblená či zploštělá, silně se zužující. Borka je u mladých stromů tenká, hladká a šedobílá, u starších stromů pak červenohnědá, mělce až hluboce rozpraskaná do tlustých, šupinovitých, nepravidelných a hranatých brázd; borka borovice \"Pinus longaeva\" nedosahuje takové tloušťky jako u borovice \"Pinus balfouriana\", odolnost \"Pinus longaeva\" proti ohni není proto vysoká, odolá pouze lehčím požárům, požár koruny strom zahubí. Letorosty jsou zprvu bledě červenohnědé, později šedé nebo žlutošedé, pokryté měkkými chlupy. Pupeny jsou vejčitě se zužující, bledě červenohnědé, 10 mm dlouhé, pokryté hnědými šupinami, pryskyřičnaté. Jehlice jsou ohnuté vzhůru, tmavozelenožluté, voskovité a pokryté bílými tečkami zaschlé pryskyřice či s bledými šupinami; vosk a tlustá pokožka jehlic snižují odpar vody a pomáhají stromu udržet vodu v suchých podmínkách; jehlice jsou ve svazečcích (\"Fasciculus\") po 5 ; jehlice jsou 1,5-4 cm dlouhé a 0,8-1,2 mm široké; spodní povrchy jehlic, postrádající středovou rýhu, mají na svých površích 2 podpokožkové (Subepidermální) pryskyřičné kanálky (pásky), zatímco horní povrchy nesou výrazně bílé průduchy (\"Stomata\"); okraje jehlic jsou celé nebo mírně a jemně distálně nepatrně vroubkované; špičky jehlic jsou otupeně ostré až krátce se zašpičaťující; svazečkové pochvy jsou 1 cm dlouhé, zanedlouho tvoří růžice a potom brzy opadávají; jehlice zůstávají na stromě 10-43 let a jsou funkční a schopné fotosyntézy a řízení odparu vody i po 35 letech. Samčí (pylové) šištice (\"Microstrobilus\") jsou elipsovitě válcovité, 7-12 mm dlouhé a purpurovočervené. Samičí (semenné) šištice - šišky (\"Megastrobilus\") jsou souměrné, rozevíravé, kopinatě válcovité, téměř přirostlé, se zaoblenou základnou před rozevřením, po rozevření jsou kopinatě válcovité až úzce vejčité; 5-14 cm dlouhé, zprvu purpurové, později červenohnědé, vyskytují se po jedné nebo v přeslenech po 2 ; šišky dozrávají 2 roky, potom uvolní semena a brzy opadávají. Výrůstky (\"Apophysis\") jsou velmi ztluštělé, s ostrým kýlem. Přírůstek prvního roku (\"Umbo\") je středový, vyvýšený na nízké opoře, zkrácený nebo podepřený středovým stonkem, náhle se zužující nebo štíhlý a tuhý, s proměnlivě 1-6 mm dlouhým trnem, s bledým pryskyřičným výměškem. Semena jsou elipsovitě obvejčitá, 5-8 mm dlouhá, bledě hnědá s tmavočervenými skvrnami. Křídla semen jsou 10-12 mm dlouhá. Semena jsou rozšiřována větrem.\n\nPodle některých teorií souvisí dlouhověkost stromu s nepřátelským prostředím, ve kterém strom roste. Vysoký poměr mrtvého a živého dřeva omezuje respiraci a vodní ztráty, čímž se prodlužuje životnost stromu. Extrémně nepřátelské vysokohorské a suché prostředí též nesvědčí hmyzu a houbám, z nichž některé druhy by mohly stromu škodit. Dlouho existující a fungující jehličí způsobuje, že přidání jehlic nových nestojí strom příliš mnoho energie, trvanlivé jehlice mají navíc stabilní fotosyntetickou schopnost, která stromu pomáhá v náročných podmínkách. Jinou zajímavou schopností hospodařit s energií a živinami v extrémních klimatických podmínkách je, že strom nechá úplně odumřít své (ohněm, suchem, bleskem, vichřicí) poškozené části, aby je nemusel dále vyživovat a mohl se soustředit na výživu částí nepoškozených (kterým se potom naopak ještě více daří). Důležitou předností stromu je jeho velmi husté a pryskyřičnaté dřevo, které spolehlivě zastavuje útoky různých patogenů (bakterie, houby, hmyz, parazitické rostliny a další). Velmi suchý vzduch v oblastech výskytu stromu pomáhá zabránit vyhnívání stromu, na druhou stranu může strom v extrémních případech zabít jeho přílišným vysušením. Nejstarší stromy rostou v nechráněných polohách, daleko od sebe a v půdách (dolomitového původu), ve kterých nedokáže růst téměř žádná jiná rostlina; navíc trvanlivé jehlice nevytvářejí téměř žádnou nastýlku (pokryv půdy organickým materiálem). To vše přispívá k minimalizaci rizika vzniku požáru a zejména jeho šíření. \n\nV neposlední řadě je podivuhodná schopnost i těch nejstarších jedinců vytvářet šišky se životaschopnými semeny.\n\nNejstarší borovice \"Pinus longaeva\" dosáhla v roce 2012 stáří zhruba 5060 let. Není záměrně pojmenována a její přesné umístění v horském pásmu White Mountains ve státě Kalifornie v USA je utajeno z důvodu ochrany před vandalismem.\n\nBorovice dlouhověká \"Pinus longaeva\", borovice osinatá \"Pinus aristata\" a borovice Balfourova \"Pinus balfouriana\" mají společné předchůdce, jsou tedy blízce příbuzné. Do roku 1970 byly borovice dlouhověká \"Pinus longaeva\" a borovice osinatá \"Pinus aristata\" považovány za stejný druh, proto je v některých starších zdrojích \"Pinus longaeva\" uváděna jako varieta borovice osinaté \"Pinus aristata\", to znamená: \"Pinus aristata\" varieta \"longaeva\", nicméně amatérský botanik D.K.Bailey objevil natolik velké rozdíly v jehlicích a v šiškách, které zplnomocnily nový samostatný druh borovice: \"Pinus longaeva\"; borovice \"Pinus longaeva\" má na spodních površích jehlic 2 nepřerušované podpokožkové (Subepidermální) pryskyřičné kanálky, zatímco borovice osinatá \"Pinus aristata\" má na jehlicích malé bílé pryskyřičné skvrny, navíc jsou jehlice borovice osinaté \"Pinus aristata\" obvykle užší a ostřejší, než u borovic \"Pinus longaeva\" a \"Pinus balfouriana\", a mají téměř vždy úzkou středovou rýhu na svých spodních površích. Od \"Pinus balfouriana\" se \"Pinus longaeva\" liší také rozdílnými základnami šišek a vlastnostmi šupin šišek.\n\nDomovinou druhu jsou Spojené státy americké (státy Kalifornie, Nevada a Utah).\n\nBorovice dlouhověká je horský až vysokohorský strom, tvořící porosty až k horní hranici lesa. Strom roste v těchto nadmořských výškách: Kalifornie: 2200-3700 m, Nevada: 2400-3300 m a Utah: 2195-3265 m. \"Pinus longaeva\" roste na strmých horských svazích se sklonem v rozmezí 10 - 50 % a na horských hřebenech. Borovice \"Pinus longaeva\" nesnáší stín, neuchytne se ve velmi hustých lesních porostech. Půdy jsou mělké leptosoly (typu litozem), vzniklé hlavně z vápence a dolomitu a občas také z pískovce a kvarcitu, jsou chudé na živiny a zásadité půdní reakce, pH půdy je v rozmezí 6 - 8 . Klima je zde suché, s chladnými zimami (teploty v lednu kolem – 18 °C) a suchými, horkými léty (teploty v červenci kolem 34 °C) s ročními srážkami v rozmezí 300-600 mm, vanou zde velmi silné větry a je zde velká intenzita slunečního záření. \"Pinus longaeva\" tvoří jak samostatné porosty, tak též porosty smíšené, kde je velmi často převládajícím druhem spolu s borovicí ohebnou \"Pinus flexilis\", v nižších nadmořských výškách roste spolu s borovicí \"Pinus monophylla\", na půdách mesických s topolem osikovitým \"Populus tremuloides\", ve východní Nevadě a Utahu také se smrkem Engelmannovým \"Picea engelmannii\", jedlí plstnatoplodou \"Abies lasiocarpa\", jedlí ojíněnou \"Abies concolor\" varieta \"concolor\" a douglaskou tisolistou sivou \"Pseudotsuga menziesii\" varieta \"glauca\". Podrost je řídký, z keřů tvořený například pelyňky \"Artemisia tridentata\" a \"Artemisia arbuscula\", meruzalkou \"Ribes cereum\", oháňkovníkem \"Cercocarpus ledifolius\" a dalšími, z bylin například se smělkem štíhlým \"Koeleria macrantha\", pýrovníkem \"Elymus elymoides\", písečnicí \"Arenaria kingii\", bylině či keři z čeledi jirnicovitých \"Polemoniaceae\" - \"Leptodactylon pungens\". Borovice \"Pinus longaeva\" poskytuje domov, životní prostředí a potravu mnoha druhům zvířat: ořešníku americkému \"Nucifraga columbiana\", strnadci zimnímu \"Junco hyemalis\", salašníku horskému \"Sialia currucoides\", také různým brhlíkům, ptákům z čeledi pěnkavovitých, sýkorám, zemním veverkám a dalším. Mulám v Utahu připadá strom nepoživatelný.\n\nNa strom občas útočí lýkohub \"Dendroctonus ponderosae\". V jižní Nevadě a Utahu je strom občas napadán trpasličím jmelím \"Arceuthobium camylopodum\". \"Pinus longaeva\" je sice náchylná k infekci rzí vejmutovkovou (\"Cronartium ribicola\"), nicméně současně má strom proti této houbě vysokou odolnost a navíc suché prostředí brání rzi se účinně šířit. V místech, kde dojde k poškození rzí, je třeba vysazovat vůči rzi co nejodolnější semenáče stromu.\n\nPůdy dolomitového původu a nepřátelské vysokohorské prostředí.\n\nDřevo této borovice je tvrdší a hustější, než u většiny jehličnanů, kolem roku 1860 byl strom kácen pro dřevo, používané ve stavebnictví a při stavbě dolů. Dnes již není \"Pinus longaeva\" pro dřevo komerčně využívána. V minulosti využívána též jako vánoční stromek.\n\"Pinus longaeva\" má, pro svou dlouhověkost, obrovský význam v dendrochronologii, například při zkoumání klimatických změn v průběhu tisíců let. Dnes jsou také lesy borovice \"Pinus longaeva\" oblíbeným místem pro rekreaci.\n\nStrom poskytuje úkryt a životní prostředí mnoha zvířatům v místech, kde žádná jiná vegetace není schopná se uchytit a růst.\n\nStrom není považován za ohrožený, stav jeho populace je stabilní, nicméně některé populace v Kalifornii jsou považovány za zranitelné pro jejich nízký počet a/nebo malou velikost. Strom je aktivně chráněn a kácení a sběr dřeva je zakázán na státní nebo federální úrovni. Většina stanovišť a subpopulací \"Pinus longaeva\" je v chráněných oblastech a některé chráněné oblasti byly za účelem ochrany této borovice vytvořeny. Probíhají programy \"Ex situ\" provádějící konzervaci genů stromu, kdy jsou semena a pyl stromu uchovávány v chladu. Vliv současných a budoucích klimatických změn (a na ně navazující migrace hmyzu, patogenů, množství srážek, změny teploty a další) na život a přežití tohoto úžasného druhu není příliš jasný a bude vyžadovat další zkoumání.\n\n"}
{"id": "1166912", "url": "https://cs.wikipedia.org/wiki?curid=1166912", "title": "Marie Kristýna Rakouská (1879–1962)", "text": "Marie Kristýna Rakouská (1879–1962)\n\nMarie Kristýna Rakouská (Maria Christina Isabelle Natalie; 17. listopadu 1879, Krakov – 6. srpna 1962, Anholt) byla členka tešínské linie Habsbursko-lotrinské dynastie, arcivévodkyně a princezna rakouská, princezna uherská, česká a toskánská, dědičná princezna Salm-Salm.\n\nByla nejstarším dítětem a dcerou arcivévody Bedřicha Rakousko-Těšínského a jeho manželky princezny Isabely z Croy.\n\nDne 10. května 1902 se ve Vídni provdala za Emanuela, dědičného prince Salm-Salm, syna Alfreda, knížete Salm-Salm a jeho manželky hraběnky Rosy Lützow. Spolu měli 5 dětí:\n\n"}
{"id": "1166917", "url": "https://cs.wikipedia.org/wiki?curid=1166917", "title": "Apia International Sydney 2016 – ženská dvouhra", "text": "Apia International Sydney 2016 – ženská dvouhra\n\nDo soutěže ženské dvouhry na tenisovém turnaji Apia International Sydney 2016 nastoupilo třicet hráček. Obhájkyní titulu byla česká světová šestka Petra Kvitová, která se po příjezdu do Sydney z turnaje odhlásila pro přetrvávající žaludeční problémy. Ty ji nedovolily hrát ani na předchozí šenčenské události. Finalistka z minulého ročníku Karolína Plíšková skončila ve čtvrtfinále na raketě světové dvojky Simony Halepové.\n\nVítězkou dvouhry se stala nenasazená ruská tenistka Světlana Kuzněcovová, jež ve finále hladce zdolala portorickou kvalifikantku Mónicu Puigovou po dvousetovém průběhu 6–0 a 6–2. V probíhající sezóně si připsala premiérové turnajové vítězství, které představovalo šestnáctý singlový titul na okruhu WTA Tour.\n\nDvě nejvýše nasazené hráčky měly volný los do druhého kola.\n"}
{"id": "1166918", "url": "https://cs.wikipedia.org/wiki?curid=1166918", "title": "Refrakterní doba", "text": "Refrakterní doba\n\nRefrakterní doba je čas, během něhož nelze zahájit další nervový vzruch. Na rozdíl od stupňovitých potenciálů receptorových a navazujících bipolárních buněk s krátkou délkou (a tedy i menší rezistivitou) akční potenciál gangliových a dalších neaurálních buněk po svém odeznění musí projít refrakterní (klidovou) fází. Refrakterní doba tedy určuje maximální možnou frekvenci vzruchů. Refrakterní doba především brání zpětnému axonálnímu šíření vzruchu.\n\nAbsolutní refraktorní doba v trvání několik milisekund souvisí s depolarizací a repolarizací, kdy není vzruch schopen odpálit další akční potenciál, dochází k inaktivace napěťově řízenáých sodných kanálů při otevřených napěťově řízených draslíkových kanálů refraktorní doba. \n\nRelativní refraktorní doba souvisí s hyperpolarizací, pravděpodobnost odpálení akčního potenciálu je pouze snížena a je tedy nutná silnější stimulace, v inaktivovaném režimu jsou napěťově řízené N kanály a aktivovaném draslíkové, dohromady cca 5–10 ms.\n\n"}
{"id": "1166920", "url": "https://cs.wikipedia.org/wiki?curid=1166920", "title": "Giancarlo Bercellino", "text": "Giancarlo Bercellino\n\nGiancarlo Bercellino (* 9. říjen 1941, Gattinara) je bývalý italský fotbalista. Nastupoval především na postu obránce.\n\nS italskou reprezentací vyhrál mistrovství Evropy roku 1968. V národním týmu nastoupil k 6 zápasům.\n\nS Juventusem Turín se stal mistrem Itálie (1966/67) a vyhrál italský pohár (1964/65).\n"}
{"id": "1166921", "url": "https://cs.wikipedia.org/wiki?curid=1166921", "title": "Jiří Kulhánek (politik)", "text": "Jiří Kulhánek (politik)\n\nJiří Kulhánek (* 19. března 1962) je český politik a pedagog, od roku 2002 zastupitel a starosta města Kadaně na Chomutovsku, od roku 2016 zastupitel Ústeckého kraje, člen ODS.\n\nVystudoval učitelství v oborech národní škola a výtvarná výchova (získal titul PaedDr.). Pracoval jako pedagog na základní škole a později se stal zaměstnancem školského úřadu. V roce 1993 se stal nejmladším přednostou okresního úřadu v ČR. V letech 1998 až 1999 byl členem dozorčí rady Regionální rozvojové agentury Ústeckého kraje.\n\nPo zvolení zastupitelem a starostou města Kadaně v roce 2002 byl či je členem statutárních orgánů několika městských společností - např. člen dozorčí rady Technických služeb Kadaň (od 2002), člen dozorčí rady Tepelného hospodářství Kadaň (od 2002), člen představenstva Kabelové televize Kadaň (2003 až 2011), člen dozorčí rady Nemocnice Kadaň (od 2003), člen dozorčí rady Severočeské vodárenské společnosti (od 2004) či člen správní rady Destinační agentury Dolní Poohří (od 2011).\n\nAngažuje se jako člen předsednictva Sdružení historických sídel Čech, Moravy a Slezska (od 2011). Žije v Kadani.\n\nJe členem ODS, ve straně působí jako místopředseda Místního sdružení ODS Kadaň.\n\nDo komunální politiky vstoupil, když byl za ODS zvolen z pozice lídra v komunálních volbách v roce 2002 zastupitelem města Kadaně na Chomutovsku. V témže roce se stal také starostou města. Obě funkce obhájil ve volbách v roce 2006, 2010, 2014 a 2018 (ve všech případech byl lídrem kandidátky). Působí také jako předseda Komise městské památkové rezervace a rozvoje a člen Komise sociální a sociálního začleňování.\n\nZa ODS kandidoval také ve volbách v roce 2004, 2008 a 2012 do Zastupitelstva Ústeckého kraje, ale ani jednou neuspěl. V krajských volbách v roce 2016 byl lídrem kandidátky ODS v Ústeckém kraji a stal se krajským zastupitelem.\n\nVe volbách do Poslanecké sněmovny PČR v roce 2010 kandidoval za ODS v Ústeckém kraji, ale neuspěl.\n"}
{"id": "1166923", "url": "https://cs.wikipedia.org/wiki?curid=1166923", "title": "Apia International Sydney 2016 – mužská dvouhra", "text": "Apia International Sydney 2016 – mužská dvouhra\n\nDo soutěže mužské dvouhry na tenisovém turnaji Apia International Sydney 2016 nastoupilo dvacet osm hráčů. Obhájcem titulu byl srbský tenista Viktor Troicki.\n\nVítězem dvouhry se stal třetí nasazený hráč Viktor Troicki, jenž ve finále zdolal bulharskou turnajovou čtyřku Grigora Dimitrova po třísetovém průběhu 2–6, 6–1 a 7–6. O šampionu tak rozhodl až závěrečený tiebreak těsným dvoubodovým rozdílem 9–7, v němž Srb odvrátil mečbol. Bulharovi tak vrátil prohru z turnaje hraného týden předtím.\n\nV probíhající sezóně si Troicki připsal premiérové turnajové vítězství, které představovalo třetí singlový titul na okruhu ATP Tour, první od rok staré trofeje v Sydney.\nČtyři nejvýše nasazení hráči měli volný los do druhého kola.\n"}
{"id": "1166925", "url": "https://cs.wikipedia.org/wiki?curid=1166925", "title": "Ivana Hrdličková", "text": "Ivana Hrdličková\n\nJUDr. Ivana Hrdličková, Ph.D. (* 18. března 1965) je česká právnička a soudkyně.\n\nOdborně se věnuje islámskému právu šaría a ochraně lidských práv.\n\nDříve působila u Krajského soudu v Hradci Králové. Od roku 2012 působí u Zvláštního tribunálu pro Libanon a počínaje rokem 2015 je jeho předsedkyní. V roce 2016 byla znovuzvolena předsedkyní tribunálu.\n"}
{"id": "1166927", "url": "https://cs.wikipedia.org/wiki?curid=1166927", "title": "Marie Kristýna Bourbonsko-Sicilská", "text": "Marie Kristýna Bourbonsko-Sicilská\n\nMarie Kristýna Bourbonsko-Sicilská (Maria Cristina Carolina Pia Carmela Giuseppa Antonia Anna Luitgarda Speranza Lucia Caterina Apollonia Cecilia Agata di Borbone; 10. dubna 1877, Cannes – 4. října 1947, St. Gilgen) byla titulární velkovévodkyně toskánská.\n\nByla dcerou prince Alfonse, hraběte z Caserty a jeho manželky princezny Marie Antonietty Bourbonsko-Sicilské.\n\nDne 8. listopadu 1900 se v Cannes provdala za arcivévodu Petra Ferdinanda Toskánského, třetího syna velkovévody Ferdinanda IV. Toskánského a jeho manželky Alice Bourbonsko-Parmské. Spolu měli 4 děti:\n\n"}
{"id": "1166928", "url": "https://cs.wikipedia.org/wiki?curid=1166928", "title": "ASB Classic 2016 – mužská dvouhra", "text": "ASB Classic 2016 – mužská dvouhra\n\nDo soutěže mužské dvouhry na tenisovém turnaji ASB Classic 2016 nastoupilo dvacet osm hráčů. Obhájcem titulu byl český tenista Jiří Veselý, kterého v úvodním kole vyřadil Španěl Roberto Bautista Agut.\n\nVítězem dvouhry se stal osmý nasazený Španěl Roberto Bautista Agut, jenž ve finále zdolal amerického hráče Jacka Socka. Ten, po prohrané úvodní sadě, na počátku druhého setu zápas skrečoval. Americká světová dvacet šestka se potýkala v předchozích dvou dnech s virózou a za teplého a slunečného počasí byla na dvorci malátná.\n\nBautista Agut si tak v probíhající sezóně připsal premiérové turnajové vítězství, které představovalo třetí singlový titul na okruhu ATP Tour a první od červencového MercedesCupu 2014.\n\nČtyři nejvýše nasazení hráči měli volný los do druhého kola.\n"}
{"id": "1166929", "url": "https://cs.wikipedia.org/wiki?curid=1166929", "title": "Sok Hjon-čun", "text": "Sok Hjon-čun\n\nSok Hjon-čun ( , anglickým přepisem: \"Suk Hyun-jun\"; * 29. června 1991) je jihokorejský fotbalista hrající na postu záložníka, který v současnosti hraje za portugalský klub FC Porto.\n"}
{"id": "1166931", "url": "https://cs.wikipedia.org/wiki?curid=1166931", "title": "ASB Classic 2016 – mužská čtyřhra", "text": "ASB Classic 2016 – mužská čtyřhra\n\nDo soutěže mužské čtyřhry na tenisovém turnaji ASB Classic 2016 nastoupilo šestnáct dvojic. Obhájcem titulu byl jihoafricko-indický pár Raven Klaasen a Leander Paes, jehož členové na turnaji nestartovali. Klaasen do soutěže nezasáhl a Paes se rozhodl odehrát paralelně probíhající Apia International Sydney.\nVítězem čtyřhry se stal nenasazený chorvatsko-novozélanský pár Mate Pavić a Michael Venus, který ve finále zdolal americké turnajové čtyřky Erica Butorace a Scotta Lipskyho výsledkem 7–5 a 6–4. Oba spoluhráči stabilní dvojice si do žebříčku ATP připsali 250 bodů a získali druhý titul.\n"}
{"id": "1166933", "url": "https://cs.wikipedia.org/wiki?curid=1166933", "title": "Apia International Sydney 2016 – mužská čtyřhra", "text": "Apia International Sydney 2016 – mužská čtyřhra\n\nDo soutěže mužské čtyřhry na tenisovém turnaji Apia International Sydney 2016 nastoupilo šestnáct dvojic. Obhájcem titulu byl indicko-kanadský pár Rohan Bopanna a Daniel Nestor, jehož členové nestartovali společně. Bopanna nastoupil s rumuhským deblistou Florinem Mergeou, aby ve podlehli . Spoluhráčem se stala úřadující světová jednička Marcelo Melo z Brazílie, s nímž skončil ve čtvrtfinále na raketách polské dvojice Łukasz Kubot a Marcin Matkowski.\n\nVítězem čtyřhry se stal nenasazený britsko-brazilský pár Jamie Murray a Bruno Soares, který ve finále zdolal indicko-rumunské turnajové čtyřky Rohana Bopannu s Florinem Mergeou výsledkem 6–3 a 7–6. Oba šampioni si do žebříčku ATP připsali 250 bodů a získali první společný titul. Pro Murrayho to byla čtrnáctá deblová trofej z okruhu ATP World Tour a Soares vybojoval dvacáté první vítězství.\n"}
{"id": "1166934", "url": "https://cs.wikipedia.org/wiki?curid=1166934", "title": "Giorgio Vismara", "text": "Giorgio Vismara\n\nGiorgio Vismara, (* 11. ledna 1965 v Itálii) je bývalý italský zápasník – judista.\n\nJudu se věnoval v Miláně po vzoru svých starších bratrů Alfreda a Giuseppeho. Členem italské seniorské reprezentace byl od roku 1985. V roce 1988 se na olympijské hry v Soulu nekvalifikoval. Po olympijských hrách změnil váhovou kategorii na střední a do roku 1992 patřil mezi evropskou špičku. Na olympijských hrách v Barceloně své medailové ambice nepotvrdil. Sportovní kariéru ukončil po nevydařené kvalifikaci na olympijské hry v Atlantě v roce 1996. Věnoval se trenérské práci, několik let vedl například seniorskou reprezentaci Švýcarska. V roce 1997 se oženil a později i rozvedl s nizozemskou judistkou Jenny Galovou, která následně reprezentovala Itálii.\n\n"}
{"id": "1166936", "url": "https://cs.wikipedia.org/wiki?curid=1166936", "title": "Volvo V70", "text": "Volvo V70\n\nVolvo V70 je kombi vyšší střední třídy, které od roku 1997 vyrábí švédská automobilka Volvo. Je podobný sedanům S60, S70 a S80, stejně jako modelům Cross Country (XC) a XC70 s pohonem všech kol.\n\nOd počátku výroby prošlo Volvo V70 třemi generacemi, přičemž druhou navrhl designér Peter Horbury.\n\nPůvodní V70 bylo vylepšeným kombi 850. Volvo nabízelo volitelnou výbavu \"Torslanda\"- nazvanou po výrobním závodě \"Torslandaverken\". Mezi ostatní výbavy patřily:\n\nBenzínové\nNaftové\nPlyn\nT5 a R byly sérií vysokovýkonných modelů s jediným skutečným rozdílem, že se montovaly s bodykitem \"R\". Modely T5 byly vybaveny sportovně upravenými přeplňovaný motory v objemech 2,0 a 2,3 litru s maximálním plnicím tlakem turbodmychadla 10,5 psi a litými koly s turbínovým designem, dokud měly modely LT přeplňované motor s objemem 2,4 litru s plnicím tlakem turbodmychadla 6 až 7 psi. Modely R byly vybaveny bodykitem z výroby (přední a zadní spoiler a litá kola antracitové barvy) s širokou škálou unikátních barev.\n\nKoncem roku 1999 (v Severní Americe v roce 2001) vydalo Volvo předělaný model V70 na základě nové platformy P2, která byla poprvé použita na švédském automobilu Volvo S80 v roce 1997. Výroba druhé generace byla ukončena v roce 2007.\n\nBenzínové\nNaftové\nPlyn\n\nTřetí generace Volva V70 byla oficiálně představena Volvem dne 2. února 2007. Pod novým V70 je použita platforma Ford EUCD a mnoho částí z interiéru sdílí s druhou generací modelu S80. Prostor pro nohy na zadních sedadlech narostl o dva centimetry a upravený design pátých dveří se přičinil na nárůstu objemu zavazadlového prostoru o 55 litrů. Páté dveře mají volitelné elektrické otevírání a zavírání.\n\nOd této generace se model V70 vyrábí jedině s platformou s předním náhonem na základě nové platformy S80.\n\nOd modelového roku 2011 se neprodává Volvo V70 v Severní Americe. Na jeho místě se objevil model XC70 ve verzi s předním náhonem, který se také prodává na evropském trhu.\n\nBenzinové motory\nDieselové motory\n\n"}
{"id": "1166943", "url": "https://cs.wikipedia.org/wiki?curid=1166943", "title": "Pistole vz. 70", "text": "Pistole vz. 70\n\nPistole vzor 70 je československá samonabíjecí pistole vyráběná Českou zbrojovkou Uherský Brod.\nPistole vzor 70 je mírně upravenou verzí pistole vzor 50 vyráběné v letech 1950 až 1969. Oproti pistoli vzor 50 má novější vzor 50/70 hranatější rukojeť, kratší křidélko pojistky a kohout s otvorem. Protože výroba navázala na vzor 50, číslování zbraní kontinuálně pokračovalo a některé pistole vzor 50 byly později repasovány, je občas obtížné oba vzory odlišit. Celkem bylo pistole vzor 70 vyrobeno v České zbrojovce Uherský Brod 745 000 ks, a to převážně na export.\n\nPistole vzor 70 byla užívána v Československu zejména příslušníky SNB a dalšími bezpečnostními složkami. Ve této službě spolu s původním vzorem 50 vystřídala pistoli ČZ vz. 27, používanou od první republiky. Jako služební zbraň byla nahrazena pistolí vzor 82 užívající náboje 9 mm Makarov. \n\n"}
{"id": "1166945", "url": "https://cs.wikipedia.org/wiki?curid=1166945", "title": "Anglický strakáč", "text": "Anglický strakáč\n\nAnglický strakáč, lidově také anglický spot (anglicky: English Spot), je malé výstavní plemeno králíka původem z Anglie. Jedná se o plemeno, které bychom našli v historii snad všech moderních králičích plemen a současně má také typickou kresbu, která u jiného plemene k vidění není. Hmotnost dospělých jedinců se pohybuje okolo 2,5 až 3,25 kg a samice jsou dobrými matkami, což dělá z anglického strakáče oblíbené plemeno i v Česku.\n\nAnglický strakáč, jak již název napovídá, byl vyšlechtěn v Anglii a to v průběhu 19. století. Jeho předky byli neušlechtilí a kresbou naprosto rozdílní chovní králíci, chovaní v každém větším stavení v Anglii. Roku 1816 se začali objevovat první jedinci, kteří se stavbou těla a vzdáleně také kresbou podobali anglickým strakáčům. Již během krátké doby se ale podařilo chovatelům vyšlechtit králíky s kresbou podobnou té, kterou mají dnešní angličtí strakáči. Stalo se tak na začátku druhé poloviny 19. století.\n\nPrvní chovatelský klub anglických strakáčů byl v Anglii založen roku 1890 a funguje i v současné době. Taktéž v Česku se nachází chovatelský klub s delší tradicí, byl založen roku 1960 v Pardubicích. Z Anglie byl první jedinec vyvezen roku 1899 a to do Německa. Do Severní Ameriky se poprvé anglický strakáč dostal roku 1910.\n\nSprávný strakáč má sestavu Kk (heterozygot), avšak ve vrzích se objevují i tzv. \"mlynáři\" se sestavou KK (homozygot), ti však krátce po narození většinou uhynou. Objevují se i králíci se sestavou kk (homozygot), přezdívaní \"kominíci\", kteří jsou celobarevní a vyznačují se svou vitalitou, také bývají velikostně větší a často končí na talíři.\n\nRozdíly mezi českými anglickými strakáči a skutečnými anglickými strakáči jsou jasně viditelné; angličtí jedinci jsou menšího tělesného rámce a jsou celkově drobnější než v Česku chovaní jedinci. Při hodnocení se hledí na správný průběh hřbetní linie, rovné postavení končetin, správně utvářený ocas s přiléhavost kůže po celém těle. Tím nejdůležitějším faktorem při posuzování je ale kresba. Tělo je poměrně dlouhé, končetiny silné. Uši vzpřímené a dobře osrstěné. Srst je poměrně obyčejná; krátká, na dotek hebká a hustá.\n\nKresba je typickým znakem plemene. Jedná se o podtyp anglické strakatosti a tato kresba se skládá z kresby hlavy a kresby těla. Kresba zahrnuje také tzv. \"motýlek\", který najdeme na nosní a ústní krajině. Kresba těla zahrnuje asi 1,5 cm tlustý pravidelný pruh na zádech, přezdívaný \"úhoř\", řetězovou kresbu, tedy víceřadý řetěz malých skvrnek, a boční kresbu, což je několik větších skvrn na bocích. V Česku se uznává pět možných zbarvení; černé, modré, havanovité, madagaskarové a černožluté. Černé zbarvení je k vidění nejčastěji a jednotlivá zbarvení se neliší barvou podkladu, nýbrž barvou skvrn. Například černožlutý jedinec má skvrny jak černé, tak žluté, ale stejně umístěné jako králík s havanovitým zbarvením.\n\nAnglický strakáč je aktivní králík, který potřebuje minimálně jednu až dvě hodiny volného běhání po zahradě. Nejvíce jsou aktivní ráno a večer, přes den běžně spí. Největší složku potravy anglického strakáče by mělo tvořit seno, sekundárně i jetel, vojtěška nebo luštěniny. Luštěniny jsou zvláště vhodné pro nastávající matky nebo pro mladé, avšak příliš velké množství může způsobit i ledvinové kameny. Jako doplněk k senu se dá použít i petržel, tymián, koriandr, pampeliška nebo bazalka. Naopak vyhnout se je dobré květáku, hlávkovému salátu a brokolici, které způsobují plynatost. Kvůli vysokému obsahu škrobu nejsou vhodné ani brambory a kukuřice.\n\nSamice jsou dobrými matkami, v jednom vrhu je běžně pět až sedm mláďat a doba březosti trvá okolo 30 dnů. Většinou platí, že pouze 50 % mladých z vrhů bude mít správnou kresbu, 25 % pak bude jednolitých a zbylých 25 % bude mít špatně rozmístěné skvrny. Ve stáří osmi týdnů je vhodné mladé od matky oddělit.\n"}
{"id": "1166946", "url": "https://cs.wikipedia.org/wiki?curid=1166946", "title": "Apia International Sydney 2016 – ženská čtyřhra", "text": "Apia International Sydney 2016 – ženská čtyřhra\n\nDo soutěže ženské čtyřhry na tenisovém turnaji Apia International Sydney 2016 nastoupilo šestnáct dvojic. Obhájcem titulu byl pár Sania Mirzaová a Bethanie Matteková-Sandsová, jehož členky nestartovaly společně. Mirzaová nastoupila se stabilní spouhráčkou Hingisovou a Matteková-Sandsová se do soutěže rozhodla nezasáhnout.\n\nVítězem čtyřhry se stal nejlepší světový švýcarsko-indický pár Martina Hingisová a Sania Mirzaová, který ve finále zdolal francouzské turnajové trojky Kristinu Mladenovicoou s Caroline Garciaovou výsledkem 1–6, 7–5 a [10–5]. Vítězky se přitom ocitly na prahu porážky, když dokázaly otočit nepříznivý stav gamů 1–6 a 2–5.\n\nObě šampionky si do žebříčku WTA připsaly 470 bodů. Hingisová vybojovala padesátý druhý deblový titul na okruhu WTA Tour a pro Mirzaovou, která obhájila trofej, to byl třicátý čtvrtý triumf. Společně vyhrály sedmý turnaj v řadě. Naposledy předtím prohrály v semifinále srpnového Cincinnati Masters 2015.\n\nVítězky tak ve finále vyhrály 30. zápas za sebou a překonaly výkon páru Gigi Fernándezová a Nataša Zverevová, jenž v sezóně 1994 dosáhl na sérii 28 zápasů. Lepší výsledek si naposledy předtím připsala československá dvojice Jana Novotná a Helena Suková, která v roce 1990 zaznamenala 44zápasovou neporazitelnost.\n\n"}
{"id": "1166947", "url": "https://cs.wikipedia.org/wiki?curid=1166947", "title": "Soudkyně Barbara", "text": "Soudkyně Barbara\n\nSoudkyně Barbara je český televizní pořad z justičního prostředí, premiérově vysílaný v letech 2015–2019 na TV Barrandov. \n\nVysílal se ve všední dny v 17.10. Pořad byl divácky úspěšný, v daném vysílacím čase dosahoval dvojnásobku běžné sledovanosti pořadů této stanice. Jde o nejúspěšnější projekt vlastní tvorby TV Barrandov.\n\nV roce 2009 začala TV Barrandov vysílat pořad \"Soudní síň\", tehdy však neuspěl. Od 25. května 2015 se vysílal stejný pořad s novým názvem \"Soudkyně Barbara\". Jde o českou verzi slovenského pořadu \"Súdna sieň\" na TV JOJ. Pořad je situován do soudní síně, kde se odehrávají soudní líčení dle skutečných příběhů. Natáčelo se v Bratislavě v kulisách slovenské verze.\n\nV hlavní roli soudkyně Barbary se střídají herečky Pavlína Kafková a Alena Sasínová-Polarzcyk. Pořad režírují Ivan Predmerský, Braňo Mišík a Kristína Hercegová, scénáře píše více autorů (např. Naďa Uličná), o dramaturgii se starají Marek Růžička a Katarína Gažová.\n\nV rolích advokátů můžeme sledovat Evu Hráskou, Lenku Vacvalovou, Michaelu Horkou, a řadu dalších herců.\n\nV roce 2017 začal být vysílán podobný pořad s názvem \"Soudce Alexandr\". Ten většinou pojednává o soudních sporech o peníze, dluhy aj.\n"}
{"id": "1166955", "url": "https://cs.wikipedia.org/wiki?curid=1166955", "title": "Oddiho svěrač", "text": "Oddiho svěrač\n\nOddiho svěrač (\"musculus sphincter ampullae hepatopancreaticae\") se nachází v duodenu (dvanáctníku) na plica longitudinalis v pars descendens duodeni, je tvořen z hladké svaloviny, uzavírá papilla duodeni major, což je společný vývod ductus choledochus a ductus pancreaticus.\n\nObjevil jej v 17. století britský lékař Francis Glisson. Pojmenován je na počest italského lékaře Ruggera Oddiho, který popsal fyziologické vlastnosti a publikoval pozorování morfologické struktury svěrače v roce 1887.\n"}
{"id": "1166957", "url": "https://cs.wikipedia.org/wiki?curid=1166957", "title": "Utubering", "text": "Utubering\n\nUtubering je festival české YouTube scény, setkání youtuberů se svými fanoušky při doprovodu hudebního a dalšího programu. Někdy se mu přezdívá také jako festival internetové generace Z. Pravidelně ho moderuje Tereza Tobiášová.\n\nPrvní ročník se konal v červnu 2015 na letňanském výstavišti v Praze, kde se jej zúčastnilo 20 tisíc diváků, především dětí a teenagerů s doprovodem rodičů, kteří měli vstup zdarma. Členil se do čtyř tematických zón – gaming, fashion, entertainment, kde se účastníci mohli potkat s youtubery a účastnit se jejich programu. Ve čtvrté zóně se konaly koncerty hudebních skupin a interpretů, vystoupili zde Mandrage, Majk Spirit, Slza, Paulie Garand, Voxel, ATMO music, Lipo, Light&Love nebo Johny Machette. Návštěvníci festivalu kritizovali dlouhé čekací lhůty jak na setkání s youtubery, tak na občerstvení.\n\nSoučástí programu bylo vyhlášení cen Utubering Awards, které se rozdělovaly dle hlasování návštěvníků. Nejoblíbenějším youtuberem se stal GoGoManTV, youtuberkou Teri Blitzen, hudební cenu televize Óčko vyhrála kapela Slza.\n\nV roce 2016 se festival uskutečnil 29. dubna v Praze a 6. května v Brně.\n\nV roce 2017 se festival uskutečnil 29. dubna v Praze a 6. května v Brně. Na brněnský Utubering zavítalo necelých 10 tisíc návštěvníků. Pražský Utubering tohoto roku byl deštivý a nejchladnější ze všech doposavadních ročníků.\n\nV roce 2018 se festival uskutečnil 28. dubna v Praze a 5. května v Brně. Na pražský utubering zavítalo necelých 28 000 lidí.\n\nV roce 2019 se festival uskutečnil 27. dubna v Praze a 5. května v Brně. Tento Utubering měl přes 40 programů na všech 6 stagích a měl nejbohatší program.\n\n"}
{"id": "1166958", "url": "https://cs.wikipedia.org/wiki?curid=1166958", "title": "Stříbření", "text": "Stříbření\n\nStříbření je metoda barvení preparátu tkáně a gelů za užití stříbra. Používá se pro barvení bílkovin, sacharidů, DNA a RNA v polyakrylamidových gelech.\n\nBuňky se rozdělují na Argentafinny, které redukují rozpuštěné stříbro po fixaci fommalinem a argyrofily, které redukují stříbro vystavením barviva obsahující redukční činidlo. Metoda je 10-100x citlivější než barvení Coomassie Brilliant Blue. Principem je vazba stříbrných iontů na merkaptové a karboxylové skupiny některých aminokyselin, proto ji nelze považovat za metodu plně kvantitativní. Rozděluje se na kyselé metody na bázi vodného roztoku AgNO3 a na alkalické metody na bázi diaminkomplexů.\n\n"}
{"id": "1166959", "url": "https://cs.wikipedia.org/wiki?curid=1166959", "title": "Jiří Kulhánek", "text": "Jiří Kulhánek\n\nJméno a příjmení Jiří Kulhánek má více nositelů:\n\n"}
{"id": "1166961", "url": "https://cs.wikipedia.org/wiki?curid=1166961", "title": "Philip Laats", "text": "Philip Laats\n\nPhilip Laats, (* 2. února 1963 v Antverpách, Belgie) je bývalý belgický zápasník – judista.\n\nPatřil k nové vlně belgických judistů, která navazalovala na úspěchy Roberta Van de Walleho. Na rozdíl od svého mladšího bratra Johana se mu však výkonnostně nepřiblížil, přeste patřil k stabilním členům evropské judistické scény po celou dekádu. Na olympijské hry se kvalifikoval celkem čtyřikrát a pokaždé zaznamenal výborný výsledek. Do bojů o medaile se dostával převážné přes opravy, na které se uměl koncentrovat. Se sportovní kariérou se rozloučil po vydařeném vystoupení na olympijských hrých v Atlantě v roce 1996, kde obsadil 5. místo.\n\n"}
{"id": "1166963", "url": "https://cs.wikipedia.org/wiki?curid=1166963", "title": "Giacomo Bulgarelli", "text": "Giacomo Bulgarelli\n\nGiacomo Bulgarelli (24. říjen 1940, Portonovo di Medicina – 12. únor 2009, Bologna]) byl italský fotbalista. Nastupoval především na postu záložníka.\n\nS italskou reprezentací vyhrál mistrovství Evropy roku 1968, byť na závěrečném turnaji do bojů nezasáhl. Zúčastnil se též dvou světových šampionátů (1962, 1966) a olympijských her v Římě roku 1960. V národním týmu nastoupil k 29 zápasům, v nichž vstřelil 7 branek.\n\nS Bolognou se stal mistrem Itále (1963/64) a dvakrát vyhrál italský pohár (1969/70, 1973/74). V Bologni strávil takřka celou kariéru, jen v jejím závěru působil ještě v nejvyšší americké soutěži, v dresu Hartford Bicentennials.\n"}
{"id": "1166968", "url": "https://cs.wikipedia.org/wiki?curid=1166968", "title": "Apia International Sydney 2016", "text": "Apia International Sydney 2016\n\nApia International Sydney 2016 byl společný tenisový turnaj mužského okruhu ATP World Tour a ženského okruhu WTA Tour, hraný v areálu NSW Tennis Centre na otevřených dvorcích s tvrdým povrchem Plexicushion. Probíhal ve druhém týdnu sezóny mezi 10. až 16. lednem 2016 v metropoli Nového Jižního Walesu, Sydney, jako 124. ročník turnaje.\n\nMužská polovina se řadila do kategorie ATP World Tour 250 a její dotace činila 461 330 amerických dolarů. Ženská část s rozpočtem 753 000 dolarů byla součástí kategorie WTA Premier Tournaments. Turnaj představoval událost Australian Open Series v týdnu před úvodním grandslamem roku, Australian Open.\n\nNejvýše nasazenými tenisty v singlových soutěžích se stali osmnáctý hráč žebříčku Bernard Tomic z Austrálie a světová dvojka Simona Halepová z Rumunska. Posledními přímými účastníky hlavních singlových soutěžích se stali 61. uzbecký hráč žebříčku Denis Istomin a 37. americká žena klasifikace Coco Vandewegheová. Ženskou vyhrála Ruska Světlana Kuzněcovová. Sedmý deblový titul v řadě získala nejlepší světový švýcarsko-indický pár Martina Hingisová a Sania Mirzaová. Šampionky tak ve finále vyhrály 30. zápas za sebou a překonaly výkon páru Gigi Fernándezová a Nataša Zverevová, jenž v sezóně 1994 dosáhl na sérii 28 zápasů. Lepší výsledek si naposledy předtím připsala československá dvojice Jana Novotná a Helena Suková, která v roce 1990 zaznamenala 44zápasovou neporazitelnost. Trofej v mužské dvouhře obhájil Srb Viktor Troicki a deblovou soutěž ovládl britsko-brazilský pár Jamie Murray a Bruno Soares.\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\n\nNásledující páry obdržely divokou kartu do hlavní soutěže:\n\nTNásledující pár nastoupil z pozice náhradníka:\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčky postoupily z kvalifikace jako tzv. šťastné poražené:\n\n\n\n\n\n\n\n\n"}
{"id": "1166971", "url": "https://cs.wikipedia.org/wiki?curid=1166971", "title": "Anthony Cáceres", "text": "Anthony Cáceres\n\nAnthony Cáceres (* 29. září 1992) je australský fotbalista s uruguayskými kořeny hrající na postu záložníka v australském Melbourne City, kde je na hostování z Manchesteru City.\n\n19. ledna 2013 poprvé debutoval za Central Coast Mariners v zápasu proti Newcastle Jets, zápas skončil remízou 0:0. 21. ledna 2014 střelil svůj první gól, byl to zápas opět proti Newcastle Jets, klub vyhrál 3:0.\n\nDne 15. ledna 2016 přestoupil za 300 000 dolarů do anglického Manchesteru City. Ihned po svém přestupu odešel na hostování do sesterského klubu Melbourne City, který působí v australské A-League.\n"}
{"id": "1166977", "url": "https://cs.wikipedia.org/wiki?curid=1166977", "title": "Boston Manor (stanice metra v Londýně)", "text": "Boston Manor (stanice metra v Londýně)\n\nBoston Manor je stanice metra v Londýně, otevřená 1. května 1883 jako \"Boston Road\". 11. prosince 1911 proběhlo přejmenování na dnešní jméno. Autobusové spojení zajišťují linky 195 a E8. Stanice se nachází v přepravní zóně 4 a leží na lince:\nV minulosti ležela stanice na lince District Line.\n"}
{"id": "1166979", "url": "https://cs.wikipedia.org/wiki?curid=1166979", "title": "Osterley (stanice metra v Londýně)", "text": "Osterley (stanice metra v Londýně)\n\nOsterley je stanice metra v Londýně, otevřená 25. března 1934. Nahradila nedalekou původní stanici \"Osterley & Spring Grove,\" otevřenou 1. května 1883, v letech 1903 – 1905 elektrifikovanou. \n\nAutobusové spojení zajišťuje linka H91. Stanice se nachází v tarifní zóně 4 a leží na lince:\n\n\nV minulosti (1934 – 1964) stanice ležela na lince District Line.\n"}
{"id": "1166982", "url": "https://cs.wikipedia.org/wiki?curid=1166982", "title": "Hounslow East (stanice metra v Londýně)", "text": "Hounslow East (stanice metra v Londýně)\n\nHounslow East je stanice metra v Londýně, otevřená 21. července 1883. V letech 1903-1905 proběhla elektrifikace stanice. Autobusové spojení zajišťují linky 111 a H28. Stanice se nachází v přepravní zóně 4 a leží na lince:\nV minulosti stanice ležela na lince District Line.\n"}
{"id": "1166988", "url": "https://cs.wikipedia.org/wiki?curid=1166988", "title": "Hounslow Central (stanice metra v Londýně)", "text": "Hounslow Central (stanice metra v Londýně)\n\nHounslow Central je stanice metra v Londýně, otevřená 21. července 1884. Dřívější jméno znělo \"Heston & Hounslow\", ale od 1. prosince 1925 má současné jméno. Autobusovou dopravu zajišťují linky 120 a H20. Stanice se nachází v přepravní zóně 4 a leží na lince:\nV minulosti stanice ležela na lince District Line.\n"}
{"id": "1166992", "url": "https://cs.wikipedia.org/wiki?curid=1166992", "title": "Charles Lucien Bonaparte", "text": "Charles Lucien Bonaparte\n\nCharles Lucien Jules Laurent Bonaparte, 2. kníže z Canino a Musignano (též Karel Lucien Bonaparte, 24. května 1803, Paříž – 29. července 1857, tamtéž), byl francouzský biolog a ornitolog, člen rodiny Bonapartů. Se svojí manželkou měl celkem dvanáct dětí, jedním z nich byl i pozdější kardinál Lucien Bonaparte.\n\nCharles Lucien byl synem Luciena Bonaparteho a jeho manželky Alexandrine de Bleschamp, tedy i synovcem Napoleona Bonaparta. Narodil se a zemřel v Paříži, avšak vyrůstal převážně v Itálii. Dne 29. června 1822 se v Bruselu oženil se svou sestřenicí, Zéenaidu. Brzy po svatbě pár odešel do Filadelfie ve Spojených státech, kde žil se Zenaidiným otcem Josefem Bonapartem. Ještě před odchodem do Itálie Charles začal se sbíráním různých zvířecích exemplářů. Prováděl také výzkum rákosníků tamaryškových a po návratu do Spojených států měl i přednášku o tomto novém druhu.\n\nNásledně začal studovat v USA ornitologii. Ke konci roku 1826 se Charles vrátil i se svojí rodinou do Evropy. Navštívil Německo, kde se setkal s Philippem Jakobem Cretzschmarem a následně cestoval do Anglie, kde se v Britském muzeu seznámil s Johnem Edwardem Grayem.\n\nRoku 1828 se trvale usadil v Římě. Zde byl strůjcem několika vědeckých kongresů, také často přednášel a psal o ornitologii. Mezi lety 1832 a 1841 pracoval na publikaci o fauně Itálie; \"Iconografia della Fauna Italica\". Také v Pise roku 1827 publikoval \"Comparativo delle Ornithologie di Roma e di Filadelfia\", práci na téma rozdílů mezi ptáky podle zeměpisné šířky, porovnával především ptactvo Itálie a Filadelfie. Také jako první popsal rod ptáků, který nazval po své ženě \"Zenaida\". V tomto rodu jsou zařazeny hrdličky, například hrdlička karolinská (\"Zenaida macroura\").\n\nV roce 1849 byl zvolen členem římského shromáždění a podílel se na vzniku Římské republiky. Zapojil se také při obraně Říma proti 40 000 francouzských vojáků, které vyslal sám jeho bratranec Ludvík Napoleon Bonaparte, též známý jako Napoleon III.\n\nCestoval do Anglie, kde se účastnil setkání Britské asociace v Birminghamu. V jižním Skotsku také navštívil sira Williama Jardineho. Poté začal Charles Lucien pracovat na metodické klasifikaci všech ptáků světa, v rámci čehož začal také navštěvovat muzea po celé Evropě a studovat jejich sbírky. V roce 1850 mu byl povolen návrat do Francie, kam se skutečně vydal a prožil zde zbytek života. Čtyři roky po návratu do Francie se stal ředitelem pařížské botanické zahrady. Od roku 1855 byl také oficiálním členem Královské švédské akademie věd.\n\nVedlejším zájmem Charlese Luciena byli i obojživelníci a plazi, mimo jiné popsal i druh zmije menší (\"Vipera ursinii\"). Charles Lucien Bonaparte zemřel v rodné Paříži ve věku 54 let.\n\nCharles měl se Zenaidou celkem dvanáct dětí, z nichž deset se dožilo dospělosti.\n"}
{"id": "1166995", "url": "https://cs.wikipedia.org/wiki?curid=1166995", "title": "František Janák", "text": "František Janák\n\nFrantišek Janák (15. listopadu 1821 Sudoměřice u Tábora – 13. června 1889 Rakovník) byl český varhaník a hudební skladatel.\n\nVystudoval Varhanickou školu v Praze. V roce 1852 se stal varhaníkem a ředitelem kůru v kostele svatého Havla. V následujícím roce byl jmenován ředitelem kůru v Berouně a od roku 1868 až do své smrti působil v Rakovníku. Byl otcem hudebního skladatele Jana Janáka.\n\nKomponoval drobné chrámové skladby, ale složil i operu \"Oldřich a Božena\", která byla uvedena v roce 1872 v Rakovníku. Rukopisy některých jeho skladeb jsou uloženy v Národním muzeu v Praze.\n\n"}
{"id": "1166998", "url": "https://cs.wikipedia.org/wiki?curid=1166998", "title": "Héctor Cúper", "text": "Héctor Cúper\n\nHéctor Raúl Cúper (* 16. listopadu 1955 Chabás, provincie Santa Fé) je argentinský fotbalový trenér a bývalý hráč. Pochází z rodiny anglických přistěhovalců jménem Cooper.\n\nJako obránce působil v klubu Ferro Carril Oeste, s nímž získal argentinský titul v letech 1982 a 1984. Odehrál rovněž tři zápasy za národní tým, jeho předností byla hra hlavou. Později hrál za další klub z Buenos Aires CA Huracán, kde také začínal jako trenér a dovedl tým k zisku druhého místa v ligovém ročníku 1994. S týmem CA Lanús vyhrál Copa CONMEBOL 1996, později odešel do Španělska. RCD Mallorca dovedl k historickým úspěchům, jako bylo třetí místo v lize a postup do Ligy mistrů, vítězství v Supercopa de España 1998 a účast ve finále PVP 1998/99. V roce 1999 získal cenu časopisu Don Balón pro nejlepšího trenéra španělské ligy. Poté působil ve Valencii a s týmem bez velkých hvězd dokázal postoupit do finále Ligy mistrů v letech 2000 a 2001, jeho mužstvo také vzbuzovalo uznání svým atraktivním kombinačním fotbalem. V roce 2001 odešel do FC Internazionale Milano, s nímž v roce 2003 získal druhé místo v Serii A a postoupil do semifinále Ligy mistrů. Později vystřídal množství dalších klubů, ale již bez výraznějšího úspěchu. V březnu 2015 podepsal smlouvu jako hlavní trenér egyptské reprezentace.\n\n"}
{"id": "1167028", "url": "https://cs.wikipedia.org/wiki?curid=1167028", "title": "Kyselina glyoxalová", "text": "Kyselina glyoxalová\n\nKyselina glyoxalová, též kyselina glyoxylová, systematický název kyselina oxoethanová je nejjednodušší oxokyselina, obsahuje vedle sebe aldehydovou a karboxylovou skupinu. Jedná se o přechodnou sloučeninu mezi glyoxalem a kyselinou šťavelovou.\n\nSpolečně s kyselinou octovou, glykolovou, šťavelovou a glycinem jde o jednu z dvouuhlíkatých karboxylových kyselin.\n\nKonjugovaná báze této kyseliny se nazývá glyoxylát, jde o meziprodukt glyoxylátového cyklu.\n\nKyselina glyoxalová se vyrábí oxidací glyoxalu horkou kyselinou dusičnou (kdy vzniká také kyselina šťavelová) nebo ozonolýzou kyseliny maleinové.\n\nV minulosti se vyráběla elektrosynteticky v roztoku kyseliny sírové za použití olověné katody a anody z oxidu olovičitého:\n\nKyselina glyoxalová je asi desetkrát silnější než kyselina octová, její pKa je 3,32.\n\nV přítomnosti zásady dochází k disproporcionaci:\n\nTato látka není výrazně jedovatá, smrtelná dávka pro krysy je asi 2,5 g/kg.\n"}
{"id": "1167029", "url": "https://cs.wikipedia.org/wiki?curid=1167029", "title": "Apple Cinema Display", "text": "Apple Cinema Display\n\nApple Cinema Display je skupina plochých monitorů vyráběných společností Apple Computer. Starší modely byly vybaveny konektorem ADC, který spostredkovával propojení pro DVI, USB a 25-voltový napájecí adaptér. Dnešní modely již využívají kvůli lepší kompatibilitě standardní připojení prostřednictvím DVI. Starší modely měly průhledný plastový rám, současné modely mají hliníkový rám i podstavec, ladící s designem počítačů Power Mac G5.\n\nŠirokoúhlé monitory Apple Cinema Display se vyrábějí s úhlopříčkami 20, 23 a 30 palců. Jsou kompatibilní s počítači s operačními systémy Microsoft Windows a Mac OS X. Připojení 30-palcového monitoru je však o něco komplikovanější, neboť vyžaduje tzv. dvoulinkové DVI, které je dostupné pouze na několika vysoce výkonných grafických kartách.\nVšechny současné modely disponují dvěma rozhraními pro FireWire a dvěma pro USB verze 2.0.\n"}
{"id": "1167031", "url": "https://cs.wikipedia.org/wiki?curid=1167031", "title": "Karel Jakobec", "text": "Karel Jakobec\n\nKarel Jakobec (* 5. března 1964 Sokolov) je český politik, od roku 2000 zastupitel Karlovarského kraje (od roku 2016 navíc radní kraje), v letech 2000 až 2010 starosta města Sokolova (předtím v letech 1994 až 2000 a potom po roce 2010 místostarosta města), člen ODS.\n\nPo maturitě na sokolovském gymnáziu v roce 1982 vystudoval Vysokou školu báňskou v Ostravě (získal titul Ing.). Po absolvování základní vojenské služby pracoval v dolu Pohraniční stráže a jako vedoucí výroby v povrchovém dole Družba v Sokolovské uhelné. V letech 1993 až 2005 soukromě podnikal v oblasti zprostředkování obchodu a služeb.\n\nPo vstupu do politiky byl či je členem statutárních orgánů několika městských a krajských společností - např. člen dozorčí rady Vodohospodářských služeb a servisu (1997 až 1999), člen dozorčí rady Správy sportovních zařízení Sokolov (2000 až 2001), člen dozorčí rady SOTES Sokolov (2000 až 2009), jednatel Sokolovské vodárenské (od 2010) či člen dozorčí rady společnosti SUAS - skládková (od 2011). Angažuje se také v \"Nadaci Georgia Agricoly, region Slavkovský les\" (od roku 2000 je členem její správní rady a od roku 2007 zástupcem předsedy správní rady).\n\nKarel Jakobec je ženatý a má tři děti. Žije v Sokolově.\n\nOd roku 1992 je členem ODS, ve straně působí jako předseda Oblastního sdružení ODS Sokolov.\n\nDo komunální politiky vstoupil, když byl za ODS zvolen v komunálních volbách v roce 1994 zastupitelem města Sokolova. Ještě v témže roce se stal také místostarostou města. Obě funkce obhájil ve volbách v roce 1998, kdy byl lídrem kandidátky. V roce 2000 byl zvolen starostou města Sokolova. Ve volbách v roce 2002 opět obhájil mandát zastupitele a krátce po volbách byl zvolen po druhé starostou. Rovnež ve volbách 2006 získal post zastupitele a byl již po třetí zvolen starostou. Ve volbách 2010 byl sice do městského zastupitelstva zvolen, ale od listopadu 2010 pokračoval v radě města jako 1. místostarosta. V komunálních volbách v roce 2014 byl lídrem uskupení \"Hnutí pro město Sokolov 2014\" (tj. ODS a nezávislí kandidáti), kdy byl již po šesté zvolen zastupitelem města a v listopadu 2014 se stal 2. místostarostou. Působí jako gestor Komise bezpečnosti a Komise životního prostředí rady města a Finančního výboru zastupitelstva. Ve volbách v roce 2018 byl opět zvolen jako člen ODS a lídr kandidátky \"\"Hnutí pro město Sokolov\"\", v listopadu se stal 1. místostarostou města.\n\nZa ODS byl také v krajských volbách v roce 2000 zvolen do Zastupitelstva Karlovarského kraje. Mandát krajského zastupitele pak obhájil ve volbách v roce 2004, 2008 i 2012 (v posledním případě přitom figuroval na 10. místě kandidátky, ale vlivem preferenčních hlasů skončil druhý). Působí jako člen Komise pro kulturu a památkovou péči. V krajských volbách v roce 2016 byl lídrem kandidátky ODS v Karlovarském kraji a obhájil mandát krajského zastupitele. Dne 22. listopadu 2016 se navíc stal radním kraje pro oblast životního prostředí, zemědělství a energetiky.\n\nTřikrát se za ODS pokoušel dostat do Poslanecké sněmovny PČR. Neuspěl však ani ve volbách v roce 1996 a 1998, když kandidoval v Západočeském kraji, ani v roce 2013, když už kandidoval v Karlovarském kraji. Ve volbách do Senátu PČR v roce 2012 kandidoval za ODS v obvodu č. 2 – Sokolov. Se ziskem 16,59 % hlasů však skončil na 3. místě.\n"}
{"id": "1167032", "url": "https://cs.wikipedia.org/wiki?curid=1167032", "title": "Pavol Marcely", "text": "Pavol Marcely\n\nPavol Marcely (26. června 1914, Zvolen – 17. října 1980, Piešťany) byl slovenský generál, pedagog a protifašistický bojovník.\n\nDo roku 1933 studoval na učitelském ústavu v Banské Bystrici a do roku 1965 na Filozofické fakultě Univerzity Komenského v Bratislavě. Původně byl učitelem, ale později se stal příslušníkem Československé lidové armády, v níž byl účastníkem protifašistického odboje. Během Slovenského národního povstání byl štábním kapitánem, příslušníkem 1. československého armádní sboru a účastník Karpatsko-dukelské operace. Dne 15. října 1944 byl s brigádou vysazený na letišti Tri Duby, dnes Letiště Sliač, po přechodu Slovenského národního povstání do hor bojoval na nejohroženějších úsecích fronty. Dne 5. prosince 1944 byl těžce raněn. Po osvobození byl přeřazen do do zálohy.\n\nPo válce byl předsedou Slovenského statistického ústavu, přitom se věnoval problémům statistiky. Přednášel na Pedagogické fakultě Univerzity Komenského v Trnavě, přičemž přispěl k rozvoji slovenského školství. Také byl vojenským a leteckým přidělencem v Bělehradě. Kromě toho přispíval memoárovými a odbornými články do novin, časopisů i do odborného tisku.\n"}
{"id": "1167034", "url": "https://cs.wikipedia.org/wiki?curid=1167034", "title": "Three World Trade Center", "text": "Three World Trade Center\n\nThree World Trade Center (3 WTC, také známý pod jménem 175 Greenwich Street) je administrativní mrakodrap na Manhattanu v New Yorku. Nachází se na severní straně ulice Greenwich Street, naproti památníku, na jehož místě stávaly mrakodrapy Světového obchodního centra zničené při teroristických útocích 11. září 2001. Na místě 3 WTC původně stála budova 73 m vysokého hotelu Marriott World Trade Center, která byla při teroristických útocích také zničena. \n\nStavba je vysoká 329 metrů, má 80 pater. Architektem je Richard Roger, z kanceláře Rogers Stirk Harbour + Partners. Výstavba započala v roce 2014 a otevření proběhlo 11. června 2018. K roku 2018 jde o pátou nejvyšší budovu ve městě. \n\n\n"}
{"id": "1167035", "url": "https://cs.wikipedia.org/wiki?curid=1167035", "title": "Jaderná elektrárna Bohunice A1", "text": "Jaderná elektrárna Bohunice A1\n\nJaderná elektrárna A1 v Jaslovských Bohunicích je součástí komplexu Jaderné elektrárny Jaslovské Bohunice. Byla postavena v letech 1958-1972.\n\nŠlo o experimentální reaktor projektovaný v Československu, který používal jako palivo neobohacený (přírodní) uran. Aktivní zóna měla průměr 3,56 metru a výšku 4,0 m. Jako moderátor sloužila těžká voda a reaktor byl chlazen oxidem uhličitým. Projektovaný elektrický výkon elektrárny byl 104 MW. Palivo bylo v reaktoru umístěno v kanálech, přičemž design reaktoru umožňoval výměnu paliva za provozu.\n\nZa provozu elektrárny došlo ke dvěma závažným jaderným haváriím. První havárie v lednu 1976 sice nezpůsobila vážný únik radioaktivity, ale uniklý oxid uhličitý způsobil smrt dvou osob. Druhá havárie v únoru 1977 se odehrála při zavážení čerstvého paliva za provozu reaktoru a byla na sedmistupňové Mezinárodní stupnici jaderných událostí ohodnocena stupněm 4. V důsledku této havárie byla jaderná elektrárna A1 uzavřena a od roku 1979 probíhá její likvidace.\n\nOd roku 1979 probíhá postupná likvidace elektrárny EBO A1. Všechno jaderné palivo bylo na základě dohody odvezeno do bývalého Sovětského svazu. V současnosti představují největší riziko nádrže s radioaktivními kaly a pevný radioaktivní odpad.\n\n"}
{"id": "1167036", "url": "https://cs.wikipedia.org/wiki?curid=1167036", "title": "Hobart International 2016", "text": "Hobart International 2016\n\nHobart International 2016 byl tenisový turnaj pořádaný jako součást ženského okruhu WTA Tour, který se odehrával na dvorcích s tvrdým povrchem Plexicushion v Hobartském mezinárodním tenisovém centru. Probíhal mezi 10. až 16. lednem 2016 v australském Hobartu jako dvacátý třetí ročník události.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se měla stát třicátá tenistka světa Sloane Stephensová ze Spojených států, která se však odhlásila pro virózu. Nejlépe postavenou tenistkou tak v soutěži byla světová pětatřicítka Camila Giorgiová z Itálie. Jako poslední přímá účastnice do dvouhry nastoupila 66. japonská hráčka žebříčku Nao Hibinová. Pátý singlový titul v kariéře vyhrála Francouzka Alizé Cornetová a deblovou část turnaje ovládla dvojice Chan Sin-jün a Christina McHaleová.\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\nNásledující hráčky postoupily do hlavní soutěže tzv. šťatné poražené:\n\n\n\n\nNásledující pár získal do soutěže divokou kartu:\n\n\n\n"}
{"id": "1167037", "url": "https://cs.wikipedia.org/wiki?curid=1167037", "title": "Seznam vrcholů v Hrubém Jeseníku", "text": "Seznam vrcholů v Hrubém Jeseníku\n\nSeznam vrcholů v Hrubém Jeseníku zahrnuje všechny tisícovky (hory s nadmořskou výškou nad 1000 m) a všechny hory s prominencí (relativní výškou) nad 100 metrů v Hrubém Jeseníku. Seznam tisícovek vychází z údajů dostupných na stránkách Tisicovky.cz, seznam nejprominentnějších netisícovek z údajů na Mapy.cz. Jako hranice pohoří je uvažována hranice stejnojmenného geomorfologického celku.\n\nSeznam vrcholů podle výšky obsahuje všechny jesenické tisícovky s prominencí alespoň 5 metrů. Celkem jich je 86 a téměř polovina se nachází v podcelku Pradědská hornatina, včetně nejvyššího Pradědu (1491 m n. m.), který dal celému podcelku jméno.\n\nSeznam vrcholů podle prominence obsahuje všechny hory a kopce Hrubého Jeseníku s prominencí (relativní výškou) nad 100 metrů, bez ohledu na nadmořskou výšku. Celkem jich je 16, nejprominentnějším vrcholem je nejvyšší Praděd (prominence 983 m, 2. nejprominentnější česká hora), následován nejvyššími horami zbývajících podcelků - Keprníkem a Medvědím vrchem. Nejvíc hor s prominencí nad 100 metrů je v nejnižší Medvědské hornatině.\n\nUltratisícovky jsou hory s nadmořskou výškou alespoň 1000 metrů, prominencí (převýšením od klíčového sedla) alespoň 100 metrů a izolací alespoň 1 km. Jsou tedy průnikem nejvyšších a nejprominentnějších hor. V Hrubém Jeseníku je mezi 86 tisícovkami 13 ultratisícovek a téměř polovina z nich se nachází v Medvědské hornatině.\n"}
{"id": "1167038", "url": "https://cs.wikipedia.org/wiki?curid=1167038", "title": "Josef Bernkopf", "text": "Josef Bernkopf\n\nJosef Bernkopf (24. března 1850 Králíky – 19. dubna 1926 Červená Voda) byl rakouský politik německé národnosti z Čech, na počátku 20. století poslanec Říšské rady.\n\nPůsobil jako zemědělec a vrchní poštmistr v Králíkách. Vedení pošty převzal po otci Franzovi. Šlo o dědičný post. Poštovní trasa spojovala Vysoké Mýto a Lanškroun. Po zavedení telegrafu a telefonu byla pošta proměněna na státní poštovní úřad, do jehož čela usedl Josef Bernkopf. Byl i veřejně a politicky aktivní. Zasedal v německé sekci zemské zemědělské rady. Byl členem obecního zastupitelstva a předsedou okresní správní komise.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách roku 1908, konaných podle všeobecného a rovného volebního práva. Byl zvolen za obvod Čechy 127. Byl zvolen 12. a 20. listopadu 1908 místo Franze Peschky.\n\nPo volbách roku 1908 usedl do poslaneckého klubu Německý národní svaz, v jehož rámci patřil do Německé agrární strany.\n\nV roce 1906 mu byl udělen Řád Františka Josefa.\n"}
{"id": "1167043", "url": "https://cs.wikipedia.org/wiki?curid=1167043", "title": "Halové mistrovství Evropy v pozemním hokeji 2016", "text": "Halové mistrovství Evropy v pozemním hokeji 2016\n\nHalové mistrovství Evropy v pozemním hokeji 2016 se konalo od 15. ledna do 17. ledna 2016 v Praze na Podvinném Mlýně.\n\n"}
{"id": "1167044", "url": "https://cs.wikipedia.org/wiki?curid=1167044", "title": "Semjon Kožin", "text": "Semjon Kožin\n\nSemjon Leonidovič Kožin \"Семён Леонидович Кожин\" (* 11. března 1979 Moskva, Sovětský svaz) je ruský malíř. V současné době žije a pracuje v Moskvě.\n\nNarodil se 11. března 1979 v Moskvě. Jeho otec Leonid Arkadjevič Kožin byl inženýr, matka Irina Michajlovna Kožina (rozená Dajšutova) byla učitelkou anglického jazyka. V letech 1986–1988 hrál několikrát ve vedlejších rolích, konkrétně ve filmovém studiu Maxima Gorkého. V letech 1988–1990 studoval na střední škole a zároveň i v Krasnopresněnské umělecké škole v Moskvě. V roce 1990 nastoupil na Moskevské akademické a umělecké lyceum. Spolu se spolužáky jezdil kvůli plenérům po Rusku, navštívil Velikije Luki, Rjazaň a Solovki. Ve své diplomové práci vytvořil sérii ilustrací k \"„Celé ruské historii“\". V roce 1997 pokračoval ve studiu malířství na Ruské akademii malby, sochařství a architektury. V roce 2001 dostal za úkol namalovat malý obraz s námětem svátku. Namaloval dvě varianty kompozice \"„Maslenica a Svátek vyprovázení zimy“\". V roce 2002 studoval v dílně krajinomalby pod vedením Alexandra Pavloviče Afonina. V roce 2003 obhájil diplom spolu s obrazem \"„Klášter Ferapontov“\".\nOd roku 2000 se aktivně zúčastňuje výstav, kde prezentuje krajiny, zátiší, věnuje se žánrové a historické malbě. Při své tvorbě používá akvarelovou, akrylovou, olejovou techniku a techniku kvaše a tempery. V letech 2001–2002 několikrát vycestoval do Anglie, aby se tam věnoval malbě. Namaloval sérii obrazů s námětem anglické vesnice Haddenham (Buckinghamshire).\nV roce 2004 ilustroval akrylovou technikou biografickou knihu pro děti o významném italském tenoristovi Lucianu Pavarottim. Tato kniha byla vydána v Jižní Koreji. Vytvořil také sérii kreseb na motivy pohádek bratří Grimmů „Na vlásku“ a „Jeníček a Mařenka“.\n\nV letech 2005–2015 znovu cestoval po Rusku. Navštívil Tverskou a Kalužskou oblast, Zlatý kruh Ruska a Ural. V těchto letech také navštívil mnoho zahraničních zemí. Namaloval sérii obrazů o Anglii, Maltě, Irsku, Švýcarsku, Řecku, Turecku, Španělsku, Itálii a další země. Hlavní místo v jeho tvorbě znovu zaujímají krajinomalby, ve kterých převládá působivá kresba a zároveň tenká barevná škála fialových a modrých odstínů. Mezi mnohými obrazy Moskvy, Petrohradu a Kolomenskoje, žánrovými a historickými obrazy, etudami, které malíř nakreslil v letech 2000–2015, se nachází taková díla jako např.: \"„Granátová ulička“, „Ruský hon“, „Nový Albion, Francis Drake a jeho loď Zlatá laň“, Svátek vyprovázení zimy“, „Starý dub v Kolomenském“, „Sváteční věštění“, „Myslivkyně“, „Pohled na mrakodrap v Moskvě“\" a další. Rád maluje večerní krajinu. Mezi nejznámější jeho obrazy s večerní krajinou patří, \"„Novoroční večer. Jelisejevský obchod“, „Chrám Vasila Blaženého“, „Tower Bridge“, „Wellingtonův oblouk“\" a další. Kromě městských motivů maluje i tradiční motivy krajinomalby. Vzhledem k velké vnímavosti k proměnlivé kráse přírody maluje různé odstíny její nálady, jako například v obrazech \"„Babiččina zahrada“, „Prosinec“ a „Bodrum“\".\n\nV roce 2003 navštívil výstavu „Poezie pravdy“ v Ashmoleanově muzeu v Oxfordu, na které byly představeny akvarely. Po návratu z Velké Británie, zkusil také tuto techniku a namaloval sérii akvarelů. Poté sám nakreslil technikou akvarelu obrazy \"„Malta“, „Pohoří Connemara“, „Opatství Notley“\" a další. Při práci použil techniku suchého i mokrého štětce. V letech 2000–2006 se věnoval malbě zátiší. Snažil se používat techniku vlámských malířů tím, že zátiší maloval na dřevěné desky. V tomto období vznikly obrazy \"„Zátiší s humrem“, „Zátiší s lasturami“, „Zátiší s květinami a Imitace Vlámského malířství“\". Stejně jako se v těchto letech věnoval zátiší, tak se věnoval i historické malbě. Vytvořil sérii skic a obrazů věnovaných vlastenecké válce roku 1812. Mezi obrazy v této sérii patří \"„Poslední rozloučení s A. A. Tučkovem“, „Rubikon“, „Přechod oddílu Denise Davydova přes řeku“ a „Útěk Napoleona před kozáky“\". V letech 2002–2005 byly tyto obrazy k vidění na výstavě sdružení Primavera v Centrálním domě umělců. Tyto práce autora proslavily.\n\nJe experimentátor, co se týče malířské techniky. V letech 2006–2015 byly jeho práce představeny na výstavách a aukcích ruského malířství v Spojených státech amerických, Švýcarsku, Velké Británii a Irsku. Jeho díla se nachází v muzeích i osobních sbírkách v Rusku, Anglii, Švýcarsku, USA, Číně atd.\n\n\n\n\n"}
{"id": "1167047", "url": "https://cs.wikipedia.org/wiki?curid=1167047", "title": "Hobart International 2016 – ženská čtyřhra", "text": "Hobart International 2016 – ženská čtyřhra\n\nDo soutěže ženské čtyřhry na tenisovém turnaji Hobart International 2016 nastoupilo šestnáct dvojic. Obhájcem titulu byl nizozemsko-švédský pár Kiki Bertensová a Johanna Larssonová, jehož členky před semifinále odstoupily pro stehenní poranění Švédky.\n\nVítězem čtyřhry se stal nenasazený čínsko-americký pár Chan Sin-jün a Christina McHaleová, který ve finále zdolal australskou dvojici Kimberly Birrellová a Jarmila Wolfeová po hladkém průběhu 6–3 a 6–0. Obě šampionky si do žebříčku WTA připsaly 280 bodů. Na okruhu WTA Tour získaly premiérový titul. Chanová odešla v předešlé kariéře z finále v této úrovni čtyřikrát poražena.\n"}
{"id": "1167051", "url": "https://cs.wikipedia.org/wiki?curid=1167051", "title": "Jindřich Hornof", "text": "Jindřich Hornof\n\nJindřich Hornof (15. července 1858 Praha – 29. června 1925 Praha) byl rakouský odborový předák a politik české národnosti z Čech, na počátku 20. století poslanec Říšské rady.\n\nPůsobil jako dělnický tajemník na Královských Vinohradech. Byl zemským tajemníkem odborového svazu kovodělníků. Funkci zastával až do svého onemocnění roku 1913. Od počátku zasedal ve vedení českoslovanské sociální demokracie a byl stranickým pokladníkem. Nesouhlasil s rozdělením odborového hnutí podle etnických táborů a přiklonil se k tzv. centralistické sociální demokracii (Česká sociálně demokratická strana v Rakousku), mezi jejíž spoluzakladatele patřil.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1907, konaných poprvé podle všeobecného a rovného volebního práva. Byl zvolen za obvod Čechy 035. Šlo o obvod Kladno.\n\nPo volbách roku 1907 usedl do poslaneckého Klubu českých sociálních demokratů.\n\nV roce 1913 prodělal mrtvici a pak se stáhl z aktivnější politické a veřejné dráhy. Po roce 1918 se ale opětovně, ovšem jen na nižší stranické úrovni, angažoval v československé sociální demokracii. Zemřel v červnu 1925.\n\nRoku 1885 se Josef Hornof oženil s Annou Zavadilovou.\n\n"}
{"id": "1167052", "url": "https://cs.wikipedia.org/wiki?curid=1167052", "title": "Škoda RSO", "text": "Škoda RSO\n\nŠkoda RSO (typ Porsche 175), známý také jako Radschlepper Ost (\"kolový tahač Východ\"), byl těžký německý dvounápravový vojenský tahač s pohonem všech čtyř kol. Navrhl jej konstruktér Ferdinand Porsche v roce 1941, jeho výroba probíhala v automobilce ASAP v Mladé Boleslavi. Během let 1942–1944 vzniklo pravděpodobně kolem 200 strojů, které byly nasazeny převážně na západní frontě.\n\nIdea těžkého univerzálního tahače (traktoru), určeného pro zamýšlenou invazi do Sovětského svazu údajně vyšla od Adolfa Hitlera. Na jeho popud vytvořil Ferdinand Porsche roku 1941 návrh čtyřkolového vozidla, vyznačujícího se rozměrnými celoocelovými koly opatřenými ostruhami. Vozidlo poháněl motor dle vlastního Porscheho návrhu. Jednalo se o vzduchem chlazený řadový čtyřválec o zdvihovém objemu 6023 cm³ a nejvyšším výkonu 90 k (66 kW). Ke startování tohoto motoru sloužil pomocný dvouválcový startovací motor, jehož základem byla polovina pohonné jednotky automobilu KdF. \n\nKonečný vývoj a výroba byla zadána automobilce ASAP v Mladé Boleslavi, v tehdejším Protektorátu Čechy a Morava. První zkoušky vozidla RSO proběhly v roce 1942. Jejich výsledky byly zklamáním: těžké vozidlo s poměrně úzkými koly se bořilo i v relativně pevném terénu. Na zledovatělém povrchu se stroj stával prakticky neřiditelným. Problematická byla také vysoká spotřeba paliva. Část problémů zřejmě zapříčinily i sabotáže během vývojových prací v mladoboleslavské automobilce. Přes tyto nedostatky však byla nařízena sériová výroba, která během let 1942–1944 dala vzniknout asi 206 vozidlům. Kvůli jeho nedostatkům zřejmě nedošlo k zamýšlenému rozsáhlejšímu nasazení vozidel na východní frontě. Místo toho byly přiděleny k jednotkám na Západě, kde pak sloužily během bojů v Normandii a v Holandsku. Několik strojů se údajně dočkalo nasazení během bitvy v Ardenách. \n\nŽádný vůz Škoda RSO se pravděpodobně nedochoval do současnosti.\n\nŠkodu RSO pohání řadový, vzduchem chlazený zážehový čtyřválec s rozvodem OHV. Motor má zdvihový objem 6083 cm³ (vrtání válců 115 mm, zdvih 145 mm) a dosahuje nejvyšší výkon 66 kW (90 k) při 2100 ot./min. Kompresní poměr činí 1: 5,45. Klikový hřídel je uložen v pěti ložiskách. Mazání motoru je tlakové oběžné.\n\nPřevodovka je pětistupňová, se zpětným chodem. Nápravové i mezinápravové rozvodovky jsou opatřeny uzávěrkami diferenciálů.\n\nRám vozidla je žebřinový. Tuhá přední i zadní náprava je poháněná a odpružená půleliptickými listovými péry. Kola jsou celoocelová, průměru 1500 mm, s vyměnitelným oráfováním dle druhu terénu.\n"}
{"id": "1167053", "url": "https://cs.wikipedia.org/wiki?curid=1167053", "title": "Měšínský potok", "text": "Měšínský potok\n\nMěšínský potok je pravostranný přítok Zlatého potoka v okrese Jihlava v Kraji Vysočina. Délka toku činí 6,5 km. Plocha povodí měří 10,5 km².\nPotok pramení ve Špitálském lese, jihozápadně od Měšína, v nadmořské výšce okolo 545 m. V nejhornější části směřuje tok potoka na východ. Po opuštění lesa zhruba na pátém říčním kilometru se Měšínský potok obrací na sever až severozápad. V tomto úseku zadržuje jeho vody rybník \"U Stěny\" a o něco níže po proudu \"Prostřední rybník\". V plochém údolí mezi těmito rybníky je vedena dálnice D1. Od hráze Prostředního rybníka teče potok na sever k Měšínu, u jehož jižního okraje napájí \"Přibylův rybník\" (1,5 ha) a dále po proudu v samotné obci požární nádrž, která slouží také jako přírodní koupaliště. Od Měšína proudí mělkým údolím mezi poli na severozápad ke Stříteži, kde napájí \"Obecní rybník\" (2,0 ha), pod jehož hrází končí svůj tok ve vodách Zlatého potoka. Do Zlatého potoka se vlévá na jeho 11,9 říčním kilometru v nadmořské výšce okolo 480 m.\n"}
{"id": "1167059", "url": "https://cs.wikipedia.org/wiki?curid=1167059", "title": "Parlamentní volby na Slovensku 2016", "text": "Parlamentní volby na Slovensku 2016\n\nVolby do Národní rady Slovenské republiky 2016 se konaly v sobotu 5. března. Poměrným systémem s 5% uzavírací klauzulí bylo voleno všech 150 poslanců Národní rady v jednom volebním obvodě zahrnujícím celé Slovensko. Ve volbách zvítězil SMER-SD, který získal 28,28% a 49 mandátů. Na druhém místě skončila SaS, jež získala 12,10% a 21 mandátů. Na třetím místě skončila OĽaNO se ziskem 11,02% a 19 mandátů. Volební účast činila 59,82%. \n\nV nové NR SR zasedlo celkem 8 politických stran a uskupení. SMER-SD získal 49 mandátů, SaS 21 mandátů, OĽaNO 19 mandátů, SNS 15 mandátů, ĽSNS 14 mandátů, SME RODINA 11 mandátů, MOST-HÍD 11 mandátů a #SIEŤ 10 mandátů. \n\nSeznam kandidujících stran, hnutí a koalic s vylosovanými pořadovými čísly: \n\n\nPodle průzkumů volebních preferencí ve volbách měla opětovně zvítězit dosavadní vládnoucí strana SMER-SD dosavadního premiéra Roberta Fica, která ve volbách 2012 získala nadpoloviční většinu křesel v NR SR. S odstupem na druhém místě měla skončit nová strana #SIEŤ, kterou vedl Radoslav Procházka, neúspěšný kandidát z prezidentských voleb 2014. Vzhledem k aktuální rozštěpenosti pravicových stran zůstávalo otázkou, kolik z nich skutečně překročí 5% klauzuli a získá mandáty v parlamentu. Nebylo vyloučeno opakování situace po volbách roku 2010, kdy sice zvítězila strana SMER – sociálna demokracia, ale vládu sestavila pravicová koalice SDKÚ-DS - SaS - KDH - MOST-HÍD (vláda Ivety Radičové). Průzkumy rovněž naznačovaly návrat nacionalistické Slovenské národní strany (SNS) do parlamentu. A podle některých průzkumů měla při očekávané nižší volební účasti šanci na zisk poslaneckých mandátů i maďarská strana SMK-MKP, která byla od voleb 2010 mimo parlament. \n\n\n"}
{"id": "1167060", "url": "https://cs.wikipedia.org/wiki?curid=1167060", "title": "Antonín Hubka", "text": "Antonín Hubka\n\nAntonín Hubka (19. června 1872 Kralovice – 9. srpna 1919 Plzeň ) byl rakouský menšinový aktivista a politik české národnosti z Čech, na počátku 20. století poslanec Říšské rady.\n\nPůsobil jako publicista a menšinový pracovník. Psal studie na téma podpory českých menšin a demografie. Založil a redigoval časopis zaměřený na Pošumaví. Byl aktivním členem Národní jednoty pošumavské. Profesně se uváděl jako revident (účetní rada) zemského výboru.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1907, konaných poprvé podle všeobecného a rovného volebního práva. Byl zvolen za obvod Čechy 031. Po volbách roku 1907 usedl do poslaneckého klubu Sjednocení českých národně sociálních, radikálně pokrokových a státoprávních poslanců. Hlásil se k České státoprávně pokrokové strany.\n\nZemřel náhle v srpnu 1919. Vracel se z letního bytu ve Strašicích do rodných Kralovic, kde jeho rodiče chystali oslavu zlaté svatby. Po cestě se mu náhle udělalo nevolno a byl na pokyn lékaře umístěn do plzeňské nemocnice, kde zemřel. Tělo mělo být převezeno do krematoria v Liberci.\n"}
{"id": "1167062", "url": "https://cs.wikipedia.org/wiki?curid=1167062", "title": "Johann Husak", "text": "Johann Husak\n\nJohann Husak (7. ledna 1848 Terezín – 30. června 1918 Teplice-Šanov) byl rakouský politik německé národnosti z Čech, na počátku 20. století poslanec Říšské rady a starosta Teplic-Šanova.\n\nPůvodní profesí byl obchodníkem. Do roku 1907 zastával funkci prezidenta obchodního grémia. Zastával i funkci ředitele teplické spořitelny a zasedal v okresním výboru. Působil jako soukromník a starosta města Teplice-Šanov. Funkci starosty zastával od roku 1904, v obecním zastupitelstvu působil od roku 1889.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1907, konaných poprvé podle všeobecného a rovného volebního práva. Byl zvolen za obvod Čechy 082. Po volbách roku 1907 usedl do poslaneckého klubu Německý národní svaz. Byl členem Německé pokrokové strany.\n\nZemřel v červnu 1918.\n"}
{"id": "1167063", "url": "https://cs.wikipedia.org/wiki?curid=1167063", "title": "Dům čp. 694 Dukelských hrdinů", "text": "Dům čp. 694 Dukelských hrdinů\n\nDům čp. 694 na třídě Dukelských hrdinů v Praze 7 – Holešovicích je rohový třípatrový novorenesanční dům. Byl postaven v roce 1894 podle návrhu významného novorenesančního architekta Jana Zeyera ovlivněného architektem Antonínem Wiehlem. Dům je zapsán v Ústředním seznamu kulturních památek České republiky.\nRohový třípatrový dům s nárožním rizalitem je situován na rohu třídy Dukelských hrdinů a ulice pplk. Sochora. Rizalit na nároží zakončuje vykrajovaný štít s ornamentální výzdobou. Výzdobu přízemí tvoří rustika. Nároží prvního až třetího patra zdobí bosáž. Malířská výzdoba domu je v ploše dvou podlaží tvořena psaníčkovými sgrafity. Do armování rizalitu v rozsahu prvního a druhého patra je vložen ozdobný pás se jménem architekta a rokem stavby „Jan Zeyer MDCCCXCIV“. Prostory mezi okny třetího patra, sdruženými po dvojicích vyplňují sgrafita s postavami významných českých panovníků: sv. Václav, Jan Lucemburský, Karel IV.,Václav IV., Vladislav I., Jiří z Poděbrad a Rudolf II. Rámy obrazů jsou zdobeny ornamenty.\n\nAutorem návrhu je český architekt Jan Zeyer náležející ke generaci Národního divadla. Jeho bratr byl významný český básník Julius Zeyer. Na počátku své stavitelské dráhy Zeyer v letech 1873–1880 spolupracoval s architektem Antonínem Wiehlem, vůdčí osobností novorenesance navazujícího na tradici české renesance 16. století. Wiehlovým pojetím české novorenesance byl Zeyer ovlivněn i v dalších letech. Zeyer společně s Wiehlem v Praze navrhl a postavil 5 činžovních domů. Wiehlovo a Zeyerovo do té doby neobvyklé pojetí výzdoby domů vzbudilo pozornost odborníků a příznivý ohlas veřejnosti. O tom svědčí názor historičky a etnografky Renáty Tyršové publikovaný po dokončení stavby domu čp. 1035/17 v ulici Karolíny Světlé, kde se Antonín Wiehl v průběhu stavby inspiroval rekonstrukcí Schwarzenberského paláce dokončenou Josefem Schulzem v roce 1871, jmenovitě konzolovou římsou. Wiehlův a Zeyerův kolega architekt Jan Koula jejich úsilí definoval v roce 1883 ve Zprávách Spolku architektů a inženýrů v království Českém jako \"výklad o vývoji a stylu A. Wiehla\" \"...Wiehl bojuje o nové vyjádření architektonické na základě vzorů, pro Prahu a Čechy XVI. a XVII. století typických a ukázal k nim poprvé, když postavil svůj \"sgrafitový domek\" v Poštovské ulici. Od té doby pilně sbíral památky naší renesance, studoval je a kde mu bylo možno, hleděl jich užíti na svých stavbách. Wiehlovým přičiněním mluví se o \"české renesanci\"; cítíme oprávněnost tohoto názvu, ale nikdo dosud nestanovil přesně, v čem ráz těch staveb záleží...\"Zeyer s Wiehlem navrhli a realizovali ještě Dům Bohuslava Schnircha v Mikovcově ulici čp. 548/5, Olivův dům čp. 1032/14 v Divadelní ulici, Dům s taneční školou Karla Linka čp. 1050 v Praze 1, Divadelní ul. 12, Krocínova ul. 1. (1875–1876), Dům čp. 1035/17 Karolíny Světlé (1876). Podobně Wiehl ovlivnil i Karla Gemprle, se kterým spolupracoval po Zeyerovi.Po ukončení spolupráce s Wiehlem Zeyer realizoval čtyři nájemní domy ve spolupráci s architektem Viktorem Skůčkem.\n\nVýzdoba domu odpovídá orientaci novorenesančních architektů, malířů a sochařů na historická a vlastenecká témata na cykly ze života a český folklor. Koncepce fasády také ukazuje Zeyerovo ovlivnění Wiehlem a stylem „mluvící architektury“: objevují se zde slavné postavy české historie (králové Jan Lucemburský, Karel IV., Václav IV., Vladislav I.,Jiří z Poděbrad a sv. Václav. Tematika sgrafit ukazuje na Alšovo pojetí malířské výzdoby novorenesančních budov.\n\nDům Zeyer navrhl a postavil v době, kdy si již 10 realizacemi získal jméno jako významný novorenesanční architekt a stavitel.\nV téže době jako dům čp. 694 na třídě Dukelských hrdinů (v roce 1894) Zeyer navrhoval a stavěl další 2 nájemní domy na dnešní třídě Dukelských hrdinů a Řeznický dům na rohu Bubenského nábřeží a Argentinské ulice. Významně se tak zapsal do vytváření tříd a ulic Holešovic - Buben jako nové pražské čtvrti. Dalších 4 stavby Zeyer realizoval mimo Prahu.\nNa výzdobě fasády domu Zeyer uplatnil obě svá oblíbená kompoziční řešení spočívající v architektonicky oddělených výškových polích: výšková pole slouží pro individuálně určené figury a horizontální pásy byly optimální pro vylíčení děje.\nSloučením obou řešení rozdělením horizontálního pásu na několik obdélných polí mohl autor popsat několik různých dějů v řadě za sebou. Takto například zpracovat témata ze života měšťana a alegorie jeho ctností Mikoláš Aleš (podle Wiehlovy představy) na Wiehlově domě.\n\n"}
{"id": "1167064", "url": "https://cs.wikipedia.org/wiki?curid=1167064", "title": "Mistrovství světa v basketbalu mužů 1998", "text": "Mistrovství světa v basketbalu mužů 1998\n\n13. mistrovství světa v basketbale proběhlo ve dnech 29. července – 9. srpna v Řecku.\n\nTurnaje se zúčastnilo šestnáct týmů, rozdělených do čtyř čtyřčlenných skupin. Z každé skupiny postoupily nejlepší tři mužstva do Osmifinále, které bylo rozděleno na dvě skupiny po šesti. První čtyři týmy z každé skupiny postoupily do čtvrtfinále, pátý a šestý tým hrál o 9. – 12. místo. Týmy, které v základních skupinách skončily třetím a čtvrtém místě, hrály o 9. - 16. místo. Titul mistra světa získal tým Jugoslávie.\n\n\n\n1. Jugoslávie \n\n\n2. Rusko \n\n\n3. USA \n\n\n4. Řecko \n\n\n5. Španělsko \n\n\n6. Itálie \n\n\n7. Litva \n\n\n8. Argentina \n\n\n9. Austrálie \n\n\n10. Brazílie \n\n\n11. Portoriko \n\n\n12. Kanada \n\n\n13. Nigérie \n\n\n14. Japonsko \n\n\n15. Senegal \n\n\n16. Jižní Korea \n\n\n"}
{"id": "1167069", "url": "https://cs.wikipedia.org/wiki?curid=1167069", "title": "Plamenka", "text": "Plamenka\n\nPlamenka (\"Phlox\") je rod rostlin z čeledi jirnicovitých, který je tvořen 70 druhy. Rostliny pocházejí především ze Severní Ameriky a několik druhů je široce rozšířeno, jako okrasné květiny se pěstují téměř po celém světě. V české přírodě trvale žádný druh neroste, jen občas se v ní objevuje druhy uniklé ze zahrad, nechovají se však invazně.\nJednotlivé druhy pocházejí z rozdílných přírodních podmínek, kterým přizpůsobily svůj růst. Vytrvalé druhy původem ze suchých, kamenitých svahů a pobřežních písčin jsou obvykle nízké, kobercovité a kvetou na jaře a počátkem léta, kdežto jednoletky ze stejných půdních podmínek kvetou od konce jara do podzimu. Druhy z vlhkých míst v okolí řek jsou vyšší a jejich květy vytvářejí velké chocholíky květů, vykvétají v polovině léta a jsou vhodné i k řezu. Lesní druhy mají většinou široký, poléhavý vzrůst a rozkvétají začátkem léta.\n\nPlamenky jsou bylinné až keřovité letničky nebo trvalky, jsou opadavé neb stálezelené. Nejčastěji vyrůstají vzpřímeně a lodyhy mají jednoduché či rozkladitě větvené, někdy vytvářejí trsy a řídce jsou i poléhavé. Listy mají obvykle vstřícné, krátce řapíkaté až přisedlé, vejčité až kopinaté a po obvodě celokrajné.\n\nOboupohlavné květy příjemně voní a jsou většinou nápadně zbarvené, bývají svítivě červené, růžové, purpurové, modré, krémové či bílé. Mohou vytvářet květenství terminální laty či vrcholíky, někdy však vyrůstají z paždí listů jednotlivě. Jsou pětičetné a jejich vytrvalý kalich je zvonkovitý neb trubkovitý. Řepicovitá až nálevkovitá koruna mívá úzkou trubku náhle rozevřenou do pěti plochých, vejčitých korunních plátků. Z koruny vystupuje pět krátkých tyčinek, ze tří plodolistů sestavený třídílný semeník má tenkou čnělku s tříramennou bliznou. Květy jsou opylovány hmyzem slétajícím se za nektarem.\n\nPlody jsou trojpouzdré, pukavé tobolky podlouhlého až vejčitého tvaru obsahující mírně oválná semena.\n\nRostliny se mohou rozmnožovat semeny nebo vegetativně. Při množení semeny se u potomků uchovávají znaky nejen rodičů, ale i vzdálených předků, používá se proto pouze u jednoletých druhů.\n\nVegetativně se mohou množit dělením trsů, řízkováním stonků, kořenovými řízky nebo osovými pupeny s listem. Rozdělování trsů se provádí brzy na jaře, kořenovými řízky se množí na podzim, listovými řízky s očkem se rozmnožují v létě a stonkové řízky se řežou a sází v květnu. Poslední možnosti je množení in vitro, které se provádí jen ve specializovaných provozovnách.\n\nPlamenky se pěstují především pro výrazné květy rozličných barev, nenáročnost na péči a odolnost proti živočišných škůdcům a chorobám. Nevyžadují odbornou starostlivost a jsou vhodné téměř do každé okrasné zahrady a mnohde zcela zdomácněly. Vytrvalé druhy opětovně vyrůstají bez zvláštních nároků na půdu, ke zdárnému kvetení jim postačí občasné přihnojení. Doporučuje se asi po pěti létech trsy rozdělit a přesadit do čerstvé zeminy. Existují velká množství variet jednotlivých druhů, některé po odřezání odkvetlých částí vykvetou téhož roku ještě jednou.\nMezi nejpěstovanější druhy plamenek patří:\n\n\n \n"}
{"id": "1167071", "url": "https://cs.wikipedia.org/wiki?curid=1167071", "title": "Jakub Jan Václav Dobřenský z Černého Mostu", "text": "Jakub Jan Václav Dobřenský z Černého Mostu\n\nJakub Jan Václav Dobřenský z Černého Mostu (1623, Praha – 3. března 1697, Praha) byl český lékař a přírodovědec, profesor a rektor Univerzity Karlovy.\n\nVystudoval lékařství na Univerzitě Karlově i na italských univerzitách ve Ferraře a Bologni. Od roku 1664 přednášel na Univerzitě Karlově, na které se stal několikrát děkanem a dvakráte rektorem. Vydával také české spisy, hlavně kalendáře.\n\n\n"}
{"id": "1167076", "url": "https://cs.wikipedia.org/wiki?curid=1167076", "title": "Limetal", "text": "Limetal\n\nLimetal je česká hudební skupina, hrající hard rock a heavy metal. Na podzim roku 2015 ji založili čtyři bývalí členové legendární české hardrockové skupiny Citron.\n\nHistorie skupiny Citron spadá až do 70. let, kdy skupina hrála Blues rock. Roku 1982 se skupina rozpadla a přeformovala se v tradiční uskupení v čele s bubeníkem Radimem Pařízkem, zpěvákem Standou Hranickým, basistou Vaškem Vlasákem a kytaristy Jardou Bartoněm a Jindrou Kvitou. V červenci a srpnu 1985 probíhalo nahrávání legendární desky Plni energie, se kterou se skupina umístila na druhém místě v anketě Zlatý slavík.\nPo úrazu nohy Standy Hranického přichází do skupiny zpěvák Vitacitu Láďa Křížek se kterým natočí ještě úspěšnější album Radegast. Roku 1990 z kapely ale odchází Láďa Křížek s Jardou Bartoňem a zakládají Kreyson. Do skupiny přichází zpěvák Fany Michalík a Pavol Chodelka a nahrávají album Vypusťte psy.\n\nV devadesátých letech se ale skupina rozpadá a na pódia se vrací až po roce 2000, kdy společně s Láďou nahrává album Síla Návratů. Později se do skupiny vrací jako zpěvák Standa Hranický a za zesnulého Jindru Kvitu přichází nastálo Jiří Šperl. Roku 2010 vychází dlouho očekávané album Bigbítový Pánbů.\n\nRoku 2012 je Standovi diagnostikována rakovina a již není schopen dále vystupovat. Zpět je jako záskok povolán Fany Michalík, který v té době zpíval se svou skupinou Funny. Standa však podlehne rakovině v dubnu 2013 a Fany ve skupině již zůstává trvale - Standův syn mu symbolicky předal mikrofon. Skupina v tomto složení funguje až do roku 2015 a připravuje nové album.\n\nV září 2015 po dlouhých rozepřích odchází ze skupiny společně František „Fany“ Michalík – zpěv, Jaroslav Bartoň –  kytara, Jiří Šperl – kytara a Václav Vlasák – baskytara. Bubeník Radim Pařízek, který je majitelem ochranné známky \"Citron\", tudíž tento název již může pro hudební skupinu používat nadále jen on. Na podzim téhož roku se tak rodí z uvedených bývalých členů projekt LIMETAL jako pokračovatel odkazu Citron. Na sklonku roku vydávají singl Na tenkém ledě a Mayday, ke kterým také natáčejí videoklipy a kde jako bubeník hostuje Lukáš Pavlík (Čechomor). Na podzim 2017 přichází talentovaná bubenice Veronika Lukešová, která doposud vystupovala s Olgou Lounovou.\n\nSkupina s názvem Citron však nezaniká, neboť Radim Pařízek opět povolal Láďu Křížka a společně pracují na albu Rebelie rebelů.\n\nV roce 2019 kapela oznamuje úpravu názvu z Limetal na Limetall.\n\n2016 Pravdu ukáže čas\n\n2017 LIMETAL\n\n\n"}
{"id": "1167079", "url": "https://cs.wikipedia.org/wiki?curid=1167079", "title": "Neil Eckersley", "text": "Neil Eckersley\n\nNeil James Eckersley, (* 5. dubna 1964 v Boltonu, Spojené království) je bývalý britský zápasník – judista anglické národnosti, bronzový olympijský medailista z roku 1984.\n\nVyrůstal v Little Hultonu. Judu se věnoval v Manchesteru pod vedením Tony Macconnella. Jeho specialitou byl boj na zemi (ne-waza) a techniky submisson.\n\nV roce 1984 ještě jako junior přijel ve výborné formě na olympijské hry v Los Angeles. Pavoukem postupoval jednoduchou taktikou dostat soupeře na zem a nasadit mu páku. V semifinále to však na Japonce Šindži Hosokawu nestačilo. V boji o třetí místo byla jeho taktika proti Italu Felice Marianimu opět úspěšná a získal senzační bronzovou olympijskou medaili. V dalších letech upadl do sportovního průměru a znovu na sebe upozornil až s blížícími se olympijskými hrami v Soulu v roce 1988. Formu však nevyladil a skončil bez umístění. Sportovní kariéru ukončil v roce 1989. Věnuje se trenérské práci.\n\n"}
{"id": "1167081", "url": "https://cs.wikipedia.org/wiki?curid=1167081", "title": "Farní sbor Českobratrské církve evangelické v Kutné Hoře", "text": "Farní sbor Českobratrské církve evangelické v Kutné Hoře\n\nFarní sbor Českobratrské církve evangelické v Kutné Hoře je farním sborem této církve v Kutné Hoře. Je součástí poděbradského seniorátu.\n\nPrvní evangelíci přihlášení po Tolerančním patentu náleželi do reformovaného sboru v Libenicích. Díky financím ze Skotska začalo po roce 1869 vyučování evangelického náboženství na školách. Roku 1884 byl zřízen filiální sbor náležející ke sboru v Libenicích. Roku 1887 byl postaven evangelický kostel opět se skotskou pomocí. Reformovaný sbor pak vznikl roku 1891. Roku 1893 byla přistavěna fara.\nPrvním farářem byl Viktor Szalatnay. Za jeho působení vzrostl počet členů sboru na 1500 z řad živnostníků, řemeslníků i dělníků i rolníků z okolních vesnic.\nDruhým farářem se stal Jan Dus. Roku 1930 byla fara rozšířena o první poschodí s bytem faráře. Roku 1968 nastoupil třetí farář Ctirad Novák. Ztratil ale s nastupující normalizací státní souhlas, mohl se však po dvou letech vrátit do služby. V roce 1979 byly v kostele instalovány dva velké obrazy akademického malíře Miroslava Rady představující Starý a Nový zákon. Roku 1981 odešel farář Novák pracovat na synodní radu. Od roku 1982 do roku zde působil Jaroslav Fér, po jehož odchodu zde v roce 2013 nastoupil do služby Ondřej Zikmund. Interiér kostela je upraven manžely Radovými, konají se varhanní koncerty, modlitební akce, ekumenické akce. Při sčítání lidu se k evangelickému vyznání přihlásilo 450 lidí, z toho přímo ve městě 354.\n\n\n"}
{"id": "1167082", "url": "https://cs.wikipedia.org/wiki?curid=1167082", "title": "Fridrich IV. Lotrinský", "text": "Fridrich IV. Lotrinský\n\nFridrich IV. Lotrinský ( \"Ferry IV de Lorraine\"; 15. dubna 1282 – 23. srpna 1328/duben 1329) byl lotrinský vévoda.\n\nFridrich byl synem lotrinského vévody Theobalda II. a Isabely z Romigny. Roku 1304 se oženil Alžbětou, dcerou zavražděného římského krále Albrechta Habsburského. Jako švagr a spojenec Fridricha Habsburského se zúčastnil bitvy u Mühldorfu, kde byl zajat a k jeho propuštění došlo po intervenci francouzského krále Karla IV. Na oplátku byl Fridrich nucen přislíbit, že nebude zasahovat do říšských záležitostí. V letech 1324–1326 vedl s Eduardem z Baru, Janem Lucemburským a jeho strýcem Balduinem válku s městem Méty.\n\nDatum jeho skonu je nejisté, je možné, že padl v létě 1328 v bitvě u Casselu či zemřel v dubnu následujícího roku. Pohřben byl v rodové nekropoli v cisterciáckém klášteře Beaupré. Dědicem se stal nezletilý syn Rudolf a ovdovělá Alžběta se na čas stala regentkou.\n"}
{"id": "1167084", "url": "https://cs.wikipedia.org/wiki?curid=1167084", "title": "Giancarlo De Sisti", "text": "Giancarlo De Sisti\n\nGiancarlo de Sisti (* 13. březen 1943, Řím) je bývalý italský fotbalista. Nastupoval především na postu záložníka.\n\nS italskou reprezentací vyhrál mistrovství Evropy roku 1968. Má rovněž stříbrnou medaili z mistrovství světa v Mexiku z roku 1970. V národním týmu nastoupil k 29 zápasům, v nichž vstřelil 4 branky.\n\nS AS Řím vyhrál Veletržní pohár 1960/61.\n\nS Fiorentinou se stal mistrem Itálie (1968/69). Má též dva italské poháry (1963/64, 1965/66). V italské Serii A odehrál 478 utkání a vstřelil 50 gólů.\n"}
{"id": "1167087", "url": "https://cs.wikipedia.org/wiki?curid=1167087", "title": "Nine-ball", "text": "Nine-ball\n\nNine-Ball, 9-Ball neboli Devítka je varianta kulečníkové hry pool.\n\nHraje se s bílou hrací koulí a 9 barevnými koulemi, 1-8 plné a 9 půlená.\n\nHráč musí nejprve zasáhnout kouli s nejnižším číslem a poté potopit libovolnou barevnou kouli na stole. Vyhrává hráč, který první (bez faulu) potopí kouli č. 9.\n\nPo třech po sobě následujících faulech hráč ztrácí hru. Před třetím faulem musí soupeř hráči oznámit, že má již 2 fauly. Pokud není hráč soupeřem upozorněn, bere se to jako by právě zahrál druhý faul a pokračuje se ve hře. Zahraje-li hráč korektní strk, všechny fauly se nulují.\n\nPo faulu bere soupeř hrací bílou kouli do ruky a může si jí postavit kdekoli na stole.\n\nSpadne-li při faulu koule č. 9, pokračuje se ve hře a koule č. 9 se nastaví zpět na horní bod.\n\nNehlášená hra: Hráč před strkem nemusí hlásit číslo koule ani kapsu, kam ji chce potopit.\n\n\n"}
{"id": "1167088", "url": "https://cs.wikipedia.org/wiki?curid=1167088", "title": "Tomáš Mazanec", "text": "Tomáš Mazanec\n\nTomáš Mazanec (17. června 1857 nebo 1858 Lhota – 24. srpna 1946) byl rakouský politik české národnosti z Čech, na počátku 20. století poslanec Říšské rady.\n\nUvádí se jako majitel hospodářství v Lhotě. V \"Chytilově adresáři\" z roku 1915 je evidován jako člen obecního zastupitelstva ve Lhotě a místopředseda zdejšího Hospodářského strojního družstva.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1907, konaných poprvé podle všeobecného a rovného volebního práva. Byl zvolen za obvod Čechy 007. Po volbách roku 1907 usedl do poslaneckého Klubu českých agrárníků. Neúspěšně se o mandát poslance ucházel i ve volbách roku 1911, nyní jako samostatný agrární kandidát, proti oficiálnímu agrárnímu kandidátovi.\n\nByl aktivní i v regionální politice jako okresní starosta v Lomnici nad Lužnicí. Do této funkce ho potvrdil císař roku 1906. Ve funkci byl opětovně potvrzen i roku 1910 a 1914.\n"}
{"id": "1167089", "url": "https://cs.wikipedia.org/wiki?curid=1167089", "title": "Masatomi Ikeda", "text": "Masatomi Ikeda\n\nMasatomi Ikeda (* 8. duben 1940, Tokio) je japonský učitel bojového umění aikido, držitel technického stupně 7.dan Aikikai.\n\nJe také držitelem technického stupně 5. dan v sumo a 4. Dan v judo. Je žákem učitele Hiroši Tada. Od roku 1977 do roku 2002 vyučoval aikido ve Švýcarsku, Itálii a jiných evropských zemích. Mezi jeho žáky patří Michele Quaranta 6.Dan Aikikai, Daniel Vetter 6. dan Aikikai a Fritz Heuscher 6. dan Aikikai a mnoho dalších.\n\n"}
{"id": "1167090", "url": "https://cs.wikipedia.org/wiki?curid=1167090", "title": "Baranavičy", "text": "Baranavičy\n\nBaranavičy (bělorusky \"Баранавічы\", rusky \"Барановичи, Baranoviči\") je město v Brestské oblasti v Bělorusku, na meziříčí řek Ščara a jejího přítoku Myšanka. Je administrativním centrem Baranavického rajónu. V roce 2009 mělo 168 240 obyvatel. Nachází se 206 km od Brestu. Jedná se o důležitý železniční i silniční uzel.\n\nMěsto Baranavičy se nachází na Baranavické rovině mezi řekami Ščara a jejího přítoku Myšanka. Město Baranavičy leží téměř na spojnici, která propojuje oblastní centrum Brest (193 km) a hlavní město Běloruska, Minsk (139 km). Nejbližšími městy jsou Ljachavičy (17 km), Slonim (42 km), Navahrudak (52 km), Lida (98 kilometrů), Vaŭkavysk (113 km). Město se rozprostírá na rovinatém území, kde výškový rozdíl nepřevyšuje 20 m (od 180 do 200 m n. m.). Baranavičy leží v nadmořské výšce 193 m.\n\nMěsto má od západu k východu i od severu k jihu 7 kilometrů. Avšak je mírně prodlouženo (8,5 km) směrem od jihozápadu (z ulice Brestská) na severovýchod (na ulici Fabrická) a zmenšeno (6,3 km) od severu (ulice Sovětská) na jihovýchod (ulice Froljenkova). Plocha zastavěná městem dosahuje rozlohy 84,96 km² (údaj z 12. 8. 2012). Hustota obyvatelstva je více než 3 000 obyv./km².\n\nNejsevernějším bodem města je ulice Korolika, která se nachází severně od firmy РУПП „Барановичский завод автоматических линий“. Nejjižnějším je městská část Uznohi. Nejzápadnější bod se nachází na ulici Badaka, nejvýchodnější naopak na křižovatce ulic Kašatanavá a Jehorova. Geometrický střed města se nachází na Leninově náměstí. Celkem má město asi 500 ulic a uliček s celkovou délkou 252,8 km (z toho je dobře vybavených 129,8 km a osvětlených 240 km).\n\nMěsto má velmi výhodnou geografickou polohu a je významným uzlem hlavních železničních trati a silniční komunikací. V blízkosti města je umístěn magistrální plynovod, rozvinutý systém rozvodu energie a vody. Ve městě je v provozu řada velkých průmyslových podniků.\n\nMěsto Baranavičy je nejen jedním z největších měst v Bělorusku podle počtu obyvatel (osmé největší v zemi), ale také jedním z nejdůležitějších průmyslových, kulturních a vzdělávacích center Běloruska.\n\nVznik města Baranavičy je spojen s výstavbou železniční tratě Moskva — Brest. Počátek městu dala malá železniční stanice Baranavičy (podle názvu jedné z vesnic, která se nacházela nedaleko od ní), která byla uvedena do provozu v listopadu 1871. Kolem ní následně vznikla osada, která měla v polovině 80. let 19. století okolo 1 500 obyvatel a 120 domů.\n\nV květnu 1884 byl osadě udělen status městečka (městyse) pod názvem \"Razvadova\" (podle jména majitele místního panství Razvadovského). V prosinci 1884 byl zahájen provoz na traťovém úseku Vilnius — Luniněc — Pinsk a následně vznikla ještě jedna stanice Baranavičy Paljeskaje (Баранавічы Палескае) ve vlastnictví Poleských železnic, která se následně stal druhým centrem vznikajícího města. Osada, která se začala vytvářet kolem nádraží, získala název \"Novyja Baranavičy\".\n\nV 90. letech 19. století se tyto osady spojily do jedné velké osady — Baranavičy Razvadova (Баранавічы-Развадова, později Baranavičy), která měla dvě železniční stanice. Nově vzniklá osada měla 12 tisíc obyvatel, nebyly tu mosty, chodníky, osvětlení, školy, lékárny ani kostely.\n\nNa počátku prvního desetiletí 20. století se Baranavičy stalo největším městečkem v Navahrudském povětu s 30 tisíci obyvateli, čtyřmi kostely, římsko-katolickou kaplí, deseti modlitebnami, sedmi základními školami, dvěma lékárnami, divadlem a kinem «Эдэм». Ve městě bylo 13 praktických lékařů, 6 zubařů, 8 porodních asistentek a jeden veterinář. Mezi největší průmyslové podniky patřily tři cihelny, mlékárny, dvě pily pro zpracování dřeva, železniční fabriky, tři mlýny.\n\nNa počátku První světové války v roce 1914 se v městečku nacházelo sídlo Vrchního velitelství Ruské armády, které desetkrát navštívil car Mikuláš II. Od 24. září 1915 bylo Baranavičy pod okupací německých vojsk. Z důvodu podpory Brusilaŭského praporu se v létě roku 1916 v blízkosti Baranovičy uskutečnila Skrobava-Haradziščanská operace (též známá jako Baranavická operace). Německá vojska město opustila 4. ledna 1919. Do města přišel oddíl Rudé armády.\n\nDne 5. ledna 1919 byla ustanovena sovětská vláda. Od 6. února bylo město centrem Baranavického povětu Minské gubernie BSSR. V důsledku vstupu polské armády dne 15. března 1919 Sověti rychle opustit město. Dne 18. března si oddíl polské kavalerie v čele s majorem Władysława Dąbrowského bere město Baranavičy. Polští vojáci našli velké množství zbraní, střeliva a dalších vojenských zdrojů a také zajali mnoho bolševických vojáků.\n\nJiž 23. března 1919 polská armáda opustila město a 25. března padlo do moci bolševikům. V důsledku nové ofenzívy polské čety plukovníka Aljaksandra Baruščaka je město znovudobyto k ránu 19. dubna 1919. Poté fronta na nějaký čas zůstala na bývalé německo-ruské frontě na řece Sčara.\nPolské ozbrojené síly ustupující od Bereziny opustili město na úkor Sovětu 19. července 1920. Po porážce u Varšavy a rychlém stažení všech vojsk Rudé armády bylo město 30. září 1920 v držení polské divize. Následně započalo období klidu.\n\nV roce 1921, kdy byla podepsána Rižská smlouva v Rize, se město stalo součástí meziválečné Polské republiky. Od 4. ledna 1919 mělo Baranavičy statut centra Baranavického povětu Navahrudského vojvodství.\n\nV roce 1924 zde byl postaven dřevěný katolický kostel Povýšení svatého Kříže. Ve městě se také nacházel pomník a hrob neznámého polského vojáka, který tak byl druhým po Varšavě. V roce 1938 bylo uvedeno do provozu \"Polské rádio Baranavičy\" (Польскае Радыё Баранавічы), jedním z jeho cílů bylo zabránit nárůstu sovětské propagandy v rozhlase. V městečku Baranavičy měla základnu Navarudská jízdní brigáda, která byla od roku 1937 pod vedením generála Władysława Anderse.\n\nDne 1. dubna 1938 byla do katastru města začleněna část obce Dubava o rozloze 18 318 hektarů. Na počátku druhé světové války 15. září 1939 německé letouny prováděly bombardování Baranavické rozhlasové stanice a hlavního nádraží. Zničil několik vlaků, zabily a ranily mnoho lidí, ale rozhlasová stanice zůstala neporušena.\n\nOd počátku Invaze Rudé armády do Západní Běloruska a na Ukrajinu (1939) se na území Baranavického povětu začaly objevovat případy loupeží a vražd. Oběťmi byly bohatí občané a členové polské správy (většinou Poláci), zločiny páchali bandité, místní komunisté, rolníci a obyvatelé města (většinou Bělorusové a Židé).\n\nNejvíce trestných činů bylo spácháno pod vlivem sovětské propagandy. Proto hlava magistrátu Jan Vengžyn vytvořil takzvanou „policii“, která čítala na 186 Poláků s kulomety a modrými páskami na rukou, jejž měla chránit město před anarchií. Proti její existenci velmi brojila skupina místních komunistů. Policie fungovala do 14 hodin 17. září 1939, kdy do města vešly sovětské jednotky. Díky tomu bylo Baranavičy jedním z mála míst v západním Bělorusku, kde se v prvních hodinách po příchodu Rudé armády neodehrály masakry místních Poláků.\n\nDne 2. prosince 1939 byly Baranovičy začleněny do Sovětského svazu. Od 4. prosince 1939 do roku 1954 byly regionálním centrem BSSR. Do začátku Velké vlastenecké války byla ve městě odstraněna nezaměstnanost, v provozu byly školy vyučující bělorusky, rusky, polsky a hebrejsky. Fungovalo činoherní divadlo, pedagogický institut a byly vydávány noviny „Rudá hvězda“ (Чырвоная звязда).\n\nZároveň byly prováděny odsuny polských vojáků, policistů a úředníků. Úřady započaly s nuceným přestěhovány jejich rodin. V tabulce jsou data provedených přestěhování, počet přestěhovaných obyvatel a oblasti, kam byly přestěhováni.\nPo neúspěšné obraně města od 26 do 27. června 1941 padlo Baranovičy do rukou fašistů. Dne 28. června zde bylo vytvořeno židovské ghetto, které bylo zcela zlikvidováno 17. prosince 1942. Za celé období války bylo ve městě zabito asi 12 000 Židů.\n\nBěloruští vlastenci, kteří se vyhnuli přesunu mladých lidí do Německa, následně otevřeli ve městě několik škol. Ve městě byla v provozu střední lékařská škola (se 360 studenty a 33 učiteli), střední obchodní škola (se 120 studenty a 15 učiteli), střední umělecká škola (se 30 studentů), střední hudební škola pod vedením skladatele Spaského, střední technická škola (se 150 studenty a 20 učiteli), kurzy pro učitele (se 100 studenty), maturitní kurzy pro více než 60 studentů.\n\nV provozu byl Běloruský národní dům kultury pod vedením Šydloŭského, účinkoval zde pěvecký sbor, taneční soubor, divadelní skupina a smyčcový orchestr. Město bylo osvobozeno 8. července 1944 během operace Bagration vojsky Prvního běloruského frontu.\n\nDne 16. srpna 1945 Polsko a Sovětský svaz přijalo dohodu týkající se hranic. Podle mezinárodního práva od té doby Baranovičy formálně přestalo být součástí polského území pod sovětskou okupací a stal se součástí území Běloruské sovětské socialistické republiky.\n\nJiž v prvním poválečném desetiletí byla ve městě kompletně obnovena předválečnou úroveň průmyslu, v provozu bylo asi 40 průmyslových podniků, družstev a dílen. Mezi nimi např. Чырвоны мэталіст (nyní vyrábějící obráběcí stroje), závod na výrobu motorů (v současnosti vyrábí agregáty do automobilů), артэль «Камунарка» (nyní se zabývá pletením), артэль «Усход» (zabývá se výrobou uměleckých předmětů), která je dnes jednou z největších podniků ve městě.\n\nV roce 2012 byli do města Baranavičy začleněny obce Anisimavičy (Анісімавічы), Baraŭcy (Бараўцы), Zornaja (Зорная) a Uznohi (Узногі).\n\nPro obyvatele města Baranavičy je k dispozici místní Dům kultury, Palác kultury «Тэкстыльнік» a jiné domy kultury. Mezi obyvateli jsou populární folklorní taneční soubory «Юнацкасьць», «Юрачка», «Лялька», skupiny společenských tanců «Фіеста», «Вэстма» a také skupiny pódiových tanců «Ваяж» a mnoho dalších amatérských skupin. Městský symfonický orchestr často vystupuje na turné v zahraničí. Působí zde populární popová skupina «Явар» pod vedením skladatele Fjodara Žyljaka.\n\nVe městě byla založena řada známých hudebních skupin, které zde stále působí. Mezi nimi i laureát mezinárodních soutěží skupina «Контраданс» (později přejmenována na «Літуус»). Tato skupina byla vytvořena v roce 1992 absolventy nejvyšších hudebních institucí Běloruska. Baranovický básník Vadzim Luhaŭski absolvoval Moskevskou umělecké akademické divadlo se specializací na režiséra (tvůrčí dílna Aljeha Tabakova). Písně obsahující jeho verše mají v repertoáru Ŭladzimier Presňakov, Valjera Zalkina, Ulada Stašeŭski či Ryhor Ljeps.\n\nV roce 1911 je vydáno první číslo «Баранавіцкі лісток абвестак». Bylo zdarma a obsahovalo jízdní řády vlaků a místní reklamy. Po přistoupení západního Běloruska k Běloruské SSR v 21. září 1939 vyšlo první číslo deníku «Голос Рабочего» v běloruském i ruském jazyce.\n\nDne 1. prosince 1939 byly noviny přejmenovány na «Чырвоная Звязда» a byly úplně v běloruštině. Bylo vydáno 20 000 výtisků. Během německé okupace byla vydávána «Баранавіцкая газэта», která byla v lednu 1944 přejmenována na «Пагоня» (poslední číslo vyšlo 26. června 1944). V tomto okamžiku rudí partyzáni začali od dubna 1943 vydávat noviny «Чырвоная Звязда». Dne 30. prosince 1994 bylo zveřejněno první číslo novin „Intex-Press“, což jsou místní nezávislé novin, které později dosáhly nákladu 20 tisíc výtisků.\n\nV roce 2009 se objem průmyslové výroby vyšplhal ve skutečných prodejních cenách na 1,32 bilionu rublů. Páteř ekonomiky města tvoří na čtyři desítky firem, které zabývají strojírenským průmyslem a výrobou obráběcích strojů, stavebnictvím, lehkým a potravinářským průmyslem. Firmy své výrobky produktuvují nejen pro společnosti v Bělorusku, ale exportují je do celé řady zemí Společenství nezávislých států (SNS) a do zahraničí.\n\nZ oblasti strojního průmyslu jsou nejdůležitější ОАО «558 Авиационный ремонтный завод» (zabývá se opravami a modernizací vojenských letadel a vrtulníků, vývojem a výrobou elektronických zařízení pro ochranu), ЗАО «Атлант» (produkuje kompresory pro Minskou společnost vyrábějící chladničky a různé domácí spotřebiče), ОАО «Барановичский автоагрегатный завод» (vyrábí komponenty a zařízení používané při výrobě motorových vozidel z rodiny «МАЗ» a traktorů «Беларус»), РУП «Барановичский завод автоматических линий» (vyrábí obráběcí stroje, automatické linky a také uskutečňuje dodávky nestandardních zařízení pro rekonstrukci lokomotiv a železničních vozů), ОАО «Барановичский завод станкопринадлежностей» (vyrábí příslušenství pro obráběcí stroje: svěrky, sklíčidla, tlakové láhve, elektromagnetické upínací hlavy, otočné stoly), ОАО «Барановичский завод торгового машиностроения» (vyrábí široký sortiment strojů a zařízení pro podniky veřejného stravování a obchody).\n\nZ oblasti chemického průmyslu můžeme jmenovat ОАО «Бархим», který vyrábí spotřební chemikálie do domácností. Ve stavebním průmyslu působí společnosti АО «Завод железобетонных изделий» a ОАО «Барановичский комбинат железобетонных конструкций». V provozu jsou i firmy, které se zabývají dřevozpracujícím průmyslem. V potravinářském průmyslu podnikají společnosti, které se specializují na výrobu potravinářských, mléčných, masných, pekárenských a mlynářských produktů. V lehkém průmyslu podnikají společnosti ОАО «Барановичское производственное хлопчатобумажное объединение» a «Барановичская швейная фабрика».\n\nMěsto Baranavičy je významným železničním uzlem, ve městě se nachází 14 strukturálních jednotek (podniků) Baranavické filiálky Běloruských železnic.\n\n\nPodle údajů z 1. října 2015 mělo město Baranavičy celkem 178 889 obyvatel. Růst počtu obyvatel je způsoben výstavbou nových rajónů (čtvrtí). V současné době je budován na jihozápadě města nový rajón pro 20 tisíc obyvatel zvaný Bobrovki. V generálním plánu města Baranavičy je naplánována výstavba i dalších nových rajónu města například Dobovo, Severnyj-2 či Borovcy.\n\nNa konci roku 2012 bylo do územního plánu zařazeno 11 osad, které dříve spadaly pod pod správu Baranavického rajónu. Počet obyvatel se tak najednou navýšil o 7 730 osob, které byly zaregistrovány na včleněném území. Úroveň přirozeného přírůstku ve městě byla pozitivní a v roce 2010 činila +0.035 % z celkového počtu obyvatel. V roce 2010 na připadalo na 2 197 narozených 2 137 zemřelých (+58). Ve stejném období roku 2009 byly hodnoty 2 157 a 2 203 (-46).\n\n\n\n\nPodnebí ve městě Baranavičy:\n"}
{"id": "1167092", "url": "https://cs.wikipedia.org/wiki?curid=1167092", "title": "Jan Náprstek", "text": "Jan Náprstek\n\nJan Náprstek (1. prosince nebo 2. prosince 1858 Hostouň – 11. června 1935 Hostouň) byl rakouský politik české národnosti z Čech, na počátku 20. století poslanec Říšské rady.\n\nUvádí se jako majitel hospodářství v Lhotě. Byl aktivní i v komunální a regionální politice jako obecní starosta v Houstouni a okresní starosta v Unhošti. Takto je uváděn v únoru 1899. V listopadu 1900 byl opětovně zvolen okresním starostou.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1907, konaných poprvé podle všeobecného a rovného volebního práva. Byl zvolen za obvod Čechy 068. Po volbách roku 1907 usedl do poslaneckého Klubu českých agrárníků.\n"}
{"id": "1167093", "url": "https://cs.wikipedia.org/wiki?curid=1167093", "title": "Australian Open 2016", "text": "Australian Open 2016\n\nAustralian Open 2016 byl 104. ročník úvodního tenisového grandslamu sezóny, konaný v rozmezí 18. až 31. ledna 2016. Odehrával se v melbournském Melbourne Parku na 16 dvorcích s tvrdým umělým povrchem Plexicushion. Organizátory události byli Mezinárodní tenisová federace a Australský tenisový svaz. Turnaj se řadil do kalendáře mužského okruhu ATP World Tour 2016 a ženského okruhu WTA Tour 2016. Vítězové si do žebříčků připsali dva tisíce bodů.\n\nObhájci titulu v singlových soutěžích byli světové jedničky a držitelé rekordního počtu trofejí v otevřené éře, srbský tenista Novak Djoković a Američanka Serena Williamsová. Američanka ve finále nestačila na Němku Angelique Kerberovou, které podlehla ve třech setech. Srb šestým titulem z Melbourne vyrovnal rekord Australana Roye Emersona, který však trofeje získal ještě před open érou světového tenisu. Obhájkyně deblové trofeje Lucie Šafářová do Austrálie neodcestovala pro pokračující rekonvalescenci po bakteriální infekci.\n\nRočník zaznamenal divácký rekord návštěvnosti v dosavadní historii turnaje, když do areálu celkově zavítalo 720 363 osob.\n\nAustralian Open 2016 představoval 104. ročník turnaje odehrávajícího se v Melbourne Parku.\n\nGrandslam zahrnoval soutěže mužské i ženské dvouhry, mužskou, ženskou a smíšenou čtyřhru a soutěže juniorů do osmnácti let, které patřily do nejvyšší kategorie Grade A. Na turnaji se odehrávaly singlové a deblové soutěže vozíčkářů, včetně kvadruplegiků, jež probíhaly v rámci vozíčkářské UNIQLO Tour, zařazené do kategorie Grand Slamu.\n\nTurnaj se konal na 16 soutěžních dvorcích s tvrdým povrchem Plexicushion se sytým tónováním kvůli vyššímu kontrastu míčku vůči podkladu. Součástí areálu jsou tří hlavní zastřešené kurty – Rod Laver Arena, Hisense Arena a Margaret Court Arena. Hrálo se s míči Wilson. Generálním partnerem byla automobilka Kia.\n\nČtvrtfinalistka dvouhry Maria Šarapovová na tiskové konferenci, konané 7. března 2016 v Los Angeles oznámila, že během Australian Open 2016 měla pozitivní dopingový nález na kardiakum meldonium. Mezinárodní tenisová federace ji prozatímně zakázala účastnit se turnajů, s platností od 12. března 2016 a případ dále probíhal.\n\nV Austrálii byla držitelem práv na živé vysílání stanice Seven Network, na jejímž prvním programu Channel Seven byla přenášena většina utkání. V asijsko-pacifickém regionu se jednalo o televizní kanály CCTV, iQiyi, SMG (ČLR), Fiji One (Fidži), Sony SIX (Indie), WOWOW, NHK (Japonsko), Sky TV (Nový Zéland) a Fox Sports Asia. Na evropském kontinentu byl signál šířen v síti Eurosportu, NOS (Nizozemsko), SRG SSR (Švýcarsko). Britská veřejnoprávní BBC zrušila vysílání měsíc před grandslamem v důsledku rozpočtových škrtů a exkluzivitu na britských ostrovech tak získal Eurosport.\n\nNa Středním východu pak turnaj přenášel beIN Sports a v Africe stanice SuperSport. Pokrytí na americkém kontinentu zajišťovala ESPN, jejíž programy ESPN2 a ESPN3 pokrývaly zápasy ve Spojených státech a ESPN International v dalších amerických regionech. ESPN také poskytla licenci na některé utkání kanálu Tennis Channel.\n\nV mužské dvouhře v Melbourne Parku pošesté triumfoval první hráč světa Novak Djoković ze Srbska. Vyrovnal tak absolutní mužský rekord Australian Open, jenž držel se šesti vavříny Australan Roy Emerson. Celkově vybojoval jedenáctý grandslamový titul a šedesátý první turnajový triumf na okruhu ATP Tour.\n\nŽenskou dvouhru opanovala 28letá německá tenistka Angelique Kerberová. Stala se tak teprve druhou německou vítězkou grandslamového turnaje ve dvouhře, když napodobila krajanku Steffi Grafovou. Jako první německý tenista od triumfu Grafové na French Open 1999 vyhrála grandslam. Zároveň si vylepšila své nejlepší umístění v žebříčku WTA, ve kterém poskočila ze šestého na druhé místo.\n\nVítězem mužské čtyřhry se stal sedmý nasazený britsko-brazilský pár Jamie Murray a Bruno Soares, který ve finále zdolal zkušenou kanadsko-českou dvojici, složenou ze 43letého Daniela Nestora a 37letého Radka Štěpánka, po třísetovém průběhu. Oba šampioni dosáhli na premiérový grandslamový titul z mužské čtyřhry. Pro Murrayho to byla patnáctá deblová trofej na okruhu ATP Tour. Soares si připsal dvacátý druhý takový triumf.\n\nŽenskou čtyřhru ovládla první nasazená dvojice světových jedniček Martina Hingisová ze Švýcarska a Sania Mirzaová z Indie. Obě šampiónky získaly třetí společný grandslamový titul. Hingisová získala pátý titul ve čtyřhře na Australian Open a první po 14 letech, pro Mirzaovou to byl první titul z melbournských kurtů v ženské čtyřhře. Obě dvě zároveň prodloužily svou neporazitelnost na 36 zápasů, nejdelší šňůru výher od roku 1990.\n\nSmíšenou soutěž ovládla pátá nasazená rusko-brazilská dvojice Jelena Vesninová a Bruno Soares. Pro Vesninovou to byla premiérová trofej z mixu, když předchozí tři finále z této soutěže prohrála. Soares na melbournských dvorcích triumfoval rovněž poprvé, ovšem už předtím triumfoval dvakrát na US Open v letech 2012 a 2014.\n\n\nCelkový rozpočet Australian Open 2016 dosáhl rekordní výše 44 miliónů australských dolarů, což znamenalo meziroční nárůst o 10 %. Vítězové dvouhry obdrželi prémii 3 400 000 australských dolarů.\n\nTabulka uvádí zisk bodů do žebříčku ATP a WTA v závislosti na kole turnaje, ve kterém tenista vypadl.\n\n\"Úplné složení odstoupivších a hráčů, kteří je nahradili v mužské dvouhře.\"\n\n\"Úplné složení odstoupivších a hráček, které je nahradily v ženské dvouhře.\"\n\n\nNásledující tenisté obdrželi divokou kartu do hlavních soutěží.\n\nDivoké karty pro zástupce francouzského a amerického tenisu v singlových soutěžích byly přiděleny v rámci reciproční dohody tří tenisových svazů pořádajících Grand Slam, Tennis Australia, United States Tennis Association (USTA) a Fédération Française de tennis (FFT). USTA je přidělil Noahu Rubinovi a Samanthě Crawfordové. FFT vybrala Quentina Halyse a Océanii Dodinovou.\n\nO další čtyři divoké karty byl v asijsko-pacifickém panregionu sehrán kvalifikační turnaj Asia-Pacific Australian Open Wildcard Playoff v mužském a ženském singlu i deblu. Hrálo se v čínském Šen-čenu mezi 30. listopadem a 6. prosincem 2015. Do grandslamových dvouher postoupili Japonec Jošihito Nišioka a Číňanka Chan Sin-jün. Deblové divoké karty připadly tchajwanskému páru Hsieh Cheng-peng a Yang Tsung-hua, v ženské části pak japonské dvojici Šúko Aojamová a Makoto Ninomijová.\n\nAustralský svaz organizoval v prosinci 2015 vlastní kvalifikační turnaj o dvě divoké karty, z něhož vyšli vítězně James Duckworth a Maddison Inglisová.\n\n\n\nNásledující tenisté postoupili do hlavních soutěží z kvalifikačního turnaje hraného mezi 13.–16. lednem 2016.\n\n"}
{"id": "1167095", "url": "https://cs.wikipedia.org/wiki?curid=1167095", "title": "Antiquorum habet fida relatio", "text": "Antiquorum habet fida relatio\n\nAntiquorum habet fida relatio je papežská bula vyhlášená papežem Bonifácem VIII. 22. února 1300, kterou vyhlašuje historicky první Svatý rok.\n\nV této bule se požaduje, aby ti kdo chtějí získat úplné odpuštění trestů za hříchy, pokud jsou obyvatelé Říma musí ve Svatém roce navštívit 30× baziliky sv. Petra a sv. Pavla. Poutníci, kteří do Říma připutovali k úplnému odpuštění trestů za hříchy zmíněné baziliky musí navštívit minimálně 15×. Almužna (skutek milosrdenství), kterou by bylo třeba vykonat, nebyla speciálně ustanovena. Kromě toho odpuštění časných trestů získali také poutníci, kteří z důvodu vyšší moci nebyli schopni návštěvu Říma dokončit, a stejně tak i ti, kteří cestou do Říma zemřeli. \n\nBula rovněž stanoví, aby se v budoucnu slavil Svatý rok každých sto let.\n\n\n"}
{"id": "1167096", "url": "https://cs.wikipedia.org/wiki?curid=1167096", "title": "Václav Robert Bozděch", "text": "Václav Robert Bozděch\n\nPlk. Václav Robert Bozděch (15. července 1912 Soběkury – 27. února 1980 Devon, Anglie) byl československý vojenský letec, příslušník 311. československé bombardovací perutě RAF, kde v době 2. světové války působil jako palubní střelec, důstojník, instruktor a velitel výcvikových center britského královského letectva (RAF).\n\nVyučil se jako strojní zámečník a před válkou vstoupil do armády, kde prošel výcvikem pro palubní střelce a posléze tyto střelce sám cvičil. \n\nDo Británie se dostal přes Polsko a Francii, kde krátce sloužil ve francouzském letectvu. V Británii sloužil zprvu jako palubní střelec u 311. československé bombardovací perutě RAF, poté se stal instruktorem a velitelem výcvikových středisek. \n\nPo havarijním přistání letounu Potez 633, jehož byl v době své krátké služby u francouzského letectva V. R. Bozděch palubním střelcem, našel na opuštěném statku, kam dotáhl svého zraněného pilota Pierra Duvala, štěně německého ovčáka a rozhodl se, že si je ponechá. Společně s dalšími čechoslováky u jednotky se rozhodl psa pojmenovat po sovětském bombardovacím letounu ANT-40, to však neznělo moc hezky, takže pes nakonec dostal jméno Antis. Antis nalétal s V. R. Bozděchem v bombardéru 311. československé bombardovací perutě RAF na 30 misí. Je to jediný pes, o němž je známo, že za 2. světové války létal v bombardéru. Jejich příběh se později stal námětem několika knih.\n\nPo skončení války se Václav R. Bozděch vrátil jako mnozí zahraniční vojáci domů do Československa, kde pracoval na ministerstvu obrany. Napsal a vydal též několik knih, mezi jinými též \"Bombardéry útočí\" a \"Gentlemani soumraku\". Po únoru 1948 opustil V. R. Bozděch společně s věrným Antisem, který mu při přechodu státní hranice zachránil život, opět republiku a vrátil se do Británie. Zde se oženil a znovu vstoupil do řad RAF. Do vlasti se již nevrátil. Po roce 1989 byl v rámci rehabilitací povýšen in memoriam na plukovníka. \n\n"}
{"id": "1167099", "url": "https://cs.wikipedia.org/wiki?curid=1167099", "title": "Australian Open 2016 – mužská dvouhra", "text": "Australian Open 2016 – mužská dvouhra\n\nDo soutěže mužské dvouhry na melbournském Australian Open 2016 nastoupilo sto dvacet osm hráčů. Sedmnáct z nich vzešlo z kvalifikace, z toho šestnáct řádně po výhrách ve třech kvalifikačních kolech a Američan Bjorn Fratangelo jako šťastný poražený po odstoupení Tchajwance Lua Jan-suna. Z grandslamu se odhlásil devátý hráč světa Richard Gasquet v důsledku poranění zad. Obhájcem titulu byla srbská světová jednička Novak Djoković, která v předchozím ročníku získala do té doby rekordní pátou trofej open éry. Zdoláním Rogera Federera v semifinále prošel Srb do sedmnáctého finále na okruhu ATP Tour za sebou, z toho pátého na Grand Slamu. Výhrou pak vyrovnal absolutní mužský rekord Australian Open šesti trofejí Roye Emersona.\n\nVítěz do žebříčku získal 2 000 bodů a připsal si částku 3 400 000 australských dolarů, poražený finalista pak poloviční odměnu.\n\nFinalista z roku 2005 Lleyton Hewitt učinil v lednu 2015 prohlášení, že po svém jubilejním dvacátém startu na Australian Open v roce 2016 má v úmyslu ukončit profesionální kariéru. Dvojnásobný vítěz grandslamu, a k roku 2016, historicky stále nejmladší světová jednička prohrála ve druhém kole s osmým nasazeným Davidem Ferrerem po třísetovém průběhu. Pro 34letého Australana se jednalo o poslední utkání v profesionální dráze. Následně se stal nehrajícím kapitánem daviscupového družstva.\n\nVýhrou v úvodním kole nad Tacumou Item se český kvalifikant Radek Štěpánek stal nejstarším mužským vítězem zápasu na Australian Open za předchozích 38 let. Ve věku 37 let a 65 dní porazil ve své dvacáté profesionální sezóně Japonce 3–1 na sety za 3:16 hodin. Staršími vítězi byli naposledy předtím Bob Carmichael (38 let a 183 dní) a Ken Rosewall (44 let a 62 dní) během Australian Open 1978. Ve španělském duelu oplatil Fernando Verdasco porážku z pětihodinové bitvy semifinále 2009 světové pětce Rafaelu Nadalovi. V prvním kole jej vyřadil za 4:41 hodin v pěti sadách. Pasivní vzájemnou bilanci zápasů snížil na 3–14. Prohra pro Nadala znamenala teprve druhé vyřazení v úvodním kole Grand Slamu, a poprvé v této fázi na Australian Open.\n\nV repríze finále z roku 2015 se střetli první hráč žebříčku Novak Djoković a světová dvojka Andy Murray. Přestože Srb v úvodním gamu odvrátil brejkbol, měl raketový vstup do utkání, když po 19 minutách vedl 5–0 a nakonec první dějství získal za půl hodiny poměrem 6–1. Zbylé dva sety měly vyrovnanější průběh, když se rozhodovalo až v jejich závěru. Skota porazil za 2:53 hodin a zvýšil aktivní bilanci vzájemných duelů na 22–9, když jej přehrál ve čtrnácti ze šestnácti v naposledy předtím hraných kláních. Od US Open 2015 měl poměr vyhraných a prohraných utkání 38–1, s jedinou porážkou od Federera na Turnaji mistrů.\n\nMurray prohrál na Australian Open páté finále a stal se teprve druhým tenistou open éry s takto vysokým počtem finálových porážek z jediného grandslamu. Zařadil se ke svému bývalému trenéru Ivanu Lendlovi, jenž pětkrát neuspěl na US Open. Z grandslamových finálových duelů měl Skot celkovou bilanci 2–7.\n\n28letý Djoković šestým titulem vyrovnal absolutní mužský rekord Australian Open Roye Emersona, jenž však trofeje vybojoval před otevřenou érou tenisu. Z Australian Open odjížděl s celkovou bilancí zápasů 57–6 a jedenáctým grandslamovým vavřínem se zařadil na páté místo historických tabulek, které sdílel s Björnem Borgem a Rodem Laverem.\n"}
{"id": "1167100", "url": "https://cs.wikipedia.org/wiki?curid=1167100", "title": "The Spectre Of Corporatism: Starship Shaped Schnitzels From Planet Breadcrumbs Are Attacking A Giant Tree Monster Who Has A Vagina And Holds Hitler Hostage", "text": "The Spectre Of Corporatism: Starship Shaped Schnitzels From Planet Breadcrumbs Are Attacking A Giant Tree Monster Who Has A Vagina And Holds Hitler Hostage\n\nThe Spectre Of Corporatism: Starship Shaped Schnitzels From Planet Breadcrumbs Are Attacking A Giant Tree Monster Who Has A Vagina And Holds Hitler Hostage je první studiové album české skupiny Hentai Corporation vydané roku 2013. Album obsahuje i dvě zatím jediné písně, ke kterým kapela vytvořila klipy. Jde o písně \"Equlibristic Brides\" a \"Tragedy Of Uncle Hitler\". Konkrétně k písni \"Equilibristic Brides\" vydala kapela téhož roku, co vyšlo album, velmi kontroverzní nudistický klip, jehož verze na YouTube musela být cenzurována. V lednu 2016 pak vydali neméně kontroverzní klip k písni \"Tragedy Of Uncle Hitler\". Autor klipu Jakub Čermák, kterému kapela nechala v natáčení volnou ruku, se nechal slyšet, že klipem reaguje na aktuální dění, radikalizaci a nacionalizaci společnosti.\n\nVšechny skladby napsal Petr Škarohlíd, není-li uvedeno jinak.\n\n\n"}
{"id": "1167109", "url": "https://cs.wikipedia.org/wiki?curid=1167109", "title": "Hotunje", "text": "Hotunje\n\nHotunje je malá vesnice v občině Šentjur v Savinjském regionu ve východním Slovinsku. Leží západně od vsi Ponikva, se kterou má společnou železniční stanici. Od Šentjuru je vzdálena vzdušnou čarou 4 km na severovýchod. Narodil se zde učitel a tvůrce školního atlasu pro rakousko-uherské střední školy Blaž Kocen (Blasius Kozenn).\n"}
{"id": "1167117", "url": "https://cs.wikipedia.org/wiki?curid=1167117", "title": "Ardon", "text": "Ardon\n\nArdon může znamenat:\n"}
{"id": "1167120", "url": "https://cs.wikipedia.org/wiki?curid=1167120", "title": "Ardon (město v Rusku)", "text": "Ardon (město v Rusku)\n\nArdon (, ) je město v Severní Osetii-Alanii v Ruské federaci. Při sčítání lidu v roce 2010 mělo bezmála devatenáct tisíc obyvatel.\n\nArdon leží na severní straně Kavkazu na západním břehu Ardonu. Od Vladikavkazu, hlavního města republiky, je vzdálen přibližně 40 kilometrů na severozápad. Nejbližší města jsou Digora deset kilometrů na západ, Alagir patnáct kilometrů na jih a Beslan dvacet kilometrů na východ.\n\nArdon založili v roce 1824 kozáci. Městem je od roku 1964.\n"}
{"id": "1167129", "url": "https://cs.wikipedia.org/wiki?curid=1167129", "title": "JSBC", "text": "JSBC\n\nJiangsu Broadcasting Corporation (JSBC) (: 江苏省广播电视总台; zjednodušené znaky: 集团; pinyin: Jiāngsū Sheng Guǎngbò Diànshì Zǒngtái) je třetí největší televizní síť v Číně po Čínské ústřední televizi (CCTV) a Hunan Broadcasting System (HBS). \n\nTato televizní síť je ve vlastnictví vlády provincie Ťiang-su (Jiāngsū) a má sídlo ve správním středisku provincie Nankingu.\n\nPrvní televizní stanice, která v provincii Ťiang-su působila, vysílala již od října 1952 z města Nanking. Posléze se její vysílání rozšířilo na celou jižní část provincie. Síť JSBC vznikla v červnu 2001, aby soutěžila s ostatními velkými televizními společnostmi. V lednu 1997 pak rozšířila své působení na celonárodní úroveň díky satelitnímu televiznímu vysílání.\n\n"}
{"id": "1167130", "url": "https://cs.wikipedia.org/wiki?curid=1167130", "title": "Luke Brattan", "text": "Luke Brattan\n\nLuke Brattan (* 8. března 1990) je australsko-anglický fotbalista hrající na postu záložníka, který v současnosti hraje za anglický klub Manchester City FC.\n\nOd svých 17 let byl v juniorce Brisbane Roar. Dne 12. června 2009 poprvé debutoval, byl to zápas proti Perth Glory, skončil remízou 1:1.\n\nDne 26. října 2016, kdy ho propustil klub Brisbane Roar, s ním ihned podepsal čtyřletou smlouvu Manchester City.\n\nHned o den později 27. října 2016 odešel na hostování do Boltonu Wanderers, nicméně o dva týdny později bylo hostování zrušeno a Luke si tedy nezahrál ani jeden zápas. \n"}
{"id": "1167131", "url": "https://cs.wikipedia.org/wiki?curid=1167131", "title": "Sandro Salvadore", "text": "Sandro Salvadore\n\nSandro Salvadore (29. listopad 1939, Milán – 4. leden 2007, Asti) byl italský fotbalista. Nastupoval především na postu obránce.\n\nS italskou reprezentací vyhrál mistrovství Evropy roku 1968. Zúčastnil se též dvou světových šampionátů (1962, 1966) a olympijských her v Římě roku 1960. V národním týmu nastoupil ke 36 zápasům.\n\nS Juventusem Turín se probojoval do finále Poháru mistrů evropských zemí 1972/73.\n\nPětkrát se stal mistrem Itálie, dvakrát s AC Milán (1958/59, 1961/62), třikrát s Juventusem (1966/67, 1971/72, 1972/73). S ním získal rovněž italský pohár (1964/65). V italské Serii A odehrál 403 utkání a vstřelil 16 gólů.\n"}
{"id": "1167135", "url": "https://cs.wikipedia.org/wiki?curid=1167135", "title": "Angelo Anquilletti", "text": "Angelo Anquilletti\n\nAngelo Anquilletti (25. duben 1943, San Donato Milanese – 9. leden 2015, Milán) byl italský fotbalista. Nastupoval především na postu obránce.\n\nS italskou reprezentací vyhrál mistrovství Evropy roku 1968, byť do bojů na šampionátu nezasáhl. V národním týmu nastoupil ke 2 zápasům.\n\nS AC Milán vyhrál Pohár mistrů evropských zemí 1968/69, Pohár vítězů pohárů 1967/68, Pohár vítězů pohárů 1972/73 a Interkontinentální pohár 1969.\n\nS milánským klubem se stal rovněž mistrem Itálie (1967/68) a čtyřikrát s ním získal italský pohár (1966/67, 1971/72, 1972/73, 1976/77).\n"}
{"id": "1167142", "url": "https://cs.wikipedia.org/wiki?curid=1167142", "title": "Tom Burke (herec)", "text": "Tom Burke (herec)\n\nTom Burke, celým jménem Tom Liam Benedict Burke (* 30. června 1981 Londýn, Anglie), je anglický herec. Jednou z jeho nejvýznamnějších rolí byla postava mladého \"Giaca\" v britském seriálu \"Casanova\" z roku 2005. Objevil se také v druhé řadě série seriálu \"The Hour\". V současné době hraje v seriálu z koprodukce BBC Tři mušketýři, kde ztvárnil roli mušketýra Athose.\n\nNarodil se v Londýně. Dětství strávil společně se svými rodiči Davidem Burkem a Annou Calder-Marshallovou v Kentu. Jeho kmotr Alan Rickman a babička Bridget Turner, byli také herci. Po narození trpěl rozštěpem rtů. Vždy se chtěl stát hercem a pokoušel se splnit si svůj sen v National Youth Theatre ve městě Faversham. V mládí mu byla diagnostikována dyslexie, která mu zapříčiňovala velké problémy ve studiu. Z toho důvodu byl nucen ve svých 17 letech opustit školu. Pokusil se kontaktovat hereckou agenturu, která mu nabídla první roli. V 18 letech začal navštěvovat taneční školu, poté byl přijat na Akademii dramatického umění v Londýně.\n\nV roce 1995 se objevil v episodě seriálu \"Dangerfield\", v roce 1996 dostal roli Rolanda ve filmu Dračí srdce. V roce 1999 se objevil v televizním filmu \"All the King's Men\". Po absolvování Akademie dramatického umění se věnuje herectví naplno. Učinkuje v televizní tvorbě, filmu i divadle. Zahrál si také se slavnějšími kolegy jako je Johnny Depp, Sean Bean, Carmen Electra.\n"}
{"id": "1167146", "url": "https://cs.wikipedia.org/wiki?curid=1167146", "title": "Lido Vieri", "text": "Lido Vieri\n\nLido Vieri (* 16. červenec 1939, Piombino) byl italský fotbalový brankář.\n\nS italskou reprezentací vyhrál mistrovství Evropy roku 1968, byť do bojů na šampionátu nezasáhl. Zúčastnil se i světového šampionátu v Mexiku roku 1970, kde Italové vybojovali 2. místo, ale ani zde nenastoupil. Za národní tým odehrál 4 utkání.\n\nS Interem Milán se stal mistrem Itálie (1970/71), s AC Turín získal italský pohár (1967/68). V italské Serii A odehrál 409 utkání.\n"}
{"id": "1167160", "url": "https://cs.wikipedia.org/wiki?curid=1167160", "title": "Chodí pešek okolo", "text": "Chodí pešek okolo\n\nChodí pešek okolo je stará dětská hra, kterou se děti většinou naučí v předškolním věku v mateřské školce. Hru mohou hrát i žáci prvního stupně základních škol. Podstatou hry je obcházet kruh usazených hráčů, klepaje každému na hlavu nebo záda, dokud není jeden z nich vybrán, a ten musí vstát a chytit obcházejícího hráče, jinak se sám stává obcházejícím hráčem.\n\nSkupina hráčů sedí na zemi v kruhu, čelem dovnitř kruhu a má zavřené oči, zatímco další hráč (pešek) obchází kruh, odříkává rozpočítadlo a až skončí, klepne posledního hráče v kruhu po zádech. Ten hráč musí vstát a chytit peška. Pešek se snaží utéct a posadit se na místo, kde seděl klepnutý hráč. Pokud se to peškovi podaří, klepnutý hráč se stává novým peškem. Pokud ne, pešek pokračuje ve své původní roli.\n\nMožná je také varianta, kdy hráči v kruhu odříkávají: „Chodí Pešek okolo, nedívej se na něho. Kdo se na něj koukne, toho Pešek bouchne. Ať je to ten, nebo ten, praští ho Pešek koštětem,“ a v průběhu toho pešek někoho dle vlastního výběru klepne.\n\nV anglickém prostředí se hra jmenuje Duck duck goose, pešek se nazývá „to“ a hráči jsou „kachny“, bouchnutý hráč je „husa“, případně (v Minnesotě) „šedá kachna“. „To“ obchází kruh, bouchne každého, a sám si zvolí, koho nazve kachnou a koho husou. Hráči nemají zavřené oči.\n\nVerze, která je popsána v knize \"Entertaining Made Easy\" z roku 1919 od Emily Rose Burtové, začíná tak, že děti stojí v kruhu a drží se za ruce, zatímco je obchází trhač květin, který odříkává říkanku „Daisy in the dell, I don't pick you … I do pick you.“\n\n„Kachna, kachna, šedá kachna“, je variace, kterou hrají v Minnesotě. Hra se liší tím, že obcházející hráč klepe hráče po hlavě a nazývá je kachnami různých barev (např. modrá kachna, červená kachna, růžová kachna atd., nebo (obvykleji) prostě jen kachna) a najednou někoho nazve „šedá kachna“, nikoli „husa“. V některých oblastních variantách může obcházející hráč měnit směr obchůzky.\n\nPodobná afrikánská hra se jmenuje „vroteier“, což znamená zkažené vejce. Namísto říkanek a klepání nebo ukazování se používá nějaký token (většinou kapesník), který obcházející hráč upustí vně kruhu na zemi sedících hráčů. Hráči se nesmějí dívat za sebe, smějí ale šátrat rukama. Když sedící hráč zjistí, že za ním leží token, vyskočí a honí obcházejícího hráče. Pokud je obcházející hráč chycen, musí si sednout doprostřed kruhu a bude zkažené vejce (vroteier) a hráč který ho chytil je nový obcházející hráč. Pokud obcházející hráč oběhl celý kruh a podařilo se mu obsadit místo, které uvolnil honicí hráč, sedne si a honicí hráč bude v dalším kole obcházet. Pokud si hráč, za kterým je token, tokenu nevšimne, a obcházející hráč obejde celé kolo, musí si sedící hráč sednout doprostřed a stane se zkaženým vejcem. Obcházející hráč sebere token a pokračuje v obcházení. Hra pokračuje dokud nezbude jen jeden hráč, který není zkažené vejce, nebo (což je častější) se hráči uprostřed kruhu nezačnou nudit a dožadovat se nové hry.\n\n"}
{"id": "1167162", "url": "https://cs.wikipedia.org/wiki?curid=1167162", "title": "Blaž Kocen", "text": "Blaž Kocen\n\nBlaž Kocen (německy Blasius Kozenn, česky dříve též Blažej Kozenn, 24. ledna 1821 Hotunje, Slovinsko – 29. května 1871 Hernals (dnes Vídeň) byl rakousko-uherský pedagog, zeměpisec a kartograf. Proslavil se především díky tomu, že sestavil první atlas pro střední školy v Rakousko-Uhersku, který byl vydán v řadě jazyků a ve více než stu vydáních. První německé vydání vyšlo v roce 1860.\n\nBlaž Kocen se narodil v malé vesničce Hotanja (Schlindorf) poblíž Ponikvy (německy Ponigl, česky Ponkva) u Celje v bývalém Dolním Štýrsku v rodině slovinských drobných zemědělců. Po absolvování základní školy v Ponikvě jej jeho učitel jako nadaného žáka doporučil ke studiu na gymnáziu v Celji, které navštěvoval v letech 1834–1839. V roce 1840–1841 studoval filosofii ve Štýrském Hradci a poté v letech 1841–1845 teologii v Klagenfurtu. V roce 1845 byl rovněž vysvěcen na kněze a pět let působil jako kaplan v obcích Laško (Tüffer), Šoštanj (Schönstein) a Rogaška (Rohitsch)\n\nPo reformě rakouských gymnázií přešel z kněžské do školské služby. Od roku 1850 do roku 1852 působil jako suplent matematiky a fyziky na střední škole v Celji. Po dvou letech odešel do Vídně, kde studoval na universitě matematiku, fyziku a přírodopis a zkoušku způsobilosti k vyučování těchto předmětů složil v roce 1853 s vyznamenáním. V roce 1854 byl přijat do státní služby a vyučoval v Lublani, ve Štýrském Hradci a v letech 1855–1858 v Gorizi (Pomoří). Zde napsal učebnici \"Grundzüge der Geographie für die 1. Classe der Mittel- und Bürgerschulen\" (Základy zeměpisu pro 1. třídu středních a měšťanských škol), která poprvé vyšla v roce 1858 v Pešti a ve Vídni) a dále studii \"Das Klima von Görz\" (Klima Provincie Gorica). Od roku 1858 vyučoval na c. a k. německém vyšším gymnáziu v Olomouci. Aktivně se podílel na vzniku nového typu středních škol – reálek a v roce 1863 byl jmenován školním radou. V roce 1870 odešel ze zdravotních důvodů do předčasného důchodu. Přestěhoval se do vídeňského předměstí Hernals, kde zemřel dne 29. května 1871 na tyfus ve věku 50 let.\n\nJako geograf a kartograf byl samoukem. Vzhledem k tomu, že nebyl členem Rakouské geografické společnosti ve Vídni (Österreichische Geographische Gesellschaft), ve zprávách společnosti není ani Kocenův nekrolog, ani zhodnocení jeho díla.\n\nDne 16. října 1898 byla odhalena pamětní deska na jeho rodném domě. Dnes je zde malé muzeum.\n\nV době svého působení v Olomouci se seznámil s knihkupcem a nakladatelem Eduardem Hölzelem, který jej přesvědčil, aby sestavil školní atlas, který rakouským školám zatím chyběl. Atlas nakonec vyšel v roce 1861. Jako inspiraci a zdroj map využil německé příruční atlasy (Handatlas) Adolfa Stielera a Heinricha Kieperta a německé školní atlasy, jejichž mapy někdy jen mírně upravil. Doplněné a upravené vydání \"B. Kozenn's geographischer Schul-Atlas : für die Gymnasien, Real- und Handels-Schulen der Österreichischen Monarchie\" z roku 1861 byl schváleno jako učebnice pro střední školy v Rakousko-Uhersku.\n\nV průběhu let byl atlas přepracováván a aktualizován. Tuto práci provedli Vinzenz von Haardt, Friedrich Umlauft, Wilhelm Schmidt a Franz Heiderich. Vydání atlasu z roku 1900 sneslo srovnání s nejlepšími atlasy své doby.\n\nPod názvem \"Kozennův školní atlas\" (Kozenn-Schulatlas) vycházejí školní atlasy pro rakouské školy dodnes.\n\nAtlas byl rovněž překládán do národních jazyků monarchie.\n\n\n\n"}
{"id": "1167168", "url": "https://cs.wikipedia.org/wiki?curid=1167168", "title": "František Janák (sklář)", "text": "František Janák (sklář)\n\nFrantišek Janák (* 1. června 1951 Havlíčkův Brod) je český malíř a sklář.\n\nFrantišek Janák se vyučil kuličem a sklářem v odborném učilišti skláren \"Bohemia\" ve Světlá nad Sázavou. Dále studoval na oddělení broušení skla na Průmyslové škole sklářské v Kamenickém Šenově u profesora Pavla Wernera. Po absolvování školy se nejprve vrátil do Světlé nad Sázavou, kde pracoval jako mistr v rafinérii skla. V letech 1972–1975 byl brusičem skla v družstvu \"Výtvarná řemesla Praha\".\n\nPo roce 1975 pokračoval ve studiu na Vysoké škole uměleckoprůmyslové v Praze u profesora Stanislava Libenského. Absolvoval v roce 1981 a věnoval se práci výtvarníka a designéra nejprve samostatně a od roku 1985 v Ústavu bytové a oděvní kultury – ÚBOK. Jeho návrhů využívaly tehdejší přední české sklárny.\n\nV roce 1989 se účastnil letní školy v Pilchucku v USA (Pilchuck Glass Summer School, University of Bakersfield, Kalifornie) pod vedením jiného předního českého sklářského výtvarníka Jiřího Harcuby. Po návratu z USA pracoval nadále jako výtvarník a designér.\n\nV letech 1995–1997 působil jako hostující profesor Tojamském sklářském institutu v Tojamě v Japonsku, v oddělení broušeného a rytého skla. Po návratu do Čech vyučoval na Průmyslové škole sklářské v Kamenickém Šenově dějiny umění a výtvarné předměty. V roce 2006 se stal ředitelem této školy. V souvislosti se sloučením škol podobného zaměření v Kamenickém Šenově a v Novém Boru byl z funkce ředitele odvolán. Dál však na škole působil jako zástupce ředitele a pedagog.\n\nJanákova díla byla vystavována na řadě kolektivních i samostatných výstav. Jsou součástí stálých expozic předních českých i zahraničních galerií a muzeí:\n\n\nFrantišek Janák obdržel rovněž řadu cen v oblasti průmyslového designu.\n\n"}
{"id": "1167169", "url": "https://cs.wikipedia.org/wiki?curid=1167169", "title": "Svatý rok 2000", "text": "Svatý rok 2000\n\nSvatý rok 2000 nazývaný též Velké jubileum 2000 byl připraven apoštolským listem \"Tertio millenio adveniente\" Jana Pavla II. a znamenal oslavu vstupu do 21. století. Trval od Štědrého dne 24. prosince 1999 až do Epifanie 6. ledna 2001. Jeho motto bylo: \"Kristus včera, dnes i na věky\" ( \"Christus heri, hodie, semper\"). Stejně jako o předchozích Svatých rocích se jednalo o oslavu Božího milosrdenství a o odpuštění hříchů a trestů za hříchy. Hlavní inovací tohoto jubilejního roku bylo přidání některých speciálních výročních oslav pro určité skupiny osob, a že se Velké jubileum slavilo nejen v Římě, ale i ve \"Svaté zemi\" (v Izraeli) a jiných částech světa. Tato inovace, protože všichni mohli putovat do Říma, bývá nazývána \"místními Svatými roky\". \n\nPřípravy na Velké jubileum začaly, když papež Jan Pavel II. vydal 10. listopadu 1994 svůj apoštolský list \"Tertio Millennio adveniente\" (\"Přiblížílo se třetí tisíciletí\").\n\nV listu vyzval církev ke tříletému období intenzivních příprav na oslavu třetího křesťanského tisíciletí.\n\n\nKaždý rok byl navíc doprovázen zvláštní modlitbou k Panně Marii.\n\nFormální svolání Svatého roku 2000 se uskutečnilo skrze papežskou bulu \"Incarnationis mysterium\" (\"Tajemství vtělení\") z 29. listopadu 1998.\n\nV bude papež naznačuje svůj úmysl, který měl již na začátku svého pontifikátu, dovést církev do Velkého jubilea 2000. Vysvětluje, že jubileum je šancí otevřít nové obzory pro hlásání Božího slova. Nicméně ho chápe také jako čas pokání, jak pro jednotlivce, tak i pro celou církev. Navíc trvá na ekumenickém charakteru jubilea, který zahrnuje nejen katolíky, ale i všechny křesťany a celý svět.\n\nRůzné římské kostely a baziliky využily přípravy na jubilejní výročí k provedení dlouhodobých a nutných opravy. Také fasáda svatopetrské baziliky se na několik měsíců ocitla pod lešením a došlo k opatrnému odstranění nečistot, které vznikly v průběhu staletí. Svatý stolec objednal konstrukci masivního krytého parkoviště pod kopcem Gianicolo, s cílem zajistit místo pro všechny autobusy poutníků. Úprava parkoviště byla zablokována na určitý čas objevem mozaik, datovaných do císařského období, které se nacházely pod Gianicolem. Tyto mozaiky byly z parkoviště přemístěny tak, aby mohlo být parkování v době Velkého jubilea umožněno.\n\nOficiální hymnu Velkého jubilea 2000 s názvem \"Sláva tobě, Ježíši Kriste\" ( \"Gloria a te Cristo Gesù\"), kterou složil Jean-Paul Lécot, nazpíval a poprvé na veřejnosti prezentoval Andrea Bocelli.\n\nLogo Jubilea bylo vybráno na základě veřejné soutěže, kterou v roce 1996 vyhrála Emanuela Rocchi (narozená v roce 1974 v Římě), v té době studentka umělecké školy \"Arte della Medaglia\" spadající pod \"Istituto Poligrafico e Zecca dello Stato\". Symbolizuje pět stylizovaných barevných holubic sloučených do jednoho celku (zastupujících pět světových kontinentů) položených na barevném kříži, světle modrý kruh pak zastupuje vesmír. Kolem znaku se nachází motto Jubilejního roku: \"Christus heri, hodie, semper\", které je doplněno nápisem \"Iubilaeum AD 2000\" ( \"Jubileum Léta Páně 2000\").\n\nPo zveřejnění buly následoval dokument apoštolské penitenciárie, který stanovoval podmínky pro přejetí odpustků Velkého jubilea. Ve srovnání s předcházejícími Svatými roky byly podmínky pro získání odpustků zjednodušeny. Obvyklé podmínky jsou:\nTyto obvyklé podmínky zůstaly beze změny, ale na rozdíl od předchozích výročí Svatých roků postačovala pouze návštěva jedné z bazilik za jeden den.\n\nOdpustky mohly být získány v Římě při návštěvě jedné ze čtyř patriarchálních bazilik:\nKe čtyřem patriarchálním bazilikám přibyla ještě možnost návštěvy:\nBěhem návštěvy se musel poutník účastnit slavení eucharistie nebo strávit alespoň půl hodiny při eucharistické adoraci.\n\nVe Svaté zemi mohl poutník získat odpustky když navštívil:\n\nVelké jubileum 2000 bylo slaveno ve všech diecézích po celém světě. Při návštěvě katedrály, nebo kostela či svatyně označené diecézním biskupem bylo možné získat také jubilejní odpustky. Klauzurovaní řeholní bratři a sestry mohli získat odpustky Velkého jubilea ve svých kaplích. A konečně bylo možné odpustky získat i prostřednictví osobních obětí nebo charitativní činností. Za osobní oběti se považovalo i přestat kouřit či nepít alkohol alespoň jeden den, nebo věnovat dar na pomoc chudým. Všechny tyto úkony však byly samozřejmě spojeny s předchozími podmínkami.\n\nVelké jubileum charakterizováno tematickými oslavami každý týden během celého roku. V bazilice svatého Petra se konaly každý večer mše svaté k oslavě jubilea, často za účasti papeže. Téměř každou neděli probíhalo slavení některého sektoru společenského života s papežem.\n\nPapež zahájil jubileum otevřením Svaté brány svatopetrské baziliky pár okamžiků před půlnoční mší 24. prosince 1999. Jinak jsou Svaté brány římských patriarchálních bazilik uzavřeny. U příležitosti Svatého roku papež otevírá Svatou bránu jako symbol otevření brány milosti. Poutníci mohou tyto milosti během Svatého roku získat, když projdou takovou Svatou bránou. Po většinu roku tak vznikají před Svatými branami dlouhé fronty poutníků.\n\nJan Pavel II. oproti předchozím Svatým rokům výrazně zjednodušil rituál otevření Svaté brány. Po sérii modliteb a církevních zpěvů se papež rukama opřel od dveře, které pak jeho asistenti rozevřeli dokořán. Papež pak poklekl na prahu baziliky a modlil se držíce v ruce svůj stříbrný papežský pontifikální kříž.\n\nSvatou bránu v bazilice sv. Jana v Lateránu otevřel Jan Pavel II. následující den, a v Santa Maria Maggiore 1. ledna 2000.\n\nČtvrtá Svatá brána, která je v bazilice sv. Pavla za hradbami, byla otevřena 18. ledna 2000, čímž byl slavnostně zahájen také Týden modliteb za jednotu křesťanů. Na oslavu otevření brány papež naplánoval ekumenickou službu, vyzval k účasti představitele všech křesťanských náboženství. Pozvání přijalo dvaadvacet předních zástupců křesťanských církví společně s reprezentanty Světové rady církví, což představuje dohromady 337 křesťanských denominací.\n\nOtevření Svaté brány provedli, společně s papežem, metropolita Athanasius, zástupce Ekumenického patriarchy patriarchy a George Carey, arcibiskup z Canterbury. Všichni tři poklekli na práh baziliky a spojili se v modlitbě. Liturgie obsahovala jak biblická čtení, tak i čtení textů luteránského mučedníka Dietricha Bonhoeffera a ruského teologa Georgije Florovského.\n\nJednou z nejslavnějších bohoslužeb Svatého roku byl „Den odpuštění“, který se konal 12. března 2000, první neděli postní. Zde papež prosil Boha za odpuštění hříchů spáchaných příslušníky církve, a zejména hříchy spáchané ve jménu církve.\n\nSedm vysokých představitelů papežské kurie přečetlo zvláštní modlitby za odpuštění ve specifických oblastech. První z nich, beninský kardinál Bernardin Gantin, děkan kolegia kardinálů, učinil obecné vyznání hříchů křesťanů v průběhu dějin. Kardinál Joseph Ratzinger, prefekt Kongregace pro nauku víry, vyzval k přiznání chyb při užívání „neevangelizačních metod“ ve službě víry, například při inkvizici. Kardinál Roger Etchegaray, prezident Ústřední komise pro Svaté roky, vybízel k vyznání hříchů, které způsobily rozdělení mezi křesťany; kardinál Edward Idris Cassidy, předseda Papežské rady pro jednotu křesťanů, uznal chyby spáchané proti „lidu Smlouvy“ – Židům; a japonský arcibiskup Stephen Fumio Hamao, předseda Papežské rady pro pastoraci migrantů a lidí mimo domov, zmínil hříchy spáchané proti lásce, míru, právům národů, respektování kultur a náboženství. Nigerijský kardinál Francis Arinze, předseda Papežské rady pro mezináboženský dialog, požádal o vyznání hříchů, které zraňují důstojnost ženy a jednotu lidstva. A konečně, vietnamský arcibiskup Phanxicô Xaviê Nguyễn Văn Thuận, předseda Papežské rady pro spravedlnost a mír, vyzval k vyznání hříchů v oblasti základních práv lidské osoby: zneužívání dětí, marginalizaci chudých, ničení nenarozených plodů v těle matky nebo jejich využití pro experimenty.\n\nToto \"mea culpa\" církve bylo široce aplaudováno, ale někteří členové katolické církve pocit, že zašlo příliš daleko, a že poškodilo její nauku, že církev je svatá. K tomu uvedl, při modlitbě Anděl Páně, na sklonku dne, že takový úkon byl nutný. „Svatý rok je doba očištění: Církev je svatá, protože Kristus je její hlava a snoubenec, Duch je její oživující duší, a Blahoslavená Panna a svatí jsou jejím nejautentičtějším výrazem. Nicméně, děti církve znají realitu hříchu jejíž stíny se v ní odrážejí a zatmavují její krásu. Z tohoto důvodu církev nepřestává prosit Boha o odpuštění za hříchy svých členů.“\n\n"}
{"id": "1167171", "url": "https://cs.wikipedia.org/wiki?curid=1167171", "title": "Ozjorsk (Kaliningradská oblast)", "text": "Ozjorsk (Kaliningradská oblast)\n\nOzjorsk (), do roku 1938 Darkehmen (, ) a v letech 1938–1946 Angerapp je město na jihu Kaliningradské oblasti (dříve Východní Prusko), exklávě Ruské federace, poblíž hranice s Polskem. V roce 2010 mělo městečko 4 740 obyvatel.\nPrvní zmínka o městu pochází z roku 1539. Vesnice byla založená na místě bývalé pevnosti kmene Prusů. Samotný německý název \"Dargekeyem\" pochází z pruských slov \"dargis\" a \"caymis\" či \"kaims\" znamenající v češtině doslova vlhká vesnice. Roku 1615 získává osada práva na vlastní pohostinství, 1646 je postaven kostel a 1706 je založena škola. Městská práva získala osada dekretem pruského krále Fridricha Viléma v roce 1725. Stejný vladař nabídl v roce 1731 rakouským protestantům vyhnaným ze Salcburského arcibiskupství, aby se usadili ve Východním Prusku (salcburští exulanti). Do oblasti se jich tehdy vydalo na 17 000. Počet obyvatel tak následně stoupl na 1 000 obyvatel. V roce 1732 vznikl v městě významný hřebčín zvaný \"Trakehnen\". Negativně se podepsala na městu Sedmiletá válka (1756–1763), kdy ruská vojska město vyplenila. Po válce byla v roce 1777 postavena radnice.\nPo pruské administrativní reformě z roku 1815 se stal Darkehmen okresním městem. V roce 1842 došlo k rekonstrukci kostela. Železniční trať Insterburg – Goldap – Lyck byla postavena 1878, ale ležela 3 km daleko od města. Město tak bylo napojeno na železniční trať (železnice Gumbinnen – Angerburg) až v roce 1913. Vodní elektrárna na řece Angrapa byla postavena v roce 1880 a po několika renovacích (poslední v roce 2000) funguje dodnes. Elektřina byla připojena do města 1886 a v Darkehmenu bylo zavedeno veřejné osvětlení jako u prvního města ve Východním Prusku.\n\nBěhem První světové války muselo být město evakuováno před postupující ruskou armádou a v srpnu 1914 byl Darkehmen Rusy vypleněn. Po nástupu nacismu v Německu k moci začalo oficiální místům vadit pojmenování města, které pochází z pruštiny. Darkehmen se tak v roce 1938 přejmenoval na Angerapp podle řeky, která městem protéká (německy Angerapp, polsky Węgorapa). Na konci druhé světové války začala operace Hanibal, která měla za cíl evakuovat většinu německého obyvatelstva z Východního Pruska před postupující Rudou armádou. Většina německého obyvatelstva tak opustila město před příchodem Sovětů. Rudá armáda vstoupila do města 22. ledna 1945.\n\nPo válce město připadlo SSSR a stalo se součástí Kaliningradské oblasti. V roce 1946 byl Angerapp přejmenován na Ozjorsk. Zbylé německé obyvatelstvo bylo odsunuto a do města se nastěhovali Rusové především z oblasti centrálního Ruska a Povolží. Železnice poničená za války již nebyla obnovena. Po rozpadu SSSR zůstalo město součástí Ruska jako součást Kaliningradské oblasti, ruské exklávy. Místní ekonomika začala výrazně trpět izolací od zbytku Ruska a problémy narostly se vstupem sousedního Polska a Litvy do EU v roce 2004. Od roku 200 počet obyvatel města neustále klesá.\nPři sčítání lidu v roce 2010 bylo etnické složení v městě následující:\n"}
{"id": "1167172", "url": "https://cs.wikipedia.org/wiki?curid=1167172", "title": "Oscar za nejlepší střih", "text": "Oscar za nejlepší střih\n\nCena Akademie za nejlepší střih (\"Best Film Editing)\" je jedna z cen, kterou každoročně uděluje americká Akademie filmového umění a věd za nejlepší filmové počiny roku.\n"}
{"id": "1167175", "url": "https://cs.wikipedia.org/wiki?curid=1167175", "title": "Mladiinfo", "text": "Mladiinfo\n\nMladiinfo ČR z.s. je internetový portál, který shromažďuje informace pro mladé lidi na různá témata jako je dobrovolnictví, studium v zahraničí nebo stáže.\n\nČinnost Mladiinfo byla zahájena v České republice v roce 2012, kdy Mladiinfo vzniklo jako pobočka mezinárodní sítě Mladiinfo International. V Makedonii funguje již od roku 2008. Infoportál obsahuje aktuální nabídky akcí pro studenty, materiály ke stažení nebo užitečné odkazy na relevantní stránky, na kterých lze najít informace podle sekcí.\n\nTento portál funguje v několika jazykových mutacích. Tuzemská mutace je dostupná pouze v českém jazyce. Stránka je rozdělena do několika sekcí: aktuální nabídky, zkušenosti účastníků, seberozvoj, fórum nebo poradenství.\n\nOrganizace je zapojena do Erasmus+, což je program v oblasti vzdělávání a odborné přípravy mladých lidí se zaměřením na programy mobility a spolupráci ve vysokoškolském vzdělání. V rámci tohoto programu vysílá Mladiinfo dobrovolníky na Evropskou dobrovolnou službu (European Voluntary Service)\n\n"}
{"id": "1167177", "url": "https://cs.wikipedia.org/wiki?curid=1167177", "title": "Skleněný kokpit", "text": "Skleněný kokpit\n\nSkleněný kokpit („Glass cockpit“) se vyznačuje tím, že jsou mechanické analogové ukazatele a letecké přístroje nahrazeny digitálními, především LCD displeji. První verze displejů byly přesnými protějšky dřívějších mechanických přístrojů, které stále doprovázely mechanické ukazatele (McDonnell Douglas MD-80/90, Boeing 737 Classic, 757, 767-200/-300, Airbus A300-600 a A310).\n\nSkleněný kokpit má původ u vojenských letadel z přelomu 60. a 70. let jako byla například avionika Mark II letounu F-111D (objednána v roce 1967, dodána v letech 1970-73), který měla multifunkční displej.\n\n"}
{"id": "1167180", "url": "https://cs.wikipedia.org/wiki?curid=1167180", "title": "Panenka hnědoprsá", "text": "Panenka hnědoprsá\n\nPanenka hnědoprsá (\"Lonchura castaneothorax\") je druh astrildovitého ptáka z početného rodu \"Lonchura\". Je to malý a převážně hnědě zbarvený druh ptáka, náprsenka a břicho jsou bílé. Areál rozšíření zahrnuje Austrálii, Novou Kaledonii, Indonésii a Papuu-Novou Guineu. Lidmi byla panenka hnědoprsá dovezena i do Francouzské Polynésie. V Austrálii se tomuto druhu přezdívá také \"bully bird\".\n\nDruh panenka hnědoprsá poprvé popsal John Gould v roce 1837. Obecně bývá popisováno několik poddruhů, přičemž ten nejmladší byl popsán roku 1952. Speciálně poddruh panenka hnědoprsá Sharpova je oblíbená mezi chovateli okrasného ptactva, přestože se jen nepatrně odlišuje od nominátního poddruhu \"Lonchura castaneothorax castaneothorax\".\nNěkteré zdroje popisují i poddruh \"Lonchura castaneothorax assimilis\", oficiálně se ale nejedná o uznaný poddruh. Panenka hnědoprsá je druh drobnější ptáka z čeledi astrildovitých, z rodu \"Lonchura\". Obecně je možné často vidět astrildovité v klecích chovatelů okrasného ptactva a panenka hnědoprsá není výjimkou. Lze ji potkat u soukromých chovatelů i v Česku a tuzemský chov má více než padesátiletou tradici. Samotný rod \"Lonchura\" ale není příliš oblíbený, jednu z výjimek krom panenky hnědoprsé ale tvoří například panenka muškátová.\n\nPanenka hnědoprsá je drobný astrildovitý pták, délka těla se pohybuje mezi 10 a 10,5 cm. U tohoto druhu neexistuje vlastně vůbec žádný pohlavní dimorfismus, proto je rozeznat samici od samce téměř nemožné. Pouze mladí jedinci jsou celohnědí.\nJednotlivé poddruhy se mírně liší vzhledem, avšak především areálem výskytu. Nominátní poddruh \"L. c. castaneothorax\" se vyskytuje v západní Austrálii. Pokud bychom jako uznaný brali i poddruh \"L. c. assimilis\", pak by byla jako areál výskytu uváděna severní Austrálie. Poddruh \"L. c. ramsayi\" obývá především jihovýchodní Papuu-Novou Guineu. Na rozdíl od nominátního poddruhu má tento výrazně tmavší, až černou, hlavu a samičky jsou barevně výraznější než samečci. \"L. c. boschmai\" je poddruh vyskytující se v okolí Lake Wissel a je typický bledším až slámovým peřím na ocase. Panenka hnědoprsá Sharpova obývá město Jayapura a Papuu-Novou Guineu. Má typické světle šedé peří na hlavě. \"L. c. uropygialis\" se vyskytuje v Geelvink Bay v provincii Západní Papua. Ocasní peří může mít oranžový nádech.\n\nPanenka hnědoprsá se sice vyskytuje i ve Francouzské Polynésii, ale nejedná se zde o původní druh, naopak, byl sem dovezen lidmi. Místní panenky přizpůsobily své zvyky zdejšímu prostředí, čímž ukazují svoji přizpůsobivost vůči novým prostředím.\n\nJelikož jsou panenky hnědoprsé oblíbené jak u zahraničních, tak u tuzemských chovatelů, po krátké době byla vyšlechtěna první mutace, pokud tedy nepočítáme přírodní zbarvení, a to mutace hnědá. Tato mutace má oproti nominátnímu poddruhu téměř žlutý široký pruh na hlavě a ocasní peří stejné barvy. Břicho je bílé, avšak náprsenka a zbytek těla jsou světle hnědé se žlutým nádechem. Zobák je typicky kovové barvy.\n\nPanenka hnědoprsá vyhledává především rákosí a mangrovové lesy v okolí vodních ploch, které jsou pro ně důležité a soustřeďuje se kolem nich většina jejich života. Tento druh je možné vidět i na plantážích s cukrovou třtinou a na polích s obilím.\n\nJohn Gould sám napsal: „\"Neměl jsem dostatek štěstí na setkání s tímto ptákem ve volné přírodě, ale bylo mi řečeno, že vyhledávají především rákosiny na březích řek na východním pobřeží a hodně se podobají sýkořici vousaté.\"“\n\nPanenky hnědoprsé se v Austrálii v době rozmnožování vyskytují v párech, ale v pozdních podzimních a zimních obdobích se shlukují do velkých hejn a společně se živí na obilovinách nebo již zmíněné cukrové třtině. Obzvláště velkou zálibu mají panenky hnědoprsé v ječmenu, oblíbené je ale mezi nimi i divoce rostoucí proso. Jedná se tedy o vysoce společenský druh. Hnízdo, postavené nízko nad zemí, má lahvovitý tvar a samička do něj snese 4 až 8 vajec. Ta inkubuje po dobu 14 dní a 22 dní po vylíhnutí mláďata poprvé opouštějí hnízdo. Za dalších 16 dní už jsou plně samostatná.\n\n"}
{"id": "1167183", "url": "https://cs.wikipedia.org/wiki?curid=1167183", "title": "Beaconsfield Town FC", "text": "Beaconsfield Town FC\n\nBeaconsfield Town FC (celým názvem: Beaconsfield Town Football Club) je anglický fotbalový klub, který sídlí ve městě Beaconsfield v nemetropolitním hrabství Buckinghamshire. Založen byl v roce 1994 po fúzi klubů Beaconsfield United FC a Slough YCOB FC. Od sezóny 2018/19 hraje v Southern Football League Premier Division South (7. nejvyšší soutěž). Klubové barvy jsou červená a bílá.\n\nSvé domácí zápasy odehrává na stadionu Holloways Park s kapacitou 3 500 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1167185", "url": "https://cs.wikipedia.org/wiki?curid=1167185", "title": "Camilo Castelo Branco", "text": "Camilo Castelo Branco\n\nCamilo Ferreira Botelho Castelo Branco (16. března 1825, Lisabon – 1. června 1890, São Miguel de Seide, Vila Nova de Famalicão) byl portugalský spisovatel období romantismu, překladatel, kritik a dramatik.\n\nNarodil se v Lisabonu, ale velice brzy osiřel. V roce 1843 se zapsal na studia medicíny, ale ta nedokončil.\n\nCamilo Castelo Branco byl velice plodným autorem, k významnějším počinům lze zařadit díla jako např. '\"Anátema\"', '\"Mistérios de Lisboa\"', '\"Amor de Perdição\"', '\"Amor de Salvação\"', či \"'A Brasileira de Prazins\"'.\n\n\n\n\n"}
{"id": "1167186", "url": "https://cs.wikipedia.org/wiki?curid=1167186", "title": "Ale i když ne", "text": "Ale i když ne\n\nAle i když ne je název kázání Martina Luthera Kinga (1929–1968) proneseného 5. listopadu 1967 v Ebenezerském baptistickém kostele v Atlantě ve státě Georgie.\n\nMartin Luther King ukázal v této promluvě rozdíl mezi takzvanou „jestliže vírou” a „ačkoli vírou”. Kromě několika starozákonních událostí a výroků, které ilustrují oba typy víry, tvoří osu kázání příběh z knihy Daniel, v němž tři Židé odmítli uctít modlu vztyčenou králem Nabuchodonozorem, \"neboť Bůh, kterého ctí, má moc ochránit je před královým hněvěm - ale i když by je neochránil, stejně se neskloní.\"\n\nPostoj „jestliže věřících” k Bohu charakterizuje kazatel jako jakýsi obchodní vztah, v němž lidé smlouvají, co jim Bůh musí nejprve dát či splnit, aby se k němu obrátili. Naproti tomu „ačkoli křesťanům” je i podle výše uvedeného citátu Bůh tak drahý, že se ho nevzdají dokonce ani v případě obtíží či dokonce fyzického ohrožení. Důsledkem je, že motivací spravedlivého života „ačkoli věřících” není strach z pekla nebo pouze vidina nebe, ale Bůh jako takový - je správné jednat spravedlivě, protože Bůh jedná spravedlivě.\n\n"}
{"id": "1167187", "url": "https://cs.wikipedia.org/wiki?curid=1167187", "title": "Qormi", "text": "Qormi\n\nQormi, dalším jménem Ħal Qormi nebo Città Pinto, je město na jihozápadě ostrova a státu Malta. V březnu roku 2014 mělo celkem 16 779 obyvatel, což z něj činí 5. největší sídlo na Maltě.\n\nExistují náznaky, že lidé toto místo obývali již ve starověku. Byla zde nalezena keramika z doby bronzové, která indikuje přítomnost lidí již v období 1500–800 let před naším letopočtem. Byly také nalezeny důkazy osídlení z období říše Římské v údolí \"Wied il-Kbir\". Nicméně je pravděpodobné, že se celkově jednalo jen o malá společenství a osady.\n\nVětšího rozmachu a prosperity dosahuje Qormi až ve středověku a to pravděpodobně díky své blízkosti k zálivu Grand Harbour a výhodné centrální poloze na ostrově. První písemná zmínka o obci existuje z roku 1417, je zde zaznamenáno, že ve městě slouží pravidelná posádka asi 100 mužů národní gardy.\n\nDne 25. května roku 1743 velmistr Maltézského řádu, Manuel Pinto de Fonseca, povýšit osadu na na město. Město získalo titul \"Città Pinto\", čímž mu velmistr dal své jméno (Pinto), aby zdůraznil jeho důstojnost a význam. V tomto období byli v Qormi známí především jeho pekaři, kteří sloužili jako dodavatelé chleba většině obyvatel ostrova.\n\nPo roce 1850 se Qormi stalo jedním z největších obydlených center na Maltě, s komfortem, jako je tekoucí voda a elektřina, které byly v této době spíše vzácností. Vzrůstá význam řemesel a obchodu, ale například i obliba koňských dostihů, jejichž zavedení a rozšíření na Maltě se připisuje právě lidem z Qormi.\n\nBěhem první a druhé světové války sloužilo Qormi především jako útočiště obyvatel z prostoru Grand Harbour, který byl mimořádně těžce zasažen nálety a bojovými operacemi. Mnoho lidí z Qormi bylo zaměstnáno na několika britských základnách jako například \"Thessaloniki\" nebo základny vzducholodí známé jako \"Saint Sebastian\".\n\n"}
{"id": "1167188", "url": "https://cs.wikipedia.org/wiki?curid=1167188", "title": "Tertio millenio adveniente", "text": "Tertio millenio adveniente\n\nTertio millennio adveniente je apoštolský list Jana Pavla II. vydaný 10. listopadu 1994 týkající se přípravy na oslavy Velkého jubilea 2000.\n\nV listě papež oslovil biskupy, kněze, jáhny, řeholníky a všechny věřící. Dokument se skládá z pěti kapitol.\n\nPokud se týká bezprostřední přípravy, papež Jan Pavel II. ustanovil dvě fáze. Druhá fáze byla charakterizována jako zamýšlení se církevního společenství v následujících letech na třemi Božskými osobami: Ježíšem Kristem, Duchem Svatým a Bohem Otcem. Zároveň Jan Pavel II. vyhlásil, že současně s oslavami Svatého roku 2000 v Římě budou oslavy probíhat také ve Svaté zemi a v místních církvích.\n\n\n"}
{"id": "1167190", "url": "https://cs.wikipedia.org/wiki?curid=1167190", "title": "Stephen Curry", "text": "Stephen Curry\n\nWardell Stephen „Steph\" Curry II (* 14. března 1988, Akron, Ohio, USA) je americký basketbalista momentálně hrající za Golden State Warriors v NBA. Se svými 191 cm a 86 kg hraje na pozici rozehrávače. Nejužitečnější hráč MVP (most valuable player) roku 2015, dvojnásobný člen NBA All-Star teamu a syn bývalého basketbalisty Della Curryho byl v roce 2009 celkově na sedmém místě v Draftu. V sezóně 2012-13 pokořil rekord v počtu tříbodových košů v hlavní části sezóny (272). V sezóně 2014-2015 překonal svůj vlastní rekord a zakončil sezónu celkově 286 tříbodovými zásahy. Byl tak jmenován nejužitečnějším hráčem NBA za rok 2015. Patří mezi nejlepší střelce v NBA historii.\n\nNarodil se v Akronu, Ohiu (USA), avšak vyrůstal v Charlotte, Severní Karolíně (USA), kde jeho otec hrál za místní klub. Během sezóny 2001-2002 žil v Torontu, kde jeho otec hrál v místním týmu. Navštěvoval Charlotte Christian School a později odešel na Davidson College, kde zářil s 21,5 body na zápas a byl po Kevinu Durantovi druhým nejlepším hráčem juniorské NCAA. V sezónách 2006-2009 působil v Davidson Wildcats, odkud odešel do profesionální NBA.\n\nStephen Curry byl v roce 2009 v prvním kole draftu číslem 7 a podařilo se mu uzavřít čtyřletou smlouvu s Golden State Warriors.\n\nProfesionální „debut“ zažil 28. října 2009 v zápase proti Houston Rockets, podařilo se mu vstřelit 14 bodů a 7x asistovat během 36 minut strávených na hrací ploše. Byl na dobré cestě k získání NBA Rookie of the Year Award (cena pro nováčka roku), ale skončil druhý za Tyrekom Evansem. V sezóně 2009/10 měl průměr 17,5 bodu, 5,9 asistencí, 4,5 doskoků a 1,9 zisků na zápas.\n\nCurryho průměr na zápas byl 18,6 bodu, 5,8 asistencí, 5,8 doskoků a 1,5 zisků. Během All-Star víkendu vyhrál soutěž v dovednosti. Překonal Ricka Barryho v úspěšnosti trestných hodů a svými 93,4 % se postaral o nový klubový rekord.\n\nV květnu 2011 podstoupil operaci pravého kotníku. Zkrácenou sezónu byl připraven začít, ale zranil se na exhibičním zápase. V prvním zápase sezony sice nastoupil, ale vstřelil pouze 4 body. Hned v další hře se však vrátil silnější a s 21 body vedl Golden State k výhře nad Chicagem. Další hru kvůli opakovanému zranění vynechal, vrátil se na 3 hry a zase si vyvrtl kotník. Vrátil se v lednu a odehrál 16 her předtím než se opět zranil. V březnu se opět vrátil a před operací odehrál 4 zápasy. Celkově odehrál pouze 26 ze 66 zápasů s průměrem 14,7 bodů, 5,3 asistencí, 3,4 doskoků a 1,5 zisku za hru.\n\nV říjnu Curry prodloužil $ 44 milionovou smlouvu s Golden State Warriors, což se ukázalo jako výhodný obchod, protože dosáhl v průměru 22,9 bodů, 6,9 asistencí, 4,0 doskoky a 1,6 ukradení za zápas. V Únoru 2013 během utkání proti New York Kicks dal kariérové ​​maximum 54 bodů za zápas. S 11 tříbodovými koši během jedné hry zaostává pouze o 1 koš za Kobem Bryantem a Donyellom Marshallem. V posledním zápase normální sezóny se Stephenovi podařilo překonat rekord Raye Allena v počtu tříbodových košů za řádnou část sezony a s počtem 272 zaujal první místo.\n\nV prosinci 2013 během utkání proti Mephisu Curry překonal rekord Jasona Richardsona v počtu vstřelených tříbodových košů za kariéru a dostal se do NBA All-Star teamu, kde se mu fanoušci odvděčili a zvolili jej do startovní formace. Sezónu skončil s nejlepším průměrem v kariéře; 24,0 bodů a 8,5 asistencí.\n\nV lednu 2015 v zápase proti Indianě vstřelil Curry svůj tisící tříbodový koš, a dovedl tak svůj tým k vítězství. V únoru proti Dallasu nastřílel sezónní maximum 51 bodů. V únoru během All-Star víkendu Curry porazil spoluhráče v soutěži střílení tříbodových košů. V dubnu 2015 vstřelil 273. tříbodový koš a překonal svůj vlastní rekord. Dne 4. května 2015 byl prohlášen za nejužitečnějšího hráče sezóny, stal se tak druhým MVP v historii Golden State Warriors. V sezóně 2014/15 dovedl Stephen Curry svůj tým do finále (poprvé od roku 1976), po cestě přes play-off překonal několik rekordů jako například nejrychlejších 100 tříbodových košů v play-off (28 her), stal se prvním hráčem v NBA se šesti tříbodovými koši a šesti odebranými míči během jednoho zápasu.\n\nSezona 2015/16 začala velkou dominancí týmu Golden State Warriors. Curryho tým vyhrál v prvních 24 utkáních a Curry opět lámal historické rekordy. Překonal Kyla Korvere v počtu utkání v řadě s úspěšným trojkovým pokusem, v závěrečném utkání sezony nastřílel deset trojek a stal se prvním hráčem v dějinách, který vstřelil nejen více než 300, ale dokonce více než 400 trojkových pokusů (402). Curry se stal jako teprve sedmý hráč v historii, který vstoupil do prestižního klubu nazývaného \"50-40-90\". Ten je určený pro hráče, kteří si během sezony udrží střeleckou úspěšnost alespoň 50 % z pole (0,504), 40 % z trojkové vzdálenosti (0,454) a přes 90 % z trestných hodů (0,908). Curry byl podruhé v řadě vyhlášen ligovým MVP a jako první hráč v historii NBA získal toto ocenění jednomyslnou volbou.\n\nV období od 7. do 30. prosince vynechal 11 zápasů kvůli poranění kotníku. Když se vrátil 31. prosince do zápasu proti Memphis Grizzlies, tak vstřelil 10 tříbodových košů a dohromady 38 bodů. Pomohl tak týmu k výhře 141–128. Při zápasu 6. ledna vstřelil svoje sezóní maximum, 45 bodů za 30 minut proti Los Angeles Clippers, které si vylepšil při zápasu 28. ledna, kdy nastřílel 49 bodů proti Boston Celtics.\n\nStephen Curry je trojnásobný olympijský zlatý medailista z let 2008, 2012 a 2016 jako člen Amerického Národního basketbalového týmu. Jako junior v roce 2007 získal s americkým týmem do 19 let stříbro.\n"}
{"id": "1167192", "url": "https://cs.wikipedia.org/wiki?curid=1167192", "title": "Viktor Carjov", "text": "Viktor Carjov\n\nViktor Grigorjevič Carjov (; 2. červen 1931, Moskva – 2. ledna 2017 Moskva) byl sovětský fotbalista ruské národnosti. Nastupoval na postu obránce nebo záložníka.\n\nSe sovětskou reprezentací vyhrál první mistrovství Evropy roku 1960 (tehdy nazývané Pohár národů), byť na závěrečném turnaji do bojů nezasáhl. Zúčastnil se rovněž světového šampionátu ve Švédsku roku 1958. V národním týmu působil v letech 1958–1963 a nastoupil ke 12 zápasům.\n\nTakřka celou kariéru (1954-1966) strávil v Dynamu Moskva, čtyřikrát s ním získal titul mistra Sovětského svazu (1955, 1957, 1959, 1963).\n"}
{"id": "1167194", "url": "https://cs.wikipedia.org/wiki?curid=1167194", "title": "Jean-Paul Lécot", "text": "Jean-Paul Lécot\n\nJean-Paul Lécot (* 9. července 1947, Provins) je francouzský skladatel, varhaník a klávesista.\n\nJeho asi nejznámějším dílem je hudba oficiální hymny Velkého jubilea 2000 s názvem \"Sláva tobě, Ježíši Kriste\" ( \"Gloria a te, Cristo Gesu\"). Text ke skladbě napsala Jacqueline Frédéric Frié. Hymnu nazpíval a poprvé na veřejnosti prezentoval Andrea Bocelli. Hymna se dočkala textových překladů do velkého množství jazyků včetně češtiny.\n\nLécot je autorem řady dalších varhaních skladeb.\n\n\n"}
{"id": "1167195", "url": "https://cs.wikipedia.org/wiki?curid=1167195", "title": "Vladimir Kesarev", "text": "Vladimir Kesarev\n\nVladimir Petrovič Kesarev \"Владимир Петрович Кесарев\" (26. února 1930 Moskva – 19. ledna 2015 Moskva) byl sovětský fotbalista ruské národnosti. Nastupoval především na postu obránce.\n\nSe sovětskou reprezentací vyhrál první mistrovství Evropy roku 1960 (tehdy nazývané Pohár národů), byť na závěrečném turnaji do bojů nezasáhl. Zúčastnil se rovněž světového šampionátu ve Švédsku roku 1958. V národním týmu působil v letech 1957–1960 a nastoupil ke 14 zápasům.\n\nTakřka celou kariéru (1956-1965) strávil v FK Dynamo Moskva, třikrát s ním získal titul mistra Sovětského svazu (1957, 1959, 1963).\n"}
{"id": "1167196", "url": "https://cs.wikipedia.org/wiki?curid=1167196", "title": "Lychrelovo číslo", "text": "Lychrelovo číslo\n\nLychrelovo číslo () je přirozené číslo, které nemůže vytvořit palindrom iterací procesu sčítání původního čísla s číslem s obráceným pořadím jeho číslic. Tento proces je nejznámější pod pojmem algoritmus 196 (196-Algorithm), právě podle čísla 196, které je nejmenším číslem v desítkové soustavě, o kterém se předpokládá, že je Lychrelovým číslem. Zatím nebylo dokázáno, že takové přirozené číslo z desítkové soustavy existuje. Wade VanLandingham tento jev údajně pojmenoval jako anagram vytvořený ze jména jeho přítelkyně Cheryl.\n\nJedná se o velmi jednoduchý proces:\nNapříklad 123 + 321 = 444 nebo 78 + 87 = 165, 165 + 561 = 726, 726 + 627 = 1353, 1353 + 3531 = 4884.\n\nNěkterá čísla čísla vytvoří palindrom po několika opakováních tohoto procesu, přesněji 80 % přirozených čísel do 10 000 vytvoří palindrom po čtyřech nebo méně krocích a 90 % vytvoří palindrom do sedmi kroků. Ale například 89 vytvoří palindrom (8 813 200 023 188) až po 24 krocích. Nejmenším kandidátem na Lychrelovo číslo je tedy 196, dále pak následují 295, 394, 493, 592, 689, 691, 790, 879...\n\nJelikož je 196 nejmenší číslo, o kterém se předpokládá, že opakováním výše zmíněného procesu nevytvoří palindrom, byla mu věnována nejvyšší pozornost.\n\nJiž v 80. letech 20. století se o tento problém zajímali počítačoví nadšenci. V roce 1985 běžel program Jamese Killmana 28 dní a dosáhl čísla dlouhého 5366 číslic. Od roku 1987 do roku 1990 pak běžel program Johna Wolkera, napsaný v jazyku C, a dosáhl čísla obsahujícího milión číslic bez nalezení palindromu. V hledání dále pokračoval Tim Irvin, který dosáhl hranice dvou milionů číslic. Následoval ho Jason Doucette, Wade VanLandingham a Romain Dolbeau, který dokončil přes bilión iterací a v roce 2012 dosáhl čísla s 600 milióny číslic. Palindrom nebyl dodnes (30. 11. 2016) nalezen.\n\n"}
{"id": "1167257", "url": "https://cs.wikipedia.org/wiki?curid=1167257", "title": "Worship music", "text": "Worship music\n\nWorship music, česky zvaná také chvály nebo chválicí hudba, je populární hudební styl křesťanské hudby.\n\nVyužívá prvky popové hudby. Základem jsou většinou strunné nástroje, zejména akustické a elektrické kytary, dále například bicí.\n\nTento hudební styl bývá většinou spojován (avšak nikoli výlučně) s charismatickým a letničním hnutím v církvi od II. poloviny 20. století. První známou worship kapelou byli \"The Joystrings,\" kteří dokonce organizovali i televizní vystoupení. Počínající worship styl pracoval se zhudebněním žalmů ve stylu rocku a beatu.\n\nPrvním známým zpěvníkem chval byla publikace 'Youth Praise', vydaná roku 1966.\n\nMezi současné worship skupiny patří Hillsong United, Mozaika Worship z Hradce Králové, slovenská skupina Tretí deň, Espé, Lamačské chvály, čeští Profesionálové Žďár nad Sázavou, Adonai z Českého Těšína, ICF Worship a mnoho dalších.\n\nKaždý rok probíhá ve Vsetíně festival United.\n\nWorship music či chvály díky svému původu v charismatickém a letničním hnutí kladou důraz na Ducha Svatého a osobní zkušenost s Bohem. Písně nezřídka reflektují zkušenost obrácení. S tím souvisejí i témata jako život a smrt, posvěcení, osobní vztah s Bohem atd.\n\n"}
{"id": "1167270", "url": "https://cs.wikipedia.org/wiki?curid=1167270", "title": "Trolejbusová doprava v Leobenu", "text": "Trolejbusová doprava v Leobenu\n\nTrolejbusová doprava v Leobenu byla provozována v letech 1949–1973.\n\nProtože za druhé světové války nestačily kapacita autobusů pro dělníky dopravujících se ze sídlišť do místních oceláren a zpět, bylo rozhodnuto o výstavbě trolejbusové trati. Kvůli válečným problémům s dodávkou materiálu a vozidel však tento plán nebyl v roce 1944 uskutečněn. Po válce však začala výstavba trolejbusové sítě. Dne 1. března 1949 byla zprovozněna první, šest kilometrů dlouhá trať (linka D) vedoucí od železniční stanice přes centrum města do čtvrti Donawitz. Zde byla o čtyři roky prodloužena ze středu čtvrti na její západní okraj. Roku 1952 došlo k otevření linky G (od roku 1969 linka B) o délce tři kilometry, která se v centru města oddělovala z hlavní trati a vedla podél řeky Mur do čtvrti Göß. Třetí a poslední linka L (od roku 1969 linka C), dlouhá dva kilometry, byla zprovozněna roku 1959 a začínala na hlavním náměstí a vedla východním směrem k centrálnímu hřbitovu v Lerchenfeldu. Nejvyšší provozní stav trolejbusů čítal osm vozidel.\n\nZánik trolejbusové dopravy v Leobenu je spojen s elektrifikací železničních tratí a s tím souvisejícími problémy s úrovňovými přejezdy. V roce 1963 musel být kvůli tomuto faktu provoz na lince D nahrazen autobusy. Navíc tím byla vozovna v Donawitzu, zprovozněná roku 1961, odříznuta od zbytku sítě, takže trolejbusy musely být na tratě přetahovány. Zpočátku byla naděje vkládána do výstavby nadjezdu, nicméně levná nafta a rozmach autobusů zapříčinil v roce 1970 zastavení trolejbusového provozu i na lince B od nádraží do Gößu. Na zbývající lince C ke hřbitovu jezdily dva trolejbusy, jejichž provoz definitivně skončil 13. července 1973.\n"}
{"id": "1167273", "url": "https://cs.wikipedia.org/wiki?curid=1167273", "title": "Štemberk (Frýdlantská pahorkatina)", "text": "Štemberk (Frýdlantská pahorkatina)\n\nŠtemberk je vrchol s nadmořskou výškou 340 metrů, ležící ve Frýdlantské pahorkatině na severu České republiky, v Libereckém kraji. Jeho vrchol je tvořen olivinickým nefelinitem, který po vnější straně ohraničuje pásmo kamenitého až hlinito-kamenitého sedimentu. Na východní a jihovýchodní straně se nachází granitová oblast. Naopak při západní straně se vyskytují území tvořené jíly. Při vrcholu je instalovaná základnová stanice (BTS) společnosti T-Mobile.\n\nPo východním úbočí je vedena silnice I/13, ze severní strany pak silnice III/0352. Na křižovatce těchto dvou komunikací se nachází autobusová zastávka pojmenovaná „Habartice, rozcestí Černousy“.\n"}
{"id": "1167274", "url": "https://cs.wikipedia.org/wiki?curid=1167274", "title": "Stříbrozobka malabarská", "text": "Stříbrozobka malabarská\n\nStříbrozobka malabarská (\"Euodice malabarica\") je druh malého astrildovitého ptáka z rodu \"Euodice\". Obývá indický subkontinent a přilehlé regiony a je blízce příbuzná stříbrozobce zpěvné, přičemž dochází k častému křížení mezi těmito druhy. Mimo jiné ale byl tento druh uměle zaveden i do jiných částí světa. Stříbrozobky malabarské vyhledávají suché oblasti s dostatkem křovin či podobných faktorů, které jim v případě potřeby mohou poskytnout ochranu.\n\nStříbrozobka malabarská je 11 až 11,5 cm dlouhý pták převážně hnědé barvy, která má různé odstíny, od velmi světle hnědé na břiše až po tmavě hnědou na křídlech a letkách. Ocas může být tmavě hnědý až černý. Rozeznat pohlaví je u jedinců ve volné přírodě téměř nemožné, není zde vůbec žádný pohlavní dimorfismus, u chovných jedinců lze udělat testy DNA. Mladí jedinci mají kratší ocas a břicho má většinou tmavší hnědou barvu, než je tomu u dospělých. Zajímavostí je, že ve volné přírodě se často vyskytují kříženci právě stříbrozobek malabarských a stříbrozobek zpěvných.\n\nStříbrozobky malabarské se živí hlavně semeny, sekundárně i drobným hmyzem. Výjimečně se krmí i nektarem ze zarděnic.\n\nStříbrozobky vyhledávají suchá stanoviště jen s nízkým porostem, například křovinami, a to jedině v blízkosti vody. Vyskytují se i na sub-himálajských pláních. Areál rozšíření tohoto druhu zahrnuje Pákistán, Nepál, Bangladéš, Indii, Srí Lanku, Írán a Izrael. Uměle byli stříbrozobky malabarské vysazeny i v jiných koutech světa, například v Jordánsku, Kuvajtu, Ománu, Puerto Rico, Kataru, Saúdské Arábii, Spojených státech...\n\nAčkoliv se nejedná o příliš aktivního či dokonce tažného ptáka, během sezóny se mohou na kratší vzdálenosti, v rámci desítek kilometrů, přesouvat.\n\nStříbrozobky malabarské jsou společenští ptáci, shlukují se do hejn až o 60 kusech. Potravu sbírají na zemi, nízkých keřích nebo stéblech trávy, málokdy vyletí do větších výšek. Vše dělají za neustálého cvrlikání. Důležitou součást jejich života patří i vodní plochy, v jejich okolí si vyhledávají možné obydlí.\n\nObdobí hnízdění je různé a liší se podle populací; populace v Íránu hnízdí v jiné době, než ta v Nepálu. Co se ale jižní Indie týče, pak zde ptáci hnízdí v zimě. Hnízdo je sestavené především ze stébel trávy, má postranní vchod a bývá umístěné na nízkých keřích. Někdy využívají k vlastnímu hnízdění i hnízda snovačů. Snůška čítá čtyři až osm bílých vajec, která oba rodiče inkubují po dobu asi 11 dnů.\n\nČastým parazitem v peří stříbrozobek malabarských je \"Trypanosoma avium\".\n\nDruh stříbrozobka malabarská byl poprvé popsán švédským biologem Carlem Linnéem v roce 1758 v jeho několikáté publikaci \"Systema Naturae\" a to pod latinským názvem \"Loxia malabarica\". \"Loxia\", neboli křivka, je rod ptáků, přičemž tři druhy z tohoto rodu se dokonce vyskytují i v Česku. Následně byly stříbrozobky malabarské zahrnuty mezi rody \"Uroloncha\" a \"Aidemosyne\" a později do rodu \"Lonchura\", kam je přiřadil Jean Delacour v roce 1943. Kvůli rozdílům oproti ostatním členům rodu však byla stříbrozobka malabarská spolu se stříbrozobkou zpěvnou nově přeřazeny do samostatného rodu \"Euodice\" (např. del Hoyo a kol. 2016). Tuto klasifikaci uznává jak ITIS, tak IUCN. Tento druh netvoří žádné poddruhy.\n\n"}
{"id": "1167277", "url": "https://cs.wikipedia.org/wiki?curid=1167277", "title": "Doris Fuakuputu", "text": "Doris Fuakuputu\n\nDoris Fuakuputu (* 18. dubna 1984) je konžský fotbalista hrající na postu útočníka, který v současnosti hraje za kuvajtský fotbalový klub Al Arabi SC.\n"}
{"id": "1167279", "url": "https://cs.wikipedia.org/wiki?curid=1167279", "title": "Trolejbusová doprava v Klosterneuburgu", "text": "Trolejbusová doprava v Klosterneuburgu\n\nTrolejbusová doprava v Klosterneuburgu byla provozována v letech 1908–1919.\n\nTrolejbusová trať systému Mercédès-Électrique-Stoll o délce 3,7 km spojovala železniční stanici Klosterneuburg-Weidling na břehu Dunaje s tehdy samostatnou obcí Weidling, kde končila u vily Lanz. Dráha vedoucí údolím Weidlingbachu byla zprovozněna 22. května 1908 a v průběhu celé její historie na ní jezdilo celkem pět trolejbusů. Po trati, která spojovala centrum Gmündu s nádražím (dnes nádraží v Českých Velenicích), to byla druhá nejstarší trolejbusová linka na území dnešního Rakouska. Provoz trolejbusů mezi klosterneuburským nádražím a Weidlingem byl ukončen v prosinci 1919, kdy zde začaly jezdit autobusy.\n"}
{"id": "1167280", "url": "https://cs.wikipedia.org/wiki?curid=1167280", "title": "Al Fateh SC", "text": "Al Fateh SC\n\nAl Fateh Sports Club je saúdskoarabský fotbalový klub z Al-Hasy. Klub byl založen roku 1958. Domácím stadionem klubu je Prince Abdullah bin Jalawi Stadium s kapacitou 20 000 diváků.\n"}
{"id": "1167281", "url": "https://cs.wikipedia.org/wiki?curid=1167281", "title": "Marsaskala", "text": "Marsaskala\n\nMarsaskala, dalším jménem M'Scala nebo Wied il-Ghajn, je město na jihovýchodě ostrova a státu Malta. Vyrostlo kolem malého přístavu na konci dlouhého úzkého zálivu Marsaskala Bay, který je také známý jako \"Marsaskala Creek\". V březnu roku 2014 mělo celkem 12 134 obyvatel, ale v létě se počet zvětší na přibližně 20 000.\n\nČlověk obýval tuto oblast již před tisíci lety, jak o tom svědčí několik archeologických nálezů v různých částech Marsaskaly. Jedny z nejstarších pozůstatků jsou rovnoběžné linie, koleje vyryté nebo vyježděné ve skalnatém terénu, či přímo ve skále. Tyto koleje se vyskytují na několika místech na Maltě a často vedou přímo do moře, kde ještě dále pokračují pod vodní hladinou. V současné době stále přetvávají nejistoty a diskuze o době vzniku a způsobu, jakým byly vybudovány. Obecná shoda panuje pouze v tom, že by sloužily pro přepravu těžkých břemen z jednoho místa na druhé. (Více podrobností v článku Clapham Junction).\n\nDochovaly se zde zbytky raně křesťanských katakomb i pozůstatky osídlení z období říše Římské - zbytky římské vily přímo v Marsaskale a náznaky, že již římané používali zdejší přístav. Pozůstatky římských lázní byly nalezeny v poli na \"il-Gżira\", skalním poloostrovu za hotelem Jerma Palace.\n\nV roce 1614 přistálo v Marsasakale 60 osmanských vojenských lodí přepravující 6 000 vojáků, kteří zaútočili na jih Malty. Ačkoli rozhodující bitva přinesla křesťanským obráncům vítězství, strach a děsivé vzpomínky na Velké obležení Malty v roce 1565 přiměly malťany k budování řady obranných věží a pevnůstek, které měly za úkol oslabit zranitelnost ostrova vůči útokům z moře. První z nich byla věž Wignacourt Tower, postavená v roce 1610, která je nyní nejstarší přežívající strážní věží na Maltě. Byla financována velmistrem Alofem de Wignacourtem a je první z řady Wignacourtových věží chránících pobřeží Malty proti nájezdníkům.. Například věž St Thomas Tower byla používána pro vojenské účely až do 19. století a byla nedávno restaurována.\n"}
{"id": "1167282", "url": "https://cs.wikipedia.org/wiki?curid=1167282", "title": "Qadsia SC", "text": "Qadsia SC\n\nQadsia Sporting Club (arabsky: نادي القادسية الرياضي‎) je kuvajtský fotbalový klub z města Kuvajt. Klub byl založen roku 1960. Domácím stadionem klubu je Mohammed Al-Hamad Stadium s kapacitou 26 000 diváků.\n\n"}
{"id": "1167299", "url": "https://cs.wikipedia.org/wiki?curid=1167299", "title": "Ieharu Tokugawa", "text": "Ieharu Tokugawa\n\nIeharu Tokugawa (jap .: 徳 川 家 治, \"Tokugawa Ieharu\") byl desátým šógunem tokugawské dynastie, který zastával úřad od roku 1760 do roku 1786. Byl synem Iešigea Tokugawy, vnukem Jošimunea Tokugawy, pravnukem Micusady Tokugawy, pra-pravnukem Jorinobua Tokugawy a pra-pra-pravnukem Iejasua Tokugawy.\n\n\nRoky, ve kterých byl Ieharu šógunem jsou specificky identifikovány více než jedním názvem éry nebo \"Neng\".\n\n"}
{"id": "1167306", "url": "https://cs.wikipedia.org/wiki?curid=1167306", "title": "Zemská silnice B309", "text": "Zemská silnice B309\n\nZemská silnice Steyrer Straße B309 se nachází ve spolkové zemi Horní Rakousko. Začíná na západním okraji města Enns na výjezdu z dálnice A1. Směřuje stále na jih a na severním okraji města Steyr se napojuje na zemské silnice Eisen Straße B115 a Voralpen Straße B122a. Celková délka silnice B309 je zhruba 17 km.\n\nPoznámka: v tabulce uvedené kilometry a nadmořské výšky jsou přibližné.\nPro vytvoření článku byly použity: \n"}
{"id": "1167321", "url": "https://cs.wikipedia.org/wiki?curid=1167321", "title": "Půjdu za svým hněvem", "text": "Půjdu za svým hněvem\n\nPůjdu za svým hněvem ( \"გზაზე ერთი კაცი მიდიოდა\") je nejznámější román gruzínského spisovatele Othara Čiladze. Současný gruzínský básník v románu vytváří nový mýtus na motivy řecké báje o Zlatém rounu. Dílo historické i současné, filozofické i básnické, v němž se střetá idealistický básník a sochař s životním realistou a věrným služebníkem krále. Román patří ke stěžejním dílům magického realismu.\n"}
{"id": "1167328", "url": "https://cs.wikipedia.org/wiki?curid=1167328", "title": "232 (číslo)", "text": "232 (číslo)\n\nDvě stě třicet dva je přirozené číslo, které následuje po čísle dvě stě třicet jedna a předchází číslu dvě stě třicet tři. Římskými číslicemi se zapisuje CCXXXII.\n\n\n\n\nSilnice II/232 je česká silnice II. třídy vedoucí na trase Rokycany – Břasy – Kozojedy – II/201\n\n\n"}
{"id": "1167331", "url": "https://cs.wikipedia.org/wiki?curid=1167331", "title": "Bitva u San Patricia", "text": "Bitva u San Patricia\n\nVálka o San Patricia vypukla 27. února 1836 mezi mexickou armádou a rebelujícími přistěhovalci, kteří obývali Mexickou provincii Texasu, známou také jako Texians. Válka označuje začátek takzvané \"Goliadské kampaně\", kdy Mexická ofenziva znovu dobyla Gulfské pobřeží v Texasu. Toto místo se nachází ve městě San Patricio a jeho okolí. \n\nNa konci roku 1835 byli všichni mexičtí vojáci vyhnáni z Texasu. Frank W. Johson, velitel dobrovolnické armády v Texasu a James Grant shromáždili dobrovolníky pro plánovanou invazi do mexického přístavního města Matamoros. Po několika týdnech shromažďování koní pro Expedici Matamoros se Johnson a skupina asi 40 mužů vydala se stádem směrem na San Patricio. Johnson pověřil několik vojáku, aby na 4 míle (6,4 km) vzdáleném ranči hlídali koně, zatímco se zbytek mužů vydal upevnit tři různá místa ve městě.\n\nBez vědomí mexických obyvatel Texasu vedl 18. února Mexický generál José de Urrea rozsáhlou skupinu vojáků z Matamorosu směrem do Texasu. Jejich cíl byl zneutralizovat mexické vojsko obývající Texas a shromáždit jej podél pobřeží. Vojsko José de Urrea snadno následovalo stopu zanechanou Johnsonovým stádem koní. Mexičtí vojáci překvapili spící Texians v San Patriciu v ranních hodinách 27. února. Po patnáctiminutové bitvě byli téměř všichni zabiti či uvězněni. Jeden Mexický voják byl zabit a čtyři zraněni.\n\nZa vlády prezidenta Antonia Lópeze de Santa Anny se mexická vláda začala přesouvat z federalistického modelu na více centralizovanou vládu. Jeho narůstající diktátorské zásady, včetně zrušení ústavy z roku 1824 v roce 1835, podnítila federalisty v celém národním odboji. Mexická armáda rychle potlačila odpor Mexičanů, včetně brutálního potlačení domobrana ve městech Oaxaca a Zacarates. Nepokoje pokračovaly v Mexickém státě Coahuila y Tejas. Území ohraničené Spojenými státy americkými, známé také jako Texas, bylo osídleno převážně anglicky mluvícími osadníky, známými pod názvem Texians. V říjnu se Texians chopili zbraní a tím začala takzvaná Texaská revoluce. Následující měsíc se Texians prohlásili jako obyvatelé státu nezávislého na Coahuila a vytvořili prozatímní vládu na základě principů Ústavy z roku 1824. Do konce roku byli všechny Mexické jednotky vyhnány z Texasu. \n\nVůdčí federalisté v Mexiku obhajovali plán na útok na centralistické vojsko v Matamarosu. Členové generální rady, jakožto prozatímního orgánu řídící Texas, byli okouzleni myšlenkou Expedice Matamoros. Doufali, že tento krok inspiruje ostatní federalistické státy ke vzpouře a udrží znuděné Texiánské vojáky od opuštění armády. Nejdůležitější věcí by bylo přesunutí válečné zóny mimo území Texasu. Rada oficiálně schválila tento plán 25. prosince a 30. prosince se Frank W. Johnson, velitel dobrovolnické armády, a jeho pomocník James Grant s většinou armády a téměř všemi zásobami přesunuli do města Goliad z důvodu přípravy expedice.\n\nRozhodnutý potlačit povstání, Santa Anna začal shromažďovat rozsáhlou armádu pro obnovení řádu; na konci roku 1835 čítala jeho armáda 6019 vojáků. Na konci prosince se, na jeho příkaz, Mexický Kongres schválil Tornelovu vyhlášku, která deklarovala, že všichni cizinci bojující proti Mexickým vojskům \"budou považováni za piráty a bude se s nimi jednat jako s občany, kteří v současné válce s Republikou bojují za neuznaný stát pod neuznávanou vlajkou\". Na počátku 19. století se zadržení piráti okamžitě popravovali. Usnesení, které vydala Mexická Armáda, povolovalo nevěznit zajatce ve válce proti Texians. Santa Anna vedl osobně většinu svých vojsk do vnitrozemí do San Antonio de Béxar a nařídil generálu José de Urreovi, aby vedl 550 vojáků podél silnice Atascocita směrem ke Goliadu. Urreovo úsilí potlačilo povstání podél Gulfského pobřeží, které vešlo do historie pod názvem Goliadská Kampaň.\n\nTexaskou prozatímní vládu jmenoval Sam Houston, velitel nové pravidelné armády v Texasu, ale bez oprávnění nad dobrovolníky, kteří hlasovali pro Johnsona. Prozatímní guvernér Henry Smith nepodporoval Expedici Matamoros a nařídil Houstonovi, aby našel způsob, jak tuto operaci rozpustit. Ve strhujícím projevu k dobrovolníkům se Houstovi podařilo odradit většinu mužů od pokračování v jejich poslání. Mnoho z nich opustilo armádu. Ostatní se připojili k druhému nejvyššímu veliteli, Jamesi Fenninovi na Presidio La Bahia v Goliadu. Na konci ledna 1836 zůstalo jen 70 mužů, kteří byli s Johnosen a Grantem. Většina dobrovolníků byli Američané nebo Evropané kteří přijeli do Texasu po začátku Texaské Revoluce. \n\nJosé de Urrea dosáhl Matamorosu 31. ledna. Sám jakožto angažovaný federalista brzy přesvědčil ostatní federalisty v oblasti, že konečný cíl Texians, secese a pokus o zažehnutí federalistického povstání, byl jen způsob odvrácení pozornosti. Urreova armáda přišla do Texasu 18. února.\n\nMezitím mexičtí dvojití agenti pokračovali v ujišťování Johnsona a Granta, že by byli schopni snadno dobýt Matamoros. I přes zvěsti o blížící se Mexické armádě se Grant a Johnson rozhodli vzít své muže na jih od řeky Nueces, na území jenž patří do státu Tamaulipas, aby našli nějaké koně ke koupi nebo ke krádeži. Kolem 21. února putoval Johnson s částí svojí skupiny a asi 100 koňmi zpět do Texasu. Zbytek mužů zůstal s Grantem, aby se zdánlivě snažili najít další koně. Ve skutečnosti se pokoušel setkat se spojenci blízko Matamorosu, aby zjistil, zdali jsou ještě federalisté ochotni povstat proti mexické armádě. \n\nJohnsonovi muži dorazili 24. února do San Patricia, Irské osady vzdálené asi 100 mil (160 km) severně od Matamorosu. Mnoho obyvatel San Patricia byli centralisté věrní Mexické vládě. Johnson vyslal dvanáct mužů, aby střežili koně na ranči Julian de la Garza, vzdáleného  přibližně 4 míle (6,4 km) od města, zatímco zbytek se připravoval v San Patriciu. Počasí bylo chladné a obleční mužů bylo obnošené a prošoupané. Johnson si byl jistý, že pokud se mexičtí vojáci přiblíží, bude jej Grant varovat, a proto se rozhodl jmenovat hlídky namísto nasazení celého vojska na útočiště.\n\nMexická armáda jednoduše následoval stopu zanechanou po Johnsonově stádu. 25. února vedl Urrea 100 dragounů (pěchoty vycvičené k jízdě na koni, anglicky dragoons) a 100 vojáků pěchoty na okraj území Texians. Kolem desáté hodiny večer nahlásili zvědové, že se Texiánští vojáci usadili v San Patriciu. Mexičtí vojáci pokračovali v pochodu chladnou nocí; šest z nich zemřelo po odhalení. \n\nUrrea vyslal tři důstojníky převlečené za civilisty do San Patricia, aby varovali centralisty, že Mexická armáda se blíží. Ve snaze o snížení obětí a škody na majetku byli centralisté požádáni, aby zanechali ve svých oknech rozsvícené lucerny jako důkaz loajality. Místní také podrobně popsali důstojníkům, kde se Texiánští vojáci nacházejí. Urrea poslal 30 mužů pod velením kapitána Rafaela Pretalia, aby překvapili tábořící Texiánce na ranči Julian de la Garza. 26. února ve 3:30 minut ráno vstoupili zbývající Mexičtí vojáci do San Patricia. \n\nJedna skupina Texians se vzdala okamžitě, když probudili obklíčeni Mexickými vojáky. Když byla jiná skupina požádána, aby se vzdala, místo toho zahájili palbu, při které zabili jednoho Mexického důstojníka a další dva vojáky zranili. Aby se předešlo více obětem, zahájili Mexičtí dragoonové vypalování domů, aby přinutili Texiánce vyjít ven. Několik Texiánců oznámilo, že se vzdávají, avšak potom, co vyšli ven, byli zastřeleni nebo popraveni. \n\nJohnson a jeho tři muži, poručík Daniel Toler a seržant Love a Miller, byli stále vzhůru, protože probírali bojovou taktiku. Mexickým vojákům bylo řečeno, že v domě, kde byl Johnson, byl jedním z jejich cílů, a přesto zde svítila lampa, což signalizuje, že to byl domov loajalistů. Jedna ze skupin vojáků z opatrnosti zaklepala na dveře. Než však mohli Texians otevřít dveře, uslyšeli střelbu z náměstí. Toler se podíval z okna a uviděl uniformované vojáky na verandě. Bez otevření řekl vojákům ve španělštině, že zde žádní vojáci nebyli. Boje se přestěhovaly do ulic, vojáci bránící zadní dveře se přesunuli kolem domu na frontu. Johnson, Toler, Love a Miller vyběhli zadními dveřmi a unikli.\n\nNa ranči José de la Garza drželi Texiánci hlídky. V chladu však všechny hlídky usnuli. Vojáci kapitána Pretalia zahájili palbu na spící muže a zranili dva z nich. V následném boji zahynuli čtyři Texians, osm mužů (tři Američané a pět mexických občanů) bylo vzato do vazby a několik uprchlo.\n\nBoj skončil po patnácti minutách.\n\nJohnson, Tyler, Miller, Love, John F. Beck úspěšně uprchli. Vydali se pěšky do města Refugio, ze kterého odeslali zprávu do města Goliad v okrese Fannin, 75 mil (121 km) severně, že Urreova armáda je blízko. Ti, kteří přežili, dorazili do města Goliad 29. února. Po vyplnění oficiální zprávy o bitvě, se rozhodl Johnson, Toler a Love opustit armádu. Odešli do města San Feliepe. Zbývající přeživší se připojili k Fanninskému vojsku. Padli při Goliadském masakru 27. března 1836. \n\nJedenáct Texians bylo zavražděno, pět utrpělo smrtelná zranění a 21 bylo zajato. Šest místní mužů bylo zatčeno pro pomoc při povstání. Někteří historici uvádějí, že muži byli zajati ihned na náměstí. Podle zpráv Johnsona  a dalších byli zajatci mučeni. Během 72 hodin byli všichni mrtví. Jeden Mexický voják zemřel a čtyři byli zraněni. \n\nV úředník záznamech Urrea je uvedeno, že se bitva odehrávala na pevnosti Lipantitlán, na druhé straně řeky Nueces. Texiánské záznamy tvrdí, že k bojům došlo ve městě a na ranči José de la Garza. Zatímco Urrea čekal na posily před pochodem směrem na Goliad, jeho záloha hledala Granta a zbývající Texians. Po určení místa Grantova pobytu pomocí místních špehů, 2. března přepadli dragoouns Texians v Aqua Dulce Creek.\n\n\n"}
{"id": "1167332", "url": "https://cs.wikipedia.org/wiki?curid=1167332", "title": "Vladimir Maslačenko", "text": "Vladimir Maslačenko\n\nVolodimir Nikitovič Maslačenko (; 5. březen 1936 – 28. listopad 2009, Moskva) byl sovětský fotbalový brankář ukrajinské národnosti.\n\nSe sovětskou reprezentací vyhrál první mistrovství Evropy roku 1960 (tehdy nazývané Pohár národů), byť na závěrečném turnaji do bojů nezasáhl. Zúčastnil se rovněž dvou světových šampionátů, ve Švédsku roku 1958 a v Chile 1962, ani zde však nenastoupil. V národním týmu působil v letech 1960–1962 a nastoupil k 8 zápasům.\n\nS Lokomotivem Moskva získal titul mistra Sovětského svazu (1962), třikrát vyhrál sovětský pohár, jednou s Lokomotivem (1957), dvakrát se Spartakem Moskva (1963, 1965).\n"}
{"id": "1167333", "url": "https://cs.wikipedia.org/wiki?curid=1167333", "title": "Goró Šimura", "text": "Goró Šimura\n\nGoró Šimura (jap. – Šimura Goró) (* 23. únor 1930, Hamamacu, Japonsko – 3. května 2019) byl japonský matematik a emeritní profesor matematiky na Princetonské univerzitě v USA. Zabýval se především teorií čísel, algebraicky a automorfními formami, společně s kolegou Jutakou Tanijamou přišel s tzv. Tanijamovou-Šimurovou domněnkou o vztahu eliptických křivek a modulárních forem, která byla plně prokázána v roce 2001.\n"}
{"id": "1167334", "url": "https://cs.wikipedia.org/wiki?curid=1167334", "title": "Svatý rok 1423", "text": "Svatý rok 1423\n\nSvatý rok 1423 se konal za papeže Martina V. Není známo, že byl Martin V. vydal nějakou zvláštní papežskou bulu o jeho konání, ale v bude \"Ineffabile providentia\" z 19. dubna 1470 je uvedeno, že Martin V. považoval rozhodnutí papeže Urbana VI. konat Svaté roky po 33 letech, tedy v návaznosti na Svatý rok 1390 za správné. \n\nZa papeže Martina V. existuje také přímý písemný doklad, že byla otevřena v obnovené Lateránské bazilice Svatá brána. V roce 1450 k tomu však dodává Giovanni Rucellai: \"mezi pěti branami je jedna, která je stále zazděna, s výjimkou jubilejního roku, kdy se odezdí na Vánoce, když začíná Svatý rok, projeví se taková zbožnost vůči cihlám a maltě, že ihned jak je odezděna, lid si ji roznáší a zaalpští poutníci si ji brali domů jako svaté ostatky.\" Jedná se o nepřímý důkaz toho, že již v roce 1350 existoval nějaký obřad, který však ani tehdy nebyl již nový, a také, že Svatá brána v Lateránské bazilice byla už dříve. \n\nZpráv o vlastním průběhu Svatého roku 1423 se příliš nedochovalo. Soudobý kronikář papežského dvora, florenťan \"Poggio Bracciolini\", který byl již zpohanštělý poznamenal, že přítomnost tolika poutníků poskvrnila Řím špínou a kalem. Ovšem jiné kroniky té doby uvádějí, že také jako o předchozích Svatých rocích do Říma připutovali jako poutníci prostí a chudí lidé ( \"gente umile e povera\"). K slavným poutníků patřila sv. Františka Římská a také asi nejslavnější kazatel té doby sv. Bernardin ze Sieny.\n\nVzhledem k probíhajícím husitským válkám z Čech dorazilo do Říma jen minimum poutníků. Katolická města byla pod husitskými útoky a husité nepociťovali touhu po odpuštění Svatého roku. Navíc papež Martin V., v době kdy byl kardinálem, byl pověřen vzdoropapežem Janem XXIII., aby vedl proces s Janem Husem, který byl tehdy předvolán do Říma. Když se Martin V. stal papežem, vydal 22. února 1418 bulu jíž potvrdil všechny výnosy kostnického koncilu, mezi nimiž se nacházely odsouzení některých článků Jana Viklefa, mistra Jana Husa i Jeronýma Pražského. Bula Martina V. navíc obsahovala i podrobný návod, jak vyslýchat osoby podezřelé z bludu. Dále se Martin V. 20. března 1418 posledním varováním obrátil i na české a moravské pány, kteří sice teologickým věcem příliš nerozuměli, ale domnívali se, že Husovým odsouzením byl odsouzen i celý český národ. Poté vydal Martin V. 1. března 1420 bulu, ve které vyhlásil křížové tažení proti husitům a šíření husitského učení v cizině. Tyto faktory způsobily, že kroniky o českých poutnících, byli-li nějací, vůbec nehovoří.\n\nMalá „ozvěna“ v tehdejší kronikách o Svatém roku 1423 není však důkazem, že by do Říma nepřiputovaly četné zástupy poutníků.\n\n\n"}
{"id": "1167335", "url": "https://cs.wikipedia.org/wiki?curid=1167335", "title": "Hyperloop", "text": "Hyperloop\n\nHyperloop je koncept vysokorychlostního transportního systému navrženého podnikatelem Elonem Muskem. Teoretická maximální požadovaná rychlost je 1 300 kilometrů za hodinu, na zmenšeném modelu bylo zatím dosaženo rychlosti 467 km/h. Systém je založený na pohybu přetlakových kapslí podtlakovými trubkovými tunely. Kapsle mají pohánět lineární indukční motory a vzduchové kompresory. V roce 2016 byl v MIT dokončen první prototyp, a od roku 2015 probíhá soutěž Hyperloop Pod Competition pořádaná firmou SpaceX, kde jednotlivé technické týmy soutěží se svými řešeními.\n\nPrvotní návrh byl zveřejněn v srpnu 2013. Obsahoval též navrhovanou trasu spojující Los Angeles s oblastí San Francisco Bay Area. První analýzy ukazovaly, že doba potřebná na zvládnutí takové trasy dlouhé 570 km je 35 minut při plánované průměrné rychlosti 1000 km/h a maximální rychlosti 1220 km/h. Odhadovaná cena byla 6 miliard dolarů v případě pouze osobní verze, pokud by projekt měl zahrnovat i přepravu vozidel, narostla by na 7,5 miliardy dolarů.\n\nCenu ale v roce 2013 zpochybnili dopravní stavitelé jako nerealisticky nízkou, a to zejména s ohledem na rozsah stavby a spoléhání se na nevyzkoušenou technologii. Technologická i ekonomická proveditelnost zůstává předmětem diskuse.\n\nNa začátku roku 2016 vyšla zpráva, že v nevadské poušti započala výstavba dráhy pro testování prototypu. 11. května 2016, se uskutečnila první zkušební jízda systému Hyperloop. Americká společnost Hyperloop One, donedávna ještě známá jako Hyperloop Technologies, otestovala nedaleko Las Vegas pohon svého prototypu. Ten dostal název „Kitty Hawk moment“, a to podle města Kitty Hawk, kde v roce 1903 uskutečnili svůj první řízený let bratři Wrightové.\n\nFirma SpaceX Elona Muska pořádá v Kalifornii soutěž Hyperloop Pod Competition, kde soutěží různé světové týmy se svými prototypy hyperloopu o nejrychlejší model. Modely jsou oproti záměru zmenšené a jde především o vývoj nových technologií. V srpnu 2018 vyhrál soutěž projekt WARR Hyperloop Technické univerzity v Mnichově s rychlostí 467 km/h.\n\nDne 2. října 2018 společnost Hyperloop TT (Hyperloop Transportation Technology) ve španělském El Puerto de Santa María, ukázala prototyp kapsle zhotovený z kompozitních materiálů. Vyrobila ji společnost Carbures ve Španělsku; prototyp měří 32 metrů a váží 5 tun. Dokončení a testování kapsle bude probíhat do konce roku 2018 v Toulouse ve Francii.\n\nV říjnu 2018 probíhá výstavba zkušebních drah v Číně, Španělsku a Spojených arabských emirátech.\n\nSpolečnosti, které vyvíjejí hyperloop:\n\n\nJedním z měst, které mají zájem na vybudování hyperloopu, je i Brno. Představitelé města jednají se společností Hyperloop Transportation Technologies o propojení Brna s Prahou, Bratislavou a Vídní. Studenti z Brna navrhli futuristickou stanici hyperloopu v podobě mrakodrapu s dřevěnou fasádou. O tento návrh město projevilo zájem a chtělo by se studenty spolupracovat. Stanice hyperloopu byla architektem Tomášem Rouskem navržena též v Praze na Opatově. Existuje podrobnější vize o zavedení hyperloopu ve střední Evropě, ale podle plánů by hyperloop měl propojit celý svět.\n\n\n"}
{"id": "1167336", "url": "https://cs.wikipedia.org/wiki?curid=1167336", "title": "Branco", "text": "Branco\n\nBranco [\"branko\"] může znamenat:\n\n\n"}
{"id": "1167338", "url": "https://cs.wikipedia.org/wiki?curid=1167338", "title": "German Apuchtin", "text": "German Apuchtin\n\nGerman Apuchtin, rusky Герман Николаевич Апухтин (12. červen 1936, Moskva – 2003) byl sovětský fotbalista ruské národnosti. Nastupoval především na pozici útočníka.\n\nSe sovětskou reprezentací vyhrál první mistrovství Evropy roku 1960 (tehdy nazývané Pohár národů), byť na závěrečném turnaji do bojů nezasáhl. Zúčastnil se rovněž Mistrovství světa ve fotbale 1958. V národním týmu působil v letech 1957–1958 a nastoupil k 5 zápasům.\n\nV sovětské nejvyšší soutěži dosáhl nejlepšího výsledku v sezónách 1958 a 1964, kdy v dresu CSKA Moskva obsadil v obou případech třetí místo.\n"}
{"id": "1167339", "url": "https://cs.wikipedia.org/wiki?curid=1167339", "title": "Viktor Ťumeněv", "text": "Viktor Ťumeněv\n\nViktor Nikolajevič Ťumeněv (rusky Виктор Николаевич Тюменев; 1. června 1957 v Moskvě, SSSR – 2. srpna 2018 v Moskvě, Rusko) byl ruský hokejový útočník.\n\nReprezentoval Sovětský svaz. V národním týmu do 19 let vybojoval zlatou medaili na mistrovství Evropy této věkové kategorie v roce 1976 v ČSSR.\n\nV reprezentaci poprvé nastoupil 10.2.1979 v New Yorku proti výběru NHL (5:4), utkání se hrálo v rámci turnaje Challenge Cup. Zúčastnil se čtyřikrát mistrovství světa - 1982 ve Finsku (zlato), 1985 v Československu (bronz), 1986 na domácím ledě (zlato) a 1990 ve Švýcarsku (zlato). Na olympijském turnaji v Sarajevu 1984 získal zlatou medaili. Celkem v dresu SSSR odehrál 94 utkání a vstřelil 15 branek. Naposledy hrál na MS 1990.\n\nHráče vychoval klub Křídla Sovětů Moskva, který jej poprvé postavil v nejvyšší sovětské soutěži v ročníku 1975/76. V roce 1980 přestoupil Ťumeněv do HC Spartak Moskva, kde hrál až do roku 1989. Tehdy bylo umožněno sovětským hokejistům odejít do zahraničí. Během působení ve Spartaku se pokusil několikrát hráče přetáhnout trenér Viktor Tichonov do CSKA Moskva, ovšem Spartaku se jej povedlo udržet. Za CSKA si zahrál jako host při sérii zápasů proti celkům NHL v roce 1985.\n\nPřestože jej v roce 1987 draftoval do NHL klub Vancouver Canucks, do zámoří nikdy neodešel. Místo toho posílil TPS Turku, klub finské ligy, se kterým získal hned po příchodu dva mistrovské tituly. V ročníku 1991/92 v rámci soutěže přestoupil do KalPa a sezonu dokončil nakonec v druholigovém KooKoo. Následující rok odehrál v nižší soutěži za klub SaPKo. Přestože v roce 1993 ukončil kariéru, nastoupil v sezoně 1997/98 v pěti utkáních ruské superligy za HC CSKA Moskva a v následující stejný počet i za mateřská Křídla sovětů. Poté již skončil definitivně.\n\npozn: v sezoně 1992/93 v tehdejším systému s klubem přešel v průběhu z 3. finské ligy do 2., místo bilance play off je pak uvedena bilance z baráže o záchranu ve 2. lize.\n\nV letech 1999-2006 pracoval jako evropský hledač talentů pro klub NHL Los Angeles Kings.\n"}
{"id": "1167340", "url": "https://cs.wikipedia.org/wiki?curid=1167340", "title": "Vivald de Sancto Geminiano", "text": "Vivald de Sancto Geminiano\n\nVivald de Sancto Germiniano, OFS (asi 1250 – asi 1320) byl toskánský františkánský terciář a poustevník. Záhy po své smrti začal být ctěn jako světec. Oficiálně beatifikován byl až papežem Piem X. v roce 1908.\n\nByl žákem blah. Bartola Buonpedoniho, kněze, který se staral o malomocné. Když v roce 1280 Bartolo sám onemocněl leprou, Vivald s ním šel do špitálu pro malomocné a pečoval o něj až do jeho smrti v roce 1300. Podle životopisu, pocházejícího ze 16. století, poté Vivald odešel do lesa, jménem Camporena. Zde žil v dutině stromu, ve které mohl jenom klečet. Zemřel, stár asi 70 let, kolem roku 1320.\n\nDne 13. února 1908 papež Pius X. Vivalda beatifikoval. Dva roky poté beatifikoval rovněž jeho učitele Bartola. Vivaldova liturgická památka připadá na 1. květen, podle františkánského kalendária na 2. květen.\n\n"}
{"id": "1167342", "url": "https://cs.wikipedia.org/wiki?curid=1167342", "title": "Al-Káida v islámském Maghrebu", "text": "Al-Káida v islámském Maghrebu\n\nAl-Káida v islámském Maghrebu, původním názvem \"Salafistická skupina pro kázání a boj\" je organizace usilující o svržení alžírské vlády a nastolení islámského státu. Skupina vyhlásila záměr napadat evropské a americké cíle. Skupina byla označena jako teroristická Organizací spojených národů, Ruskem, USA a Spojenými arabskými emiráty.\n\nČlenská základna skupiny se rekrutuje z alžírských a místních saharských komunit (jako jsou Tuaregové a některé klany na severu Mali) stejně jako Maročanů z předměstí marockých měst. Alžířané dominují ve vedení organizace. Velký podíl příjmů skupiny tvoří výkupné za cizince.\n\n\n"}
{"id": "1167343", "url": "https://cs.wikipedia.org/wiki?curid=1167343", "title": "Činov", "text": "Činov\n\nČinov ( v historických pramenech se uvádí též pod názvy \"Ssonaw\", \"Statek Czinowskeho\", \"Ssenowa\", \"Czynowo\", \"Schonau\", \"Cžinovice\", \"Šenov\") je téměř úplně zaniklá ves, v letech 1953–2015 součást vojenského újezdu Hradiště, od 1. ledna 2016 součást nově ustavené obce Doupovské Hradiště. Leží při Mlýnském potoce na jihozápadním okraji Doupovských hor, asi 4 km jihojihozápadně od Lučin. V roce 2016 zde byly evidovány dvě adresy.\n\nPrvní zmínka je ze 14. století v souvislosti s pověřením rychtáře Pesolda z Hartmannsgrünu vymýtit les jižně od Šemnice a založit tam ves Schönau. Roku 1776 byl na vyvýšenině nad vesnicí postaven kostel svatého Martina. Dosavadní dřevěná kaple začala po postavení kostela sloužit jako márnice. Roku 1856 byla na nedaleké louce postavena kaplička s obrazem Anny a Jana.\n\nRoku 1926 proběhly v obci velké oslavy šestistého výročí založení; při této příležitosti byla zpracována sedmisetstranná pamětní kniha obce, i na začátku 21. století opatrovaná potomky původních obyvatel.\n\nV roce 1895 žilo v Činově 547 obyvatel, roku 1921 to bylo 506 a roku 1930 505 obyvatel. Roku 1939 měl Činov 457 obyvatel a 93 domů. \n\nPo vysídlení Němců žilo v Činově v roce 1947 87 obyvatel a v roce 1950 95 obyvatel. Začlenění obce do vojenského újezdu vedlo k její celkové devastaci, v důsledku čehož v ní v roce 2004 v ní žili již jen 3 obyvatelé ve 2 domech. Na území někdejší obce se nachází 10ha skládka komunálního odpadu pro město Karlovy Vary.\n\nZ kostela se dochovaly jen zbytky hřbitovní zdi, lze nalézt i pozůstatky kaple.\n"}
{"id": "1167344", "url": "https://cs.wikipedia.org/wiki?curid=1167344", "title": "Covenant", "text": "Covenant\n\nCovenant může znamenat:\n\n"}
{"id": "1167345", "url": "https://cs.wikipedia.org/wiki?curid=1167345", "title": "Thomas Say", "text": "Thomas Say\n\nThomas Say (27. června 1787, Filadelfie – 10. října 1834, Nová Harmonie) byl americký přírodovědec, entomolog, malakolog, herpetolog a karcinolog. Je považován za otce popisu hmyzu ve Spojených státech a v Americe je stále několik ocenění, která nesou jeho jméno.\n\nThomas Say se narodil ve Filadelfii do prominentní rodiny. Byl pravnukem Johna Bartrama, amerického botanika, o kterém Linné řekl, že je to „největší botanik na světě“. Say již v mládí projevoval zájem o zahrady, kde často chytal motýli a brouky, které uchovával jako vzorky.\n\nV dospělosti se stal lékárníkem. V roce 1812 pomohl založit Akademii přírodních věd ve Filadelfii a roku 1816 se poprvé setkal s Charlesem Alexandrem Lesueurem, francouzským přírodovědcem, malakologem a ichtyologem. Krátce nato začal dělat četné výpravy do hraničních oblastí, kde riskoval útoky indiánů a podnikal nebezpečné cesty po divoké přírodě. V roce 1818 Say doprovázel přátele Williama Maclurea a geologa Gerharda Troosta na expedice do Gruzie a na Floridu.\n\nMezi lety 1819 a 1820 vedl major Stephen Harriman Long průzkum Skalistých hor a přítoků řeky Missouri právě se Sayem. Na této jejich expedici byly poprvé stručně popsány druhy jako kojot, liška šedohnědá, lesňáček oranžovokorunkatý, papežík lazurový, strnádka travní, čížek mexický, tyranovec okrovobřichý a další. V roce 1823 sloužil jako hlavní zoolog na dlouhých expedicích do horních toků řeky Mississippi. Také doprovázel několik dalších významných přírodovědců na různých cestách.\n\nDne 4. ledna 1827 se Thomas tajně oženil s Lucy Way Sistare, se kterou se setkal při cestě na New Harmony, kde nakonec také dožil. Lucy byla umělkyně a ilustrátorka, také byla jako první žena zvolena členkou Akademie přírodních věd. V New Harmony také Say dokončil jeho monumentální dílo popisující hmyz a měkkýše. Jinak byl ale Thomas Say skromný a nenáročný člověk, v New Harmony žil téměř jako poustevník.\n\nZemřel na břišní tyfus na New Harmony dne 10. října 1834, kdy mu bylo 47 let.\n"}
{"id": "1167347", "url": "https://cs.wikipedia.org/wiki?curid=1167347", "title": "Tirreno-Adriatico", "text": "Tirreno-Adriatico\n\nTirreno-Adriatico (známý také jako „Závod dvou moří“) je jednotýdenní cyklistický etapový závod v Itálii, který se koná každoročně v půlce března. Trasa závodu vede od pobřeží Tyrhénského moře k pobřeží Jaderského moře, proto tedy „Závod dvou moří“. Závod patří do elitního seriálu UCI World Tour a pořádá jej italská společnost RCS Sport. Závodník v čele celkového pořadí vozí modrý trikot. Mnoho cyklistů volí tento závod jako přípravu na „klasiku“ Milán - San Remo.\n\n"}
{"id": "1167348", "url": "https://cs.wikipedia.org/wiki?curid=1167348", "title": "Conflict 88", "text": "Conflict 88\n\nConflict 88 je plzeňská neonacistická kapela, která vznikla v roce 1994. Čísly 88 ve svém názvu odkazuje na nacistický pozdrav Heil Hitler. Její texty jsou antisemitské a rasistické. Členy skupiny jsou Tomáš Marek či Robert Fürych, v počátcích s ní hrál i Tomáš Ortel.\n\nTexty jejích písní vyzdvihují nadřazenost bílé rasy a jsou otevřeně antisemitské a rasistické. Například ve skladbě Čistej svět vyzývá posluchače: „Lidi, vyjděte ze svých domů, pojďte se přidat k nám. Už bylo dost těch všivejch Romů, jejich mrav bude potrestán.“ V písni Sláva vítězům pak např. zpívá: „Kdo vyhrává, stává se vůdcem a usedá na trůn! Sláva vítězům! Heil! Heil!“\n\nK fanouškům kapely patří zejména krajně pravicoví extrémisté. V polovině první dekády 21. století hrála mimo jiné v Srbsku na srazu radikálních skinheadů ze spolku Combat 18, jehož název odkazuje na iniciály Adolfa Hitlera. V roce 2007 skupinu zmínila Bezpečnostní informační služba ve své výroční zprávě o extremismu, když uvedla vystoupení Conflict 88 na Fest Der Völker v německé Jeně jako příklad účasti českých neonacistů na zahraničních koncertech. Podle odborníků na extremismus od té doby texty poněkud zmírnila, v minulosti však tíhla k propagaci tzv. white power hudby. To však protiřečí výsledkům monitoringu kapely ze strany Antifašistické akce, který žádnou změnu repertoáru kapely nezaznamenal.\n\nAntifa skupinu v roce 2006 uváděla vedle kapely Impérium jako dvojici tehdy nejaktivnějších neonacistických hudebních uskupení. V roce 2008 Antifa uváděla, že členové skupiny Tomáš Marek a Robert Fürych byli prostřednictvím své plzeňské prodejny Original Store také výhradními českými dovozci neonacistické oděvní značky Thor Steinar a pod značkou Irminsul crew organizovali neonacistický hudební festival. Fürych byl i spoluautorem knihy rozhovorů \"Deset tisíc extremistů\" (2012).\n\nV kapele působil také Tomáš Ortel, který byl dle tvrzení serveru romea.cz i jedním z jejích zakladatelů, což je však ničím nepodložené tvrzení. Sám Tomáš Ortel prohlásil, že se stal chvilkovým členem kapely až roku 1995. V roce 2002 si však založil vlastní skupinu Ortel. V rozhovoru na blogu v listopadu 2014 uvedl, že založení vlastní kapely považuje za posun svého přesvědčení či smýšlení, nicméně za své působení v kapele Conflict 88 se nestydí a nelituje ho.\n\nKapela vydala alba:\n"}
{"id": "1167352", "url": "https://cs.wikipedia.org/wiki?curid=1167352", "title": "Renault Magnum", "text": "Renault Magnum\n\nRenault Magnum je tahač vyráběný od roku 1990 do roku 2013 firmou Renault Trucks ve francouzském městě Bourg-en-Bresse. Jeho nástupcem je značka Renault Trucks T. Je k dostání v pohonu 4x2, 4x4, 6x2, 6x6. Byly vyrobeny čtyři generace (Magnum AE, Magnum Integral, Magnum Millenium a Magnum New Dimensions) a jedna speciální (ROAD 66). Vůz navrhl designér Marcello Gandini, novinkou byla kabina řidiče s rovnou podlahou. V roce 1991 vůz obdržel ocenění International Truck of the Year.\n\n"}
{"id": "1167353", "url": "https://cs.wikipedia.org/wiki?curid=1167353", "title": "Dům čp. 693 Dukelských hrdinů", "text": "Dům čp. 693 Dukelských hrdinů\n\nDům čp. 693 na třídě Dukelských hrdinů v Praze 7 – Holešovicích je rohový třípatrový novorenesanční dům. Byl postaven v roce 1894 podle návrhu novorenesančního architekta Jana Zeyera, ovlivněného architektem Antonínem Wiehlem. Dům je zapsán v Ústředním seznamu kulturních památek České republiky.\n\nRohový, třípatrový novorenesanční dům, je postavený na roku třídy Dukelských hrdinů a ulice pplk.Sochora. Fasádu mezi okny zdobí rostlinné ornamenty a putti. Heroická témata z historie uplatnil Zeyer v průběžném pásu mezi koncem maleb nad bosáží v přízemí a prvním patrem. Takto vymezená kompozice vytvořila úzký prostor pro válečné scény. Do Třídy Dukelských hrdinů je orientovaná bitva s Turky, do ulice pplk.Sochora výjev z třicetileté války.\nAutorem návrhu je český architekt Jan Zeyer náležející ke generaci Národního divadla. Jeho bratr, Julius Zeyer, byl významný český básník. Na počátku své stavitelské dráhy Jan Zeyer v letech 1873–1880 spolupracoval s architektem Antonínem Wiehlem, vůdčí osobností novorenesance, navazujícího na tradici české renesance 16. století. Wiehlovým pojetím české novorenesance byl Zeyer ovlivněn i v dalších letech. Zeyer společně s Wiehlem v Praze navrhli a postavili 5 činžovních domů. Wiehlovo a Zeyerovo do té doby neobvyklé pojetí výzdoby domů vzbudilo pozornost odborníků a příznivý ohlas veřejnosti. O tom svědčí názor historičky a etnografky Renáty Tyršové publikovaný po dokončení stavby domu čp. 1035/17 v ulici Karolíny Světlé, kde se Antonín Wiehl v průběhu stavby inspiroval rekonstrukcí Schwarzenberského paláce dokončenou Josefem Schulzem v roce 1871, jmenovitě konzolovou římsou. Wiehlův a Zeyerův kolega architekt Jan Koula jejich úsilí definoval v roce 1883 ve Zprávách Spolku architektů a inženýrů v království Českém jako \"výklad o vývoji a stylu A. Wiehla\" \"...Wiehl bojuje o nové vyjádření architektonické na základě vzorů, pro Prahu a Čechy XVI. a XVII. století typických a ukázal k nim poprvé, když postavil svůj \"sgrafitový domek\" v Poštovské ulici. Od té doby pilně sbíral památky naší renesance, studoval je a kde mu bylo možno, hleděl jich užíti na svých stavbách. Wiehlovým přičiněním mluví se o \"české renesanci\"; cítíme oprávněnost tohoto názvu, ale nikdo dosud nestanovil přesně, v čem ráz těch staveb záleží...\"Zeyer s Wiehlem navrhli a realizovali ještě Dům Bohuslava Schnircha v Mikovcově ulici čp. 548/5, Olivův dům čp. 1032/14 v Divadelní ulici, Dům s taneční školou Karla Linka čp. 1050 v Praze 1, Divadelní ul. 12, Krocínova ul. 1. (1875–1876), Dům čp. 1035/17 Karolíny Světlé (1876). Podobně Wiehl ovlivnil i Karla Gemprle, se kterým spolupracoval po Zeyerovi.Po ukončení spolupráce s Wiehlem Zeyer realizoval čtyři nájemní domy ve spolupráci s architektem Viktorem Skůčkem.\n\nVýzdoba domu odpovídá orientaci novorenesančních architektů, malířů a sochařů na historická a vlastenecká témata, na cykly ze života a český folklor. Koncepce fasády také ukazuje Zeyerovo ovlivnění Wiehlem a stylem „mluvící architektury“ v podobě válečných scén. Na protějším rohu ulice pplk. Sochora a třídy Dukelských hrdinů na domě čp. 694 tvoří výzdobu slavné postavy české historie (králové Jan Lucemburský, Karel IV., Václav IV., Vladislav I.,Jiří z Poděbrad a sv. Václav.\n\nZeyer dům navrhl a postavil v době, kdy si již 10 stavbami získal jméno jako významný novorenesanční architekt a stavitel.\nV téže době jako dům čp. 694 na třídě Dukelských hrdinů (v roce 1894) Zeyer navrhoval a stavěl další 2 nájemní domy na dnešní třídě Dukelských hrdinů a Řeznický dům na rohu Bubenského nábřeží a Argentinské ulice. Významně se tak zapsal do vytváření tříd a ulic Holešovic-Buben jako nové pražské čtvrti. Další 4 stavby Zeyer postavil mimo Prahu.\nNa výzdobě fasády domu uplatnil Zeyer obě svá oblíbená kompoziční řešení, spočívající v architektonicky oddělených výškových polích: výšková pole slouží pro individuálně určené figury a horizontální pásy byly optimální pro vylíčení děje.\nSloučením obou řešení rozdělením horizontálního pásu na několik obdélných polí mohl autor popsat několik různých dějů v řadě za sebou. Takto například zpracovat témata ze života měšťana a alegorie jeho ctností Mikoláš Aleš (podle Wiehlovy představy) na Wiehlově domě.\n\n\n"}
{"id": "1167356", "url": "https://cs.wikipedia.org/wiki?curid=1167356", "title": "Barry Douglas (fotbalista)", "text": "Barry Douglas (fotbalista)\n\nBarry Douglas (* 4. září 1989, Glasgow, Skotsko, Spojené království) je skotský fotbalový obránce, v současnosti hráč klubu Konyaspor.\n\nMimo Skotsko působil na klubové úrovni v Polsku.\n\n\n"}
{"id": "1167362", "url": "https://cs.wikipedia.org/wiki?curid=1167362", "title": "Vojenský objekt v Prokopském údolí", "text": "Vojenský objekt v Prokopském údolí\n\nPodzemní vojenský objekt v Prokopském údolí v Praze, vzniklý z bývalého lomu a nedostavěné nacistické podzemní továrny a považovaný například za vojenské velitelství, bývá označován krycím označením K-116 nebo číslem vojenského útvaru VÚ 2508. Přesný rozsah a účel objektu je oficiálně dosud utajován.\n\nV místech dnešního vojenského objektu u Prokopského údolí bývala rozsáhlá Prokopská jeskyně s pramenem podzemní vody. Již od 19. století zde byl těžen vápenec a byly zde kopány dopravní štoly a svážnice do vyšších pater lomu, jeskyně byla již koncem 19. století postupně odtěžena.\n\nO území se začala zajímat československá armáda již před druhou světovou válkou.\n\nZa druhé světové války objekt byl zčásti přebudován na podzemní továrnu Junkers (pod krycím označením Kali) na letecké díly. Byly zde vykopány tři rovnoběžné tunely o délce cca 300 metrů a výšce až 8 metrů, kde se údajně počítalo s parkováním obrněného vlaku, a v podzemí se nacházelo i malé nádraží s překladištěm. V roce 1944 zde údajně měla být dokončena 200 metrů dlouhá podzemní výrobní hala. Mluvčí ministerstva obrany Andrej Čírtek v roce 2009 pro Českou televizi uvedl, že nacisté nestihli továrnu zprovoznit.\n\nPo vyklizení továrny na konci války byly podzemní prostory prázdné, nějakou dobu zde byly sklady zeleniny. V roce 1948 zde údajně armáda hledala vhodný objekt pro zkoušky zbraní, avšak tento objekt jí nevyhovoval. Ještě koncem 60. let zde opět fungovala těžba vápence, a to prý až do roku 1966.\n\nVladimír Vojíř pro Českou televizi uvedl, že podle operačního plánu Československé lidové armády z roku 1957 zde mělo být velitelské stanoviště hlavního velitelství ČSLA pro případ války, které mělo pojmout až 1000 lidí. Koncem 60. let byl objekt zabrán armádou, která pravděpodobně využívala prostory po německé podzemní továrně a štoly lomu ke zkouškám zbraní, skladování zásob pro případ války a dalším účelům a rozšířila se informace, že je tam budován bunkr pro vládnoucí elitu a špičky armády pro případ jaderné války a hlavní záložní velitelství Ministerstva národní obrany.\n\nRoku 1966 byl kvůli sousedícímu vojenskému prostoru, údajně kvůli statickému narušení, odstřelen kostelík sv. Prokopa, který nechal v letech 1711–1712 Adam Schwarzenberg postavit na vrcholu vápencových skal nad vstupem do Prokopské jeskyně. Znalec Prokopského údolí Jaromír Strejček se domnívá, že kostelík svatého Prokopa byl v 60. letech zbourán proto, aby bylo ztíženo zaměření vojenského prostoru. Zahraniční geologové, kteří si fotografovali Prokopskou skálu, bývali prý často ostrahou vojenského prostoru zadrženi.\n\nV souvislosti s výstavbou vojenského objektu byl zbořen Dalejský mlýn, adresa Prokopské údolí 257/10, v těsné blízkosti Prokopského lomu. Mlýn byl připomínán již v 16. století. V 19. století a první polovině 20. století v něm byl vyhlášený výletní hostinec.\n\nPočátkem 80. let 20. století byl objekt radikálně přestavěn, zmodernizován a údajně také výrazně rozšířen, v té době bylo také asi rok nepřístupné jezírko u Hlubočep, u nějž ústí jedna z lomových štol.\n\nPodle neoficiálních zdrojů a rozšířených domněnek byl v době socialismu budován jako hlavní sídlo armády nebo ministerstva obrany pro případ války. Jeden ze vstupů do objektu je v lomu u bývalého Dalejského mlýna v oblasti bývalé jeskyně svatého Prokopa a bývalého kostelíka svatého Prokopa na území Jinonic. \n\nObjevují se spekulace, že objekt je velmi rozsáhlý, zaujímá rozsáhlé území pod plání Děvína na území Radlic a přísluší k němu i nadzemní stavby jak v lomu v Prokopském údolí, tak na protilehlých stranách pláně – vojenský areál západně od Radlické ulice jižně od stanice metra Jinonice, propojení na vodárnu a telekomunikační věž Divčí hrady a propojení na Vojenský technický ústav elektroniky v Jinonicích, spekuluje se i o možném napojení na ochranný systém metra či o spojení s objektem ministerstva vnitra na Pavím vrchu.\n\nO účelu objektu se objevují různé informace, například Armáda ČR prý uváděla, že jde o sklad spojovacího materiálu, podle jiných je využíván vojenskou zpravodajskou službou. Rekonstrukce v 80. letech například podle některých domněnek měla být pro západní velení Varšavské smlouvy. Mluvčí ministerstva obrany Andrej Čírtek v roce 2009 pro Českou televizi o objektu mluvil jako o spojovacím uzlu. Armáda podle ČT v té době označovala objekt za perspektivní území. Armáda však magistrátu pronajala v uzavřeném vojenském prostoru malé místo na Prokopské skále k umístění viditelného kříže na památku svatého Prokopa.\n\nOblast Prokopského lomu a sousedících skalnatých kopců je uzavřena jako vojenský prostor a střežena. Zastupitelka městské části Praha 5 Jitka Matoušková pro Českou televizi uvedla, že ani v uvolněné době počátku 90. let a v době odsunu sovětských vojsk se představitelům Prahy 5 v čele se starostou arch. Syrovým nepodařilo se do objektu dostat. Odborník na pražské podzemí Vladimír Vojíř se prý v roce 1968 směl podívat na zbytky jeskyně svatého Prokopa u bývalého lomu poté, co mu to vyjednal jeho zaměstnavatel.\n\nDo územního plánu hlavního města Prahy je prosazována rozsáhlá zástavba Děvínské pláně včetně lanovky od stanice metra Radlická, která se objevila v konceptu územního plánu v roce 2009. Snahám o zástavbu konkuruje snaha o zachování přírodní krajiny, ale spekuluje se i o možné kolizi zájmů developerů se zájmem armády.\n\n\n"}
{"id": "1167367", "url": "https://cs.wikipedia.org/wiki?curid=1167367", "title": "Menno Simons", "text": "Menno Simons\n\nMenno Simons (uváděn také jako Menno Simonszoon, 1496–1561) byl nizozemský teolog, katolický kněz, zakladatel a vůdčí představitel specifické odnože novokřtěnců, tj. anabaptistů, zvané mennonité. Jeho bratrem byl Peter Simons. \n\nO jeho raném životě není mnoho známo. Pocházel nejspíše z rolnické rodiny. Již v útlém věku byl dán na výchovu do kláštera, patrně k františkánům do Bolswardu. Na kněze byl vysvěcen roku 1524 v Utrechtu, avšak roku 1536 se svého úřadu dobrovolně vzdal. Poté odešel do Groningenu, kde se setkal s dvěma bratry, Obbem (1500–1568) a Dirkem Philipsovými (1504–1568), předními osobnostmi tehdejšího novokřtěneckého hnutí, kteří ho v jeho myšlení a dalším směřování velice ovlivnili. \n\n"}
{"id": "1167368", "url": "https://cs.wikipedia.org/wiki?curid=1167368", "title": "Turčianska župa (Uhersko)", "text": "Turčianska župa (Uhersko)\n\nTurčianska župa (latinsky: \"comitatus Thurociensis\", německy: \"Turzo\", maďarsky: \"Túrótz / Turóczi / Túróc / Turóc\") je název historického komitátu, stolice a župy Uherska.\n\nTurčianska stolice sousedila s Oravskou župou, Trenčínskou župou, Liptovskou župou, Nitranskou župou a Zvolenskou župou. Zabírá území Turčianské kotliny, která je vklíněná mezi pohoří Malá Fatra, Velká Fatra, Kremnické vrchy a Žiar. Krajem protéká řeka Turiec, která se vlévá při Vrútkách do Váhu. Rozloha Turčianské župy v roce 1910 byla 1 123 km².\n\nCentrem stolice byl původně hrad Sklabiňa, stoličná zasedání však probíhala v Turčianském Svätém Martine (dnes: Martin), který se později (1772) stal i správním centrem stolice.\n\nOd roku 1535 zastávali úřad hlavního turčianského župana dědičně šlechtici z rodu Révai (Révay), nejbohatšího a nejvlivnějšího rodu.\n\nNejstarší doklady osídlení Turca jsou nálezy z jeskyní \"Mažarná\" a \"Na Vyhni\" z období 2750–2250 před n.l. V mladší a pozdní době bronzové (1350–700 před n.l.) obýval skoro celý Turiec lid lužické kultury. V období 3. století před Kristem až po 2. století po Kristu obývá Turiec lid púchovské kultury.\n\nSlované přišli do Turca asi až v 7. století. Koncem 8. a začátkem 9. století již bylo toto území relativně hustě obydlené, což dokazují archeologické vykopávky v Blatnici, Malém Čepčíně a Žabokrekách. V 9. století byl centrálním hradištěm Vyšehrad (Horní Nitra) na hranici mezi Turcem a Horní Nitrou. Odtud byl ovládán nejen Turiec, ale i velká část horního Ponitří. Z tohoto období asi pocházejí i dvojité názvy obcí v obou regionech jako Diviaky (Turčianske Teplice), Slovenské Pravno, Sučany, Necpaly a další.\n\nPrvní písemná vzpomínka o Turci je z roku 1113, ale tehdy se vzpomínal jen jako součást Zvolenského dominia. Turiec, jako řídce osídlené území, byl spravován kastelánem (později podžupan) z hradu Sklabiňa jako panství Zvolenského komitátu. Vlastního župana měla stolice od roku 1339, čímž se oddělila od Zvolenského komitátu (podobně jako Liptov a Orava).\n\nTurecké výboje se Turci (stejně jako celému severnímu Slovensku) vyhnuly.\n\nBěhem josefinských reforem se Turiec měl spojit s Oravou, protože však měly jen malou společnou hranici (v zimě většinou neprůchodnou), nakonec se spojil se Zvolenem do Turčiansko-Zvolenské stolice (1786–1790) se sídlem v Banské Bystrici. Po smrti Josefa II. se Turčianska stolice obnovila.\n\nV roce 1918 se Turiec stal součástí Československa. Turčianska župa zanikla 31. prosince 1922, v letech 1923–1928 byla součástí Považské župy. V současnosti je území součástí Žilinského kraje.\n\nObyvatelé Turca byly převážně Slováci, což přetrvalo do současnosti. Němci žili jen na horním (jižním) Turci, ale po 2. světové válce byli evakuováni a částečně vyhnáni do Německa.\n\nV roce 1910 se Turiec dělil na dva slúžnovské okresy:\n\nV současnosti je území Turca rozděleno na dva stejnojmenné okresy, i když s jinými hranicemi:\n"}
{"id": "1167370", "url": "https://cs.wikipedia.org/wiki?curid=1167370", "title": "Australian Open 2016 – ženská dvouhra", "text": "Australian Open 2016 – ženská dvouhra\n\nDo soutěže ženské dvouhry na melbournském Australian Open 2016 nastoupilo sto dvacet osm hráček. Dvanáct z nich postoupilo z tříkolové kvalifikace, z toho všech dvanáct řádně po výhrách ve třech kvalifikačních kolech. Obhájkyní titulu byla americká světová jednička Serena Williamsová.\n\nVítězná Němka Angelique Kerberová do žebříčku získala 2 000 bodů a připsala si částku 3 400 000 australských dolarů, poražená finalistka Serena Williamsová pak poloviční odměnu. Nejpočetněji byly v pavouku zastoupeny reprezentantky Spojených států se 17 tenistkami, následovány deseti Němkami a devíti Češkami i Australnkami.\n\nV prvním kole bylo vyřazeno dvanáct nasazených, což představovalo vůbec nejvyšší počet takto vypadlých hráček od zavedení 32členného systému nasazování pro Grand Slamy ve Wimbledonu 2001.\n\nV úvodním kole dohrála světová dvojka Simona Halepová, když nestačila na čínskou kvalifikantku a 133. hráčkou žebříčku Čang Šuaj ve více než hodinovém duelu. Číňanka držela mezi hráčkami do 300. místa rekordní šňůru čtrnácti proher v prvních kolech Grand Slamu bez jediného vítězství, kterou touto výhrou ukončila. Z patnácti soupeřek však deset figurovalo v první dvacítce žebříčku a jen dvě byly postaveny mimo Top 50. Po US Open 2015 přitom zvažovala ukončení kariéry a Australian Open se tak mohl stát jejím posledním grandslamem. Halepová prohrála v Melbourne Parku otevírací duel potřetí za předchozích pět let, stejně jako v sezónách 2012 a 2013.\n\nVe druhém kole dohrála světová sedmička Petra Kvitová, když nenašla recept na čerstvou vítězku Hopmanova poháru a nováčka roku Darju Gavrilovovou. Ve dvousetovém střetnutí, trvajícím hodinu a půl, zahrála 17 vítězných míčů a vytvořila 35 nevynucených chyb. V úvodním setu dvakrát nevyužila výhodu prolomeného podání Australanky. Ve druhé fázi odešla poražena také kvalifikantka a 114. žena světové klasifikace Kristýna Plíšková. V duelu s Portoričankou Mónikou Puigovou nevyužila pět mečbolů, aby následně nezvládla závěr třetí sady po výsledku 7–9. Přesto v zápase vytvořila nový rekord okruhu WTA, když zahrála 31 es. Tím překonala výkon Sabine Lisické z birminghamského turnaje AEGON Classic 2015, kde jich Němka nastřílela dvacet sedm.\n\nJohanna Kontaová se stala první Britkou v semifinále Grand Slamu od US Open 1983, kde mezi poslední čtveřici hráček pronikla Jo Durieová. Čang Šuaj postoupila jako první kvalifikantka do čtvrtfinále Australian Open od roku 1990, na němž si tuto fázi zahrála Mexičanka Angélica Gavaldónová.\n\nPoprvé v kariéře se do finále Grand Slamu probojovala Němka Angelique Kerberová, jejíž protivnicí byla světová jednička a jednadvacetinásobná grandslamová šampionka Serena Williamsová.\n\nPo třísetovém průběhu získala 28letá Kerberová premiérový grandslamový titul, a to jako první německý tenista od triumfu Steffi Grafové na French Open 1999. Po ní se také stala druhou německou šampionkou na turnajích velké čtyřky a druhou Němkou, která vystoupala na 2. místo žebříčku WTA. Představovala prvního tenistu historie, který vyhrál dvouhru na Grand Slamu poté, co odvrátil mečbol v prvním kole. Blízko vyřazení se ocitla již v úvodu turnaje, když čelila mečbolu Japonky Misaki Doiové, v zápase kde bojovala s křečemi a vyčerpáním. Po výhře uvedla: „\"Je fantastické porazit Serenu a ještě ve finále grandslamu. … Splnila jsem si sen, na kterém jsem tvrdě pracovala. Jsem grandslamovou šampionkou, což zní bláznivě\".“\n\n34letá Serena Williamsová odehrála dvacáté šesté singlové finalé majoru a popáté z něj odešla poražena.\n"}
{"id": "1167377", "url": "https://cs.wikipedia.org/wiki?curid=1167377", "title": "Kerrith Brown", "text": "Kerrith Brown\n\nKerrith Brown, (* 11. července 1962 v Wolverhamptonu, Spojené království) je bývalý britský zápasník – judista tmavé pleti a anglické národnosti, bronzový olympijský medailista z roku 1984.\n\nS judem začínal ve 12 letech v rodném Wolverhamptonu pod vedením Maca Abbotse a Dave Brookse. Je vyučeným kadeřníkem. Specializoval se na techniky submisson. Jeho osobní technikou bylo sankaku-jime, případně sankaku-gatame. Britové ho viděli jako nástupce Neila Adamse. Adams se však několik let do důchodu nechystal a tak musel hubnout do lehké váhové kategorie.\n\nV roce 1984 se účastnil olympijských her v Los Angeles a po dobrém taktickém výkonu získal bronzovou olympijskou medaili. V roce 1988 startoval na olympijských hrách v Soulu a opět jeho ambice na výhru skončili v semifinále. V boji o třetí místo porazil účadujícího mistra světa Američana Swaina a obhájil bronzovou olympijskou medaili. Tu však musel pár dní na to vrátit kvůli pozitivnímu dopingovému testu. Při předturnajou shazování si totiž pomohl nedovoleným přípravkem. Po dvouletém trestu se vrátil v polostřední váze, ale v britské olympijské kvalifikaci prohrál s Ryanem Birchem a přišel o účast na olympijských hrách v Barceloně.\n\nPo skončení sportovní kariéry se věnoval trenérské práci a později i funkcionářské. V roce 2015 se stal prezidentnem amatérské federace Mixed martial arts (IMMAF).\n\n"}
{"id": "1167384", "url": "https://cs.wikipedia.org/wiki?curid=1167384", "title": "Dolní Lomnice (Doupovské Hradiště)", "text": "Dolní Lomnice (Doupovské Hradiště)\n\nDolní Lomnice () je vesnice, která se nachází asi 4 km severně od Lučin, u dolního toku potoka Lomnice, při bývalé silnici Kyselka–Doupov. Je jednou ze čtyř částí obce Doupovské Hradiště. Je zde evidováno 24 adres. V roce 2011 zde trvale žilo 73 obyvatel.\n\nJméno vesnice je odvozeno ze spojení lomná říčka, neboli hlučný či mezi lomy tekoucí potok anebo potok se zatáčkami. Název se v historických pramenech objevuje ve tvarech: Niderlomnicz (1466), Unterlomitz (okolo roku 1536), Vnterlamicz (1567), Vntterlamicz (1570), Unter Lamtz (1579), Unter-Lamnitz (1785, 1847) a Lomnice dolní nebo Unter-Lomitz (1854).\n\nOd 13. století byla Dolní Lomnice, spolu se sousední Horní Lomnicí (nyní zcela zaniklou), součástí šemnického újezdu, který tehdy patřil k Oseckému klášteru. Od 60. let 15. století patřily obě vsi k panství Andělská Hora. V 18. století je Dolní Lomnice uváděna jako součást panství Kysibel. Tehdy byla přifařena k sousednímu Svatoboru. Po ukončení feudální správy se stala samosprávnou obcí (jen na krátkou dobu byla součástí sousedního Svatoboru).\n\nDnem 1. ledna 2016 byla obec z vojenského újezdu vyčleněna a stala se spolu s Činovem, Lučinami a Svatoborem součástí nově ustavené obce Doupovské Hradiště.\n\nV roce 1895 měla 347 obyvatel, v roce 1921 měla 467 obyvatel (většinou Němců), v roce 1930 měla 490 obyvatel, v roce 1939 měla 420 obyvatel a stálo zde 64 domů. Po odsunu Němců zde v roce 1947 žilo 79 obyvatel, v roce 1950 tu bylo 182 obyvatel. V roce 1953 byla začleněna do vojenského újezdu Hradiště, což vedlo k jejímu dalšímu úpadku a demolici části zástavby. Na rozdíl od sousední Horní Lomnice (a řady dalších obcí na území vojenského újezdu) však ves nezanikla úplně; v roce 2004 v ní žilo 70 obyvatel a stálo 17 domů.\n"}
{"id": "1167387", "url": "https://cs.wikipedia.org/wiki?curid=1167387", "title": "Australian Open 2016 – kvalifikace ženské dvouhry", "text": "Australian Open 2016 – kvalifikace ženské dvouhry\n\nKvalifikace ženské dvouhry na Australian Open 2016 probíhala před zahájením hlavní soutěže mezi 14. a 16. lednem 2016. Zúčastnilo se ji devadesát šest hráček, z nichž v rámci tříkolové soutěže postoupilo dvanáct tenistek do ženského singlu hlavního turnaje.\n"}
{"id": "1167392", "url": "https://cs.wikipedia.org/wiki?curid=1167392", "title": "Densign White", "text": "Densign White\n\nDensign White, (* 21. prosinec 1961 v Wolverhamptonu, Spojené království) je bývalý britský zápasník – judista tmavé pleti a anglické národnosti.\n\nS judem začínal ve 12 letech v rodném Wolverhamptonu pod vedením Maca Abbotse a Dave Brookse. V začátcích své sportovní kariéry ho limitovala různá zranění. V roce 1984 se však dokázal připravit a vybojoval si účast na olympijských hrách v Los Angeles. Byl představitel klasické judistické školy s krásným aši-waza, ale neuměl své judo proti takticky bojujícím soupeřům prodat. Pokud skončil zápas nerozhodně rozhodčí téměř vždy hlasovali proti němu. Na olympijských hrách v Los Angeles hlasovali ve čtvrtfinále pro Američana Roberta Berlanda. V roce 1988 na olympijských hrách v Soulu opět ve čtvrtfinále hlasovali pro Sověta Vladimira Šestakova. V roce 1992 na olympijských hrách v Barceloně zvedli praporky pro Korejce Jang Čong-oka. Sportovní kariéru ukončil v roce 1993. Věnuje se funcionářským činnostem v oblasti sportu. Řadu let byl sportovním ředitelem Evropské judistické unie (EJU).\n\n"}
{"id": "1167393", "url": "https://cs.wikipedia.org/wiki?curid=1167393", "title": "Australian Open 2016 – kvalifikace mužské dvouhry", "text": "Australian Open 2016 – kvalifikace mužské dvouhry\n\nKvalifikace mužské dvouhry na Australian Open 2016 probíhala před zahájením hlavní soutěže mezi 13. až 16. lednem 2016. Startovalo v ní sto dvacet osm hráčů, z nichž šestnáct postoupilo řádně po výhrách ve třech kvalifikačních kolech do singlové soutěže hlavního turnaje. Američan Bjorn Fratangelo pak po odstoupení Tchajwance Lua Jan-suna prošel jako tzv. šťastný poražený.\n\n"}
{"id": "1167394", "url": "https://cs.wikipedia.org/wiki?curid=1167394", "title": "Lipovští z Lipovice", "text": "Lipovští z Lipovice\n\nLipovští z Lipovice byli starým českým šlechtickým rodem, který pocházel z podhůří Šumavy. Jejich sídlem byla obec Lipovice u Vlachova Březí. Poslední, v historii rodu, byla baronka \"Milada Anna Lipovská z Lipovic a Volfířovic,\" provdaná Gresserová, jež zemřela v Praze na Klárově v prosinci 2011, čímž šlechtický rod vymřel po přeslici. Posledním mužským potomkem rodu byl rytíř \"Václav Antonín Lipovský, baron Lipovský z Lipovice a Volfířovic,\" který zemřel v Praze v květnu 1985.\n\nPrvní zmínka o zemanském rodu \"Lipovských z Lipovice\" je z roku 1158, kdy se po boku českého kníže Vladislava II. a císaře Fridricha Barbarosy zúčastnili bojů o Milán. Nejstarší zmínka o rodu Lipovských z Lipovice spojená s rodovou vsí a tvrzí Lipovice je z roku 1386, kdy byl vladyka \"Jan z Lipovice\" majitelem vsi i tvrze na jejím kraji. V majetku vladyků Lipovských zůstalo lipovické panství až do roku 1544, kdy bylo poprvé prodáno. Během následujících let se tvrz ještě několikrát do majetku Lipovských z Lipovice vrátila, jak koupí tak i věnem, ale v roce 1693 \"František Karel Lipovský\" definitivně prodal rodovou tvrz hraběti \"Ferdinandu Ditrichštejnovi\" a od té doby tvrz sloužila již jen jako sýpka. Budova tvrze je od roku 1958 chráněnou kulturní památkou.\n\nŘečici koupil v roce 1596 \"Václav Lipovský z Lipovic\" u Vlachova Březí, vysoký úředník telčského panství, za 7 100 zlatých od \"Jiřího Čelouda z Pálovic,\" hejtmana telčského panství. V roce 1599 dostal Václav Lipovský od panství Telč za dobré služby a jako dar k narození potomka osadu Královnu s mlýnem, řečeným Širkovský, a lesy od Velké Lhoty až po Olší. Václavův syn \"Jáchym Lipovský\" se zúčastnil stavovského povstání v letech 1618–1620, ale protože přestoupil ke katolictví, byl mu statek po zaplacení pokuty ponechán. Od roku 1712 je z příkazu Václava Lipovského vedena matrika v přidružené farnosti Volfířov a v roce 1730 nechal pro své poddané robotníky postavit osadu \"Famelky\" (od roku 1793 Lipová). \"Antonín Lipovský z Lipovic\" nechal v roce 1733 postavit boží muka u Famelek, Mysletic a dle ústního podání také u Velké Lhoty jako mezníky svého panství. Je na nich dodnes dobře čitelný erb Lipovských, písmena \"A.L.Z.L.\" (Antonín Lipovský z Lipovice) a letopočet 1733. V roce 1786 nechal v Řečici založit jednotřídku (v dnešním čp. 61) a v roce 1811 postavit kamenný kříž na návsi. V roce 1830 byl statek Řečice i se vsí Lipovou prodán rodině \"Dalbergů,\" majitelům Dačic. A v roce 1839 byl zámek Řečice přestavěn na byty pro zaměstnance dačického panství.\n\nPůvodní středověkou tvrz \"Strojetických ze Strojetic\" nechali Lipovští v letech 1713–1738 přestavět podle návrhu italského stavitele Giacomo Antonio de Maggi na barokní zámek. V majetku rodu byl až do roku 1769, kdy krajský hejtman \"Václav Lipovský z Lipovic\" Životice prodal. Zámek poté sloužil jako byty pro zaměstnance lnářského panství a postupně chátral až do roku 1989, kdy byl po restituci prodán soukromému majiteli, který provedl citlivou rekonstrukci.\n"}
{"id": "1167396", "url": "https://cs.wikipedia.org/wiki?curid=1167396", "title": "Security magazín", "text": "Security magazín\n\nSecurity magazín je český tematický tištěný časopis o zabezpečovací technice, ochraně majetku, osob a informací. Působí na českém trhu tištěných médií od roku 1994. Vychází v dvouměsíční periodě. Zaměřuje se na profesionály v oblasti bezpečnosti, na lidi v přímém výkonu služby v soukromých bezpečnostních agenturách a ve firmách, které poskytují technické bezpečnostní služby. \n\nNa podzim 2007 byl šéfredaktorem časopisu Ivo Havlík a vydavatelem společnost FAMily media. Security magazín tehdy vycházel celobarevně na křídovém papíru v nákladu 5 000 výtisků. Od února 2012 spustil tehdejší vydavatel časopisu Security Media rovněž webový zpravodajský portál securitymagazin.cz zaměřující se na aktuální problematiku bezpečnosti. Počátkem roku 2014 prošla tištěná verze grafickou obměnou, přičemž v té době byl novým šéfredaktorem Tomáš Jirásko a novým vydavatelem agentura Smart Point, jejímž jednatelem byl Ondřej Škarka.\n\nOd září 2014 se stal novým šéfredaktorem on-line verze někdejší ministr vnitra za Věci veřejné, a ještě dříve šéfredaktor pořadu \"Na vlastní oči\" TV Nova, Radek John. Při té příležitosti byla v médiích za vydavatele opět označena společnost Security Media, jejíž čerstvou majitelkou a jednatelkou byla Lucie Taušová. Ta firmu převzala po Františku Lošťákovi. Na webu, jehož nová grafická podoba byla současně představena, spolupracoval s Johnem ještě jeden redaktor – Jan Čihák, který byl současně šéfredaktorem verze tištěné a od prvních měsíců roku 2015 nahradil Lucii Taušovou v roli jednatele i 100% vlastníka firmy (v letech 1990–2007 pracoval na Generálním ředitelství cel Praha a pak mimo jiné pro firmu ABL). Počátkem roku 2016 již byl Čihák uváděn jako šéfredaktor on-line verze a vedle něj v magazínu působil jako obchodní ředitel Filip Klasna, bratr manželky Víta Bárty Kateřiny Klasnové, též asistent poslankyně za Věci veřejné Olgy Havlové, dřívější hlavní manažer této strany, ještě předtím vedoucí IT oddělení \"Mladé fronty DNES\", odkud odešel po 11letém pracovním poměru k datu 6. dubna 2011, a to na základě oboustranné dohody v souvislosti s jeho mimoredakčními aktivitami pro společnost ABL.\n\n"}
{"id": "1167397", "url": "https://cs.wikipedia.org/wiki?curid=1167397", "title": "Registrované partnerství v Maďarsku", "text": "Registrované partnerství v Maďarsku\n\nMaďarsko umožnilo homosexuálním párům uzavírat registrované partnerství (maďarsky: \"bejegyzett élettársi kapcsola\") od 1. července 2009. Tento právní institut garantuje všem párům do něj vstupujících skoro stejná práva a povinnosti vyplývající z manželství. Na neregistrované soužití (\"élettársi kapcsolat\") párů stejného pohlaví stát oficiálně nahlíží stejně jako na soužití muže a ženy \"druha a družky\" od r. 1996. Nicméně manželství mezi osobami stejného pohlaví je koncem r. 2011 zakázáno novou Ústavou Maďarské republiky.\n\nZákon upravující soužití osob žijících ve společné domácnosti je aplikován stejně na druhy stejného i opačného pohlaví. Neoficiální registrace je požadována. Zákon poskytuje dvěma osobám pečujících o společnou domácnost určité benefity, mezi něž patří návštěvy v nemocnicích a přístup k informacím o zdravotním stavu druha/družky, právo rozhodování o pohřebních záležitostech zesnulého druha/družky, nárok na pozůstalostní důchod, právo vstupu do země atd. Určitá část těchto benefitů požaduje oficiální potvrzení od sociálního odboru místní vlády, před nímž musí spolužijící osoby prokázat, že spolu skutečně žijí.\n\nPrvní návrh zákona o registrovaném partnerství pro dvě osoby stejného i opačného pohlaví zpracovala druhá Gyurcsányho vláda sestavená z členů Maďarské socialistické strany a Svazu svobodných demokratů. Parlament zákon schválil 17. prosince 2007. Účelem zákona bylo poskytnout osobám žijícím v registrovaném partnerství stejná práva a povinnosti jako mají manželé mimo adopčních práv a práva používat společné příjmení.\n\nZákon o registrovaném partnerství měl vstoupit v účinnost k 1. lednu 2009, ale Ústavní soud jej shledal neústavním z důvodu nepřiměřeného přejímání zákonných ustanovení z instituce manželství pro osoby různého pohlaví. Z rozhodnutí soudu by takový zákon byl kompatibilní s ústavním pořádkem země pouze za podmínky, že by se vztahoval pouze na stejnopohlavní páry, dokonce se zmínil i o jakési zákonné povinnosti přijmout takovou právní úpravu. Premiér Ferenc Gyurcsány proto vydal nařízení ministru spravedlnosti návrh přepracovat tak, aby ladil se soudním rozhodnutím.\n\n23. prosince 2008 vláda oznámila, že hodlá zpracovat nový návrh zákona o registrovaném partnerství souladný s rozsudkem Ústavního soudu. Nová legislativa měla garantovat párům stejného pohlaví veškerá práva a povinnosti plynoucí z předchozí verze a měla být předložená parlamentu na začátku února 2009.\n\n12. února 2009 vláda schválila nový návrh zákona o registrovaném partnerství garantující párům stejného pohlaví obdobná práva a povinnosti plynoucí manželům s výjimkou adopce a užívání společného příjmení.\n\nNávrh schválil parlament 20. dubna 2009. 199 poslanců za Maďarskou socialistickou stranu a Svaz svobodných demokratů hlasovalo pro přijetí, 159 za Fidesz a Křesťanskodemokratickou lidovou stranu hlasovalo proti přijetí a 8 bez politické příslušností se zdrželo. Zákon o registrovaném partnerství nabyl účinnost k 1. červenci 2009, je přístupný pouze pro páry stejného pohlaví a platí v něm obdobná ustanovení jako v manželství mimo adopčních práv, společného příjmení a přístupu k asistované reprodukci.\n\n23. března 2010 jej Ústavní soud shledal ústavním.\n\nNa podzim 2007 předložil liberální Svaz svobodných demokratů jako část vládnoucí koalice od parlamentních voleb z r. 2002 Komisi pro lidská práva návrh zákona, který by redefinoval manželství na trvalý svazek dvou osob starších 18 let. Komise pro lidská práva tento návrh bez debat zamítla k 6. listopadu 2007. Odpůrci zákona ještě několik měsíců předtím dala podnět k Ústavnímu soudu ohledně deklarace manželství jako svazku muže a ženy.\n\n1. ledna 2012 vstoupila v účinnost nová Ústava Maďarské republiky přijatá vládou Viktora Orbána, předsedy vládnoucí strany Fidesz vymezující manželství jako svazek dvou osob rozdílného pohlaví a bez garance ochrany před diskriminací na základě sexuální orientace.\n\n29. června 2015 vydal poslanec Gábor Fodor za Maďarskou liberální stranu návrh novely Ústavy definující manželství jako svazek dvou osob a zákona činícího s tím související změny v souvisejících právních předpisech.\n\nPro zjištění postoje maďarské veřejnosti k těmto záležitostem bylo provedeno několik výzkumů. Eurobarometrické šetření zveřejněné v prosinci 2006 shledalo, že pouze 18 % veřejnosti si myslí, že by stejnopohlavní manželství mělo být legální v celé Evropě.\n\nVýzkum Medián z července 2007 ukazuje 30 % podporu manželství pro osoby stejného pohlaví.\n\nJiný výzkum od MASMI zveřejněný v prosinci 2007 ukázal, že 35 % souhlasí s manželstvím osob stejného pohlaví.\n\nStatistika od Szonda Ipsos v září 2009 shledala, že většina veřejnosti 58 % podporuje nově schválený zákon o registrovaném partnerství pro osoby stejného pohlaví.\n\nV květnu 2013 Ipsos shledal, že 30 % respondentů je pro stejnopohlavní manželství, zatímco dalších 21 % je pro jinou formu stejnopohlavního soužití.\n\nEurobarometr z r. 2015 shledal, že 39 % Maďarů je názorově nakloněno legalizaci stejnopohlavního manželství napříč Evropou, zatímco 53 % je proti.\n\n\n"}
{"id": "1167408", "url": "https://cs.wikipedia.org/wiki?curid=1167408", "title": "Obština Letnica", "text": "Obština Letnica\n\nObština Letnica ( \"Община Летница\") je bulharská jednotka územní samosprávy v Lovečské oblasti. Leží ve středním Bulharsku na rozhraní Předbalkánu a Dolnodunajské nížiny. Správním střediskem je město Letnica, kromě něj zahrnuje obština 3 vesnice. Žijí zde zhruba 4 tisíce stálých obyvatel.\n\nV obštině žije 4 071 stálých obyvatel a včetně přechodně hlášených obyvatel 5 272. Podle sčítáni 1. února 2011 bylo národnostní složení následující:\n"}
{"id": "1167410", "url": "https://cs.wikipedia.org/wiki?curid=1167410", "title": "Bruno Schreiber", "text": "Bruno Schreiber\n\nBruno Schreiber (* 1. srpna 1930 Česká Lípa) je český chemik, vynálezce a spisovatel žijící ve Švýcarsku.\n\nNarodil se 1. 8. 1930 v České Lípě. V roce 1938 musela jeho rodina z pohraničí odejít a během 2. světové války bydlela ve Svaté Kateřině u Kolína. Během této doby nesměl B. Schreiber chodit do školy a nakonec byl internován v koncentračním táboře Terezín.\n\nPo osvobození v roce 1945 se rodiče přestěhovali do Prahy. Zde B. Schreiber vystudoval nejdříve gymnázium a poté studoval makromolekulární chemii u profesora Wichterleho na Vysoké škole chemicko-technologické. Po jejím absolvování pracoval v tomto oboru v Karviné a v Praze. Vyvinul, patentoval a předal do výroby první československé polyesterové a epoxidové lisovací hmoty. Na toto téma mu také v roce 1965 ve Státním nakladatelství technické literatury v Praze vyšla kniha \"Premixy - polyesterové a epoxidové lisovací hmoty\". V roce 1967 mu byl na Slovenské vysoké škole technické v Bratislavě udělen doktorát.\n\nV roce 1969 emigroval do Švýcarska. Pracoval zde dále ve svém oboru u firmy Ciba-Geigy  AG v Basileji a během svého působení ve firmě patentoval řadu nových materiálů pro strojírenství, silno- a slaboproudou elektrotechniku, určených pro výrobu izolátorů, pro automobilový průmysl a polovodiče. V roce 1992 odešel do důchodu.\n\nBruno Schreiber sbíral dlouhá léta starožitné umělecké sklo pocházející převážně z Čech. Svoji sbírku daroval v roce 2005 Muzeu Šumavy v Sušici a dalších deset let ji postupně doplňoval. Sbírka představuje vývoj skla od starověku do dnešní doby a je v muzeu ve stálé expozici veřejně přístupná. Bruno Schreiber se tak stal mecenášem České republiky a cenné sklo se vrátilo do země, odkud převážně pochází. Sbírka je popsána ve dvou česko-německo-anglických publikacích:\n\n\nSvůj pohnutý život popsal B. Schreiber v knize, která vyšla původně : \"Nur kurz im Lager\", Fouque Verlag, Frankfurt am Main  2012. V češtině vyšla pod názvem \"Život si nikdo nevybere\" v NLN Praha v roce 2014.\n\nDalším románem, který vyšel německy, je \"Rosmarie und ihre Männer\" (Rosmarie a její muži), vydaný nakladatelstvím Johannes Petri Verlag, Basel v roce 2015. V něm popisuje osud jedné dívky, která se chce stát biochemičkou. Tento sen si splní, ale při tom poznává, jak je těžké spojit tak náročnou kariéru s normálním životem ženy a s její touhou po vlastní rodině. Příběh začíná ve švýcarském Emmentalu, pokračuje v chemickém koncernu v Basileji a na universitě v Bostonu, odkud se hrdinka vrátí domů s nemanželským dítětem. Příběh končí opět v Emmentalu.\n\n"}
{"id": "1167412", "url": "https://cs.wikipedia.org/wiki?curid=1167412", "title": "Obrovice", "text": "Obrovice\n\nObrovice () jsou místní část obce Radonice v okrese Chomutov. Leží asi 1,5 kilometru severozápadně od Kadaňského Rohozce v katastrálním území \"Radonice u Hradiště\" s rozlohou 0,4 km². V lednu 2016 zde byly evidovány tři adresy.\n\nPůvodní český název \"Obrovice\" je odvozen z příjmení \"Obr\" ve významu ves lidí Obrových. Tvar jména se často měnil, protože zde žilo národnostně smíšené obyvatelstvo již od patnáctého století. Existuje také hypotéza, že se vesnice původně jmenovala \"Bavorov\" a název Obrovice se vztahoval k jiné, zaniklé a neznámé vsi. V historických pramenech se jméno vesnice vyskytuje ve tvarech: de Obrowicz (1318), in Obrowyczye (1415), z Bavorova (1420), \"Petrus Obrowecz\" (1420), de Obrowicz (1434), in Obrowiczích (1447), Baworowu ves (1531), ves Vavrovou (1542), Wobory (1623), Woborn (1651), Wobern (1787) a Wobern nebo Wobora (1846).\n\nPrvní písemná zmínka o vesnici pochází z roku 1318. Původní vesnice se nacházela jižně od dochovaných domů na druhém břehu říčky Liboce. Zanikla v roce 1954 v důsledku zřízení vojenského újezdu Hradiště.\n\nOd 1. ledna 2016 bylo katastrální území Radonice u Hradiště s osadou vyčleněno z vojenského újezdu a připojeno k obci Radonice.\n\nPři sčítání lidu v roce 1921 zde žilo 169 obyvatel (z toho 81 mužů), kteří byli kromě dvou Čechoslováků a šesti Židů německé národnosti. Naprostá většina se hlásila k římskokatolické církvi. Z ostatních bylo šest židů a jeden příslušník církve československé. Podle sčítání lidu z roku 1930 měla vesnice 164 obyvatel: patnáct Čechoslováků, 147 Němců a dva cizince. Deset lidí bylo bez vyznání, po jednom člověku patřilo k církvi izraelské a jiné nezjišťované církvi a ostatní byli římskými katolíky.\n\n\n"}
{"id": "1167413", "url": "https://cs.wikipedia.org/wiki?curid=1167413", "title": "Takašima (Okajama)", "text": "Takašima (Okajama)\n\nTakašima ( 真鍋島, „vysoký ostrov“) je malý ostrov ležící v japonském Vnitřním moři mezi ostrovy Honšú a Šikoku. Leží jižně od města Kasaoka, v městském okrese stejného jména, v prefektuře Okajama. Takašima je zajímavá svou bujnou vegetací ale i malou svatyní, kterou založil jeden z japonských císařů při návštěvě ostrova. Na Takašimě, které se přezdívá i ostrov legend, se nachází mnoho historických ruin.\n"}
{"id": "1167414", "url": "https://cs.wikipedia.org/wiki?curid=1167414", "title": "Obština Loveč", "text": "Obština Loveč\n\nObština Loveč ( \"Община Ловеч\") je bulharská jednotka územní samosprávy v Lovečské oblasti. Leží ve středním Bulharsku v Předbalkánu. Správním střediskem je město Loveč, kromě něj zahrnuje obština 34 vesnice. Žije zde zhruba 45 tisíc stálých obyvatel.\n\nV obštině žije 44 299 stálých obyvatel a včetně přechodně hlášených obyvatel 55 920. Podle sčítáni 1. února 2011 bylo národnostní složení následující:\n"}
{"id": "1167419", "url": "https://cs.wikipedia.org/wiki?curid=1167419", "title": "Jurij Kovaljov", "text": "Jurij Kovaljov\n\nJurij Fjodorovič Kovaljov, rusky Юрий Фёдорович Ковалёв (6. únor 1934, Orechovo-Zujevo – 25. září 1979, Moskva) byl sovětský fotbalista ruské národnosti. Nastupoval na pozici útočníka, nebo záložníka.\n\nSe sovětskou reprezentací vyhrál první mistrovství Evropy roku 1960 (tehdy nazývané Pohár národů), byť na závěrečném turnaji do bojů nezasáhl. V národním týmu nastoupil k jedinému zápasu, v kvalifikaci na mistrovství světa 1958 proti Polsku. Tři utkání odehrál za olympijský výběr.\n\nS Lokomotivem Moskva získal v roce 1957 sovětský pohár. V sovětské nejvyšší soutěži dosáhl nejlepšího výsledku v sezónách 1959 a 1960, kdy nejprve v dresu Lokomotivu Moskva, poté Dynama Kyjev, dosáhl na druhou příčku.\n"}
{"id": "1167428", "url": "https://cs.wikipedia.org/wiki?curid=1167428", "title": "Bukovina (Podbořanský Rohozec)", "text": "Bukovina (Podbořanský Rohozec)\n\nBukovina () je místní část obce Podbořanský Rohozec v okrese Louny. Leží tři kilometry na západ od Podbořanského Rohozce v katastrálním území \"Podbořanský Rohozec u Hradiště II.\" V lednu 2016 zde bylo evidováno devět adres. V roce 2011 zde trvale žilo 25 obyvatel.\n\nPrvní písemná zmínka o vesnici pochází z roku 1368. V padesátých letech dvacátého století se ocitla na území vojenského újezdu Hradiště, ale na rozdíl od jiných sídel v újezdu však zcela nezanikla. Od 1. ledna 2016 bylo katastrální území Podbořanský Rohozec u Hradiště II s osadou vyčleněno z vojenského újezdu a připojeno k Podbořanskému Rohozci.\n\n\n"}
{"id": "1167429", "url": "https://cs.wikipedia.org/wiki?curid=1167429", "title": "Lesnewth", "text": "Lesnewth\n\nLesnewth (v kornštině: \"Lysnowyth\") je obec s 60 obyvateli v Cornwallu ve Velké Británii. Leží asi 10 kilometrů na východ od Tintagel Head a asi tři kilometry na východ od Boscastlu.\n\nNa severu vesnice sousedí s St. Juliot, na východě s St. Juliot a Davidstow, na jihu také s Davidstow, a na západě s Minsterem. Je to malá a řídce osídlená obec v zemědělské oblasti. Najdeme zde pouze několik málo domů a farem, a také kostel. Lesnewthský statek je zmíněný v Domesday Survey z roku 1086 jako Lisniwen. Lesnewth byl také název jednoho z deseti starých administrativních okresů v Cornwallu - viz Lesnewth (hundred).\n\nLesnewth leží v chráněném území AONB (Cornwall Area of Outstanding Natural Beauty). Toto chráněné území se rozprostírá po téměř třetině území Cornwallu. AONB má stejný status a stupeň ochrany jako národní park.\n\nNázev má původ v kornštině a znamená \"Nový dvůr\" (to je náčelníkova nemovitost).  \"Starý dvůr\" byl v Helstonu nedaleko Camelfordu.\n"}
{"id": "1167432", "url": "https://cs.wikipedia.org/wiki?curid=1167432", "title": "Zaur Kalojev", "text": "Zaur Kalojev\n\nZaur Kalojev, gruzínsky ზაურ კალოევი (24. březen 1931, Tbilisi – 23. prosince 1997, Tbilisi) byl sovětský fotbalista gruzínské národnosti. Nastupoval na pozici útočníka.\n\nSe sovětskou reprezentací vyhrál první mistrovství Evropy roku 1960 (tehdy nazývané Pohár národů), byť na závěrečném turnaji do bojů nezasáhl. V reprezentačním áčku nenastoupil k žádnému zápasu, ale tři utkání odehrál za olympijský výběr.\n\nS Dinamem Tbilisi se stal roku 1964 mistrem Sovětského svazu a v dresu Lokomotivu Moskva získal v sezóně 1957 sovětský pohár. Ve dvou sezónách 1959 a 1960 se stal nejlepším střelcem sovětské ligy, v prvním případě se 16, ve druhém se 20 góly. Celkem dal v této soutěži 116 branek (ve 250 zápasech), což ho v historické tabulce střelců staví na 13. místo.\n"}
{"id": "1167433", "url": "https://cs.wikipedia.org/wiki?curid=1167433", "title": "Moussa Dembélé (1996)", "text": "Moussa Dembélé (1996)\n\nMoussa Dembélé (* 12. července 1996, Pontoise, Francie) je francouzský fotbalový útočník a mládežnický reprezentant původem z Mali, od roku 2018 hráč Lyonu.\n\n\nDembélé prošel francouzskými mládežnickými reprezentacemi od kategorie U16. Byl členem francouzského týmu U19, který dokráčel do semifinále Mistrovství Evropy hráčů do 19 let v roce 2015 v Řecku, v němž podlehl vrstevníkům ze Španělska 0:2.\n\n"}
{"id": "1167434", "url": "https://cs.wikipedia.org/wiki?curid=1167434", "title": "Obština Trojan", "text": "Obština Trojan\n\nObština Trojan ( \"Община Троян\") je bulharská jednotka územní samosprávy v Lovečské oblasti. Leží ve středním Bulharsku na severních svazích Staré planiny. Sídlem obštiny je město Trojan, kromě něj zahrnuje obština 21 vesnic. Žije zde necelých 30 tisíc stálých obyvatel.\n\nV obštině žije 28 408 stálých obyvatel a včetně přechodně hlášených obyvatel 33 944. Podle sčítáni 1. února 2011 bylo národnostní složení následující:\n"}
{"id": "1167435", "url": "https://cs.wikipedia.org/wiki?curid=1167435", "title": "Otto Weiter", "text": "Otto Weiter\n\nOtto Weiter (* Brno) je slovenský zpěvák, textař a podnikatel. Je vyučen číšníkem. Podniká v oblasti hoteliérství a gastronomie.\n\n\n\n"}
{"id": "1167441", "url": "https://cs.wikipedia.org/wiki?curid=1167441", "title": "Moderní scénický tanec", "text": "Moderní scénický tanec\n\nModerní scénický tanec (\"Contemporary dance\") je moderní výrazový tanec, který je vzhledem ke své technické podobnosti přirovnáván k modernímu tanci a baletu. Contemporary dance je velmi nepředvídatelný a zcela odlišný od ostatních tanců. Využívá například i techniky převzaté od japonského současného tance butó nebo prvky z afrického tance. V této formě tance se velmi často objevují nepředvídatelné změny v rytmu, rychlosti a směru. Cíl contemporary spočíval v nalezení nenucenosti pohybu použitím přirozených linií těla a jeho energie. Tato „plynulost“ pohybu zcela odlišovala contemporary dance od tradičních tanečních stylů. V současné době již Contemporary dance vychází s osobnosti jednotlivého lektora či choreografa.\n\nScénický tanec je určený pro divadelní scénu, nemá žádná striktní pravidla ani omezení. Cílem scénického tance je vyjádření příběhu, myšlenky nebo pocitu. Většinou postrádá strnulé pózy, důraz je kladen na plynulý tok pohybů, přirozenost a originalitu pohybového vyjádření. V poslední době má i velké rozšíření mezi tanečními soutěžemi, ve kterých se pohybuje na velmi vysoké úrovni.\n\nDůraz je kladen především na duševní dění – pocity, myšlenka – a to je přenášeno do pohybu. Hudba bývá většinou pochmurná a smutná, ale jsou výjimky, u kterých to je naopak nebo méně znatelné. Tzv. improvizace k scénickému tanci je libovolný tanec, který tanečník vymýšlí za pochodu. Tanečník by se měl do hudby zaposlouchat a sám zjistit, jaké pohyby se k hudbě hodí.\n\nScénický tanec se dá tančit ve skupině. Různé efekty například v řadách napomůžou k vyjádření pocitů a diváka to více pohltí. U tohoto tance, nezáleží jen na taneční stránce, ale i herecké. Herec nemluví, ale tancuje. V moderním tanci se často používají pohyby na zemi, které i ve stoje musí být výrazové a vyžadují ohebnost. Tanečníci scénického tance tancují často bosi. Jejich gesta jsou svým způsobem stejně výmluvná jako v baletu. Pohyby vymýšlí choreograf, který hraje velikou roli. Je něco jako skladatel v hudbě nebo malíř ve výtvarném umění, ale na rozdíl od nich pracuje s živými lidmi.\n\nTaneční technika a pohybová filozofie v současné podobě tance může zahrnovat balet, improvizační tanec, moderní taneční styly ze Spojených států (Grahamova technika, Humphrey-Weidmanova technika a Hortonova technika) a Evropy. Současní tanečníci využívají moderní techniky, jako je pilates, jóga, herecká praxe a pantomimu. Někteří dobře známí choreografové a tvůrci současného tance si vytvořili školy a techniky vlastní. Paul Taylor vyvinul taneční techniku zvanou Taylorova technika, která se nyní vyučuje na moderních tanečních školách, jako je The Ailey School v New Yorku.\n\nScénický tanec se vyvíjel během poloviny dvacátého století, od té doby se rozšířil po celém světě. Stal se jedním z dominantních žánrů formálně vyškolených tanečníků. Nejvíce rozšířený je v USA a Evropě. Nejdříve využíval prvky pouze z jazzového, moderního a klasického tance. Postupem času se ale do contemporary zařadily prvky z mnoha stylů tance.\n\nCunningham je považován za prvního choreografa, který rozvinul nezávislý postoj k modernímu tanci a vzdoroval nápadům, které byly stanoveny podle baletu. Ostatní průkopníci moderního tance: Ruth St. Denis, Doris Humphrey, Marie Wigman Francois Delsarte, Émile Jaques-Dalcroze, Paul Taylor, Rudolf von Laban, Loie Fuller, José Limon a Marie Rambert.\n\n\n"}
{"id": "1167442", "url": "https://cs.wikipedia.org/wiki?curid=1167442", "title": "Al Hilal FC", "text": "Al Hilal FC\n\nAl Hilal FC je saúdskoarabský profesionální fotbalový tým se sídlem v hlavním městě země Rijádu. Klub hraje saúdskou nejvyšší fotbalovou ligu Saudi Pro League. Klub má v Saúdské Arábii nejvíce fanoušků. Rivalem klubu je Al Ittihad.\n\nMezi nejslavnější hráče klubu patřil Júsuf Al-Thunayan a Sami Al-Jaber ze saúdskoarabské fotbalové reprezentace a brankář Mohamed Al-Deayea, který je také známý jako \"The Octopus\". Al-Deayea je bývalý světový rekordman. V Asii byl vyhlášen jako brankář roku 2000. Velmi známý je také brazilský hráč Rivelino, jenž hrál také za Al-Hilal (1978-1981).\n\nAl Hilal byl původně známý jako olympijský klub, založený 16. října 1957. Jméno klubu bylo změněno 3. prosince 1958 na King Saud poté, co absolvoval turnaj, který patřil mezi kluby Olympic Club, Al -Shabab Al-Riyadh a El-Kawkab.\n\n\n\n\n\n\n\n\n\n\n\n\n\n"}
{"id": "1167447", "url": "https://cs.wikipedia.org/wiki?curid=1167447", "title": "Henry Anderson", "text": "Henry Anderson\n\nHenry Wyatt Anderson (* 10. prosince 1992 v Atlantě, stát Georgie) je hráč amerického fotbalu nastupující na pozici Defensive enda za tým Indianapolis Colts v National Football League. Univerzitní fotbal hrál za Stanfordovu univerzitu, poté byl vybrán ve třetím kole Draftu NFL 2015 týmem Indianapolis Colts.\n\nAnderson navštěvoval Woodward Academy v College Parku ve státě Georgie. Zde hrával americký fotbal pod trenérem Markem Millerem a během této doby zaznamenal 183 tacklů a 20,5 sacku. V sezóně 2009 si připsal 81 tacklů (z toho 14 pro ztrátu), 9,5 sacku a 6 zblokovaných přihrávek, čímž přispěl svému týmu k druhému místu v divizi 4AAA. Za to byl jmenován do prvního all-stars týmu státu Georgia a v roce 2010 se zúčastnil All-American Bowlu. Web Rivals.com ho ohodnotil třemi hvězdičkami jako 27. nejlepšího Defensive enda v zemi, web Scout.com jako 42. nejlepšího. \n\nAnderson se rovněž věnoval basketbalu a atletice. Zvítězil ve státním mistrovství a zároveň překonal rekord školy ve vrhu koulí, když hodil 17,44 metru. V hodu diskem si přispal solidních 43,88 metru a byl členem štafety na 4x100 metrů.\n\nAnderson přestoupil na Stanfordovu univerzitu, kde mezi roky 2010–2014 hrál americký fotbal. Po vynechané první sezóně nastoupil v ročníku 2011 do třinácti utkání, převážně jako střídající hráč, ve kterých zaznamenal 6 tacklů a 37 yardů dlouhý fumble recovery. V sezóně 2012 už odehrál všech 14 zápasů a připsal si 50 tacklů a 5,5 sacku. V ročníku 2013 vynechal šest zápasů v důsledku zranění kolena, jeho osobní statistiky se zastavily na 19 tacklech a třech sacích. V sezóně 2014 opět odehrál všech třináct zápasů s bilancí 65 tacklů a 8,5 sacku.\n\nAnderson byl vybrán ve třetím kole Draftu NFL 2015 jako 93. hráč celkově týmem Indianapolis Colts. Ve své nováčkovské sezóně měl Anderson působit především jako záloha za zkušeného Arthura Jonese, jenže ten se ještě před začátkem základní části zranil do konce sezóny a Anderson tak nastoupil na jeho místo. Na pozici levého Defensive enda odehrál devět zápasů (pokaždé jako startující hráč), než si 8. listopadu 2015 v utkání proti v té době neporaženým Denver Broncos poranil koleno a sezóna pro něj skončila. I tak si připsal 31 tacklů (12 asistovaných), sack a dvě zblokované přihrávky.\n\n"}
{"id": "1167459", "url": "https://cs.wikipedia.org/wiki?curid=1167459", "title": "SYNOT", "text": "SYNOT\n\nSYNOT je uskupení obchodních společností, které podniká především v hazardním průmyslu, přidruženě se též zaměřuje na související služby a cestovní ruch. Skupina podniká v České republice a v dalších 12 zemích. Roční obrat společností skupiny SYNOT působících v Česku je přibližně 10 miliard korun ročně. \n\nÚstřední postavou skupiny SYNOT je Ivo Valenta. Centrála skupiny je v Uherském Hradišti.\n\nSkupinu SYNOT v Česku tvoří 19 společností.\n\nNejvýznamnější společnosti skupiny jsou:\n\nSkupina SYNOT působí v České republice, Slovensku, Španělsku, Řecku, Polsku, Lotyšsku, Albánii, Kosovu, Vietnamu a dalších zemích.\n\nSpolečnosti (SYNOT ICT Services a.s.; BLUE 88, a.s.; MADFINGER GAMES, a.s.) se zaměřují na služby v oblasti informačních technologií.\n\nSkupina podniká v oblasti bezpečnostních služeb, výroby smaltovaných předmětů a prodeje automobilů.\n\nSpolečnost SYNOT REAL ESTATE, k.s. zabezpečuje správu a pronájem nemovitostí.\n\nSkupina vlastní a provozuje turistická a ubytovací zařízení:\n\nSkupina vlastní společnost DOBRÝ DEN S KURÝREM, a.s., která vydává na Uherskohradištsku stejnojmenný regionální týdeník. V dubnu 2015 získala mateřská společnost WCV WORLD CAPITAL VENTURES CYPRUS LIMITED poloviční podíl ve společnosti Our Media, která vydává Parlamentní listy.\n\nV roce 2000 založil Ivo Valenta Nadaci Děti-kultura-sport (v roce 2012 byl změněn název na Nadace SYNOT), která podporuje projekty v oblasti vzdělávání, církví, mládeže, sportu a zdravotnictví zprvu na území Zlínského kraje, později rozšířila svoji činnost po celém Česku. V období, kdy odvody na veřejně prospěšné účely nahrazovaly hazardním společnostem daň z příjmů, společnosti skupiny SYNOT do nadace vkládali např. v roce 2011 přes 160 milionů Kč. Po zavadení standardního zdanění příspěvky do nadace výrazně poklesly: v roce 2012 činily příspěvky společností skupiny Synot 36 milionů Kč , v roce 2013 pak 4,3 mil. Kč a o rok později 3,7 mil. Kč, přičemž zhruba dvojnásobné výše dosáhl dar Ivo Valenty.\n\nSkupina je řízena prostřednictvím kyperské společnosti WCV WORLD CAPITAL VENTURES CYPRUS LIMITED.\n\nVýkonnými orgány této společnosti jsou:\n"}
{"id": "1167470", "url": "https://cs.wikipedia.org/wiki?curid=1167470", "title": "Lucie, postrach ulice (seriál)", "text": "Lucie, postrach ulice (seriál)\n\nLucie, postrach ulice je šestidílný československý televizní seriál z roku 1980 natočený režisérem Jindřichem Polákem ve spolupráci se západoněmeckými kolegy z Anima Hamburg pro WDR Köln. V Československu nebyl příběh nikdy uveden v seriálové podobě, ale ve formě dvou filmů s premiérou o čtyři roky později – Lucie, postrach ulice (1984), který vznikl sloučením dílů 1–3, a ...a zase ta Lucie! (1984), vzniklý spojením dílů 4–6.\n\nV německé variantě se seriál jmenuje Luzie, der Schrecken der Straße a má 6 částí\n"}
{"id": "1167471", "url": "https://cs.wikipedia.org/wiki?curid=1167471", "title": "Zdeněk Lojda", "text": "Zdeněk Lojda\n\nZdeněk Lojda (7. prosince 1927, Třebíč – 24. dubna 2004, Praha) byl československý patolog a histolog. Byl přednostou Ústavu pro histologii a embryologii na Karlově univerzitě v Praze a prorektorem UK pro zahraniční styky.\n\nVystudoval gymnázium v Moravských Budějovicích a medicínu na Fakultě všeobecného lékařství, studia ukončil v roce 1952 a nastoupil jako asistent na Embryologický ústav pod vedení profesora Zdeňka Frankenbergera. V roce 1961 odešel na IV. interní kliniku a tam založil Laboratoř pro studium stavby stěn cévní a věnoval se histochemii. Habilitaci z patologie dokončil v roce 1968 a nastoupil do Hlavova I. patologického ústavu, tam byl pak v roce 1975 jmenován profesorem. Pod hlavičkou ústavu byla založena Laboratoř pro histochemii. Po roce 1989 začal opět působit v původním ústavu a od 1. června 1990 se stal předsedou spojeného Ústavu pro histologii a embryologii, tam působil do roku 1995. Po tomto roce se stal vedoucím Laboratoře pro histochemii. Zároveň také vedl katedru histologie a embryologie na lékařské fakultě UK, později vedl i Histologický ústav LK.\n\nByl prorektorem UK pro zahraniční styky, stal se prvním prorektorem pro zahraniční styky po roce 1989.\n\nPublikoval 4 monografie, 22 kapitol v monografiích a více než 450 dalších prací. Mimo jiné prokázal heterogenitu enzymatického vybavení endotelu kapilár a analyzoval změny v enzymatickém vybavení tepenné stěny v rozvoji arteriosklerózy. Objevil dipeptidylaminopeptidázu IV v podksupině T-Lymfocitů produkujících interleukin-2.\n\nObdržel Schleidenovu medaili ak. Leopoldina (1987), plaketu Pioneer of Histochemistry IFSHC (1988), Purkyňovu plaketu ČSAV (1987), Jeseniovu plaketu SAV (1987), pamětní medaili Univerzity karlovy (1987, 1992, 1994), státní cenu (1970, 1982). Obdržel čestný doktorát Univerzity v Halle a Christian Univerzity ve Vídni. Byl členem několika vědeckých společností.\n"}
{"id": "1167473", "url": "https://cs.wikipedia.org/wiki?curid=1167473", "title": "Porteus (operační systém)", "text": "Porteus (operační systém)\n\nPorteus (dříve Slax Remix) je v informatice název přenosného operačního systému založeného na linuxové distribuci Slackware. Nevyžaduje instalaci a lze jej spustit z pevného disku nebo přenosných médií, jako například USB flash disku či SD-karty. Startovací menu obsahuje i možnost vytvoření pxe serveru, díky kterému můžou ostatní počítače v síti nabootovat Porteus skrz síťovou kartu. Porteus je nabízen v 32bitové i v 64bitové verzi. Existuje i komunitní verze pro ARM.\n\nProjekt Porteus začal na začátku roku 2010 jako „Slax Remix“ a byl spuštěn jako komunitní projekt s využitím Zen jádra s cílem zlepšit a aktualizovat Slax OS. Slovo Porteus pochází ze spojení dvou slov, (z anglického \"Port\"ability – což znamená přenositelnost) a (Prot\"eus\" – řecký bůh moře, který byl schopný měnit svou formu dle libosti).\n\nPorteus 3 je k dispozici v pěti desktopových verzích: LXDE, KDE4, Razor-qt, MATE a Xfce. Verze 4.0 je k dispozici dokonce v sedmi desktopových prostředních LXDE, LXQT, KDE5, MATE, Xfce, Cinnamon a Openbox.\n\nDistribuce má i aktivní fórum kde lze nalézt mnoho užitečných informací a sledovat aktuální vývoj.\n\nPorteus je založen na podstatně modifikovaných a optimalizovaných verzích Live skriptech Linuxu. Lze ho spustit z pevného nebo USB flash disku (změny budou uloženy do přenosného zařízení) nebo budou nainstalovány na pevném disku. Porteus může být dokonce instalován v rámci jiného systému bez nutnosti vytváření nového oddílu (včetně FAT32 i NTFS). Systém lze při startu zkopírovat do RAM, odtud jej zavést a pak je možno vyjmout bootovací médium.\n\nSystém je složen z jednotlivých modulů, které používají systém SquashFS a kompresi Xz. Tyto moduly lze do systému přídávat a odebírat (i za chodu). Moduly se připojují pomocí překryvné vrstvy využívající systém aufs.\n\nPorteus Kiosk je specializované vydání operačního systému Porteus, které je určeno pouze pro webové terminály s prohlížečem (Firefox, Google Chrome nebo Opera). Porteus Kiosk má být nasazen do škol, kanceláří, veřejných knihoven nebo podobných provozoven, které poskytují přístup k internetu pro své klienty.\n\nPorteus Kiosk lze nainstalovat na CD/DVD, USB flash disk, pevný disk nebo na jakékoli jiné zaváděcí paměťové médium. Systém Porteus Kiosk je open source a je k dispozici zdarma. Jako jiné operační systémy i tento nabízí aktualizace softwaru, které mohou být prováděny ručně či automaticky.\n\nPorteus Kiosk je nabízen v 32bitové i v 64bitové verzi a jeho výchozí obraz nezabírá více jak 50 MB.\n\n"}
{"id": "1167475", "url": "https://cs.wikipedia.org/wiki?curid=1167475", "title": "Obština Aprilci", "text": "Obština Aprilci\n\nObština Aprilci ( \"Община Априлци\") je bulharská jednotka územní samosprávy v Lovečské oblasti. Leží ve středním Bulharsku na severních svazích Staré planiny. Sídlem obštiny je město Aprilci, kromě něj zahrnuje obština 3 vesnice. Žijí zde necelé 3 tisíce stálých obyvatel.\n\nV obštině žije 2 694 stálých obyvatel a včetně přechodně hlášených obyvatel 3 032. Podle sčítáni 1. února 2011 bylo národnostní složení následující:\n"}
{"id": "1167477", "url": "https://cs.wikipedia.org/wiki?curid=1167477", "title": "Gvardějsk", "text": "Gvardějsk\n\nGvardějsk ( ), do roku 1946 Tapiau ( , ) je město v Kaliningradské oblasti (dříve Východní Prusko), exklávě Ruské federace. Gvardějsk se nachází 38 km východně od Kaliningradu na pravé břehu řeky Pregoly. V roce 2010 měl necelých 14 000 obyvatel.\nPrvní zmínka o osadě zvané Tapiow pochází z roku 1254 z dokumentů mnicha Petera Dusburského. Pruská pevnost zvaná \"Surgurbi\" zde byla postavena v roce 1265. Samotný název města pochází z pruštiny a jedná se o složeninu slov \"tape\" (\"teplu, toplu, tapi\") znamenající \"teplo\" a \"sur garbis\" znamenající \"okolí hory\". V roce 1255 se přiblížila k pevnosti armáda vedená českým králem Přemyslem Otakarem II. a pevnost bez boje kapitulovala. Místní vůdci přijali křesťanství a následně přísahali věrnost Řádu německých rytířů. Ten na protější straně řeky postavil v roce 1262 dřevěněnou pevnost. Obě pevnosti padly a byly vypleněny při vpádu litevské armády v roce 1265. Ve stejném roce nechal Řád postavit pevnost novou, která byla v letech 1340 - 1351 přestavěna na dvoupatrový kamenný hrad s příkopem a hliněným valem. S příchodem německého obyvatelstva se ustálil název osady na Tapiau. V roce 1385 na hradě nechal pokřtít pozdější litevský velkokníže Vytautas. Od roku 1469 se stalo Tapiau sídlem řádového archívu a knihovny a to až do roku 1722. Roku 1502 byl ve vesnici postaven kostel a 1520 otevřena první škola. Po sekularizaci Řádu v roce 1525 se místní hrad stal významným sídlem Pruského vévodství. Dokonce zde zemřel v roce 1568 poslední řádový velmistr Albrecht Braniborsko-Ansbašský. Ten si místní hrad velice oblíbil a nechal ho zrekonstruovat. Místní kostel vyhořel v roce 1661 a 1689, a tak byl roce 1694 postaven nový. Městská práva získala osada dekretem pruského krále Fridricha Viléma v roce 1722. Z místního hradu se roku 1793 stal chudobinec a došlo k zbourání jeho tří křídel.\n\nNa začátku 19. století vyšplhala populace města na 1 500 obyvatel. V letech 1807 - 1813 bylo město obsazeno francouzskými vojsky vedenými Napoleonem. Významný německý impresionista Lovis Corint se narodil ve městě v roce 1858. Hrad byl přestavěn v roce 1879 a začal sloužit jako administrativní budova. V roce 1902 byla otevřena nemocnice pro duševně nemocné a v roce 1904 začaly vycházet místní noviny. Město bylo poničeno ruským bombardováním na začátku první světové války. V 30. letech fungovalo v městě šest mlýnů, továrna na těstoviny, cukrovar, pila a továrna na mýdlo. Před druhou světovou válkou stoupl počet obyvatel města na téměř 10 tisíc. Na rozdíl od většiny ostatních měst v Kaliningradské oblasti nebylo město během války nijak postiženo bombardováním. Na konci druhé světové války začala operace Hanibal, která měla za cíl evakuovat většinu německého obyvatelstva z Východního Pruska před postupující Rudou armádou. Většina německých obyvatel tak opustila město před příchodem Sovětů. Rudá armáda vstoupila do města 25. ledna 1945. Z hradu se stalo od dubna 1945 vazební středisko pro válečné zločince. \n\nPo válce město připadlo SSSR a stalo se součástí tzv. Kaliningradské oblasti. V roce 1946 bylo Tapiau přejmenováno na Gvardějsk, což v překladu z ruštiny znamená \"strážní město\". Zbylé německé obyvatelstvo bylo do roku 1948 odsunuto do Východního Německa a do města se od září 1946 začali stěhovat Rusové především z oblasti centrálního Ruska a Povolží. Od roku 1954 se ve městě rozvinul potravinářský průmysl. Vznikla velká drůbežárna a závod na výrobu mléčných výrobků. V roce 1962 po administrativní reformě přišel Gvardějsk o status okresního města. Pomník sovětským vojákům byl vztyčen v roce 1970. Na místě je pohřbeno na 1 900 vojáků, kteří padli při boji o město s Němci. V roce 1982 vznikla městě továrna na výrobu obalů. Bývalý evangelický kostel, který sloužil od války jako sklad, byl v roce 1989 předán pravoslavné církvi. Z místního hradu se stalo vězení, které stále funguje.\n\nPo rozpadu SSSR v roce 1991 se město stalo součástí Ruska jako jeho exkláva. Leninův pomník ze sovětské doby stojí na místním náměstí dál. V roce 2005 se z města stalo opět město okresní.\n\nVětšina obyvatelstva ve městě jsou Rusové. Největší etnické menšiny tvoří Ukrajinci a Bělorusové.\n"}
{"id": "1167480", "url": "https://cs.wikipedia.org/wiki?curid=1167480", "title": "Bitva u Domažlic (panoráma)", "text": "Bitva u Domažlic (panoráma)\n\nPanoráma Bitva u Domažlic byl připravovaný velkoformátový obraz o rozměrech 9 krát 30 metrů (270 m²), který zůstal od roku 1935 stále pouze ve fázi maloformátové předlohy s několika dílčími částmi. Zobrazoval výjev ze slavného husitského bojiště u Domažlic z roku 1431 a jeho autorem byl akademický malíř Jan Šebek.\nPoprvé bylo o možné výtvarné předloze k monumentálnímu panoramatu světově proslulé bitvy u Domažlic vážně uvažováno v Praze již v habsburské rakousko-uherské monarchii, ale Luděk Marold si zcela záměrně vymohl a obhájil dokumentární obrazový přepis lipanské konfrontace na meč a smrt znesvářených radikálních a umírněných křídel husitských vojsk. \n\nNa uměleckou obranu nacismem silně ohrožovaného československého státu a všeho jeho lidu, k posílení občanské cti a hrdosti na neporazitelné válečnické umění předků a legionářské tradice a k znásobení potřebné odvahy a bojeschopnosti k očekávané a nevyhnutelné obraně v těžkém období ( bezprostředně po nástupu Adolfa Hitlera do funkce říšského kancléře ) akademický malíř Jan Šebek poprvé předložil v roce 1933 městské radě v Domažlicích k posouzení svůj originální návrh složené kompozice velkoplošného historického panoramatu. Přípravné skici bez dalších námitek a s pochvalným kolegiálním uznáním doporučil k dalšímu detailnějšímu dopracování a dokončení i tvůrce brilantního malířského cyklu Slovanská epopej Mistr Alfons Mucha, který se za Šebka již v roce 1932 osobně přimluvil u historika a ředitele knihovny Národního muzea v Praze Dr. Josefa Volfa, aby mu vstřícně umožnil hloubkové studium husitského údobí. Důmyslně členěné složené plátno mělo v jeho středu obsahovat motiv Odevzdávání nepřátelských korouhví Prokopu Holému a jejich sklánění před českým praporcem a husitské mše s chorálem Ktož jsú boží bojovníci. Jedinečné dílo dále vznikalo i s podporou Výboru pro postavení pomníku na oslavu vítězství u Domažlic r. 1431 a mělo podobu několika rozměrných přípravných kartonů a jednoho velikého obrazu rozvržení kompozice středu dioramy, které mělo být, podobně jako u Maroldova panoramatu, ještě doplněno o plastické popředí se středověkými zbraněmi a o další materiál a dekorace ke zvýšení optického účinku. Plátno mělo být podsvětlováno s hudebním podkresem husitského triumfálního chorálu Ktož jsú boží bojovníci.\n\nMalíř Jan Šebek chtěl významně podpořit stavbu Roškotova gigantického národního památníku v Domažlicích, jenž by podle předběžných nákladů na jeho stavbu a úpravu okolí ( 1 milion Kč ) byl ve své době vůbec nejnákladnějším a k tomu na dohled od státní hranice také nijak nepřehlédnutelným Památníkem Republiky, a proto byla výstava konána od 11. srpna do 8. září 1935 v rámci každoročních husitských oslav a byla doplněna o architektonickou výstavku návrhů na tento památník. Autor si byl plně vědom tíhy odpovědnosti za nelehké a co možná nejvěrnější zachycení obsahu a proto Chodsko dlouhodobě navštěvoval a studoval. Věrně skicoval krajinu v pohraničí a také místní kulturu, chodský národopis, typologii a fyziognomii Chodů a jejich rázovité zvyky a obyčeje. Rok 1935 však nebyl právě nejpříhodnějším, po plebiscitu bylo Sársko opětovně připojeno k Německu, kde byly zavedeny všeobecná branná povinnost a rasové čistky podle Norimberských zákonů. Po volbách do parlamentu (19. 5.) začalo jedno z nejtěžších období pro Československo a Šebkovo panoráma se stalo nebezpečnou výbušnou třaskavou směsí jako obtížné a problematické politikum, ke kterému se nechtěly vysoké umělecké kruhy jakkoliv vyjadřovat. Dobře patrné je to v celém ročníku akademického měsíčníku výtvarných umělců Dílo v roce 1935, který s bohatým výkladem a detailními vyobrazeními kladně hodnotil nedostižnost Maroldova panoramatu. Právě pouze takto a ne jinak, měl vypadat dobový kánon. Šebek narazil na sebestředný pragocentrismus ( veškeré věhlasné výstavní síně a galerie, celé akademické umělecké prostředí a vědecká pracoviště byly s vydatnou podporou ministerstva školství a národní osvěty a Rady hlavního města Prahy cíleně nasměrovány k nedožitým sedmdesátinám Mistra Marolda a k jeho výjimečnému celoživotnímu dílu a přínosu pro nově se utvářející československou kulturu a umění). Alibistický akademický skepticismus a přehlíživý nezájem odvážný návrh domažlického panoramatu tak rázem nechal nezaslouženě propadnout do podružnosti umění regionálního významu. Tuto neprostupnou hradbu neznalé potměšilosti a špatně zakrývaného strachu (hrubé sněmovní provokace Henleinovců v červnu 1935 pouze pozvolna účelově stupňovaly rafinovanou předehru, vedoucí ke ztrátě samostatnosti ČSR za její okupace v roce 1939 ) prolomil svou odborností a uvážlivými přímluvami až univerzitní profesor PhDr. Jindřich Čadík, ale bylo již příliš pozdě na dokončení strhujícího a svěžího husitského panoramatu. Chodsko bylo již brzy trpce poníženo a v politické ústupnosti bez vojenského odporu a odvěkého hraničářského vzdoru neurvale zabráno. Dne 24. listopadu 1938 v 10 hodin dopoledne bylo nacisty okupováno jediné chodské město Klenčí pod Čerchovem s vesnicemi Starý a Nový Postřekov, Chodov, Trhanov, Hamry, Pec, Pila, Babylon, Česká Kubice a Pelechy (více než 7 000 chodských obyvatel připadlo k Říši). Radikalizaci a silné emoce Chodů pomáhali starostům chodských vsí mírnit i pražští Chodové ze Spolku Psohlavci a také narychlo přivolaní rodáci z Pošumaví, aby se nikdo z nich snad marně neobětoval. Připravovaný demonstrativní pochod v početném průvodu proti anexi Chodska v čele s ozbrojenou 100 člennou krojovanou a uzavřenou bojovou formací Chodské stráže s čakany a chodskými psy a s následnou připravovanou Slavností svěcení psohlavecké spolkové standarty byly jako akce nežádoucí v samém jejich zárodku úředního schvalování promptně a velmi razantně v Praze utajeně policejně přísně zapovězeny ( rezolutní zamítnutí Politickou radou I. oddělení Policejního ředitelství v Praze ze dne 6. 6. 1939 ), aby zde nedošlo k žádným pouličním nepokojům a možnému krveprolití, jak se ale stalo později při protinacistických nepokojích studentstva, které si vyžádaly oběť studenta lékařství Jana Opletala a Václava Sedláčka. Při pokusu chodských zástupců o jednání s vládními činiteli a k podání nesouhlasného protestu proti chodskému záboru, byli rebelující Chodové na úřední příkaz z vysokých míst zadrženi a pouze jejich mluvčí se dobrali po přepravě v uzavřených vozech ( pro vyloučení reaktivujícího kontaktu s pražským obyvatelstvem a masmédii ) kontraproduktivní audience s ministerským předsedou. Vytištěný a naléhavý letákový \" Manifest chodského lidu všem veřejným činitelům ! \" byl na cestě do Prahy k širokému rozšiřování zadržen klatovskými četníky a okamžitě dán celý do stoupy. Dochovaly se pouze 3 výtisky. Čtyřčlenná osádka zadrženého automobilu byla pod pohrůžkou přísného potrestání přinucena k obrácení a návratu. Zrazení Chodové se tak nedočkali očekávaného zastání ani vojenské pomoci, a proto Šebkův soubor musel být již brzy ukryt před jeho zničením a stále čeká na své spravedlivé a odborné docenění.\n\nZatím co byl Roškotův titánský obrovitý betonový monoblok („ \"šikmo seříznutý rovnoběžnostěn \"“) na malém městě zpočátku zavrhován a narážel na konzervatismus a provinční uzavřenost a nebyl ve své době řádně doceněn, tak ale Šebkovo panoráma vyvolalo mezi místními i letními hosty z ciziny velký zájem a podporu. JUDr. Miloslav Matas, básník, prozaik, dramatik, právník a žurnalista plzeňského Českého deníku ve své kritice vystihl Šebkovo přípravné dílo takto: „V studiích dioramatu je zvláště pozoruhodné, jak Šebek nalezl harmonický střed pro barvu ovzduší historického příběhu ve vzdálenosti téměř mystické spolu s modravým polotvarem fluida chodského kraje.“ A dále podtrhuje rembrandtovskou sugestivní souhru světla a stínu. S největší pravděpodobností je výše zmiňovanou hlavní středovou částí panoramatu v současnosti vystavovaný rozměrný Šebkův obraz, uchráněný před ničivým požárem, s motivem Příjezdu Prokopa Holého do Domažlic ( asi 4,5 krát 2,3 metru ) v Chodském hradu v Domažlicích. Město Domažlice několikrát po sobě bylo připraveno dokončení projektu podporovat ze svého městského rozpočtu. Ke konečné realizaci a veřejné prezentaci však zatím nedošlo. \n\nStudie k panoramatickému obrazu Slavné vítězství husitů r. 1431 se skládala z 5 úzce spolu souvisejících tematických celků, z nichž nejpropracovanější částí polyptychu byla část středová a k ní byly dopracovány další 4 kartonové desky, asi s jejich orámováním. První náčrtová kartuše - Husité nesoucí Prokopu Holému ukořistěné křižácké korouhve. Druhá kartuše v náčrtu - Husitský chorál Ktož jsú boží bojovníci.Třetí kartušová studie - Husité za jásotu nesou vlastního druha převlečeného za křižáckého vůdce. Čtvrtá kartuše znázorňovala skicu části křižáckého ležení.\n\nNa společné výstavě akademiků Františka Michla a Jana Šebka byla v Domažlicích připravena výherní loterie s párem věnovaných obrazů od obou umělců a takto vybrané peníze byly určeny na uhrazení práce na panoramatu. Výstava byla v neděli o 17. hodině skončena. Po provedeném losování bylo z bílých lístků taženo výherní číslo 477 a přiřadilo Michlův obraz řídícímu učiteli ze Všerub Jiřímu Tomandlovi. Svým motivem mohl být i z jeho poslední studijní cesty ve francouzské Bretani a Bulharsku se zachycením scenérií od Černého moře. Celkem 47 Michlových děl se zátišími, květinami, mořskými zálivy, fjordy, různými ročními dobami v krajině a s vybranými domažlickými motivy a zelený los s číslem 826 jistě potěšil figurálním Šebkovým obrazem paní učitelku Vlastu Hachovou z Domažlic. Šebkova vystavovaná kolekce obsahovala 23 uměleckých děl, z nichž obraz s názvem Čtenářka byl neprodejným a studie k portrétu primabaleríny Národního divadla v Praze a další ženský portrét byly krátkodobě zapůjčeny od soukromých vlastníků. Nejdražším Šebkovým obrazem byla velmi obdivovaná Chodská madona v hodnotě 25 tisíc Kč. \n\nVýstavu mediálně zcela překrylo po vojenských manévrech na západním Slovensku u Senice s rumunskými, jugoslávskými a sovětskými pozorovateli, které řídil náčelník hlavního štábu armádní generál Ludvík Krejčí s útočnými operacemi od generála Vojcechovského a s obranou generála Votruby a v Podkarpatské Rusi uskutečněné třetí veliké vojenské cvičení čsl. branné moci v síle 40 000 mužů ve zbrani na severozápadu Čech. Operačnímu nácviku obrany hlavního města Prahy veleli divizní generál Václav Kopal a náčelník štábu brigádní generál Josef Janáček. Nejvyšší velení prvorepublikové Československé armády nutně zareagovalo na konané dlouhodobé příhraniční vojenské cvičení vojsk Třetí říše s dělostřeleckou podporou v okolí Nýrska a Železné Rudy a spojeného se stavbou nového letiště. \n\nVe vzdušném prostoru u Domažlic byly v začátku srpna 1935 hlášeny znepokojivé průzkumné hloubkové přelety letounů nacistického válečného letectva Luftwaffe s hákovými kříži na křídlech. Šebkovo dílo proto nelze nijak zlehčovat, přehlížet, ani dokonce snad pojímat jej jako pouhou patetickou panoptikální raritu v obvyklém žánrovém rámci ateliérového aranžmá, ale jako předvídavé a velmi důrazné memento nutného národního heroismu, které se tragicky naplnilo.\n\nMezi nejhorlivější zastánce a ochránce patřil právě Miloslav Matas, který je autorem málo známého historického šestizpěvného básnického eposu 1431 , jenž složil s podporou České akademie věd a umění na oslavu největšího husitského vítězství u Domažlic 14. srpna 1431 - při obraně vlasti proti nepřátelům, který vydala Nezávislá Jednota československých legionářů a Kruh jejich přátel v Plzni. Ale svým uměním ( a finančním darem, rovněž i na husitský památník ) vydatně přispěl také chodský hudební skladatel Mistr Jindřich Jindřich, který se velmi angažoval. K připomenutí 500. výročí husitské bitvy u Lipan veřejně k večeru vystoupila ve středu 30. května 1934 v Plzni na Náměstí Republiky Pěvecká župa Plzeňská - Pallova ( zastupující města Plzeň, Domažlice, Přeštice, Nepomuk a Rokycany ) se skladbou Bitva u Domažlic, která získala nejvyšší ocenění na konaném mezinárodním pěveckém festivalu v Praze ( Rakousko, Ukrajina, Česko a Slovensko ), kde byla uvedena mohutným mužským sborem skladatele Jindřicha Jindřicha, který řídil profesor Bohdan Gselhofer, který sklidil aplaus a musel být vyvolán k publiku. MUDr.Ondřej Přikryl zcela jedinečným způsobem zachytil husitský triumf do hanáckého dialektu. Také prezident TGM připomenul své v mysli niterně trvale zanechané silné dojmy ze sborového přednesu husitského chorálu od čsl. legionářů. I přes těsné sevření hospodářskou krizí se v Domažlicích 14. června 1936 o 15. hodině ve vojenské jízdárně konal koncert, pořádaný k sokolskému župnímu Sjezdu pěvectva v Domažlicích. Bohatě navštívené hudební vystoupení líbivého tělesa západočeských učitelek tehdy dirigoval profesor Vanym. Výstup místního souboru s pásmem Chodské písně a Čerchovu řídil právě Jindřich Jindřich. A unesené diváky uchvátila skladba, určená k festivalovému vystoupení a scénickému provedení, nazvaná Bitva u Domažlic, která byla přednesena mohutným sborem s nejméně 400 pěvci a pěvkyněmi, které znovu mistrně vedl Bohdan Gselhofer z Plzně a sklidil za to nadšené ovace. Ale málo se ví, že ani malíř Chodska Jan Šebek nesložil ruce do klína. Po poválečném zklidnění poměrů osobně navrhl v srpnu 1947 zastupitelům finální vypracování svého obřího panoramatu s výjevem středověké bitvy podle již dříve připravených studií z roku 1935. Zásadním argumentem pro jeho dokončení bylo nepřehlédnutelné ozdobení a zviditelnění města a jeho bohaté historie stejně tak, jak se to výtečně podařilo Maroldovi v metropoli. Zřejmým benefitem byl jistě také úměrný honorář a jistota dlouhodobé velmi prestižní zakázky, která by pouze zvyšovala umělcův věhlas a jeho tvůrčí vyhledávanost. Šebkovi bylo vstřícně přislíbeno, že se o věci vytvoření velmi náročného díla bude úředně jednat na poradě Kulturní komise tehdejšího Městského národního výboru v Domažlicích. Tak se však již nestalo pro převratné změny po únoru 1948. To je asi poslední doložitelný pokus tvůrce svoje husitské panoráma vymalovat. Zřejmě vůbec naposledy ve 20. století se o zhotovení výpravného Šebkova husitského panoramatu a potažmo i dokončení velikého národního památníku na vrchu Baldov bezvýsledně pokusili v osobní rovině domažličtí komunisté při opakovaných jednáních s prezidentem Antonínem Zápotockým v roce 1956 a znovu v roce 1957. Mistr Jan Šebek zemřel v roce 1966 a tím byla zmařena poslední možnost jeho zásadního autorského zásahu a předání rozhodujících podstatných intrukcí, ale tvůrce hrdé Chodské stráže nebo zdařilé a velmi živé bojové scény Srážky Chodů u Pocinovic, znamenitý figuralista a nadaný, velmi talentovaný žák Švabinského a Muchy po sobě zanechal obdivuhodné výtvarné věno Chodska ( prof. Čadík ), které by nemělo být nikdy právě tam, kde je doma, již nikdy ukrýváno, či dokonce ztraceno!\nAkademický malíř Jan Šebek se zatím své samostatné monografie stále ještě nedočkal, ale do galerie národní elity vstoupil po obdržení cen České akademie věd a umění za rok 1938 a 1941 a Národní rady české za rok 1940 a 1941.\n\nMimořádně hodnotné a vlastně zcela neznámé přípravné výtvarné dílo bylo vyobrazeno v několika dobových časopisech, zřejmě se zaměřením na užitou a umění, také snad v legionářských tiskovinách, a je proto jen otázkou času, než bude opětovně dohledáno a pravděpodobně digitalizováno do multimediální projekce nebo podle původní autorské předlohy a kompozice přemalováno a veřejně vystaveno. Šebkovo panoráma tak stále čeká na své úplné objevení a úplné zkompletování a dokončení. Obrovské plátno by se stalo největším a také nejnákladnějším uměleckým dílem Plzeňského kraje s nutným technologickým IT zázemím, nákladnými scénografickými dekoracemi a kulisami a se speciálními efekty a lze z toho usoudit, že proto také projektem velmi přitažlivým a nejnavštěvovanějším.\nSpolečně s obřím prstencovým baldovským kalichem, sochařskou stezkou a galerií pod širým nebem a naučnou stezkou by Šebkovo mimořádně zdařilé panoráma uzavřelo triptych husitských klenotů v regionu.\nSenzační objev byl učiněn na začátku září roku 2016 ve sbírkách Vojenského historického ústavu v Praze, když zde byla kurátorkou výtvarného umění Mgr. Ilonou Krbcovou při pátrání po ucelené umělecké pozůstalosti malíře Jana Šebka objevena skutečně pozoruhodná kompletní trojskica expresivního bitevního výjevu, z něhož se lze bez náležité dokumentace a expertiz zatím pouze domnívat, že se může - podle uzavřené a obklíčené vozové hradby na horizontu - jednat o další návrh panorámy s námětem Bitvy u Domažlic, ale tentokrát v převratné a naprosto nikým neočekávané kinematoskopické verzi pro další fotografické a filmové dopracování.\n\nDílo rozhodně není určeno pro přecitlivělé povahy či pacifisty, nepostrádá přitom preciznost nápaditého provedení a také v sobě rozprostírá děsivou autentičnost bojiště a vzniklo asi intuitivně ze smluvní a termínované zakázky Správy města Domažlice na zhotovení panoramatického obrazu pro radniční síň těsně před provedením vydařeného atentátu na zastupujícího říšského protektora Reinharda Heydricha. Hloubavý a vnitřně rozhodný Jan Šebek touto přelomovou strojskicou dosáhl umělecké úrovně velikánů světového malířství, když experimentálně opustil zažitou statickou kompozici a průběh bitvy geniálně rozfázoval. Hrůzné údobí heydrichiády a stanného práva mohlo mít zásadní vliv na do krajnosti vystupňovaný emocionální účinek a jasně patrnou hloubku umělecké vize i s jasným odrazem silně podporované a již zcela z díla vynucované válečné interakce proti běsnícímu a již veškerou lidskost postrádajícímu fanatickému nacismu a fašismu. A před stojí skutečně nelehké objektivní osvětlení pravdivého pozadí kontroverzního a nejasného dobového tiskového nařčení z kolektivního akademického obrazového proříšského přizdobení domažlických kasáren v červenci 1942, stejně jako překvapivé a nečekané Šebkovy snahy o kvapnou záměnu husitského tématu s motivem Posledního odporu Chodů u Pocinovic při zachování formátu 9 krát 30 metrů s nejvhodnějším umístěním díla v zahradě Jos.(efa) Adamoviče přímo při Chodském hradu s odstupem na vzdálenost 15 metrů z února 1936. \n\nPři několikanásobném zvětšení triptychu Husitské epopeje a spojením jednotlivých dílů v jeden celek do nekonečného pásu mohl Mistr Šebek jeho cyklickým otáčením na rozměrném tubusu dosáhnout společně se světelnými efekty, bitevním rykem, kanonádou, steny umírajících lidí a zvířat až fascinujícího inferna válečného prožitku v dosud běžně nevídané iluzorní filmové projekci, které lze nyní již snadno dosáhnout interaktivními a kybernetickými prostředky a technikou.\n\nNa dohledání tohoto zcela mimořádného protektorátního a velmi vzácného uměleckého artefaktu se zasloužilo mnoho osobností, odborníků a také státních institucí a občanských sdružení, mezi mnoha je třeba zmínit mluvčího a Tiskový odbor prezidenta republiky, Archiv Kanceláře prezidenta ČR, rektora Univerzity Karlovy v Praze, Národní knihovnu ČR, Knihovnu Národního muzea ( oddělení časopisů ), Archiv Národní galerie a Vojenský historický ústav v Praze, rodácký Spolek Psohlavci v Praze, Společnost pro památník bitvy u Domažlic, starostu a radnici města a Muzeum Chodska v Domažlicích, Studijní a vědeckou knihovnu Plzeňského kraje v Plzni, Státní a okresní archiv v Horšovském Týnu a mnoho dalších.\n\nPlné uznání náleží domažlickému rodáku Vladimíru Markovi, který hledání Šebkova stěžejního výtvarného díla inicioval, stejně jako dokončení husitského památníku v Domažlicích ( a to opakovaně již od roku 2007 v úplném osamocení ) na akademické půdě v Praze s nevalným výsledkem despektu, zlehčování a ignorování předkládaného reprezentativního projektu s cca 25 až 35 metrů vysokou a v noci osvětlovanou rozhlednou ve tvaru kalicha s restaurací v jeho kalichové části a s výtahem v patce a celoskleněným tubusem spojeného s halou medieval-kyberdómu ve tvaru celostříbřité poděbradské královské koruny s trvalou interaktivní veřejnou husitskou expozicí a exkluzivní prezentací Šebkova panoramatu a s doporučovanou oboustranně vypravovanou visutou lanovou dráhou ze základové úrovně až k centru města s hromadnou dopravní obslužností. Vize, která měla v době finanční krize razantně podpořit zaměstnanost v celém příhraničním regionu a silný nárůst cestovního ruchu, potřeb v dopravě, ve stavebnictví, pohostinství, hotelnictví, gastronomii, v kultuře a volnočasových aktivitách a především ve službách, byla v posudcích absurdně komisiálně zamítnuta jako zcela poblouzněná a nerealizovatelná a následovalo odepření nabytí akademického titulu a vyloučení ze schváleného navazujícího magisterského studia pro: unášení se vlastními představami, emocemi a patosem s nepoužitelnou a chybnou metodologií. Po dokončení památníku ze správně vyvozených mnohapočetných návrhů a sochařské stezky a galerie pod širým nebem ( podle návrhu výše jmenovaného - viz idea Národního památníku - Baldov se skulptací podél stupňovitého schodiště, inspirované podyjskou glyptotékou na webových stránkách Společnosti pro památník bitvy u Domažlic ) je setrvale odmítána revize jeho vědecké práce a historiografický přezkum s již běžným testem proti plagiátorství pro scházející úřední metodiku s popíráním jakéhokoliv pochybení.\nZa zvýšenou pozornost stojí již diskutovaný kreativní návrh na Pavilon Slovanské epopeje od architekta Petra Malinského, inspirovaného slovanskou mytologií a pradávným uctíváním životadárného Slunce, v odhadované ceně 184 miliónů korun. Nová dominanta Prahy má mít futuristický a nijak nepřehlédnutelný vzhled pozlacené skleněné oválné galerie s paprskovitou střechou s prozatímním pracovním názvem Zlaté vejce, nebo též Zlaté slunce. V březnu roku 2018 byla v pražském pětihvězdičkovém hotelu Marriott na aukci společnosti Dorotheum dražena dochovaná Muchova studie k obrazu Zavedení slovanské liturgie na Velké Moravě z cyklu Slovanské epopeje a její vyvolávací cena byla stanovena na 1,9 milionu korun. Dílo bylo prodáno za 4 miliony bez aukční přirážky. Druhá podobná a velmi vzácná studie byla již před několika léty prodána v USA. \n\nJe obecně známo, že malíř Jan Šebek po mnoho let znamenitě pomáhal Muchovy v jeho stínu jeho velkolepý výtvarný cyklus spoluvytvářet. A právě jenom Chodsku nyní náleží hned nadvakrát silně emotivní a nadčasová Šebkova Husitská epopej a rozhodně by zde měla být velkoryse zviditelněna, aby mohla kultivovaně promlouvat fenomenálními a mysteriózními uměleckými prostředky, které byly tak vlastní oběma umělcům a jenž nepřestávají fascinovat celý svět. Bez nutných dotačních programů a trvalé podpory státu však tento projekt nebude možné uskutečnit.\n\n\n"}
{"id": "1167482", "url": "https://cs.wikipedia.org/wiki?curid=1167482", "title": "Antoinette de Jongová", "text": "Antoinette de Jongová\n\nAntoinette de Jongová (* 6. dubna 1995 Heerenveen) je nizozemská rychlobruslařka.\n\nNa podzim 2011 se poprvé představila ve Světovém poháru juniorů, v téže sezóně startovala i na juniorském světovém šampionátu. Již od následujícího ročníku startuje v seniorských soutěžích, na podzim 2012 debutovala ve Světovém poháru, v lednu 2013 byla pátá na Mistrovství Evropy. Zároveň se však nadále účastnila i mistrovství světa juniorů, odkud si v roce 2013 přivezla pět medailí a roku 2014 dokonce šest cenných kovů, z toho čtyři zlata. Startovala v závodě na 3000 m na Zimních olympijských hrách 2014, kde se umístila na sedmém místě. Z Mistrovství Evropy 2016 si přivezla první velkou seniorskou medaili – bronzovou. Stejný cenný kov vybojovala i na trati 3000 m na Mistrovství světa na jednotlivých tratích 2016, kde navíc byla členkou nizozemského týmu, který vyhrál stíhací závod družstev. Bronz získala toho roku i na vícebojařském světovém šampionátu, na ME 2017 a obhájila ho i na MS 2017 na tříkilometrové distanci. Na tomto šampionátu také pomohla nizozemskému týmu k obhajobě zlaté medaile ve stíhacím závodě družstev. Na Zimních olympijských hrách 2018 získala bronzovou medaili na trati 3000 m a stříbro ve stíhacím závodě družstev. V sezóně 2017/2018 zvítězila v celkové klasifikaci Světového poháru na dlouhých tratích 3000 m a 5000 m. Z vícebojařského ME 2019 si přivezla zlatou medaili. Na MS na jednotlivých tratích 2019 vybojovala z tříkilometrové distance stříbro a ke stejnému kovu pomohla nizozemskému týmu ve stíhacím závodě družstev. Bronzovou medaili vybojovala na Mistrovství světa ve víceboji 2019. Na ME 2020 získala zlatou medaili ve stíhacím závodě družstev a na Mistrovství světa na jednotlivých tratích 2020 obhájila stříbro ve stíhacím závodě družstev.\n\n"}
{"id": "1167483", "url": "https://cs.wikipedia.org/wiki?curid=1167483", "title": "I Don't Wanna Leave", "text": "I Don't Wanna Leave\n\nI Don't Wanna Leave je singl polské zpěvačky Lidie Kopanie. Autory písně jsou Alexander Geringas, Bernd Klimpel, Rike Boomgaarden, Dee Adam. Píseň byla vydána v roce 2009 pod hlavičkou hudebního vydavatelství EMI Music Poland.\n\nV únoru píseň vyhrála poslké národní kolo \"Piosenka dla Europy 2009\", díky čemuž získala příležitost reprezentoval Polsko na Eurovision Song Contest 2009. Píseň byla zazpívána ve 2. semifinále dne 14. května v Moskvě. Nakonec se písni nepodařilo kvalifikovat do finále a umístila se na 12. místě.\n\nPíseň napsali Alexander Geringas, Rike Boomgaarden, Dee Adam a Bernd Klimpel, lídr skupiny Kind of Blue. Demo písně nazpíval Alexandr Geringas v ruštině. Píseň byla nahráa v Hamburgu. V rozhovoru s portálem \"eurowizja.org\" přiznala, že „atmosféra ve studiu byla výjimečná. (...) Při nahrávání písně jsme nemluvili o tempu jednotlivých zvuků nebo slabik, ale o emocích.“\n\nVideoklip k písni „I Don't Wanna Leave“ byl zveřejněn dne 4. února 2009 na jejím oficiálním kanálu na YouTube. Klip režíroval Jacek Kosciuszko.\n\n\n"}
{"id": "1167494", "url": "https://cs.wikipedia.org/wiki?curid=1167494", "title": "Amir Gutfreund", "text": "Amir Gutfreund\n\nAmir Gutfreund (, 23. července 1963, Haifa – 27. listopadu 2015, Haifa) byl izraelský spisovatel.\n\nGutfreund se narodil v Haifě, jeho rodiče jako děti přežili holokaust. Vystudoval aplikovanou matematiku na technologickém institutu Technion a nastoupil k vojenskému letectvu. Tam pracoval dvacet let.\n\nUž od dvaceti let svého věku psal, ale první knihu \"Šoa šelanu\" (\"Náš Holokaust\") vydal až v roce 2001. Kniha byla přeložena do řady jazyků, např. angličtiny, francouzštiny, němčiny, nizozemštiny a maďarštiny, česky vyšla pod titulem \"Jídlo se nevyhazuje\" v roce 2013.\n\nJeho dílo vynikalo podáním vážných témat prostřednictvím humoru a ironie. Humor považoval za zvláštní druh obrany, bez kterého by možná nebyl schopný snášet realitu světa. Na druhou stranu vždy zdůrazňoval, že na holocaustu samotném není nic legračního.\n\nZemřel ve věku 52 let po dlouhém boji s rakovinou.\n\nS manželkou Netou měl tři děti, Neta zemřela v roce 2012. Oženil se podruhé s Mišal.\n\n\n"}
{"id": "1167495", "url": "https://cs.wikipedia.org/wiki?curid=1167495", "title": "Gideon Brecher", "text": "Gideon Brecher\n\nGideon Brecher známý jako Gedalja ben Eliezer z Prostějova (14. ledna 1797, Prostějov – 14. května 1873, Prostějov) byl významnou osobností židovského duchovního života na Moravě v 19. století. Byl pochován na starém židovském hřbitově v Prostějově.\n\nNarodil se v Prostějově, kde získal již v útlém věku tradiční židovské vzdělání. Jak bývalo v této době zvykem, odešel ve věku osmi či devíti let na ješivu, nejprve do Ivančic a později do Mikulova, kde studoval i u vrchního zemského rabína Mordechaje Beneta (1753–1829). Posléze působil jako soukromý učitel náboženství v moravských židovských obcích v Rousínově a Lomnici.\n\nV roce 1817 přijel na pozvání svého strýce do Pešti, kde v následujícím roce začal studovat medicínu. Titul v oboru chirurgie a porodnictví získal v roce 1824. Po studiích se vrátil do rodného Prostějova, kde si otevřel soukromou lékařskou praxi. Židovská obec v Prostějově tehdy provozovala vlastní nemocnici, v níž byl zaměstnán jako lékař (Spitalarzt) od roku 1831 až do svého úmrtí. Byl prvním Židem z Prostějova, který mohl vystudovat medicínu.\n\nV roce 1827 se oženil s Josephinou (Hajlou) Zadekovou (1805–1885) a měli spolu tři syny Aloise (Eliezera), Adolfa (Árona) a Moritze (Mošeho). Stal se váženým členem prostějovské židovské obce. Byl členem jejího představenstva, pohřebního bratrstva (Chevra kadiša) a zastával funkci inspektora židovské školy.\nJeho sláva v židovské literatuře spočívá hlavně v jeho hebrejském komentáři ke Knize Kuzari z 12. století, jejímž autorem je Jehuda ha-Levi. Brecherův komentář publikoval v letech 1838-1840 pražský vydavatel Moše Israel Landau.\nVěnoval se i vědeckým pracím. Je autorem monografie o obřízce \"Die Beschneidung der Israeliten\" (Vídeň, 1845, úvod k ní napsal rabín Hirsch Fassel z Prostějova a dodatek synovec Moritz Steinschneider), a také mnoha příspěvků do vědeckých a literárních časopisů, sborníků a některých důležitých znaleckých posudků o sociálních a náboženských otázkách. Napsal také \"Die Unsterblichkeitslehre des Israelitischen Volkes\" (Vídeň, 1857), jejíž francouzský překlad od Isidore Cahena se objevil v tom samém roce a Eleh ha-Ketubim be-Shemot, z nichž část byla revidována a zveřejněna jeho synem Adolfem Brecherem až posmrtně.\n"}
{"id": "1167497", "url": "https://cs.wikipedia.org/wiki?curid=1167497", "title": "Obština Teteven", "text": "Obština Teteven\n\nObština Teteven ( \"Община Тетевен\") je bulharská jednotka územní samosprávy v Lovečské oblasti. Leží ve středním Bulharsku na severních svazích Staré planiny. Sídlem obštiny je město Teteven, kromě něj zahrnuje obština 12 vesnic. Žije zde necelých 20 tisíc stálých obyvatel.\n\nV obštině žije 19 747 stálých obyvatel a včetně přechodně hlášených obyvatel 22 417. Podle sčítáni 1. února 2011 bylo národnostní složení následující:\n"}
{"id": "1167498", "url": "https://cs.wikipedia.org/wiki?curid=1167498", "title": "Bražec", "text": "Bražec\n\nBražec je název více míst: \n"}
{"id": "1167501", "url": "https://cs.wikipedia.org/wiki?curid=1167501", "title": "Obština Jablanica", "text": "Obština Jablanica\n\nObština Jablanica ( \"Община Ябланица\") je bulharská jednotka územní samosprávy v Lovečské oblasti. Leží ve středním Bulharsku na severních svazích Staré planiny a v Předbalkánu. Sídlem obštiny je město Jablanica, kromě něj zahrnuje obština 8 vesnic. Žije zde necelých 6 tisíc stálých obyvatel.\n\nV obštině žije 5 464 stálých obyvatel a včetně přechodně hlášených obyvatel 6 337. Podle sčítáni 1. února 2011 bylo národnostní složení následující:\n"}
{"id": "1167502", "url": "https://cs.wikipedia.org/wiki?curid=1167502", "title": "École de l'Air", "text": "École de l'Air\n\nÉcole de l'Air (EA) [\"ekol delér\"] je elitní francouzská vysoká škola, akademie vojenského letectva. Jejím mottem je „\"Faire face\"“ (česky \"Čelit\"). Nachází se v Salon-de-Provence v jižní Francii. Jejími absolventy jsou stíhací piloti, inženýři a technici.\n\n\n"}
{"id": "1167505", "url": "https://cs.wikipedia.org/wiki?curid=1167505", "title": "Otar Ioseliani", "text": "Otar Ioseliani\n\nOtar Ioseliani (ოთარ იოსელიანი, * 2. února 1934, Tbilisi) je gruzínský filmový režisér, působící ve Francii, představitel nekomerčního autorského filmu.\n\nAbsolvoval hudební konzervatoř v Tbilisi, poté studoval na Lomonosovově univerzitě matematiku, odkud přešel na Všesvazový státní institut kinematografie (VGIK), kde byl žákem Olexandra Dovženka. Poté, co byl jeho satirický školní film \"Duben\" zakázán, opustil školu a pracoval jako dělník v železárnách, zkušenosti z tohoto prostředí využil v dokumentu \"Litina\", po kterém se mu roku 1965 podařilo konečně získat vysokoškolský titul.\n\nJeho poetika byla ovlivněna českou novou vlnou: používal civilní až dokumentaristický filmový jazyk, místo lineárního děje stavěl vyprávění na poetických nebo absurdně komických útržcích všedního života, jeho hrdiny byli mladí lidé, obtížně se přizpůsobující pragmatickému okolí, jako mladý novátorský technolog ve vinařských závodech ve filmu \"Když padá listí\" (1966) nebo bohémsky rozevlátý hudebník v následujícím snímku \"Žil zpívající drozd\" (1970). Jeho film \"Idyla\" (1976), ironicky konfrontující městskou a venkovskou mentalitu, nebyl schválen do sovětské distribuce, teprve v roce 1982 se směl zúčastnit festivalu v Berlíně. Od roku 1979 režisér žil na Západě, kam ho Eduard Ševardnadze poslal na legální pracovní cestu.\n\nPrvním Ioselianiho filmem ve francouzštině byl snímek \"Milenci Luny\" (1984), humorné podobenství o konzumním způsobu života založeném na neustálých podvodech, po kterém byl Ioseliani přirovnáván k Jacquesovi Tatimu. Jeho filmy, které natáčí podle vlastních scénářů, jsou pomalé, pocitové, s excentrickými hrdiny, jemný humor je založen na smyslu pro životní paradoxy. Atmosféru jeho filmů dokresluje náladová hudba, kterou tvoří gruzínský skladatel Nikola Zurabišvili. Ve filmu \"Budiž světlo\" zobrazil příchod civilizace do africké vesnice, \"Hon na motýly\" se odehrává ve zchátralém šlechtickém sídle na jihu Francie, jehož osudy symbolizují postupný úpadek evropské kulturní tradice. Hrdina filmu \"Ráno v Benátkách\" se marně snaží vzbouřit proti každodennímu stereotypu, \"Podzimní zahrady\" jsou příběhem politika, který se po odchodu z funkce učí žít jako obyčejný člověk, v autobiografickém filmu \"Chantrapas\" se Ioseliani vrací k okolnostem svého odchodu na Západ.\n\nByl členem poroty na festivalu Berlinale (1986) a Moskevském filmovém festivalu (1995). V roce 2007 navštívil pražský festival Febiofest, kde mu byla udělena cena Kristián za přínos světové kinematografii. V roce 2008 poskytl rozhovor ukrajinskému časopisu \"2000\", v němž kritizoval ruskou vládu za podporu jihoosetinských separatistů a označil Rusko za tradičního nepřítele Gruzínců.\n\n\n"}
{"id": "1167509", "url": "https://cs.wikipedia.org/wiki?curid=1167509", "title": "GAZ-66", "text": "GAZ-66\n\nGAZ-66 byl sovětský a ruský nákladní automobil s pohonem 4×4, užitečnou hmotností 2 tuny a kabinou nad motorem. Během 60. až 80. let 20. století to byl nejpočetnější plněpohonný dvounápravový nákladní automobil v Sovětské armádě i v národním hospodářství Sovětského svazu. GAZ-66 vyráběl Gorkovský automobilový závod (rusky: ГАЗ - Горьковский автомобильный завод) ve městě Gorkij (nyní Nižnij Novgorod). Automobil měl přezdívku „Šišiga“ ( ). \n\nPrvní prototypy vozu GAZ-66 byly dokončeny v roce 1962 jako pokračování typu GAZ-62 o nosnosti 1,2 tuny. Ten byl vyráběn v letech 1958 až 1962 ve velmi malých počtech. Současně byl GAZ-66 nástupcem dvoutunového vozu GAZ-63, který byl vyráběn v letech 1948 až 1968. Sériová výroba vozu GAZ-66 se rozběhla od července 1964. Od roku 1968 byl montován systém centrální regulace tlaku v pneumatikách (typ 66-01 a jeho modifikace). V dubnu 1969 dostal GAZ-66 jako první sovětský automobil státní Znak kvality. GAZ-66 byl exportován do ostatních zemí RVHP.\nGAZ-66 byl zařazen do výzbroje ozbrojených sil Sovětského svazu a byl využíván i v národním hospodářství. I po rozpadu SSSR byly velké počty vozů využívány v ozbrojených silách Ruské federace, především u výsadkových a pohraničních vojsk.\nHromadná výroba vozu GAZ-66-11 byla ukončena v roce 1995. Náhradou začala firma GAZ vyrábět model GAZ-3308 Sadko, unifikovaný s typem GAZ-3307. Úplně poslední exemplář GAZ-66-40 vyjel z výrobní linky 1. června 1999. Dohromady bylo vyrobeno 965 941 kusů vozidel z rodiny GAZ-66.\n\nGAZ-66 byl nákladní automobil se zvýšenou průchodivostí, nosností dvě tuny, určený pro jízdu v náročných podmínkách a v místech bez cest. Velká průchodivost byla zajištěna použitím samosvorných diferenciálů na obou nápravách, velkou světlou výškou nad terénem a systémem centrální regulace tlaku v pneumatikách. Proto měla disková kola zvláštní konstrukci a vůz měl pro dofukování pneumatik kompresor, poháněný od motoru vozu. Motor vozu byl vybaven předstartovním předehřívačem PŽB-12. Provozní brzdy byly hydraulické s podtlakovým posilovačem, parkovací brzda mechanická. Řízení bylo vybaveno hydraulickým posilovačem.\n\nVýznamnou výhodou tohoto automobilu bylo rovnoměrné rozložení hmotnosti, takřka shodné zatížení přední i zadní nápravy a obecně kompaktní konstrukce daná uložením kabiny řidiče nad motorem. Díky tomu byl automobil široce využíván ve výsadkových oddílech, protože při přistání na padáku přistál na všechna kola najednou. Malé rozměry kabiny a její uložení přímo nad nápravou se ukázaly jako nebezpečné pro osádku při najetí auta na minu. Proto byl GAZ-66 od roku 1980 stažen od bojových oddílů v Afghánistánu. Od počátku devadesátých let byl GAZ-66 masově vyřazován z armády. Nahradil ho typ GAZ-3308 Sadko s kapotovou kabinou a prodlouženým podvozkem obdobné koncepce. \n\nPro kontrolu a opravy motoru byla kabina sklopná na kloubech vpřed. Mezi sedadlem řidiče a sedadlem spolujezdce byl na motoru upevněn samostatný kryt, který se nesklápěl s kabinou. Kvůli němu byla řadicí páka umístěna z pohledu řidiče vpravo vzadu, což bylo při řazení nepohodlné.\nPro odpočinek řidiče byla kabina vybavena plátěným závěsným lůžkem (hamakem), které se zavěšovalo na čtyři úchyty v kabině.\nPřední i zadní náprava byly odpruženy podélnými listovými poloeliptickými pružinami s hydraulickými tlumiči. Díky této soustavě odpružení vynikal GAZ-66 plynulým pohybem. Vzhledem k jednoduchým tlumičům na zadní nápravě a samosvorným diferenciálům na obou nápravách nesměl být vůz přetěžován.\n\n\n\n\n\n"}
{"id": "1167510", "url": "https://cs.wikipedia.org/wiki?curid=1167510", "title": "Alexandr Gerasimov", "text": "Alexandr Gerasimov\n\nAlexandr Petrovič Gerasimov (rusky , * 19. března 1959 v Penze, SSSR) je bývalý ruský hokejový útočník.\n\nReprezentoval Sovětský svaz. V národním týmu do 18 let vybojoval bronzovou medaili na mistrovství Evropy této věkové kategorie v roce 1977 v SRN. Za reprezentaci do 20 let hrál na juniorském mistrovství světa v letech 1978 v Kanadě a 1979 ve Švédsku, oba turnaje Sověti ovládli.\n\nV reprezentaci poprvé nastoupil 12.12.1982 ve Stockholmu proti domácím Švédům (4:2), utkání se hrálo v rámci turnaje Pohár Rudého práva 1982/83. Na hrách v Sarajevu 1984 se stal olympijským vítězem. Naposledy oblékl dres národního týmu 4.4.1985 v Kouvole v přátelském utkání s Finskem (8:2). Celkem odehrál 42 utkání a nastřílel 21 branek.\n\nOdchovanec klubu Dizel Penza nastupoval za mateřský klub od šestnácti let v druhé lize. V roce 1980 se přesunul do HC CSKA Moskva a za tento klub debutoval v nejvyšší sovětské soutěži v sezoně 1980/81. V tomto klubu se mu podařilo získat sedm mistrovských titulů. V roce 1988 ukončil aktivní činnost.\n\n"}
{"id": "1167513", "url": "https://cs.wikipedia.org/wiki?curid=1167513", "title": "Jens Todt", "text": "Jens Todt\n\nJens Todt (* 5. leden 1970, Hameln) je bývalý německý fotbalista. Hrával na pozici záložníka.\nS německou reprezentací získal zlatou medaili na mistrovství Evropy 1996, když byl dodatečně povolán těsně před finálovým zápasem s Českou republikou – do něhož ale nakonec nezasáhl. Celkem za národní tým odehrál 3 utkání.\n\nS Werderem Brémy vyhrál v sezóně 1998/99 německý pohár.\n\nPo skončení hráčské kariéry působil jako fotbalový funkcionář, byl mj. sportovním ředitelem v klubu VfL Bochum, v současnosti působí na této pozici v Karlsruher SC.\n"}
{"id": "1167518", "url": "https://cs.wikipedia.org/wiki?curid=1167518", "title": "Makadla", "text": "Makadla\n\nMakadla (synonyma: pedipalpy, palpy) jsou specifické přední končetiny klepítkatců. Jsou obvykle kratší než kráčivé nohy a jen šestičlánkové (kráčivé nohy jsou sedmičlánkové). Tvoří je: femur, koxa, patela, tarzus, tibie a trochanter. Vybíhají dopředu laloky zvanými gnatokoxy. U většiny klepítkatců plní funkci ústních orgánů, kdy mají zásadní či alespoň důležitý podíl při zachycení kořisti. U pavouků bývá přední část opatřena řadou malých zoubků, vnitřní okraje jsou porostlé hustými chlupy, které nasávají tekutý obsah těla kořisti. Rovněž pomáhají zorientovat se v prostoru. U dospělých samců bývají na jejich koncích umístěny kopulační orgány. Druhům s dobrým zrakem slouží i jako signalizační končetiny při namlouvacích tanečcích. U štírů, bičnatců či bičovců se pedipalpy vyvinuly v klepítka.\n"}
{"id": "1167520", "url": "https://cs.wikipedia.org/wiki?curid=1167520", "title": "Římskokatolická farnost Ježov", "text": "Římskokatolická farnost Ježov\n\nŘímskokatolická farnost Ježov je územní společenství římských katolíků s farním kostelem svatého Jakuba Staršího v děkanátu Kyjov. Na území farnosti žilo v roce 2016 ve čtyřech obcích přes 1 800 obyvatel.\n\nPrvní písemná zmínka o obci pochází z roku 1320, kdy se píše o faráři Gerhardovi z Ježova. Kostel svatého Jakuba Staršího na kopci Kříb byl postaven asi v letech 1677–1681. V roce 1996 byl vysvěcen nový filiální kostel sv. Jana Nepomuckého v Žádovicích.\n\nSoučasným administrátorem excurrendo je od února 2014 R. D. Mgr. Jan Šimoník.\n\nNa území farnosti se pravidelně koná Tříkrálová sbírka. V roce 2016 se při ní vybralo v Ježově 14 365 korun, v Labutech 5 265 korun, ve Skalce 4 045 korun a v Žádovicích 18 903 korun.\n\n"}
{"id": "1167523", "url": "https://cs.wikipedia.org/wiki?curid=1167523", "title": "AED", "text": "AED\n\nZkratka AED může znamenat:\n"}
{"id": "1167527", "url": "https://cs.wikipedia.org/wiki?curid=1167527", "title": "Kobra jávská", "text": "Kobra jávská\n\nKobra jávská (\"Naja sputatrix\") je korálovcovitý had z rodu \"Naja\", jeden z třinácti druhů tzv. plivajících kober, které po útočnících vystřikují svůj jed a míří při tom na oči. Druh popsal Friedrich Boie v roce 1821. Kobra jávská je dle Mezinárodního svazu ochrany přírody málo dotčený druh, je však často lovena pro maso, kůži a orgány používané v tradiční medicíně.\nKobra jávská se vyskytuje v Indonésii, konkrétně na ostrovech Jáva, Malé Sundy (Bali, Lombok, Sumbawa, Komodo, Flores, Lomblen a Alor). K životu dává přednost nížinám do výšky zhruba 600 m n. m. Lze ji najít v široké škále stanovišť, obvykle se vyskytuje v lesích, ale též v savanách a rýžových polích, někdy také v sekundárních lesích. Jedná se o pozemního hada, který je aktivní v noci.\n\nKobra jávská je středně velká a těžká kobra, měří zhruba 1,3 m, dorůstá maximální velikosti 1,85 m. Podobně jako ostatní kobry má tento druh dlouhá krční žebra, která se v případě ohrožení roztáhnou a vytvoří charakteristickou kápi. Hlava je eliptická s krátkým zaobleným čenichem s velkými nozdrami, oči jsou střední velikosti. Dospělé kobry jávské bývají stejnoměrně žluté, hnědé až černé, mladí jedinci mají na krku pruhy a skvrny. Barva a vzor kůže je rozdílná mezi hady na Jávě a jiných ostrovech, kde se tento druh také vyskytuje.\nStřední smrtná dávka jedu u kobry jávské je 1,7 mg/kg. Jed je neurotoxický a silný, nemusí však rychle účinkovat. Tomuto druhu je přičítáno málo smrtelných uštknutí u lidí.\nKobra jávská je velmi útočná a nezdráhá se po narušiteli z jedových zubů vystříknout jed, cítí-li se ohrožena. Kobra se živí především malými savci, jako jsou myši a krysy, ale pojídá také žáby, ještěrky nebo jiné hady. Herpetolog Shine Boeadi publikoval v roce 1998 studii věnující se potravě těchto kober na 80 exemplářích. Většinu potravy tvořili savci. Rozmnožování probíhá od srpna do října během období sucha. Po kopulaci samice naklade na konci období sucha případně na začátku období dešťů průměrně 25 vajec ze kterých se po 88 dnech vylíhnou mláďata nezávislá na matce.\nHlavní nebezpečí pro kobru jávskou představuje lov. Tito hadi se loví především pro kůži a maso, žlučník, krev a srdce kober jsou však také využívány v tradiční medicíně. V roce 2011 bylo kvůli kůži vyváženo celkem 134 550 těchto hadů, přičemž většina obchodů probíhá na ostrově Jáva.\n\nKobra jávská je dle Mezinárodního svazu ochrany přírody (IUCN) málo dotčeným druhem a je zapsána v dodatku úmluvy CITES II.\n\n"}
{"id": "1167529", "url": "https://cs.wikipedia.org/wiki?curid=1167529", "title": "Edward Okuń", "text": "Edward Okuń\n\nEdward Franciszek Mateusz Okuń (21. září 1872 Wólka Zerzeńska u Varšavy - 17. ledna 1945 Skierniewice) byl polský malíř, ilustrátor a svobodný zednář, člen hnutí \"Mladé Polsko\".\n\nV roce 1890–1891 studoval na škole kresby Wojciecha Gersona ve Varšavě, v letech 1891-1893 pod vedením Izydora Jabłońskieho a Jana Matejka na Vysoké škole výtvarných umění v Krakově. Ve studiích pokračoval v Mnichově a Paříži. V roce 1897 odešel studovat na školu Simona Hollósyeho v Mnichově, byl také v Maďarsku, kde Hollósy založil uměleckou kolonii. Od roku 1898 žil 20 let v Římě, přitom cestoval po Itálii. Byl spoluzakladatelem lóže svobodného zednářství \"\"Polonia\"\".\n\nPo návratu do Polska v roce 1921 se usadil ve Varšavě. Byl místopředsedou společnosti pro povzbuzení výtvarných umění \"„Zachęta“\". Dne 16. prosince 1922 byl svědkem atentátu na prvního prezidenta Polska Gabriela Narutowicze, který spáchal malíř Eligiusz Niewiadomski. V roce 1925 působil jako profesor na Vysoké škole výtvarných umění ve Varšavě, v letech 1933–1934 byl jejím ředitelem. Byl členem Spolku polských umělců \"\"Sztuka\"\". Spolu se svými přáteli založil zednářskou lóži \"\"Kopernik\"\".\n\nBěhem druhé světové války žil ve Varšavě. Po Varšavském povstání v roce 1944 se přestěhoval do Skierniewic, kde byl zabit v lednu 1945 na ulici, zbloudilou kulkou.\n"}
{"id": "1167530", "url": "https://cs.wikipedia.org/wiki?curid=1167530", "title": "Asijská hokejová liga 2003/2004", "text": "Asijská hokejová liga 2003/2004\n\nAsijská hokejová liga 2003/2004 byla první sezónou Asijské hokejové ligy v Japonsku a Jižní Koreji, které se zúčastnilo celkem 5 týmů (4 z Japonska a 1 z Jižní Koreje). Ze soutěže se nesestupovalo.\n\nV základní části každé družstvo odehrálo celkem 16 zápasů (2× venku a doma). Tým, který se umístil na prvním místě, se stal mistrem ligy.\n\n"}
{"id": "1167535", "url": "https://cs.wikipedia.org/wiki?curid=1167535", "title": "Bernd Hölzenbein", "text": "Bernd Hölzenbein\n\nBernd Hölzenbein (* 9. březen 1946, Dehrn) je bývalý německý fotbalista. Hrával na pozici záložníka, nebo útočníka.\nS německou reprezentací získal zlatou medaili na mistrovství světa 1974 a stříbro z mistrovství Evropy 1976. Zúčastnil se též mistrovství světa 1978. Celkem za národní tým odehrál 40 utkání, v nichž vstřelil 5 branek.\n\nS Eintrachtem Frankfurt vyhrál Pohár UEFA 1979/80. Třikrát s Frankfurtem rovněž vybojoval německý pohár (1973/74, 1974/75, 1980/81). V Bundeslize s ním dosáhl nejvýše na třetí příčku (1974/75). V Bundeslize odehrál 420 zápasů, v nichž vstřelil 160 gólů. V historické tabulce střelců ho to řadí na 12. místo.\n"}
{"id": "1167545", "url": "https://cs.wikipedia.org/wiki?curid=1167545", "title": "Lygia Fagundes Telles", "text": "Lygia Fagundes Telles\n\nLygia Fagundes Telles (* 19. dubna 1923, São Paulo) je brazilská spisovatelka, členka Brazilské literární akademie (\"Academia Brasileira de Letras\") a také držitelka Camõesovy ceny za rok 2005.\n\nJejí otec byl advokát, právník Durval de Azevedo Fagundes a její matkou byla pianistka Maria do Rosário de Azevedo (Zazita).\n\nDo češtiny byly dle NK ČR přeloženy doposud následující knihy:\n\n\n"}
{"id": "1167555", "url": "https://cs.wikipedia.org/wiki?curid=1167555", "title": "Mikarie pospolitá", "text": "Mikarie pospolitá\n\nMikarie pospolitá (\"Micaria sociabilis\") je pavouk z čeledi skálovkovití. Jedná se o evropský druh pavouka, v ČR je velmi vzácný. Žije v blízkosti mravenců lužních, vyskytuje se u něj poměrně vzácný reverzní sexuální kanibalismus.\nSamec a samice jsou přibližně stejně velcí a to 2 - 4 mm, pohlavní dimorfismus tedy není příliš výrazný. Zbarvením mikarie napodobuje mravence lužního (\"Liometopum microcephalum\"). Barvy oscilují od rezavě hnědé po hnědočernou. Zadeček má lesklé proužky resp. šupinky.\nEvropský druh pavouka, v ČR velmi vzácný. Vyskytuje se jen na jižní Moravě. Nejčastějším biotopem jsou kmeny starých dubů.\nMikarie pospolitá uplatňuje myrmekomorfii, což je druh mimikry, kdy se živočich maskuje za mravence. Žije v blízkosti mravenišť vzácných mravenců lužních. Není stavbou těla mravencům podobná nijak výrazně, spíše je imituje barevně a chováním. Mravence však neloví, mimikry jí slouží jako ochrana před predátory. Velkou zvláštností těchto pavouků je jejich reverzní sexuální kanibalismus. U velkého množství pavouků má samička kanibalské sklony a zabíjí samečky. U mikarie pospolité je tomu naopak. Samci občas zabíjejí a požírají samice. Ve většině případů zabíjejí samci z druhé roční generace „staré“ samice z první generace, které už se spářily, a to především v době nedostatku potravy.\n\n\n"}
{"id": "1167559", "url": "https://cs.wikipedia.org/wiki?curid=1167559", "title": "Loveč", "text": "Loveč\n\nLoveč může znamenat:\n\n\n"}
{"id": "1167560", "url": "https://cs.wikipedia.org/wiki?curid=1167560", "title": "Evžen Boček", "text": "Evžen Boček\n\nEvžen Boček (6. října 1966, Kyjov) je český kastelán a spisovatel.\n\nEvžen Boček se narodil v roce 1966. Vystudoval gymnázium v Kyjově a Masarykovu univerzitu v Brně. Jeden rok učil na základní škole Červené Domky v Hodoníně. Od roku 1992 pracuje jako kastelán milotického zámku spravovaného Národním památkovým ústavem. Svůj první román \"Deník kastelána\" vydal pod pseudonymem Jan Bittner. Druhý román \"Poslední aristokratka\" rozdělil do dvou knih. V roce 2012 obdržel za román \"Poslední aristokratka\" Cenu Miloslava Švandrlíka.\n\n\nSérii knih o aristokratce načetla jako audioknihy herečka Veronika Kubařová. Podle prvního románu také Arnošt Goldflam napsal divadelní hru uváděnou od roku 2015 v pražském Divadle Na Jezerce s Annou Polívkovou v hlavní roli. V roce 2019 chce první dva romány zfilmovat režisér Jiří Vejdělek. 24. října 2019 měl premiéru první z nich.\n\n"}
{"id": "1167561", "url": "https://cs.wikipedia.org/wiki?curid=1167561", "title": "Seznam kulturních památek v Hartmanicích", "text": "Seznam kulturních památek v Hartmanicích\n\n"}
{"id": "1167562", "url": "https://cs.wikipedia.org/wiki?curid=1167562", "title": "Seznam kulturních památek v Čachrově", "text": "Seznam kulturních památek v Čachrově\n\n"}
{"id": "1167563", "url": "https://cs.wikipedia.org/wiki?curid=1167563", "title": "Seznam kulturních památek v Nalžovských Horách", "text": "Seznam kulturních památek v Nalžovských Horách\n\n"}
{"id": "1167564", "url": "https://cs.wikipedia.org/wiki?curid=1167564", "title": "Reflexivum", "text": "Reflexivum\n\nReflexivum může označovat:\n"}
{"id": "1167570", "url": "https://cs.wikipedia.org/wiki?curid=1167570", "title": "Seznam kulturních památek v Běšinách", "text": "Seznam kulturních památek v Běšinách\n\n"}
{"id": "1167571", "url": "https://cs.wikipedia.org/wiki?curid=1167571", "title": "Daniel Amartey", "text": "Daniel Amartey\n\nDaniel Amartey (* 21. prosince 1994) je ghanský fotbalista hrající na postu záložníka a obránce, od ledna 2016 hráč anglického klubu Leicester City.\nV sezóně 2015/16 získal s Leicesterem City premiérový titul klubu v anglické nejvyšší lize.\n\n"}
{"id": "1167572", "url": "https://cs.wikipedia.org/wiki?curid=1167572", "title": "Seznam kulturních památek ve Strážově", "text": "Seznam kulturních památek ve Strážově\n\n"}
{"id": "1167574", "url": "https://cs.wikipedia.org/wiki?curid=1167574", "title": "Kyselina kaprinová", "text": "Kyselina kaprinová\n\nKyselina kaprinová (systematický název kyselina dekanová) je karboxylová kyselina patřící mezi nasycené mastné kyseliny. Její soli a estery se nazývají dekanoáty nebo kaprináty. Triviální název je odvozen od jejího výskytu v kozím mléku (\"capra\" je latinsky koza).\n\nKyselina kaprinová se vyskytuje v kokosovém oleji (kolem 10 %) a palmojádrovém oleji (4 %), v běžných olejích ze semen je vzácná. Také se nachází v mléku různých savců a v menší míře v ostatních živočišných tucích. Společně s dalšími dvěma kyselinami pojmenovanými podle výskytu v kozím mléku, kapronovou a kyselinou kaprylovou, tvoří asi 15 % tuku kozího mléka.\n\nTuto kyselinu lze vyrobit oxidací primárního alkoholu dekanolu oxidem chromovým v kyselém prostředí.\n\nneutralizací kyseliny kaprinové nebo zmýdelněním jejich esterů (obvykle triacylglycerolů) hydroxidy vznikají příslušné soli, sodné a draselné soli jsou součástí mýdel.\n\nKyselina kaprinová se používá na výrobů esterů, které slouží jako umělá aromata a parfémy. Také se z ní vyrábějí některá léčiva.\n"}
{"id": "1167578", "url": "https://cs.wikipedia.org/wiki?curid=1167578", "title": "Nemesis (album, Grip Inc.)", "text": "Nemesis (album, Grip Inc.)\n\nNemesis je druhé studiové album americké groove metalové kapely Grip Inc. vydané roku 1997 hudebním nakladatelstvím SPV GmbH. Bylo nahráno ve studiu Woodhouse Studios v německém Hagenu. Bezprostředně po nahrání alba kapelu opustil baskytarista Jason Viebrooks. Ke skladbě \"Rusty Nail\" vznikl videoklip.\n\n\nZpěvák Gus Chambers okomentoval v rozhovoru jednotlivé skladby:\n\n\n"}
{"id": "1167580", "url": "https://cs.wikipedia.org/wiki?curid=1167580", "title": "Lední hokej na Zimních olympijských hrách 2018", "text": "Lední hokej na Zimních olympijských hrách 2018\n\nHokejové soutěže mužů a žen na Olympijských hrách v Pchjongčchangu se uskutečnily ve dnech 9. až 25. února 2018. Hrálo se na hokejových stadionech Kangnung a Kwandong v Kangnungu. Turnaje se zúčastnilo 12 mužských a 8 ženských týmů, které se střetly o dvě sady medailí. Hrálo na kluzišti o rozměru 60×30 metrů, které odpovídalo standardu Mezinárodní hokejové federace. Poprvé od ZOH 1994 nestartovali v mužském olympijském turnaji hráči NHL.\n\nČeští hokejisté pod vedením kouče Josefa Jandače porazili ve čtvrtfinále USA 3:2 po samostatných nájezdech, v semifinále nestačili na tým Ruska a v boji o bronzové medaile podlehli Kanadě. V mužském olympijském turnaji tak skončili na čtvrtém místě.\n\n\"Čísla v závorce označují pořadí týmů ve světovém žebříčku, které je rozhodující pro nasazení do jednotlivých skupin.\"\n"}
{"id": "1167587", "url": "https://cs.wikipedia.org/wiki?curid=1167587", "title": "Dům čp. 696 Dukelských hrdinů", "text": "Dům čp. 696 Dukelských hrdinů\n\nDům čp. 696 na třídě Dukelských hrdinů v Praze 7 – Holešovicích je rohový třípatrový novorenesanční dům. Byl postaven v roce 1894 podle návrhu novorenesančního architekta Jana Zeyera ovlivněného architektem Antonínem Wiehlem.\nRohový třípatrový dům s nárožním rizalitem je situován na rohu třídy Dukelských hrdinů a Heřmanovy ulice. Rizalit na nároží zakončuje vykrajovaný štít s ornamentální výzdobou. Jeho výzdobu tvoří režné zdivo. Výzdobu přízemí tvoří rustika. Nároží prvního a druhého patra zdobí bosáž lemující na nároží a na obou křídlech i rizalit. Oproti dvěma dalším domům v ulici Dukelských hrdinů 693 a 694 je u domu čp. 696 schéma výzdoby lehce pozměněno v kompozici, technice i námětu. Ve třetím patře se střídá dvojice oken s oknem jediným. Mezi okny třetího patra jsou na keramických kachlích slavné postavy české historie - kněžna sv. Ludmila a kníže sv. Václav a postavy blíže neurčených panovnic.\nAutorem návrhu je český architekt Jan Zeyer náležející ke generaci Národního divadla. Jeho bratr byl významný český básník Julius Zeyer. Na počátku své stavitelské dráhy Zeyer v letech 1873–1880 spolupracoval s architektem Antonínem Wiehlem, vůdčí osobností novorenesance navazujícího na tradici české renesance 16. století. Wiehlovým pojetím české novorenesance byl Zeyer ovlivněn i v dalších letech. Dokladem tohoto ovlivnění je mimo jiné i dům čp. 696. Zeyer společně s Wiehlem v Praze navrhl a postavil 5 činžovních domů. Wiehlovo a Zeyerovo do té doby neobvyklé pojetí výzdoby domů vzbudilo pozornost odborníků a příznivý ohlas veřejnosti. O tom svědčí názor historičky a etnografky Renáty Tyršové publikovaný po dokončení stavby domu čp. 1035/17 v ulici Karolíny Světlé, kde se Antonín Wiehl v průběhu stavby inspiroval rekonstrukcí Schwarzenberského paláce dokončenou Josefem Schulzem v roce 1871, jmenovitě konzolovou římsou. Wiehlův a Zeyerův kolega architekt Jan Koula jejich úsilí definoval v roce 1883 ve Zprávách Spolku architektů a inženýrů v království Českém jako \"výklad o vývoji a stylu A. Wiehla\" \"...Wiehl bojuje o nové vyjádření architektonické na základě vzorů, pro Prahu a Čechy XVI. a XVII. století typických a ukázal k nim poprvé, když postavil svůj \"sgrafitový domek\" v Poštovské ulici. Od té doby pilně sbíral památky naší renesance, studoval je a kde mu bylo možno, hleděl jich užíti na svých stavbách. Wiehlovým přičiněním mluví se o \"české renesanci\"; cítíme oprávněnost tohoto názvu, ale nikdo dosud nestanovil přesně, v čem ráz těch staveb záleží...\"Zeyer s Wiehlem navrhli a realizovali ještě Dům Bohuslava Schnircha v Mikovcově ulici čp. 548/5, Olivův dům čp. 1032/14 v Divadelní ulici, Dům s taneční školou Karla Linka čp. 1050 v Praze 1, Divadelní ul. 12, Krocínova ul. 1. (1875–1876), Dům čp. 1035/17 Karolíny Světlé (1876). Podobně Wiehl ovlivnil i Karla Gemprle, se kterým spolupracoval po Zeyerovi.Po ukončení spolupráce s Wiehlem Zeyer realizoval čtyři nájemní domy ve spolupráci s architektem Viktorem Skůčkem.\n\nVýzdoba domu odpovídá orientaci novorenesančních architektů, malířů a sochařů na historická a vlastenecká témata na cykly ze života a český folklor. Koncepce fasády také ukazuje Zeyerovo ovlivnění Wiehlem a stylem „mluvící architektury“: objevují se zde slavné postavy české historie - kněžna sv. Ludmila a kníže sv. Václav. Tematika sgrafit ukazuje na Alšovo pojetí malířské výzdoby novorenesančních budov.\n\nDům Zeyer navrhl a postavil v době, kdy si již 10 realizacemi získal jméno jako významný novorenesanční architekt a stavitel.\nV téže době jako dům čp. 696 na třídě Dukelských hrdinů (v roce 1894) Zeyer navrhoval a stavěl v podobném stylu další 2 nájemní domy na dnešní třídě Dukelských hrdinů a Řeznický dům na rohu Bubenského nábřeží a Argentinské ulice. Významně se tak zapsal do vytváření tříd a ulic Holešovic - Buben jako nové pražské čtvrti. Další 4 stavby Zeyer realizoval mimo Prahu.\nNa výzdobě fasády domu Zeyer uplatnil obě svá oblíbená kompoziční řešení spočívající v architektonicky oddělených výškových polích: výšková pole slouží pro individuálně určené figury a horizontální pásy byly optimální pro vylíčení děje.\nSloučením obou řešení rozdělením horizontálního pásu na několik obdélných polí mohl autor popsat několik různých dějů v řadě za sebou. Takto například zpracovat témata ze života měšťana a alegorie jeho ctností Mikoláš Aleš (podle Wiehlovy představy) na Wiehlově domě.\n\n"}
{"id": "1167591", "url": "https://cs.wikipedia.org/wiki?curid=1167591", "title": "Rado Murnik", "text": "Rado Murnik\n\nRado Murnik (31. červencea 1870, Lublaň – 6. listopadu 1932, tamtéž) byl slovinský prozaik, novinář, humorista, satirik a dramatik.\n\nPocházel z bohaté a prominentní obchodnické rodiny v Lublani. Po ukončení stření školy (1881-1889) začal studovat lékařství ve Štýrském Hradci a ve Vídni, Studium však brzy ukončil a začal se zcela věnovat literatuře a novinařině. Během první světové války byl přidělen k cenzuře a roku 1918 se stal zaměstnancem poštovního úřadu. Když byl úřad roku 1921 zrušen, zůstal bez práce. V té době také onemocněl roztroušenou sklerózou, která mu bránila v umělecké tvorbě. Žil osamoceně, ve velké chudobě a byl závislý na pomoci cizích lidí. Osm let byl upoután na lůžko. Roku 1930 mu město Lublaň u příležitosti jeho šedesátin poskytla útočiště v místním chudobinci, kde za dva roky zemřel.\n\nPrvní literární práce vytvořil již na střední škole. V devadesátých letech psal pro různé slovinské (\"Vesna\", \"Ljubljanski zvon\", \"Slovenski narod\") a německé (\"Neue Freie Presse\" ve Vídni nebo \"Politik\" v Praze) noviny a časopisy. Redigoval satirická periodika \"Jež\" a \"Osa\" a také časopis \"Lovec\". V časopisech také většinou vydával i svá díla. Přestože jeho literární tvorba nestačila na to, aby se bez problémů uživil, stal se svými parodiemi, humoreskami i historickými romány velmi oblíbený mezi čtenáři.\n\n"}
{"id": "1167594", "url": "https://cs.wikipedia.org/wiki?curid=1167594", "title": "Čampávatský lidojed", "text": "Čampávatský lidojed\n\nČampávatský lidojed byla samice tygra indického, které padlo za oběť 436 lidí z Nepálu a indického Kumáónu. Její útoky probíhaly koncem 19. a začátkem 20. století. Podle dostupných zdrojů jde o největší počet lidských obětí zabitých jediným tygrem. Tygřici zastřelil známý lovec Jim Corbett v roce 1907.\n\nTygřice začala své útoky v Nepálu v podhůří Himálají koncem 19. století. Lidé byli napadáni, když procházeli džunglí. Nejprve byli k zastavení útoků posláni různí lovci, ale tygřice jim vždy unikla. Nakonec byla povolána nepálská armáda. Té se také nepodařilo tygřici zabít, ale donutili ji alespoň opustit oblast. Tygřice přeplavala hraniční řeku Sardu, čímž se dostala do Indie. Za dobu svého působení v Nepálu zabila 200 lidí.\nV Indii brzy pokračovala ve svých útocích na lidi a to ve správní oblasti Kumáón. Postupně se stávala stále odvážnější, prováděla svoje útoky za světla a velmi blízko vesnic či přímo v nich. Život na mnoha místech byl téměř paralyzován, mnozí vesničané odmítali opustit své chatrče a vycházet ven. Tygřici se dařilo vyhýbat se lovcům, neboť měla promyšlenou taktiku - nikdy neútočila dvakrát na stejném místě a zabité lidi konzumovala relativně rychle. Vláda vypsala za zabití lidožrouta odměnu.\n\nV roce 1907 se do případu vložil do té doby neznámý britský lovec Jim Corbett. Byl to jeho první střet s lidožravým tygrem. Corbettovi se tygřici podařilo vystopovat poté, co zabila šestnáctiletou dívku nedaleko městečka Čampávat. Corbett ji našel druhý den a za pomoci místních lidí ji zastřelil. Posmrtně ji prohlédl a zjistil, že měla oba pravé špičáky zlomené, pravděpodobně po střelné ráně. To jí bránilo, či přinejmenším omezovalo v lovu své přirozené kořisti. Celkem si její řádění vyžádalo 436 mrtvých, což je oficiální rekord nejen mezi tygry, ale mezi všemi lidožravými šelmami.\n\nV Čampávatu poblíž Chataar Bridge na cestě do Lohaghatu se nachází betonová deska, která má upomínat na místo, kde byla tygřice zabita. Jim Corbett později své zážitky z lovu lidožravých šelem zvěčnil v knize \"Tygři z Kumáonu\" (Man-Eaters of Kumaon). Jednu z prvních kapitol věnoval právě pronásledování tygřice z Čampávatu.\n\n"}
{"id": "1167597", "url": "https://cs.wikipedia.org/wiki?curid=1167597", "title": "Lední hokej na Zimních olympijských hrách 2018 – kvalifikace muži", "text": "Lední hokej na Zimních olympijských hrách 2018 – kvalifikace muži\n\nKvalifikace na olympijský turnaj v ledním hokeji mužů 2018 rozhodla o účastnících olympijského turnaje. Jižní Korea jako hostitel měla účast zajištěnou předem, 8 týmů bylo nasazeno přímo do hlavní fáze olympijského turnaje. O zbylá 3 místa zajišťující účast na finálovém turnaji se utkalo celkem 28 zemí a probojovaly se do něj celky Německa, Slovinska a Norska.\n\n^Praha a Ostrava jsou místem konání MS 2015, tedy události, ve které bylo rozhodnuto o nasazení, resp. přímém postupu na OH.\n\nAby se země přímo kvalifikovala na olympijský turnaj bez nutnosti hrát kvalifikaci, musela se v žebříčku IIHF vydaném po MS 2015 umístit mezi nejlepšími 8 týmy. Poslední mistrovství mělo bodovou váhu 100%, zatímco každý předchozí rok měl hodnotu o 25% nižší.\n\nNásledující žebříček je aktuální ke dni skončení MS 2015.\n\nPrvní kvalifikační kolo se hrálo od 5. do 8. listopadu 2015 ve 2 skupinách po 4 týmech systémem každý s každým. Turnaje se odehrály v estonském Tallinu a ve španělském Valdemoro. Vítězové skupin postoupili do kvalifikačního kola 2 a byli nasazeni jako sedmý a osmý celek dle jejich umístění v žebříčku IIHF.\n\nHrála se 10. října v Sofii mezi Bulharskem a Gruzií. Do další fáze postoupil vítěz.\nVšechny časy jsou místní (UTC+2).\n\nVšechny časy jsou místní (UTC+1).\n\nDruhé kvalifikační kolo se hrálo 11. až 14. února 2016 ve 3 skupinách po 4 týmech systémem každý s každým. Právo pořádat kvalifikační turnaj získaly státy na 18., 19. a 20. místě žebříčku IIHF; turnaje se tak odehrály v italské Cortině d'Ampezzo, maďarské Budapešti a japonském Sapporu.\n\nVítězové postoupili do třetího kvalifikačního kola a byli nasazeni na 4., 5. a 6. místě dle umístění v žebříčku IIHF.\n\nVšechny časy jsou místní (UTC+1).\n\nVšechny časy jsou místní (UTC+1).\n\nVšechny časy jsou místní (UTC+9).\n\nTřetí kvalifikační kolo se hrálo 1. až 4. září 2016 ve 3 skupinách po 4 týmech systémem každý s každým. Právo pořádat kvalifikační turnaj získaly státy na 9., 10. a 11. místě žebříčku IIHF; turnaje se tak odehrály v běloruském Minsku, lotyšské Rize a norském Oslo.\n\nVšechny časy jsou místní (UTC+3).\n\nVšechny časy jsou místní (UTC+3).\n\nVšechny časy jsou místní (UTC+2).\n"}
{"id": "1167598", "url": "https://cs.wikipedia.org/wiki?curid=1167598", "title": "Rogue One: Star Wars Story", "text": "Rogue One: Star Wars Story\n\nRogue One: Star Wars Story (v anglickém originále Rogue One: A Star Wars Story) je americký sci-fi film, space opera a první snímek ze série \"Anthology\" ze světa \"Star Wars\". Režisérem je Gareth Edwards, scénář napsali Gary Whitta a Chris Weitz podle nápadu vedoucího vizuálních efektů Johna Knolla. V hlavních rolích se objevili Felicity Jones, Diego Luna, Riz Ahmed, Ben Mendelsohn, Donnie Yen, Jiang Wen, Forest Whitaker, Mads Mikkelsen a Alan Tudyk. Děj se odehrává krátce před událostmi snímku \"\" (1977). Příběh se zaměřuje na skupinu rebelských špionů, kteří mají za úkol ukrást plány pro novou zbraň Impéria, Hvězdu smrti.\n\nFilm produkovala společnost Lucasfilm a distribuuje jej Walt Disney Studios Motion Pictures. Vlastní natáčení začalo ve studiích Elstree blízko Londýna v srpnu 2015. \"Rogue One\" byl do kin uveden 16. prosince 2016, rok po filmu \"\".\n\nPo založení Galaktického impéria se skupina nevyzpytatelných rebelských bojovníků vydává na zoufalou misi: ukrást plány Hvězdy smrti než bude použita k vynucení císařovy vlády.\n\nDabing\n\nJana Stryková,Tomáš Borůvka, Otmar Brancuzský, Ladislav Cigánek, Jiří Čapka, Luděk Čtvrtlík, Petr Gelnar, Jaroslav Horák, Marek Hrazdil, Ivo Hrbáč, Martin Janouš, Lukáš Jurek, Jaroslav Horák, Ondřej Kavan, Jiří Krejčí, Vendula Křížová, Stanislav Lehký, Petr Meissel, Ivo Novák, Luboš Ondráček, Jiří Ployhar, René Přibil, Tomáš Racek, Václav Rašilov, Otto Rošetzký, Svatopluk Schuller, Petr Vágner, Karel Zima, Vladimír Žďánský\n\nV únoru 2013 potvrdil Disney CEO Bob Iger, že budou natočeny dva samostatné filmy a že ke každému sepíše individuální scénář Lawrence Kasdan a Simon Kinberg. 6. února pak \"Entertainment Weekly\" napsal, že Lucasfilm pracuje na dvou filmech s Hanem Solem a Bobou Fettem. Disney CFO Jay Rasulo je popsal jako \"původní příběhy\". Kathleen Kennedy vysvětlila, že tyto filmy nebudou můstkem mezi původní a novou trilogií a pak prohlásila: \"George [Lucas] měl jasno v tom, jak to bude fungovat. Kánon, který stvořil, je sága \"Star Wars\". Taky \"Epizoda VII\" do něj patří. Ale tyto spin-off filmy, nebo možná pro ně vymyslíme ještě lepší označení, se sice budou odehrávat v obrovském vesmíru, který vytvořil. Ale postavy v nich se nebudou prolínat s epizodami ságy. To byl plán, který dal George velmi zřetelně najevo.\"\n\nV květnu 2014 bylo oznámeno, že Gareth Edwards bude režírovat první z filmů, který měl mít premiéru 16. prosince 2016, a Gary Whitta k němu napíše scénář. V říjnu 2014 kameraman Greig Fraser zveřejnil, že bude pracovat na tomto filmu a že film už má pracovní název. V lednu 2015 bylo zveřejněno, že Whitta skončil práci na filmu a už nebude dále na projektu spolupracovat. Simon Kinberg byl považován za jeho náhradu. Později v tomto měsíci bylo oznámeno, že Chris Weitz souhlasil s napsáním scénáře pro film. V březnu 2015 byl odhalen pracovní název filmu \"Rogue One\". V tomto měsíci taky Alexandre Desplat uvedl, že bude skládat hudbu pro tento film.\n\nV dubnu 2015, na oslavách Star Wars, bylo oznámeno, že tyto samostatné filmy budou uvedeny pod hlavičkou \"Star Wars Anthology\". Taky bylo oznámeno, že \"Rogue One\" se odehrává mezi \"Epizodou III\" a \"IV\", časově spíš blíže k \"IV\". Na expozici Disney D23 Expo v srpnu 2015 bylo oznámeno, že název filmu byl rozšířen na \"Rogue One: A Star Wars Story\".\n\nFilm byl natočený s využitím Ultra Panavision 70 čoček na 65mm filmový kotouč.\n\nV lednu 2015 uvedl \"The Hollywood Reporter\", že se z několika hereček, včetně Tatiany Maslany, Rooney Mary a Felicity Jones vybírá, kdo dostane hlavní roli. Sestra Mary Kate se taky ucházela o roli. V únoru 2015 bylo oznámeno, že Jonesová byla vybrána do hlavní role, a taky že Aaron Paul a Édgar Ramírez byli zkoušeni pro obsazení hlavní mužské postavy. V březnu 2015 bylo oznámeno, že Jonesová bude obsazena. V březnu 2015 uvedl Deadline.com, že by Ben Mendelsohn mohl být obsazen do hlavní role. Další měsíc oznámil TheWrap, že Sam Claflin byl viděn, jak se uchází o roli a že s Riz Ahmedem se vedla jednání, aby se k filmu přidal. V květnu pak byli Mendelsohn, Ahmed a Diego Luna přidáni na seznam herců, kteří budu hrát hlavní role. Forest Whitaker byl přidán v červnu 2015. V červenci 2015 byl obsazen Jonathan Aris do role senátora Jebela.\n\nHlavní natáčení filmu začalo ve studiích Elstree v Hertfordshire na začátku srpna 2015. Některé scény byly natočeny na atolu Laamu Atoll na Maledivách.\n\nPo oznámení vydání filmu byl název oficiálně přeložen jako \"Darebák jedna\" tak, aby korespondoval s filmem , ve kterém se toto označení používá pro název letky Darebák. O měsíc později změnil i český distributor, společnost Falcon, název na stejný jako v anglickém originále. Učinil tak pravděpodobně z důvodu množství kritiky na přeložený český název.\n\n"}
{"id": "1167603", "url": "https://cs.wikipedia.org/wiki?curid=1167603", "title": "Maxim Cvetkov", "text": "Maxim Cvetkov\n\nMaxim Sergejevič Cvetkov (, * 3. ledna 1992, Babajevo) je ruský biatlonista, mistr světa ze štafety na Mistrovství světa v biatlonu 2017 v rakouském Hochfilzenu a několikanásobný medailista z juniorských šampionátů.\n\nVe světovém poháru dokázal individuálně jednou zvítězit, a to v závodu s hromadným startem v ruské Ťumeni v sezóně 2017/18. S ruskou mužskou štafetou stanul celkem 7× na stupních vítězů, z toho 4× jako vítěz.\n\nCvetkov se dosavadně účastnil dvou Mistrovství světa v biatlonu a to ve finském Kontiolahti a v rakouském Hochfilzenu. Individuálně obsadil nejlépe 26. pozici v závodu s hromadným startem z Hochfilzenu v roce 2017. V týmovém závodě dokázala s mužským týmem ve složení Alexej Volkov, Anton Babikov a Anton Šipulin zvítězit na témže šampionátu.\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n\nZúčastnil se tří juniorských šampionátů v biatlonu. Celkově na těchto šampionátech získal pět zlatých medailí, z toho čtyři byly individuální a jednu vybojoval se štafetou. K tomu ještě přidal jednu stříbrnou a tři bronzové medaili.\n"}
{"id": "1167605", "url": "https://cs.wikipedia.org/wiki?curid=1167605", "title": "Římskokatolická farnost Syrovín", "text": "Římskokatolická farnost Syrovín\n\nŘímskokatolická farnost Syrovín je územní společenství římských katolíků s farním kostelem Obrácení svatého Pavla v děkanátu Kyjov. \nPrvní písemná zmínka o obci pochází z roku 1371. Barokní kostel Obrácení sv. Pavla byl postaven v letech 1713–1716 nákladem syrovínského kněze Pavla Jaroše, který byl také v jeho kryptě po své smrti pohřben.\n\nSoučasným administrátorem excurrendo je od února 2014 R. D. Mgr. Jan Šimoník.\n\nNa území farnosti se pravidelně koná Tříkrálová sbírka. V roce 2019 se při ní vybralo 12 497 korun.\n\n"}
{"id": "1167608", "url": "https://cs.wikipedia.org/wiki?curid=1167608", "title": "Jindřich Paďour", "text": "Jindřich Paďour\n\nJindřich Paďour (6. dubna 1863 Vraclav – 25. září 1930 Vraclav) byl rakouský politik české národnosti z Čech, na počátku 20. století poslanec Říšské rady.\n\nByl statkářem. V roce 1922 se uvádí coby člen správní rady Agrární banky. Byl obecním radním ve Vraclavi.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1907, konaných poprvé podle všeobecného a rovného volebního práva. Byl zvolen za obvod Čechy 062. Mandát zde obhájil ve volbách roku 1911. Po volbách roku 1907 i 1911 usedl do poslaneckého Klubu českých agrárníků.\n\nPodle vpomínek svého vnuka byl \"veselým člověkem kulaté postavy\". Během jeho politické kariéry vedla jeho statek manželka Magdalena. Po první světové válce měl dostat nabídku stát se ministrem československé vlády, ale manželka jeho nové politické angažmá odmítla. Krátce po smrti své manželky utrpěl záchvat mrtvice a po léčení v nemocnici byl poslán do domácího ošetřování, nicméně byl již odkázán na kolečkové křeslo a vyžadoval stálou péči. Zemřel v září 1930.\n"}
{"id": "1167609", "url": "https://cs.wikipedia.org/wiki?curid=1167609", "title": "Aarne", "text": "Aarne\n\nAarne může být:\n\n\n"}
{"id": "1167610", "url": "https://cs.wikipedia.org/wiki?curid=1167610", "title": "Iryna Varvynecová", "text": "Iryna Varvynecová\n\nIryna Varvynecová (* 4. července 1992, Mochnatyn) je ukrajinská biatlonistka, stříbrná medailistka z ženské štafety na Mistrovství světa v biatlonu 2017 v rakouském Hochfilzenu a několikanásobná medailistka z juniorských šampionátů.\n\nVe světovém poháru dokázala individuálně skončit nejlépe sedmá ve vytrvalostním závodu v norském Oslu v sezóně 2014/15. Spolu s Ukrajinkami Julijí Džymovou, Valj Semerenkovou a Olenou Pidhrušnou dokázala během podniku světového poháru v německém Ruhpoldingu v sezóně 2015/16 zvítězit v ženské štafetě.\n\nVarvynecová se dosavadně účastnila tří Mistrovství světa v biatlonu a to ve finském Kontiolahti, v norském Oslu a v rakouském Hochfilzenu. Jejím nejlepším výsledkem v závodech jednotlivců bylo 9. místo z vytrvalostního závodu v Oslu v roce 2016. V týmovém závodě dokázala získat s ženskou štafetou stříbrné medaile na šampionátu v Hochfilzenu.\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 20104 se nezapočítávají.\"\n"}
{"id": "1167612", "url": "https://cs.wikipedia.org/wiki?curid=1167612", "title": "Abad", "text": "Abad\n\nPříjmení Abad nosí více různých významných osobností:\n\n"}
{"id": "1167617", "url": "https://cs.wikipedia.org/wiki?curid=1167617", "title": "Atafu", "text": "Atafu\n\nAtafu, dříve známý jako \"Duke of York’s Island\", je skupina 42 korálových ostrůvků v teritoriu Tokelau v Tichém oceánu, 500 kilometrů severně od ostrova Samoa. S rozlohou 2,5 km² se jedná o nejmenší ze tří ostrovů, které tvoří Tokelau. Je složen z atolu, který obklopuje centrální lagunu. Laguna pokrývá asi 15 km². Atol leží asi 800 kilometrů jižně od rovníku, přesněji 8° 35' jižní šířky, 172° 30' západní délky.\n\nPodle sčítání lidu v 2006 zde oficiálně žilo 524 obyvatel (avšak jen 417 bylo přítomno při sčítání). 95% obyvatel patří ke Sborovému kostelu (Kongregacionalismus). Hlavní osada se nachází na severozápadě atolu. Presbytariánský kostel byl založen na ostrově v roce 1858, ale dnes téměř všichni obyvatelé patří ke Kongregační křesťanské církvi. První osada vznikla na jižním konci ostrůvku. Domy postavené podél laguny jsou ochlazovány prouděním pasátů.\n\nMuži žijící na Atafu jsou velmi zkušenými rybáři. Využívají tradičních metod, které se dědí z otce na syna. Vytvářejí velmi efektivní návnady, pasti, sítě a nevody. Také varábějí velmi kvalitní kánoe, které jsou důležitými dopravními prostředky na jejich rybářských výpravách. \n\nAtafu leží v Tichém Oceánu v pásmu hurikánů. Masivní bouře v lednu 1914 zničila kostel, většinu domů a vyvrátila mnoho kokosových palem.\n\nAtol je zhruba trojúhelníkového tvaru. Laguna měří pět kilometrů od severu k jihu a čtyři kilometry od východu k západu v jejím nejširším místě. Atol je velmi nízko položený, v nejvyšším místě dosahuje pěti metrů. Je hustě zarostlý vegetací, především kokosovými palmami a ostatními druhy stromů, podobným těm, které můžeme najít na mnoha tichomořských ostrovech. Ještěrky, krysy a mořští ptáci jsou na ostrově obvyklými zástupci fauny. Ostrov také láká početná hejna ryb. \n\nVýchodní část ostrova je souvislý tenký pás země. Na rozdíl od západní strany se skládá z několika útesů a ostrůvků. Pozoruhodného ostrůvku ve tvaru obráceného V na severu, ostrůvku Alofi, který sem zasahuje ze západního útesu a ostrůvku Fenualoa ve tvaru L na jihozápadě. Menší Tamaseko se nachází v laguně poblíž Alofi. \n\nÚtes, který spojuje ostrov a atol je mělký, a proto je možné při odlivu přecházet mezi ostrůvky. To také znamená, že je nemožné proplout lodí do laguny i když je moře u břehu hluboké. To umožňuje dobré ukotvení lodí, avšak také negativně přispívá ke škodám na ostrově při rozbouřeném moři. Plochost atolu a jeho umístění v pásu cyklonu vedla již k mnoha škodám na ostrově.\n\nPolynésané pravděpodobně v dávných dobách ostrov navštívili, ale neusadili se zde. O evropský objev ostrova se postaral John Byron 21. června 1765 na lodi HMS Dolphin. Byron na ostrově nenašel žádné obyvatele. Atafu založil Tonuia a jeho manželka Lagimaina spolu s jejich sedmi dětmi.\n\nV letech 1856 až 1979 Spojené státy tvrdily, že drží svrchovanost nad ostrovem a nad ostatními atoly patřící pod Tokelau. V roce 1979 USA připustili, že Tokelau bylo pod svrchovaností Nového Zélandu. Námořní hranice mezi Tokelau a Americkou Samou byly stvrzeny smlouvou Tokehega. \n\n26. srpna 2007 přistál na ostrově Ralph Tuijn při pokusu o veslování z Jižní Ameriky do Austrálie. 26. listopadu 2010 byli zachráněni tři dospívající chlapci z Atafu potom, co strávili na moři 50 unášeni proudem asi 1300 kilometrů (800 mil).\n\n\n\n"}
{"id": "1167619", "url": "https://cs.wikipedia.org/wiki?curid=1167619", "title": "Josef Prokop (poslanec Říšské rady)", "text": "Josef Prokop (poslanec Říšské rady)\n\nJosef Prokop (20. dubna 1869 České Meziříčí – 11. června 1941 Jasenná) byl rakouský politik české národnosti z Čech, na počátku 20. století poslanec Říšské rady.\n\nByl zemědělcem v Jasenné. Zastával funkci starosty Jasenné.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1907, konaných poprvé podle všeobecného a rovného volebního práva. Byl zvolen za obvod Čechy 063. Po volbách roku 1907 usedl do poslaneckého Českého katolicko-národního klubu. Byl kandidátem Strany katolického lidu.\n"}
{"id": "1167620", "url": "https://cs.wikipedia.org/wiki?curid=1167620", "title": "NORDEFCO", "text": "NORDEFCO\n\nNORDEFCO (: \"Nordic Defence Cooperation\") je obranná iniciativa severských států. Jejími členy jsou Dánsko, Finsko, Island, Norsko a Švédsko. Cílem iniciativy je posílení obranyschopnosti členských zemí, hledání společného efektivního spolupůsobení a usnadnění společných řešení ve vzniklých otázkách. Iniciativa vznikla 4. listopadu 2009 na základě předchozích podobných severských iniciativ. Účast v iniciativě je dobrovolná a členové se mohou sami rozhodnout, ve kterých oblastech a do jaké míry chtějí spolupracovat.\n\nSpolupráce severských států v 1. polovině 19. století se nesla v duchu skandinavismu, politického hnutí, jehož hlavní myšlenkou byla spolupráce Dánska, Norska a Švédska (Island byl do roku 1874 v područí Dánska, poté získal vnitřní autonomii a dnešní Finsko bylo od roku 1809 do roku 1917 součástí Ruské říše) v otázkách tzv. nízké politiky. V roce 1873 vzniká Skandinávská měnová unie, ke které se v roce 1875 připojuje také Norsko, dochází k zavedení skandinávských korun, které byly v pevném poměru navázány na zlato. Každá z měn (švédská, dánská a norská koruna) byla přijímána i v ostatních zemích měnové unie v poměru 1:1. Skandinávská měnová unie fungovala až do roku 1914, kdy Švédsko dohodu vypovědělo. Během První světové války severské země potvrdily svou neutralitu, která byla respektována ostatními státy. Historicky první organizací zaměřenou na spolupráci mezi severskými státy byla roku 1919 založená Severská asociace, která se zabývá především jazykem, kulturou, vzděláním, pracovním trhem nebo také životním prostředím. V roce 1936 vzešel ze švédské iniciativy návrh na vytvoření severského vojensko-ekonomického bloku neutrálních států pod patronátem Společnosti národů. Dánsko a Norsko však požadovaly, aby se členem stala také Velká Británie, což by znamenalo orientaci na západní mocnosti a zřeknutí se neutrality. S tímto krokem nesouhlasilo Švédsko, které si chtělo neutralitu udržet a z návrhu nakonec sešlo. Na začátku Druhé světové války severské státy opět potvrdily svou neutralitu, která ovšem tentokrát respektována nebyla. Po Druhé světové válce se objevila v Dánsku a Švédsku myšlenka na vytvoření skandinávské obranné aliance (Scandinavian Defence Union), která ovšem opět ztroskotala na švédském trvání na neutrálním charakteru aliance, zatímco válkou zasažené Norsko a Dánsko trvaly na západní orientaci. Zásadní zlom přichází 4. dubna 1949, kdy se dosud neutrální Dánsko, Norsko a Island stávají členy NATO a nacházejí zde své hledané bezpečností záruky, zatímco Švédsko a Finsko si nadále udržují svoji neutralitu. Tímto krokem došlo k rozštěpení do té doby jednotného severského postupu v obranné politice, ten se vrací až se vznikem NORDEFCO. V roce 1952 vzniká Severská rada, která se zaměřila na prohloubení spolupráce v oblastech tzv. nízké politiky. Severská rada je orgán meziparlamentní spolupráce s konzultativní a poradní funkcí – vydává doporučení a stanoviska. V rámci rozšíření Severské rady vznikla v roce 1971 Severská rada ministrů, což je instituce, která zajišťuje setkání ministrů pro severskou spolupráci a rezortních ministrů členských zemí.\n\nOd 60. let 20. století byla spolupráce mezi severskými státy koordinovaná pod NORDSAMFN (: \"Nordic UN Stand-by Forces\"). První společná zahraniční mise proběhla pod záštitou Organizace spojených národů v roce 1956. V reakci na Suezskou krizi byly vytvořeny Pohotovostní jednotky OSN, mezi kterými byli také nordičtí vojáci. Dále se nordičtí vojáci podíleli také na mírových operacích v Libanonu a na Balkáně v roce 1993 a 1994, kde měly tyto státy vlastní prapor.\n\nPo skončení Studené války v roce 1991 nastal další rozvoj mezi severskými státy. V roce 1994 vstoupilo Švédsko a Finsko do Partnerství pro mír, což značně usnadnilo vojenskou kooperaci s těmito zeměmi. V reakci na tuto událost vzniká NORDAC (: \"Nordic Armaments Cooperation\"), jehož cílem bylo prohloubení vztahů, vzájemná výměna informací a hledání nových možností pro společný rozvoj.\n\nV roce 1997 byl ustanoven NORDCAPS (: \"Nordic Coordinated Arrangement for Military Peace Support\"), který jednak nahradil a zároveň navázal na NORDSAMFN.\n\nV roce 2008 vzniká program NORDSUP (: \"Nordic Supportive Defence Structures\"), který určuje celkem 140 oblastí možné vojenské spolupráce.\n\nV roce 2009 došlo ke sloučení těchto programů do jednoho. Dne 4. listopadu 2009 bylo v Helsinkách podepsáním Memorandum of Understanding vytvořeno NORDEFCO. Jedná se o určitý mezník ve spolupráce nordických států, protože v době před vznikem NORDEFCO byly řešeny otázky tzv. nízké politiky (např. ekonomika, lidská práva), ale spolu se vznikem této organizace přibyly také otázky tzv. vysoké politiky (především bezpečnost nebo zahraniční politika).\n\nNORDEFCO tvoří pět zemí severní Evropy, konkrétně Norsko, Švédsko, Finsko, Dánsko a Island. Z nichž Norsko ani Island však nejsou členy Evropské unie, a tak se nemohou podílet na obranných programech SZBP (Společná zahraniční a bezpečnostní politika) a EDA (Evropská obranná agentura), Dánsko se díky vyjednané výjimce jako jediný stát Evropské unie na EDA nepodílí, Finsko a Švédsko nejsou zase členy NATO. Jedná se tedy o poměrně různorodou skupiny států, které jsou si blízké díky regionální identitě.\n\nOrganizační struktura organizace se skládá z politických i bezpečnostních složek. Hlavními orgány jsou The Nordic Defence Policy Steering Committee (PSC), která je obsazena vysokými důstojníky a zaměstnanci ministerstev obrany členských států, a The Nordic Military Coordination Committee (MCC), která se skládá z vojenských strategických expertů a v jejímž rámci se scházejí dvakrát do roka ministry obrany členských států. V kompetencích přesedajícího státu je svolávání, dohlížení a podávání hlášení ze schůzí členských států. Veškerá rozhodnutí jsou založena na konsenzu. Státy si však mohou vybrat, kterých projektů a aktivit se v rámci organizace zúčastní.\n\nOficiální předsednictví organizace rotuje mezi všemi členskými státy s výjimkou Islandu. V kompetencích předsedajícího státu je svolávání schůzí, dohlížení na průběh schůzí a podávání hlášení ze schůzí členských států. Veškerá rozhodnutí jsou založena na konsenzu. Státy si však mohou vybrat, kterých projektů a aktivit se v rámci organizace zúčastní. Ministři obrany členských států se scházejí alespoň dvakrát do roka.\n\nHlavními cíli organizace jsou posílení obranyschopnosti členských států, dosažení jejich vzájemné synergie a efektivní spolupráce. Těchto cílů by mělo být dosaženo prostřednictvím plnění následujících kroků:\n\nOblasti spolupráce jsou rozděleny do pěti sekcí (tzv. COPAs), z nichž za každou zodpovídá jiný stát. Tato zodpovědnost, na rozdíl od předsednictví, rotuje každý půl rok. Stát je zde obvykle zastoupen plukovníky či námořními kapitány vysoké autority. V rámci jednotlivých sekcí jsou svolávány pracovní skupiny, které vypracovávají bezpečnostní doporučení.\n\nTato oblast se zkratkou COPA ARMA se zabývá dosažením finančních, technických a obchodních výhod v rámci strategických otázek mezi členskými státy. V roce 2014 došlo například k uzavření dohody o pronájmu vybavení vojenských základen mezi Švédskem a Norskem a také k prodeji nadbytečných dánských raketových systémů Finsku.\nTato oblast se zkratkou COPA CAPA se zaměřuje na vyhledávání nových možných oblastí společné spolupráce.\nTato oblast se zkratkou COPA HRE se snaží o spolupráci v rámci vojenského vzdělávání a výměnu zkušeností mezi členskými státy.\nTato oblast se zkratkou COPE TEX koordinuje a harmonizuje vojenské výcviky mezi členskými státy.\nTato oblast se zkratkou COPA OPS zahrnuje mimo jiné vojenskou činnost organizace a logistickou podporu V roce 2014 se podílely dánské, finské, norské a švédské vojenské jednotky na transportaci chemických zbraní ze Sýrie a také na misi v Mali.\n\nPo ruské anexi poloostrova Krym v roce 2014 došlo k eskalaci napětí mezi Ruskou federací a Západem. Ruské letouny začaly během jara 2014 narušovat vzdušný prostor Švédska a Finska. Reakcí na tyto činy bylo uzavření dohody s NATO, jež má zajistit podporu a pomoc jednotek NATO v krizových situacích. Ruská federace nad tímto sblížením neutrálního Finska a Švédska vyjádřila znepokojení. V roce 2015 znovuobnovilo Švédsko po deseti letech svou vojenskou přítomnost na největším švédském ostrově Gotland v Baltském moři. S rostoucím napětí ve skandinávském regionu se také mění postoj Švédů k NATO. Zatímco v roce 2012 bylo pro vstup pouze 17% a v roce 2013 29% a v roce 2014 31% Švédů,  průzkum veřejného mínění z září 2015 ukazuje 41% podporu obyvatel Švédska, 39%  obyvatel bylo proti vstup do NATO a 20% nebylo rozhodnuto.\nSpolupráce severských států v otázkách tzv. vyšší politiky se mnohokrát potkala s neúspěchem, který je připisován rozdílnosti legislativ členských států, rozdílnými rozpočty nebo také absenci jednoho vedoucího státu. Mezi neúspěchy můžeme zařadit projekt Nordic Standard Helicopter, který spočíval v pořízení stejného typu helikoptér Dánskem, Norskem a Švédskem, ale kvůli odlišným nárokům z projektu sešlo a státy si pořídily vlastní modely, které odpovídaly jejich požadavkům. K dalším neúspěšným projektům patří neuskutečněná plánovaná výroba a vývoj společných ponorek, projekt AMOS (Advanced Mortar System) nebo nedokončený prodej švédských bojových letounů JAS Gripen ostatním členským státům.\n\n\n"}
{"id": "1167625", "url": "https://cs.wikipedia.org/wiki?curid=1167625", "title": "Abbadia", "text": "Abbadia\n\nAbbadia může být:\n\n\n\n"}
{"id": "1167629", "url": "https://cs.wikipedia.org/wiki?curid=1167629", "title": "Moskva (raketový křižník)", "text": "Moskva (raketový křižník)\n\nMoskva (), do roku 1996 Slava () je vedoucí loď třídy raketových křižníků projektu 1164 Atlant v sovětském námořnictvu. Moskva je vlajkovou lodí černomořské flotily a patří k nejsilněji vyzbrojeným lodím ruského námořnictva.\n\nLoď \"Slava\" byla spuštěna na vodu v loděnici Nikolajevu v roce 1976. Byla využita při Maltském summitu, při setkání amerického prezidenta George Bushe a generálního tajemníka ÚV KSSS Michaila Gorbačova ve dnech 2. až 3. prosince 1989, zatímco delegace USA měla svojí odpočinkovou zónu na palubě USS \"Belknap\" (loď třídy Belknap). Kvůli rozbouřenému moři, se nakonec konalo setkání na palubě sovětské lodi \"Maxim Gorkij\". Od prosince 1990 se navrátila do Nikolajevu na generální opravu.\n\nDo služby se navrátila až v srpnu 1999, kdy nahradila, už pod jménem \"Moskva\", loď projektu 58 \"Admiral Golovko\" ve funkci vlajkové lodi Černomořské floty. V dubnu 2003 se účastnila cvičení s Indickým námořnictvem v Indickém oceánu. Bylo to největší cvičení za posledních 10 let. Od té doby jsou ruské lodě pravidelnými účastníky indických cvičení. \n\nZa rusko-gruzínské války operoval křižník v oblasti a zúčastnil se střetu s gruzínskými hlídkovými loděmi. Po ruském uznání nezávislosti Abcházie v roce 2008, byla loď umístěná u hlavního města Abcházie Suchumi. Na konci srpna 2013 byl křižník nasazen do Středozemního moře v reakci na nahromadění amerických válečných lodí podél pobřeží Sýrie.\n\nMezi 17. a 21. květnem 2015 se podílela na společném rusko-čínském námořním cvičení ve Středozemním moři \"Joint Sea 2015\", a poté v červnu téhož roku operovala spolu s eskortní lodí \"Pytlivij\" a remorkérem \"Šachťor\" v Atlantiku.\n\nPo sestřelení ruského bombardéru Suchoj Su-24 24. listopadu 2015 tureckým letectvem, byla \"Moskva\", vybavená protiletadlovým raketovým systémem S-300, nasazena nedaleko syrsko-turecké hranice, aby prováděla letecké krytí ruských letadel v oblasti. V lednu 2016 se vrátila do Sevastopolu, v její úloze u syrských břehů ji vystřídal křižník \"Varjag\".\n"}
{"id": "1167630", "url": "https://cs.wikipedia.org/wiki?curid=1167630", "title": "Taccola", "text": "Taccola\n\nMariano di Jacopo řečený il Taccola (Kavka, 1382 Siena - asi 1453) byl italský polyhistor, správce, výtvarník a inženýr rané renesance. Taccola je známý pro svá technologická pojednání \"De ingeneis\" a \"De machinis\", v nichž se objevují s poznámkami výkresy široké řady inovativních strojů a zařízení. Taccolovy práce byly studovány a kopírovány pozdějšími inženýry a umělci renesance, například Francescem di Giorgio, a možná i Leonardem da Vinci.\n\nMariano Taccola se narodil v Sieně v roce 1382. O jeho mládí a studiích není prakticky nic známo. Jako dospělý působil v Sieně v různých zaměstnání jako notář, univerzitní tajemník, sochař, dozorce silnic a jako hydraulický inženýr. Ve čtyřicátých letech 15. století Taccola odešel ze svých funkcí a dostal od státu důchod. V roce 1453 se připojil k Bratrstvu svatého Jakuba (Ordine di San Giacomo) a pravděpodobně krátce po tomto datu zemřel. \n\nTaccola zanechal dvě monografie. První z nich je \"De ingeneis\" (O strojích), na které začal pracovat roku 1419 a dokončil ji v roce 1433. Práci však průběžně doplňoval dalšími obrázky a poznámkami, což vedlo v roce 1449 k vydání doplněného a přepracovaného díla pod názvem \"De machinis\".\n\nTaccola kreslil černým inkoustem na papír a kresby doprovázel ručně psanými poznámkami Popisuje velké množství \"důmyslných zařízení\" v hydrotechnice, stavebnictví a také řadu válečných strojů. Taccolovy kresby ukazují, že byl mužem na předělu dvou epoch. Zatímco jeho předmět předjímá práce pozdějších renesančních umělců-inženýrů, jeho způsob vyjádření ještě hodně připomíná středověké ilustrace. Například perspektiva se v jeho kersbách objevuje jen někde. Taccola - zdá se - byl účastníkem probíhající revoluce v perspektivním malířství. Zajímavé na tom je, že o Taccolovi je známo, že se setkal se samotným \"otcem lineární perspectivity\". s Filippo Brunelleschim. Přes tyto grafické nesrovnalosti je Taccolův styl popisován jako energický, autentický a soustředěný na to, aby zachytit podstatné.\n\nTaccola byl označován jako \"Sienský Archimedes\", jeho práce stojí na začátku tradice italských renesančních umělců-inženýrů s rostoucím zájmem o technologické otázky všeho druhu. Jeho kresby byly kopírovány a sloužily jako zdroj inspirace konstruktérům, jako byli Buonacorso Ghiberti, Francesco di Giorgio, a možná i Leonardo da Vinci. Zvláštní historický význam mají kresby jeho geniálních zdvihacích zařízení, které Brunelleschi použil při stavbě kopule katedrály ve Florencii, která byla v té době svým rozponem druhá největší na světě.\n\nZájem o Taccololovo dílo, ale prakticky ustal krátce po jeho smrti, jedním z důvodů možná byla skutečnost, že bylo dostupné pouze v podobě rukopisných knih, z nichž se do dnešní doby dochovaly pouze tři . Rozbor dochovaných rukopisů ukázal, že původní kresby Taccolovy jsou detailnější než jeho kopie. V šedesátých letech 20. století byly nově objeveny a identifikovány další Originály ve státních knihovnách v Mnichově a Florenci , což dalo podnět k prvnímu tištěnému vydání obou spisů \"De ingeneis\" a \"De machinis\"\n\n"}
{"id": "1167635", "url": "https://cs.wikipedia.org/wiki?curid=1167635", "title": "Bockova štola", "text": "Bockova štola\n\nBockova štola je historické důlní dílo v Jáchymově. Nachází se pod budovou pošty a směřuje k uzavřenému středověkému stříbrnému dolu Tomáš na Suché. Původní portál byl zcela zničen při stavbě obytného komplexu a nahrazen betonovým vyústěním. V této štole těžař Jan Bock v polovině šestnáctého století zavedl poprvé na světě separátní ventilaci měchovým dmychadlem). Vzduch byl do štoly vháněn pomocí měchů a rozveden dřevěným potrubím. Dnes štola odvodňuje důl Bratrství.\n"}
{"id": "1167638", "url": "https://cs.wikipedia.org/wiki?curid=1167638", "title": "Obština Ugărčin", "text": "Obština Ugărčin\n\nObština Ugărčin ( \"Община Угърчин\") je bulharská jednotka územní samosprávy v Lovečské oblasti. Leží ve středním Bulharsku na předhůří Staré planiny a v Předbalkánu. Sídlem obštiny je město Ugărčin, kromě něj zahrnuje obština 10 vesnic. Žije zde necelých 6 tisíc stálých obyvatel.\n\nV obštině žije 5 678 stálých obyvatel a včetně přechodně hlášených obyvatel 6 396. Podle sčítáni 1. února 2011 bylo národnostní složení následující:\n"}
{"id": "1167642", "url": "https://cs.wikipedia.org/wiki?curid=1167642", "title": "Kostel Nejsvětějšího srdce Ježíšova (Suchá)", "text": "Kostel Nejsvětějšího srdce Ježíšova (Suchá)\n\nKostel Nejsvětějšího srdce Ježíšova se nachází zhruba uprostřed vsi Suchá, části města Jáchymov. Postaven byl v letech 1927–29 pro potřeby obyvatel této části Jáchymova. Nachází se na území farnosti Jáchymov.\n\nPřípravný výbor v čele Johannem Öehmem (předseda) a Johannem Pepperlem (jednatel) uvažoval o stavbě prosté kaple, ale později byl přijat záměr stavby kostela. Peníze byly shromažďovány sbírkou především mezi obyvateli obce, ale i mezi obyvateli Jáchymova. Formou dodávky stavebního dříví přispělo i samotné město Jáchymov. V roce 1928 byly vyčerpány finanční prostředky ve výši 60 000 korun, a proto nezbyly prostředky na zakoupení zvonu.\n\nVýbor pro stavbu kostela si zapůjčil zvon z roku 1630 od zvonaře Hanse Zincka, který byl umístěný v Městském muzeu v Jáchymově. Za zvon se zaručili: J. Öehm (předseda), K. Hahne (zástupce předsedy) a J. Drumm (řídící učitel školy na Suché a zároveň pokladník Výboru). Díky této zápůjčce mohl být kostel 20. 10. 1929 slavnostně vysvěcen. V roce 1940 Jáchymov požadoval navrácení zvonu. Protože by kostel zůstal bez zvonu, obyvatelé Suché navrácení zdržovali. A to až do roku 1941, kdy byl zvon zabaven stejně jako zvony v Jáchymově i širokém okolí a roztaven pro válečné účely.\n\nPo roce 2000 město Jáchymov nechalo kostel kompletně zrekonstruovat. Finančně se podílel i Karlovarský kraj. Vyměněna byla střecha, opraveny omítky a rekonstrukcí prošel i interiér kostela.\nKostel dnes slouží jako místo setkávání obyvatel i turistů, pořádají se zde koncerty a jiné kulturní akce. O Vánocích se zde pravidelně koná Mše svatá. Kostel je od jara do podzimu zajištěn mříží, díky čemuž je možné si prohlédnout interiér.\n"}
{"id": "1167645", "url": "https://cs.wikipedia.org/wiki?curid=1167645", "title": "Obština Lukovit", "text": "Obština Lukovit\n\nObština Lukovit ( \"Община Луковит\") je bulharská jednotka územní samosprávy v Lovečské oblasti. Leží ve středním Bulharsku v Předbalkánu a zčásti v Dolnodunajské nížině. Správním střediskem je město Lukovit, kromě něj zahrnuje obština 11 vesnic. Žije zde necelých 17 tisíc stálých obyvatel.\n\nV obštině žije 16 867 stálých obyvatel a včetně přechodně hlášených obyvatel 19 831. Podle sčítáni 1. února 2011 bylo národnostní složení následující:\n"}
{"id": "1167646", "url": "https://cs.wikipedia.org/wiki?curid=1167646", "title": "Kostel svatého Bartoloměje (Velký Šenov)", "text": "Kostel svatého Bartoloměje (Velký Šenov)\n\nKostel svatého Bartoloměje ve Velkém Šenově je římskokatolická sakrální stavba tvořící dominantu města. První kostel byl středověkého založení, ale dochovaná renesanční stavba pochází patrně ze 70. let 15. století a v 18. století prošla barokními úpravami. Od roku 2000 je chráněna jako kulturní památka České republiky. Vnější omítky, střecha věže a okolí kostela prošly roku 2015 rozsáhlou rekonstrukcí.\n\nJednolodní orientovanou stavbu zakončuje pětiboký presbytář s hranolovou věží. Loď je plochostropá, barokní a klasicistní mobiliář pochází převážně z 18. a 19. století. Obraz na hlavním oltáři znázorňuje umučení svatého Bartoloměje, vedlejší oltáře zdobí sochy Panny Marie a Nejsvětějšího srdce Ježíšova. Varhany z roku 1933 od krnovské firmy Rieger disponují 20 rejstříky a 1501 píšťalami. Ve zvonici visí tři zvony: nejstarší umíráček, Velikonoční zvon z roku 1921 od chomutovské firmy Richarda Herolda a malý zvon přenesený z místní kaple Kalvárie.\n\nKolem kostela se rozprostírá zrušený hřbitov s řadou dochovaných, památkově chráněných náhrobků. Autorem sedmi z nich je drážďanský dvorní sochař Franz Pettrich (1770–1844). Severně od kostela stojí barokní sousoší se svatým Janem Nepomuckým a také bronzová socha Raněný od Ferdinanda Opitze (1885–1956). Pozdně barokní budovu fary z roku 1783 zdobí znak Salm-Reifferscheidtů.\n\nK založení šenovského kostela se váže stará pověst. Ves Šenov se rozrůstala, stále však neměla vlastní kostel. Místní proto museli na bohoslužby docházet do kostela svatého Šimona a Judy v sousední Lipové. Rozhodli se tedy postavit si vlastní svatostánek. Dlouze zvažovali mezi dvěma místy: první se nacházelo nad potokem uprostřed vsi a před lety se tam našel kalich, druhým místem byl kopec zvaný „Urberg“ (Prakopeček). Nakonec vybrali Urberg. Šenovští sem začali vozit stavební materiál, avšak než se začalo stavět, došlo k tragické události. Jednu neděli o půlnoci si dali na místě schůzku milenci Lisa (Elizabeth), dcera místního kováře, a Phillip, chasník a odpůrce stavby kostela na Urbergu. Společně prosili Boha, aby se stali prvním párem, který bude v novém kostele oddán. Když však řekla Lisa „Amen“, Phillip jí prý ze žárlivosti bodl dýku do srdce. Druhý den ráno nalezli Šenovští na Urbergu Lisino bezvládné tělo. Krom toho byl všechen stavební materiál záhadně přemístěn na místo, kde se před lety nalezl kalich. Podezření z vraždy padlo ihned na Phillipa, který po tomto činu uprchl. Brzy byl ovšem dopaden a potrestán. K trestu patřila i stavba kaple na místě mordu, jejíž zbytky najdeme dodnes a která měla nést Lisino jméno. Šenovští považovali záhadné přemístění stavebního materiálu za Boží znamení, a tak postavili svůj svatostánek uprostřed vsi v místech, kde stojí dnešní kostel.\n\nVýstavba prvního šenovského kostela není v písemných pramenech zachycená. Starší vlastivědná literatura kladla první písemnou zmínku do roku 1346, ta však byla vyvrácena archivním výzkumem. Kostel prvně uvádějí urbáře z let 1445 a 1446, které nechali vypracovat Berkové z Dubé, majitelé hohnsteinského panství. Na konci 15. století jej zmiňuje Matrika míšeňského biskupství. V této době náležel k arcikněžskému stolci v nedalekém městě Sebnitz, kam také odváděl roční poplatek dvě marky. Podoba prvního kostela není známá; patrně se jednalo o nevelkou dřevěnou či hrázděnou stavbu. V souvislosti s růstem vsi však přestal kostel vyhovovat jak kapacitně, tak svým stavem. Přestože se nejčastěji uvádí, že pravděpodobně v letech 1585–1590 byla vybudována nová stavba v renesančním slohu, podle nejstarší nápisové desky z roku 1577 umístěné na vnější zdi však může být stavba ještě starší a pochází tak patrně ze 70. let 16. století. Protože další stavební úpravy byly jen dílčí, patří kostel svatého Bartoloměje k nejstarším kostelům ve Šluknovském výběžku.\n\nStavba nového svatostánku probíhala v době, kdy samostatné lipovské panství spravovali Schleinitzové, za kterých se na celém panství rozšířila reformace. Nově postavený kostel tak byl protestantský, a to až do 60. let 17. století, kdy došlo za faráře Stefana Cometha (ve farnosti v letech 1659–1666) k úplné rekatolizaci vsi. Po jeho odchodu kostel kvůli nedostatku katolických duchovní spravovali faráři z Lipové, správního střediska panství. Prvním samostatným farářem po více jak sto letech byl od roku 1782 Josef Hesse z Vlčí Hory. V 18. století se kostel dočkal několika stavebních úprav, jejichž přesná datace však není kvůli nedostatku pramenů možná. Záznamy uvádějí pouze jednu úpravu, a to přestavbu věže. Roku 1780 byl snesen její vršek a za 500 zlatých nově dostavěn v barokní úpravě. Přístavba předsíně na jižní straně kostela pochází nejpozději z této doby. V dalších staletích nebyly provedeny významnější stavební úpravy. Během světových válek ztratil kvůli rekvizicím většinu zvonů. Bezprostředně po skončení druhé světové války se uskutečnila oprava krytiny věže a v 60. letech 20. století proběhla rekonstrukce fasáda. Přitom byla zvolena nevhodná technologie, která vedla v následujícím období k postupné degradaci vnějších omítek. Rozsáhlou rekonstrukcí prošel kostel roku 2015. Během ní byly kompletně opraveny vnější omítky, dále krytina kostelní věže a okolní prostranství na místě původního hřbitova.\n\nKostel je ve vlastnictví Římskokatolické farnosti Velký Šenov a od 6. června 2000 podléhá památkové ochraně. Ze šluknovského arciděkanství jej excurrendo spravuje osobní arciděkan P. Pavel Procházka. Pravidelné bohoslužby se konají ve čtvrtek od 18.00 a v neděli od 10.30.\n\nKostel svatého Bartoloměje je orientovaná jednolodní, původně renesanční, stavba s barokními úpravami. Loď na východě zakončuje pětiboký presbytář s věží, na které navazuje přízemní sakristie. Západní stěnu doplňuje přízemní předsíň a jižní průčelí mladší, pozdně barokní předsíň, vedle které je umístěný misijní kříž. Vnější fasáda kostela je po poslední rekonstrukci z roku 2015 hrubá, šedá, členěná hladkými okrovými lizénami a odpovídá původnímu stavu. Okna zakončuje půlkruhový oblouk a dvě z nich na severní stěně vyplňují vitráže. V západní stěně je zazděna rozeta. Na renesanční čtyřboký základ nasedá osmiboká, pozdně barokní věž zakončená cibulovitou bání. Hodiny z roku 1903 zhotovila vídeňská firma Liebig. Střechu kostelní lodi kryje břidlice, zatímco střechu věže plech.\n\nStrop kostelní lodi je plochý a zdobí jej freska s motivem Zmrtvýchvstání Páně z roku 1723 od Johanna Michaela Faranschona z Chomutova. Podvěží zaklenuje klášterní klenba s lunetami, presbytář pak paprsčitá křížová klenba doplněná imitovanými štukovými žebry. Vnitřní vybavení kostela je mladší než samotná stavba a pochází převážně z období baroka a klasicismu. Klasicistní hlavní oltář zdobí obraz znázorňující umučení svatého Bartoloměje. Malbu datovanou rokem 1820 vytvořil Heinrich Gotthold Arnoldi ze saských Drážďan. Hlavní obraz doplňuje menší vyobrazení Madony. V presbytáři se dále nachází dřevěný krucifix, kazatelna a soška svaté Anežky Římské. Dva postranní oltáře jsou zasvěceny Panně Marii a Nejsvětějšímu Srdci Ježíšovu. Při západní stěně stojí dřevěný kůr, avšak původně dvoupatrové galerie zanikly v období po druhé světové válce. Na stěnách lodi visí novodobé ztvárnění křížové cesty. Na severní stěně byla původně umístěna prosklená schránka s ostatky mučedníka Gratiosa, které daroval místní rodák, litoměřický biskup Augustin Bartoloměj Hille (1786–1865).\n\nNejstarší varhany zachycené v písemných pramenech vyrobil roku 1695 děčínský varhanář Johann Caspar Neumann. Roku 1722 je nahradil nový nástroj disponující celkem čtrnácti rejstříky z dílny českokamenického Tobiase Franze Flecka mladšího (1671–1751). Po několikerých úpravách definitivně dosloužil roku 1844, kdy jej nahradil rovněž čtrnáctirejstříkový nový nástroj z libouchecké dílny bratří Franze, Josefa a Antona Fellerových. I přes generální opravu a připojení elektrického ventilátoru v roce 1928 byly již varhany hodnoceny jako zastaralé. Ve městě proto vznikl spolek pro pořízení nových varhan, které dodala roku 1933 krnovská firma bratří Riegerů. Slavnostně byly požehnány 14. září téhož roku a zároveň prvně zazněly během koncertu pod vedením regenschoriho Hermanna Konrada (1905–1986). Nástroj disponuje dvaceti rejstříky a celkem 1 501 píšťalami. Jejich pořizovací cena dosáhla částky 76 200 korun.\n\nPrvní zvon pro šenovský kostel dal odlít roku 1621 u českokamenického zvonaře Andrease Gause místní luterský pastor Balthasar Opitz (ve farnosti v letech 1620–1624). Vážil 1 214 kilogramů a nápis na něm sděloval: (česky \"„Léta páně 1621. O! člověče, nemiluj nikoho tak, jako utrpení Krista, tvého Pána. Když budeš myslet vždy na jeho utrpení a smrt, nikdy nic nepokazíš. Kdo v Boha věří, dobře staví, v nebi i na zemi.“\"). Zvon pravidelně vyzváněl až do roku 1807, kdy prasknul a musel být nově přelit.\n\nRoku 1903 přibyly tři nové zvony, které zhotovila firma M. a C. Ohlsen z německého Lübecku. Ladily do tónů Es, G a B a vážily 1 100, 615 a 300 kilogramů. Dne 14. června je požehnal okresní vikář Jacob Kasper. Tři ze čtyř zvonů však padly již v únoru a srpnu 1917 za obeť rekvizicím první světové války, ušetřen byl pouze umíráček zvaný . \n\nPo válce se místní farníci složili na čtyři nové zvony od Richarda Herolda z Chomutova za cenu 164 000 korun. Ty se poprvé slavnostně rozezněly 20. listopadu 1921, kdy je požehnal pražský světící biskup Wenzel Anton Frind (1843–1932), rodák ze sousední Lipové. Největší zvon nesl jméno svatý Bartoloměj, vážil 1 230 kilogramů, v průměru měřil 132 centimetrů, ladil do tónu Es a nesl nápis: (česky \"„Jen věčným a nejlepším věcem budiž jeho kovová ústa zasvěcena.“\"). Na druhé straně bylo uvedeno věnování a datace. Druhý zvon se jmenoval Panna Marie, vážil 790 kilogramů a ladil do tónu Fis, třetí zvon byl pojmenován svatý Josef, vážil 360 kilogramů a zněl tónem Ais. Nápisy z druhého a třetího zvonu nejsou známé. Čtvrtý a zároveň nejmenší Velikonoční zvon vážil 202 kilogramů, měl průměr 75,5 centimetru a zněl tónem Des. Na přední straně byl umístěn nápis (česky \"„Velikonoční zvone, zni radostně a hlasitě každému, kdo věří v Boha!“\"), na zadní straně pak věnování (česky \"„Věnováno spolkem Velikonočních jezdců a Velikonočních pěvců, Velký Šenov v Čechách; 1921, Aleluja!“\").\n\nNové zvony však nevydržely v kostele dlouho. Již v březnu 1942 musely být tři největší odevzdány pro válečné účely, ve věži tak zbyl jen nejmenší Velikonoční zvon a umíráček, který přežil jako jediný obě světové války. Po skončení druhé světové války k nim přibyl zvon z místní kaple Kalvárie.\n\nProstranství kolem kostela uzavírá kamenná zeď. Původní kostelní hřbitov připomíná sedmnáct barokních, rokokových a klasicistních náhrobků, které rovněž podléhají památkové ochraně. Autorem sedmi z nich je drážďanský dvorní sochař Franz Pettrich (1770–1844). Hlavní přístup ke kostelu tvoří schodiště umístěné jižně od stavby. V severní části prostranství je umístěna bronzová socha Raněný z roku 1929 (slavnostní odhalení však proběhlo roku 1930), jejímž autorem je akademický sochař Ferdinand Opitz (1885–1956). V severovýchodním rohu areálu stojí barokní sousoší se sochami svatého Jana Nepomuckého, svatého Václava a svatého Floriána, které pochází z roku 1724 a jehož autorem je místní sochař Georg Riedel. Jihovýchodně od kostela stojí pozdně barokní fara z roku 1783, za kterou se původně nacházela veliká stodola. Plány pro stavbu fary zhotovil pražský architekt Antonín Schmidt (1723–1783). Štít na průčelí stavby zdobí kamenný znak Salm-Reifferscheidtů, majitelů lipovského panství. Celý areál doplňuje malý park. Původní klasicistní hřbitovní kaple zvaná Ovčí kaple byla zbořena roku 1923.\n\n\n"}
{"id": "1167647", "url": "https://cs.wikipedia.org/wiki?curid=1167647", "title": "Luigi Padovese", "text": "Luigi Padovese\n\nLuigi Padovese (31. března 1947 Milán – 3. června 2010 İskenderun) byl titulárním biskupem v Monteverde a apoštolským vikářem v Anatolii v Turecku. Byl zavražděn svým řidičem 3. června 2010.\n\nDočasné řeholní sliby v řeholním Řádu menších bratří kapucínů složil 4. října 1965 a doživotní řeholní sliby 4. října 1968. Na kněze byl vysvěcen 16. června 1973. Studoval na Papežská univerzita Antonianum a Papežské Gregoriánské univerzitě. Byl profesorem patristiky na Papežské univerzity Antonianum, a šestnáct let vedl Institut spirituality na téže univerzitě. Přednášel také na Papežské Gregoriánské univerzitě, na Papežské akademii Alfonsianum a vyučoval v různých seminářích. 11. října 2004 byl jmenován apoštolským vikářem v Anatolie a 7. listopadu 2004 byl vysvěcen na biskupa. Stal se také prezidentem turecké charity.\n\n3. června 2010 byl biskup Padovese byl smrtelně zraněn bodnou ránou ve své letní rezidenci, a podle prvních zpráv, údajně zemřel na cestě do nemocnice ve městě İskenderun v pozdějších hodinách týž den. Svědci potvrdili, že pachatel vykřikoval během útoku Takbír (Allāhu Akbar), a následně pak Padovesimu uřízl hlavu. Vatikánské úřady, včetně apoštolského nuncia v Turecku a papežský mluvčí otec Federico Lombardi, vyjádřil „šok a smutek“ nad smrtím biskupa Padovese. Podle vyjádření biskupa ze Smyrny Ruggera Franceschiniho nesla jeho vražda výslovné a jednoznačné prvky militantního islámského fanatismu.\n\nPadoveseho řidič \"Murat Altun\", který byl za posledních čtyři a půl roku léčen pro psychické poruchy upadl v podezření u turecké policie jako pachatel vraždy. 3. června téhož roku byl zadržen tureckou policií. Podezřelý uvedl, že zabil Padovese na základě wahy (zjevení), které biskupa označilo za Dajjala (za falešného Mesiáše, ekvivalent Antikrista v křesťanství). Během počáteční fáze soudního procesu Murat Altun hlasitě recitoval Azán. Turecká policie věří, že vražda nebyla politicky motivovaná.\n\n22. ledna 2013 byl Murat Altun odsouzen soudem v İskenderunu na 15 let odnětí svobody. Obhájce Murata Altuna později uvedl, že jeho klient může být ve vězení držen podle nového tureckého trestního práva 10 let. Upozornil, že jeho klient je ve vězení již 4 roky a uvedl, že: „Po skončení tureckých soudních prázdnin (léto 2014) bude jeho klient převeden do polootevřené věznice, kde bude žít polovolným způsobem života“.\n\n"}
{"id": "1167649", "url": "https://cs.wikipedia.org/wiki?curid=1167649", "title": "Západ slunce", "text": "Západ slunce\n\nZápad slunce je každodenní sestoupení Slunce za obzor v důsledku zemské rotace. Západem slunce končí den a nastává soumrak, kdy se stmívá a slunce svítí už jen nepřímo odrazem od atmosféry.\n\nAstronomicky je západ slunce definován jako chvíle, kdy horní hrana slunečního disku zmizí za obzor. Paprsky světla procházející atmosférou podléhají refrakci (atmosférická neboli terestrická refrakce), při níž dochází k lomu vlnění. Sluneční kotouč je tak viditelný i chvíli poté, co došlo k jeho úplnému skrytu pod horizont. Tím dochází k prodloužení dne (v oblasti České republiky, v součtu se shodným efektem při úsvitu, o cca 8–12 minut). Tento jev také způsobuje vizuální zploštění disku ve vertikální ose blízko obzoru, kdy se hrana spodního okraje zdá být posunuta výše než ta horní. Okolo jedné sekundy může být pozorován tzv. zelený záblesk, na němž se podílí s refrakcí i světelná disperze.\n\nZa hranicí polárního kruhu nastává polární den, jestliže nejméně jeden den tzv. půlnoční Slunce nezapadne pod obzor a nenastane noc bez slunečního světla. Opakem polárního dne je polární noc, kdy naopak Slunce nevystoupí nad horizont.\n\nHeliocentrický model se Sluncem ve středu vesmíru a pohybující se Zemí zavedl v 16. století astronom Mikuláš Koperník. Nahradil tak geocentrický model.\n\n\n"}
{"id": "1167650", "url": "https://cs.wikipedia.org/wiki?curid=1167650", "title": "Josef Sláma", "text": "Josef Sláma\n\nJosef Sláma (22. března 1865 Bernartice – 30. srpna 1920 na cestě z Nymburka do Prahy) byl rakouský politik české národnosti z Čech, na počátku 20. století poslanec Říšské rady.\n\nByl úředníkem úrazové pojišťovny na Královských Vinohradech. Je uváděn coby vrchní prezidiální úředník Úrazové pojišťovny dělnické. V jejím rámci inicioval vznik českého Spolku úředníků Úrazové pojišťovny dělnické. Patřil mezi zakladatele Svazu úřednických spolků. Přispíval do listu \"Sociální reforma\".\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách roku 1908, konaných podle všeobecného a rovného volebního práva. Byl zvolen za obvod Čechy 011. Nastoupil 26. listopadu 1908 místo Josefa Herolda. Po volbách roku 1908 usedl do poslaneckého klubu Sjednocení českých národně sociálních, radikálně pokrokových a státoprávních poslanců. Patřil k České straně národně sociální. V parlamentu se profiloval jako odborník na sociální a pojišťovací tematiku.\n\nZemřel v srpnu 1920, když ho na cestě z Nymburka do Prahy ranila srdeční mrtvice.\n"}
{"id": "1167653", "url": "https://cs.wikipedia.org/wiki?curid=1167653", "title": "Chad LaRose", "text": "Chad LaRose\n\nChad LaRose (* 27. března 1982 ve Fraser, Michigan) je bývalý americký hokejový útočník.\n\n6. srpna 2003 se připojil k týmu Carolina Hurricanes, který mu dal smlouvu na tři roky poté, co vstřelil 61 branek za 67 odehraných zápasů za Plymouth Whalers hrající v juniorské lize Ontario Hockey League. Za skvělou sezonu v OHL získal trofej Leo Lalonde Memorial Trophy. V Plymouth Whalers vytvořil klubový rekord, vstřelil 61 branek za sezonu a tím překonal Seana Haggertyho ze sezony 1995/96, ve kterém vstřelil 60 branek. Nikdy nebyl draftován žádným z klubů NHL, po skončení poslední sezony v juniorské lize, ve které nastřádal 117 kanadských bodů byl velký zájem z mnoha z klubů NHL, nakonec podepsal s Hurricanes jako volný hráč. Mimo jiné, předtím navštívil dvakrát výcvikové tábory Detroit Red Wings (2001 a 2002).\n\nZačátky v seniorském hokeji hrával na farmách Hurricanes ve Florida Everblades a Lowell Lock Monsters, první ročník střídal mezi Everblades a Monsters, o rok později hrával jenom za Lowell Lock Monsters. První zápas v nejprestižnější hokejové lize NHL uskutečnil 6. prosince 2005 proti Anaheim Ducks. V organizaci Carolina setrval a na konci sezóny vyhráli s Hurricanes Stanley Cup. V červenci 2006 podepsal novou dvouletou smlouvu s Hurricanes, které mu vynesly 900.000 dolarů za sezónu. Po vypršení smlouvy prodloužil 2. července 2009 smlouvu o následující dva roky, od předešlé smlouvy si polepšil, celkový zisk 3.400.000 dolarů. Po poklesu jeho výkonů mu vedení již nenabídlo prodloužení smlouvy. 29. července 2014 se dohodl na smlouvě s týmem Charlotte Checkers, který je farmou právě Carolina Hurricanes. Po skončení sezony se stal opět volným hráčem. Po druhé roční odmlce od hokeje se dohodl na kontraktu s klubem Orlando Solar Bears působící v ECHL. Za Bears odehrál pouze osm zápasů.\n\n\n\n\n"}
{"id": "1167654", "url": "https://cs.wikipedia.org/wiki?curid=1167654", "title": "Pivovar Chříč", "text": "Pivovar Chříč\n\nPivovar Chříč v okrese Plzeň-sever sahá svou tradicí do poloviny 16. století a po pivovaru v Plasích byl tento pivovar druhým nejdéle fungujícím pivovarem v okrese. V roce 2009 začalo s obnovou pivovarské tradice v podobě minipivovaru občanské sdružení Propolis. Pivovar používá v rámci svého marketingu grafický manuál od Františka Štorma včetně užívaného loga Ch! Současným sládkem minipivovaru je Ing. Josef Svoboda.\n\nHistorie pivovarnictví v Chříči sahá do roku 1567, kdy obec obdržela várečné právo a krátce na to staví i vlastní pivovar. Ze stejného roku pochází i první písemný doklad o pivovaru a to v podobě \"dílčí cedule\" uvádějící \"tvrz Kříč, při níž je sladovna, spilka, pivovar, pánev a nádobí.\" Tento dokument byl pořízen jako doklad o rozdělení chříčských majetků mezi Šebestiána a Oldřicha Lažanské z Bukové, kterému došlo ve středu po sv. Jiljí roku 1567. V roce 1586 prodává Šebestián Lažanský zdejší majetky s obcí Chříč včetně pivovaru Janu Týřovskému z Ensidle na Skryjích a Hřebečníkách. V roce 1702 získává zdejší panství s pivovarem opět rod Lažanských, konkrétně Josef Lažanský z Bukové na Manětíně a Všesulově. V roce 1712 činí roční výstav 294 čtyřvěderních sudů piva, přičemž lze uvařit 12 čtyřvěděrních sudů na várku. Panství s pivovarem bylo roku 1733 prodáno Marii Gabriele Lažanské, která se roku 1738 stává abatyší Ústavu šlechtičen u sv. Andělů v Praze, na který přechází po její smrti roku 1758 polovina panství. Druhá polovina je v držení jejích potomků, kteří však tyto předlužené majetky prodávají roku 1764 zmiňovanému Ústavu šlechtičen. Roku 1787 je z vůle císaře Josefa II. tento ústav připojen k Tereziánskému ústavu na hradě Pražském a zdejší panství s pivovarem přešlo pod státní správu. V souvislosti s tím je pivovar pronajat za 185 zlatých ročně Josefu Popprovi z Kožlan. V roce 1853, kdy je pivovar propachtován Theibenovi, činí roční výstav 435 sudů piva spodně kvašeného a 527 sudů piva kvašeného svrchně. V roce 1855 činí roční výstav 3000 hl. V závěru 19. století byl ve sladovně instalován tzv. anglický dvojlískový hvozd. Do roku 1902 je nájemcem Josef Tichý, který pak do roku 1906 provozuje pivovar pod názvem Pivovarnictví ve Chříči nájemce Josef Tichý. V následujících letech je nájemcem pivovaru Petr Konopásek zatímco majitelé se rychle mění. Od roku 1912 je sládkem Emil Jakubec a od roku 1916 Josef Konopásek. Od roku 1926 je Josef Konopásek uváděn i jako majitel, který pivovar vlastní až do jeho zániku. V letech 1925 až 1929 prochází pivovar výraznou modernizací. V průběhu 2. světové války je výroba zastavena. Bezprostředně po 2. světové válce dochází v roce 1945 k definitivnímu ukončení výroby. Od té doby byl areál využíván JZD jako sklad či sýpka a postupně chátrá.\n\n\nV roce 2009 koupilo za necelý milion korun ruinu bývalého pivovaru občanské sdružení Propolis, jehož záměrem je v areálu vybudovat chráněnou dílnu či vytvořit komunitní centrum pro další aktivity, ale i obnovit tradici pivovaru. 30.8.2014 probíhá svěcení nové varny pivovaru a pivovar vydává jako upomínku této události první pivní tácek pivovaru. Na počátku léta 2015 zahajuje pivovar činnost jako sociální firma Chráněný pivovar Chříč, kde našlo uplatnění pět zaměstnanců s mentálním postižením z Domova Domino z nedalekého Zavidova. 29.8.2015 je v rámci tradičního festivalu Křič fest oficiálně zahájen provoz pivovaru.\n\nV roce 1934 byla instalována nová dvounádobová varna o kapacitě várky 36 hl. Scezovystěrací káď, nad kterou byla instalována nádrž na vodu a šrotovník, měla pět scezovacích kohoutů nad korýtkem. Rmutomladinová pánev byla opatřena přímým otopem na dřevo či uhlí a chmelovým cízem spojeným s čerpadlem na mladinu a rmuty. Chlazení a odstranění kalů bylo prováděno na chladicích štocích. Hlavní kvašení probíhalo ve spilce, vybavené čtyřmi káděmi o objemu 18 hektolitrů, později nahrazenými káděmi betonovými. Ležácký sklep se nacházel mimo areál pivovaru naproti bývalému rybníku na návsi, kam se pivo dopravovalo koňmo. Dokvašování piva probíhalo v ležáckých sudech o objemu 16, 18 či 22 hl. Součástí ležáckého sklepa byly i dvě lednice, sklad transportních sudů a stáčírna.\n\nVarna o kapacitě 10 hl na várku používá dnes již víceméně raritní přímý otop, stejně jako varna bývalá.. Hlavní kvašení probíhá ve dvou nerezových kádích, dokvašování pak v nerezových tancích.\n\nPazdrát\n\nJedenáctistupňový spodně kvašený světlý ležák vyrobený s českých sladů a chmelů.\n\nNocturno\n\nSvrchně kvašené polotmavé třináctistupňové pivo typu India Pale Ale, s obsahem alkoholu 5,4 % obj., vyrobené za použití speciálních zahraničních chmelů.\n\nAmerican Brown Ale\n\nTmavé pivo vyrobené z praženého ječného sladu, barevných sladů a chmele značky Cascade.\n\nOrange Blossom Express (Oranžový expres)\n\nPivo označené jako sezónní letní pivo ALE, vyrobené ze speciálních sladů a vysoce aromatických sladů.\n\nKverulant\n\nSvětlé výčepní o stupňovitosti 10° chmelené Žateckým poloranným červeňákem.\n\nJak vyplývá z návrhů etiket z let 2011-2014, jsou či byla uvažována i piva s názvy Propolis (hnědý ležák 12°), Chroust (světlé výčepní, 9°), Plantážník (bylinné), Kverulant (světlé výčepní), Medián (světlé), Regula (řeholní řezané), Okultista (dark medium), Nebožtík (černý ležák), Konopásek (speciální), Propolis (medové), Obscurus (polotmavé).\n\n"}
{"id": "1167656", "url": "https://cs.wikipedia.org/wiki?curid=1167656", "title": "Simon Starck", "text": "Simon Starck\n\nSimon Starck (27. října 1865 Falknov nad Ohří – 3. září 1939 Falknov nad Ohří) byl rakouský politik německé národnosti z Čech, na počátku 20. století poslanec Říšské rady.\n\nByl redaktorem ve Falknově. Vydával list \"Freien Werke\" ve Falknově a v letech 1892–1898 vydával týdeníky \"Glück auf\" a \"Volkswille\". Vystudoval národní a měšťanskou školu. Původní profesí byl horníkem. Patřil mezi dělnické vůdce. Kvůli politickým deliktům byl třiatřicetkrát soudně trestán. Už v roce 1893 ho falknovský okresní hejtman řadil mezi \"známé socialistické vůdce\". Podílel se na budování odborových skupin mezi místními horníky. Byl aktivní jako řečník na schůzích.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Čechy 117. Mandát obhájil ve volbách do Říšské rady roku 1911.\n\nPo volbách roku 1907 i 1911 byl uváděn coby poslanec bez klubové příslušnosti. Patřil k malé skupině tzv. svobodných socialistů (Freisozialisten).\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"). Zde byl nezařazeným poslancem.\n"}
{"id": "1167657", "url": "https://cs.wikipedia.org/wiki?curid=1167657", "title": "Drahomíra Miklošová", "text": "Drahomíra Miklošová\n\nDrahomíra Miklošová (* 3. března 1953) je česká politička a ekonomka, v letech 2016 až 2018 místopředsedkyně ODS, od roku 2016 zastupitelka Ústeckého kraje, od listopadu 2010 do poloviny prosince 2017 starostka obce Obrnice na Mostecku (předtím v letech 2006 až 2010 místostarostka obce).\n\nVe svých 17 letech přerušila studium a krátce pracovala jako prodavačka v obchodě. Následovala mateřská dovolená, po níž nastoupila do administrativy - nejdříve do podniku Báňské stavby Most a po dokončení střední ekonomické školy přešla jako mzdová účetní na Doly Ležáky. Do toho těžce onemocněla a v plném invalidním důchodu strávila dva roky.\n\nPo nemoci nastoupila do Českých drah jako vedoucí hospodářské správy a v roce 1992 začala pracovat na Městském úřadě Litvínov, kde byla po dvě volební období vedoucí finančního odboru a také tajemnicí. Po změně vedení města odešla a pokoušela se podnikat jako OSVČ. Po čase se však vrátila do pracovně-právního vztahu jako vedoucí MTZ a investic v mostecké nemocnici. Později byla ekonomkou na střední škole v Meziboří, a to až do roku 2006.\n\nDrahomíra Miklošová žije v obci Obrnice na Mostecku.\n\nJe členkou ODS, ve straně působí rovněž jako členka regionální rady Regionálního sdružení ODS Ústecký kraj, předsedkyně Oblastního sdružení ODS Most a předsedkyně Místního sdružení ODS Obrnice. Na 27. kongresu ODS v Ostravě byla v lednu 2016 zvolena místopředsedkyní strany. Získala 271 hlasů od 463 delegátů (tj. 59 %). Funkci zastávala do ledna 2018.\n\nDo komunální politiky vstoupila, když za ODS kandidovala v komunálních volbách v roce 2006 do Zastupitelstva obce Obrnice na Mostecku. Přímo ve volbách sice zvolena nebyla (skončila jako třetí náhradnice), ale ještě v témže roce tři její kolegové rezignovali, a tak se zastupitelkou obce stala a byla zvolena i místostarostkou. Ve volbách v roce 2010 byla lídryní kandidátky a post zastupitelky obce obhájila a stala se starostkou obce. Také ve volbách v roce 2014 byla zvolena zastupitelkou obce a na začátku listopadu 2014 po druhé starostkou. V prosinci 2017 na post rezignovala z důvodu pracovního vytížení v rámci krajského zastupitelstva Ústeckého kraje, kde je předsedkyní kontrolního výboru. V roce 2013 ocenila Rada Evropy Obrnice jako první českou obec za integraci Romů.\n\nKandidovala ve volbách do Poslanecké sněmovny PČR v roce 2013 v Ústeckém kraji, ale neuspěla.\n\nZa ODS dlouhodobě kandiduje do Zastupitelstva Ústeckého kraje, ve volbách 2000 z 37. místa ani v roce 2008 z 25. místa nebyla zvolena. V krajských volbách v roce 2016 byla zvolena za ODS zastupitelkou Ústeckého kraje.\n"}
{"id": "1167661", "url": "https://cs.wikipedia.org/wiki?curid=1167661", "title": "Augustin Hirschvogel", "text": "Augustin Hirschvogel\n\nAugustin Hirschvogel, původně \"Hirsfogel\" (1503 Norimberk – 5. března 1553 Vídeň) byl německý renesanční grafik, geometr a kartograf.\n\nAugustin Hirschvogel se vyučil v dílně svého otce Veita jako malíř skla, rytec, malíř a emailér. Veit Hirschvogel starší (1461–1525), který patřil do okruhu umělců blízkých Albrechtu Dürerovi a Hansi von Kulmbach, byl téměř výhradním dodavatelem malovaných oken pro norimberské kostely (St. Lorenz, St. Sebald, St. Rochuskapelle, Allerheiligenkapelle). Roku 1525 město Norimberk přistoupilo k náboženské reformaci a zakázky církve na malovaná okna ustaly.\n\nDílnu v témže roce po otci převzal Augustinův bratr Veit Hirschvogel mladší (1485-1553). Augustin někdy kolem roku 1528 podnikl cestu do Podunají a roku 1530 vytvořil první kresby a ilustrace ovlivněné Dunajskou školou. Roku 1530 si zřídil vlastní dílnu a uzavřel partnerství s keramiky a skláři Hannsem Nikkelem a Osswaldem Reinhartem. Dílna dodávala keramiku, návrhy erbů kamenickým dílnám nebo matrice pro smaltované odlitky. Malované džbány z norimberských dílen jsou označované \"Hirschvogelkrüge\", ale nemusejí pocházet z Hirschvogelovy dílny.\n\nRoku 1536 Augustin Hirschvogel pracoval jako malíř fajáns v dílně Petra Reichera v Lublani, ale pak se začal věnovat kartografii. Tehdy vytvořil mapy tureckých hranic (1539) a mapu Rakouska (1542) a po návratu do Norimberka roku 1543 vydal pojednání o geometrii. Brzy se stal známým a po přestěhování do Vídně (1544) mu korutanský šlechtic Christoph Khevenhüller zprostředkoval zakázky pro krále Ferdinanda I.. Zabýval se mapováním téměř celé jihovýchodní Evropy a roku 1546 začal pracovat jako kartograf ve Vídni. K těmto účelům si zhotovil vlastní přístroje pro přesné měření vzdálenosti a úhlů. Byl jedním z prvních geodetů a za svou technickou zdatnost dostal čestný titul \"Mathematicus\". S plánem fortifikací Vídně se osobně seznámil král Ferdinand I. a poté Hirschvogela poslal, aby systém vysvětlil i jeho bratru, římskému císaři Karlu V.. Zároveň mu udělil doživotní rentu 100 guldenů.\n\nHirschvogel byl jedním z nejvšestrannějších umělců 16. století. Studoval matematiku a roku 1543 napsal pojednání o geometrii (\"Ein eigentliche und grundtliche Anweisung in die Geometria\") a perspektivě. Díky technické zdatnosti a vzdělání se prosadil jako kartograf, ale byl také originálním malířem a grafikem. Jako jeden z prvních začal používat pro své rytiny měděné desky místo ocelových. Je autorem množství mědirytin a leptů krajinných scenérií (celkem kolem 300 listů), které vznikly převážně během jeho pobytu ve Vídni v posledních deseti letech života. Je řazen mezi umělce Dunajské školy. Ovlivnili ho zejména Albrecht Altdorfer a Wolfgang Huber, z ostatních umělců Agostino da Musi a okruh malířů kolem Raffaela.\n\nNa objednávku kalvinistického maďarského státníka Petera Perényi von Ferd (1547-1549) vytvořil 112 rytin, které ilustrují konkordance pro Starý a Nový zákon (1550). Přispěl 27 lepty do vydání \"Rerum Moscoviticarum Commentarii\" - první latinské knihy o geografii, historii a zvycích tehdejšího Ruska, kterou vydal roku 1549 baron Sigismund von Herberstein. Bývá uváděn jako autor jediného autentického portrétu lékaře Paracelsa, ale autorství nelze s jistotou potvrdit.\nOd roku 1539 v utajení mapoval hranice Turecka se Slovinskem, Chorvatskem a Maďarskem a později se zabýval mapováním zemí v Rakousku (Korutany, Kraňsko, 1544). Po prvním obléhání Vídně (1529), které skončilo neúspěchem osmanských vojsk, obdržel zakázku na návrh bastionů v městském opevnění. Je autorem pohledů na Vídeň ze severu a jihu a celkového plánu Vídně v kruhovém formátu na desce 1,65 x 2,30 m (1549). Jeho mapu Maďarska vytiskl posmrtně Hans Weygel v Norimberku (1565), mapu Horního Rakouska, zahrnující Slovinsko, část Bosny a Chorvatska, vydal roku 1583 v Antverpách Gerard de Jode pod názvem \"Beschreibung des Erczherzogtumb Oestereich ober Enns durch Augustin Hirsfogel\".\n\n"}
{"id": "1167662", "url": "https://cs.wikipedia.org/wiki?curid=1167662", "title": "Julius Andreas Hefty", "text": "Julius Andreas Hefty\n\nJulius Andreas Hefty (také Gyula Andor Hefty, Július Andrej Hefty, 14. února 1888, Bratislava – 3. prosince 1957, Budapešť) byl pedagog, novinář, politik, horolezec, propagátor Vysokých Tater, který působil v Kežmarku.\n\nPocházel ze 16 dětí. Byl z nich nejstarší. Jeho otec Dr. Friedrich Hefty, který v době jeho narození pracoval v Bratislavě, byl profesorem na Technické univerzitě, pocházel ze Švýcarska. Hefty studoval v Bratislavě a na univerzitě v Budapešti. Byl členem budapešťského akademického turistického spolku BETE (\"Budapesti egyetemi Turista Egyesület\"). Od roku 1909 byl jeho tajemníkem a od roku 1913 hlavním tajemníkem.\n\nKolem roku 1911 se přistěhoval do Kežmarku. Zde působil jako učitel dějepisu na obchodní škole. Spolu s Otto Brucknerem se zapojil do zimních sportů jako učitel lyžování. Hefty se stal vynikajícím horolezcem. V letech 1908 – 1923 uskutečnil ve Vysokých Tatrách přes 40 zimních výstupů. Túry podnikal zejména s Alfredem Groszem, Ľudovítem Rokfalusym, Gyulou Komarnickim. S Komarnickim provedl 18. prosince 1912 prvovýstup severní stěnou Malého Kežmarského štítu). Hefty a jeho přátelé provedli prvovýstup severozápadní stěnou na Kriváň a v roce 1913 s Gyulou Komarnickim první zimní výstup severním hřebenem od Gerlachovského sedla na Gerlachovský štít. Ve Vysokých Tatrách je po něm pojmenován žlab v jižní stěně Jahňacího štítu, který spolu s nimi vylezl v roce 1911. Byl jedním z nejlepších odborníků na oblast Belianských Tater. Pro turisty organizoval lyžařský výcvik, cvičil horské vůdce. Byl funkcionářem Karpatského spolku (\"Karpathenverein\") a v letech 1920 – 1937 jeho hlavním tajemníkem.\n\nV letech 1916 – 1919 byl odpovědným redaktorem týdeníku Karpathen-Post (Karpatská pošta). Vydával ročenky Karpatského spolku (\"Karpathen-Jahrbuch\"). Byl redaktorem časopisu \"Turistaság és alpinismus\" (Turistika a alpinismus) (1918–1923) i jeho pokračovatele \"Turistik, Alpinismus, Wintersport\" (Turistika, Alpinismus, Zimní sporty) (1924–1933). Články propagoval turistiku, horolezectví a zimní sporty. Napsal přes 25 prací na tato témata. Byl autorem i spoluautorem turistických a lyžařských průvodců, publikací o lázeňství a cestovním ruchu. Spolupracoval na vydání mapy Vysokých Tater, vydal horolezecký slovník. V letech 1924 až 1939 byl inspektorem evangelického církevního sboru \"Unterschwaben\" (dnes Červený Kláštor).\n\nPo první světové válce svými články v Karpathen-Postu podporoval vytvoření samostatné Spišské republiky, která byla vyhlášena 9. prosince 1918 v Kežmarku. 7. prosince se v Budapešti setkal s tehdejším československým velvyslancem v Maďarsku Milanem Hodžou a neúspěšně se od něj snažil získat příslib samosprávy pro spišské Němce. Když Kežmarok obsadila čs. armáda, Hefty byl propuštěn ze školy. 20. února 1920 byl zatčen. Byl vězněn v Košicích, Ilavě a v Bratislavě. Po propuštění bydlel v Tatranské Poliance. Ani zde neustal v propagátorské činnosti. Hodně cestoval po Evropě, aby svými přednáškami přilákal do Tater a na Spiš turisty. V roce 1928 ho úřady zbavily státního občanství, ale až před druhou světovou válkou, kolem roku 1938, se přestěhoval do Budapešti, kde zemřel a je pohřben.\n\n\n"}
{"id": "1167663", "url": "https://cs.wikipedia.org/wiki?curid=1167663", "title": "Putování po stopách Železné koruny", "text": "Putování po stopách Železné koruny\n\nPutování po stopách Železné koruny je sportovní akce, která se koná na Frýdlantsku a v severních částech Jizerských hor. Její název odkazuje k dílu Václava Kaplického nazvanému \"Železná koruna\". Počínaje rokem 2003 se k názvu akce doplňuje podtitul „Memoriál Ivana Kuchaře“ na památku muže, jenž byl mezi roky 1976 až 1984 předsedou Klubu turistů Hejnice, který celou akci pořádá.\n\nPrvní ročník se uskutečnil roku 1973 (v neděli 30. září) a zpočátku se ho účastnili pouze pěší, kteří si mohli vybrat mezi dvěma trasami o délkách 25 nebo 50 kilometrů. Počet tras i jejich délka se postupně mění. Počínaje rokem 1995 jsou vytyčeny i speciální trasy pro cykloturisty. Například v roce 2008 volili turisté mezi trasami o délkách 6, 16, 25 nebo 35 kilometrů a cyklisté měli na výběr ze dvou tras o délkách 35 či 70 kilometrů.\n\nPočet účastníků pochodu kolísá. Nejvyšších počtů dosahovaly první ročníky, jichž se účastnilo přes 500 turistů. Rekordním se stal rok 1976, kdy se na trasy vypravilo 768 turistů. Naproti tomu nejmenší účast zaznamenal rok 1990, kdy vyrazilo 25 lidí. Tento počet je ovšem ovlivněn povětrnostními podmínkami, tedy intenzivními dešti, které tehdy panovaly. V roce 2010 se navíc 38. ročník Putování vůbec neuskutečnil, neboť kraj krátce před jeho konáním postihly záplavy.\n\nAbsolventi závodu v cíli dostávají diplom, osvědčující zvládnutí celé trasy, dále polévku a chléb s vaječnou pomazánkou. V prvních ročnících pochodu však absolventi dostávali místo pomazánky vuřty. Když ale během září 1976, bezprostředně před zahájením čtvrtého ročníku pochodu, nastal jejich nedostatek, servírovali organizátoři pochodu místo špekáčků chléb s pomazánkou. Připravený pokrm měl mezi turisty takový ohlas, že se pak stal nedílnou součástí Pochodů a je od toho roku podáván jeho účastníkům.\n\nPořadatelé pak celé Putování zakončí při společenském setkání pravidelně pořádaném v chatě Hubertka u Lázní Libverdy.\n\n"}
{"id": "1167665", "url": "https://cs.wikipedia.org/wiki?curid=1167665", "title": "Břetislav Čudovský", "text": "Břetislav Čudovský\n\nBřetislav Čudovský (12. listopadu 1950 – 1. ledna 2013 Třinec) byl český fotbalový brankář. Jeho bratr Zdeněk Čudovský byl také prvoligovým fotbalistou.\n\nV československé lize chytal za TŽ Třinec v sezoně 1975/76.\n"}
{"id": "1167673", "url": "https://cs.wikipedia.org/wiki?curid=1167673", "title": "Kola (město)", "text": "Kola (město)\n\nKola () je město v Murmanské oblasti v Ruské federaci. Při sčítání lidu v roce 2010 mělo 10 437 obyvatel.\n\nMěsto leží v severní části poloostrova Kola při ústí Tulomy a Koly do Kolského zálivu Barentsova moře.\n\nOd Murmansku, správní střediska celé oblasti, je Kola vzdálena přibližně dvanáct kilometr na jih a je vůči němu v roli satelitního města.\n\nPřes město vede Murmanská železniční magistrála z Petrohradu, z které v Kole navíc odbočují vedlejší tratě do Pečengy a do Nikelu.\n\nDálnice M18 z Petrohradu do Severomorsku mjí Kolu východně.\n\nPrvní zmínka o Kole je z roku 1264, kdy se jednalo o pomorské sídlo.\n\nOd patnáctého do sedmnáctého století byla Kola jedním z výchozích bodů pro cesty na Špicberky a na Novou zemi.\n\n"}
{"id": "1167674", "url": "https://cs.wikipedia.org/wiki?curid=1167674", "title": "Distance-vector", "text": "Distance-vector\n\nDistance-vector je vlastnost intraautonomního dynamického směrovacího protokolu, která popisuje způsob jeho fungování. Distance-vector směrovací protokoly jsou charakteristické tím, že neznají strukturu sítě za svými nejbližšími sousedy; toto vše už je vyjádřeno v metrice propagovaných směrovacích cest. Opačným přístupem v intraautonomním směrování je způsob link-state.\n\nDistance-vector směrovacími protokoly jsou např. protokoly RIP a EIGRP.\n"}
{"id": "1167675", "url": "https://cs.wikipedia.org/wiki?curid=1167675", "title": "Metrika sítě", "text": "Metrika sítě\n\nMetrika sítě je číselným, obvykle celočíselným, vyjádřením náročnosti dosažení předmětné sítě ve směrování v sítích s přepínáním paketů; sítí se v tomto případě rozumí část větší sítě. Čím je metrika vyšší, tím k cílové síti vede náročnější trasa – pomalejší, s větší odezvou, nebo obojí.\n\nZpůsobů stanovení metriky je několik. Při návrhu dynamických směrovacích protokolů je v tomto ohledu potřeba si hlavně uvědomit, zda je preferována rychlost, potřebná pro přenosy velkých objemů dat, nebo odezva, nutná pro plynulost telefonních hovorů, videokonferencí nebo počítačových her. Směrovací protokol RIP jako metriku používá počet směrovačů na cestě, OSPF součet cen překlenovaných L2 topologií, jež jsou vyjádřeny jako převrácené hodnoty nominálních přenosových rychlostí, EIGRP metriku ve výchozím nastavení komponuje z formálně nejpomalejší L2 topologie na trase a součtu prodlev jednotlivých L2 topologií, do kalkulace však umožňuje zahrnout i vytížení a spolehlivost úseků, přičemž dovoluje nastavovat i váhy jednotlivých složek.\n"}
{"id": "1167676", "url": "https://cs.wikipedia.org/wiki?curid=1167676", "title": "Pasivní rozhraní (směrovací protokol)", "text": "Pasivní rozhraní (směrovací protokol)\n\nV kontextu dynamických směrovacích protokolů se pasivním rozhraním rozumí rozhraní směrovače, které není určeno pro komutaci směrovacích informací. Na pasivní rozhraní se nezasílají ani hello pakety a případné přijaté hello pakety se nezpracovávají. Pasivními rozhraními se do sítě připojují L2 topologie s koncovými zařízeními sítě.\n\nSmyslem vlastnosti pasivního rozhraní je vedle možného zpřehlednění konfigurace routeru především zamezení možnosti ohrozit správnost směrování v síti, neboť koncové zařízení, jež může být pod kontrolou potenciálního útočníka, se nemůže vydávat se za směrovač. Existuje-li předpoklad, že činnost sítě nikdo nebude sabotovat, označení rozhraní jako pasivních pro správnou funkci sítě není nutné.\n"}
{"id": "1167677", "url": "https://cs.wikipedia.org/wiki?curid=1167677", "title": "Slunce (rozcestník)", "text": "Slunce (rozcestník)\n\nSlunce může být:\n\n\n\n\n\n\n"}
{"id": "1167679", "url": "https://cs.wikipedia.org/wiki?curid=1167679", "title": "Insei", "text": "Insei\n\nInsei (jap. 院政), byla specifická forma vlády v Japonsku využívána v období Heian. Když vládnoucí císař abdikoval a odešel žít do kláštera, udržel si nadále moc i vliv. Proto se někdy tento druh vlády nazývá i \"klášterní\". Císaři, kteří se rozhodli takto ukončit svou pozici vládce, pak působili i nadále v politice a pomáhali vyvažovat vliv rodu Fudžiwara. Titul a povinnosti vladaře přebíral vybraný následník. Císař se po abdikaci nazýval i Daidžó Tennó (太上天皇) anebo zkráceně \"džókó\" (上皇) – klášterní císař.\n\nTento systém zavedl císař Širakawa v roce 1086 a vydržel až do roku 1192, kdy se do čela Japonska dostal \"Kamakurský šogunát\".\n"}
{"id": "1167681", "url": "https://cs.wikipedia.org/wiki?curid=1167681", "title": "Administrativní vzdálenost", "text": "Administrativní vzdálenost\n\nAdministrativní vzdáleností se v kontextu dynamických směrovacích protokolů rozumí preference zdroje směrovacích informací. Jedna síť může být pod správou více různých dynamických směrovacích protokolů (smysl to může mít tehdy, pokud některé její části spravuje pouze jeden směrovací protokol). Jelikož metriky různých směrovacích protokolů jsou vzájemně neporovnatelné (způsob jejich kalkulace je totiž napříč směrovacími protokoly individuální), je potřeba mít jistý mechanismus, který rozhodne, z jakého směrovacího zdroje upřednostnit cestu v případě, kdy více zdrojů nabízí cestu s tímtéž číslem sítě a touž maskou. A právě za účelem toho byl zaveden koncept administrativní vzdálenosti. Čím je administrativní vzdálenost nižší, tím je směrovací zdroj preferovanější.\n"}
{"id": "1167685", "url": "https://cs.wikipedia.org/wiki?curid=1167685", "title": "Sumarizace (Internet Protocol)", "text": "Sumarizace (Internet Protocol)\n\nSumarizací se v kontextu směrování v sítích s přepínáním paketů rozumí náhrada několika záznamů ve směrovacích informacích záznamem jedním – který popisuje cestu do všech jednotlivých sítí takto vyňatých ze směrovacích informací. Sumarizovaná cesta může zastřešovat i sítě, které v původních jednotlivých záznamech nejsou.\n\nPředpokladem možnosti sumarizace je hierarchické adresování, možnosti použití sumarizace výrazně zvyšuje geografické adresování. V topologiích pod správou link-state dynamických směrovacích protokolů je sumarizace možná pouze na hranicích oblastí.\n\nVýhodou sumarizace je zmenšení objemu směrovacích informací – úspora přenosové kapacity a urychlení práce směrovačů (méně dat, ale táž výpovědní hodnota). Za hypotetickou nevýhodu by bylo možné považovat směrování k většímu počtu cílů, které neexistují (pakety, které do cíle nedorazí, se nepřestanou zpracovávat v dřívější fázi směrování).\n\nSumarizovaná cesta je součástí směrovacích informací právě tehdy, když je dosažitelný alespoň jeden menší celek, který tato pokrývá.\n\nV souvislosti s IPv4 se rozlišuje automatická sumarizace a manuální sumarizace. Toto rozdělení je založeno na tom, zda sumarizaci musí nakonfigurovat správce, či nikoli, nicméně při odhlédnutí od původu provádění sumarizace se nejedná o totéž. Ve statickém směrování je možná pouze manuální sumarizace.\n\nAutomatická sumarizace vyžaduje třídní směrování, čili nemožnost podsítěmi jedné třídní sítě adresovat celky topologie nespojitě (každá podsíť každé třídní sítě musí být dosažitelná z každé podsítě téže třídní sítě, aniž by paket musel projít jinou třídní sítí). K automatické sumarizaci dochází na okrajích třídních sítí – místo jednotlivých podsítí se dále propaguje třídní síť. Dnes už je třídní směrování pasé, a proto se automatická sumarizace již nepoužívá; je to dáno používáním výhradně beztřídních dynamických směrovacích protokolů.\n\nManuální sumarizace se konfiguruje na rozhraní routeru, které není pasivní. Konfigurační hodnotou je sumarizovaná cesta – číslo sítě a maska. Touto konfigurací se routeru říká, že v případě, že by daným rozhraním měl šířit cestu do nějaké sítě do sumarizované cesty náležící, místo této cesty ve zprávě se směrovacími informacemi uvede sumarizovanou cestu, přičemž v této zprávě nebude více shodných (sumarizovaných) cest.\n"}
{"id": "1167695", "url": "https://cs.wikipedia.org/wiki?curid=1167695", "title": "Mníchova diera", "text": "Mníchova diera\n\nMníchova diera je jeskyně v Medzevské pahorkatině, která se nachází přímo ve městě Moldava nad Bodvou. Má délku 84 metrů a vstup v nadmořské výšce 226 metrů.\n\nJeskyně leží v intravilánu města, ve vápencovém svahu v lokalitě Hazalutov, v blízkosti Moldavské jeskyně. Její název pochází z legendy, podle které prostor obýval premonstrátský mnich, ale v literatuře se její název objevuje až v roce 1956. O Mníchovu dieru se začali zajímat v roce 1987 jasovští jeskyňáři, kteří postupně vyčistili některé nedostupné a zasypané části. Ti nakonec v roce 1992 vytvořili propojením prostorů Extrém a Meander uzavřený okruh. V té době byl zakreslen i vzniklý jeskynní systém.\n\nJeskynní prostory byly v roce 1993 uzavřeny, aby se zabránilo poškození jak samotné jeskyně, tak zdraví návštěvníků. V jeskyni se našly úlomky keramiky lidí bukovohorské kultury.\n\n"}
{"id": "1167701", "url": "https://cs.wikipedia.org/wiki?curid=1167701", "title": "Wölfersheim", "text": "Wölfersheim\n\nWölfersheim je obec v německé spolkové zemi Hesensko, v okrese Wetterau ve vládním obvodu Darmstadt. V 2015 zde žilo 9 907 obyvatel.\n\nSousední obce jsou: Bad Nauheim, Echzell, Hungen, Münzenberg, Nidda, Reichelsheim, Rockenberg\n\n"}
{"id": "1167702", "url": "https://cs.wikipedia.org/wiki?curid=1167702", "title": "Heinz Flohe", "text": "Heinz Flohe\n\nHeinz Flohe (28. leden 1948, Euskirchen - 15. červen 2013, Euskirchen) byl německý fotbalista. Hrával na pozici záložníka.\nS německou reprezentací získal zlatou medaili na mistrovství světa 1974 a stříbro z mistrovství Evropy 1976. Zúčastnil se též mistrovství světa 1978. Celkem za národní tým odehrál 39 utkání, v nichž vstřelil 8 branek.\n\nS 1. FC Köln se stal mistrem Německa (1977/78) a třikrát získal německý pohár (1967/68, 1976/77, 1977/78). V Bundeslize odehrál 343 zápasů, v nichž vstřelil 81 gólů. Krom kolínského klubu ji hrál ještě v dresu Mnichov 1860.\n"}
{"id": "1167703", "url": "https://cs.wikipedia.org/wiki?curid=1167703", "title": "Detektor rychlosti", "text": "Detektor rychlosti\n\nDetektor rychlosti (též fotoradar, rychlostní radar, rychlostní kamera, Gatso, či bezpečnostní kamera, dle využití) je kamera namontovaná vedle, nad silnicí, nebo na vozidle, určená k detekci porušení regulace dopravy, včetně překročení maximální povolené rychlosti, projíždění semaforů na červenou, neoprávněné použití pruhu pro autobusy, nebo pro záznam vozidel uvnitř zpoplatněné oblasti. Nejnovější systémy dokáží automaticky rozpoznat poznávací značky, což vyvolává obavy o porušení soukromí. Majitelé vozidel se často dožadují zákonu proti identifikaci řidičů vozidel. Případ byl vzat k Evropskému soudu pro lidská práva, který zjistil, že žádná lidská práva porušována nebyla.\n"}
{"id": "1167708", "url": "https://cs.wikipedia.org/wiki?curid=1167708", "title": "Svatý rok 1450", "text": "Svatý rok 1450\n\nSvatý rok 1450 byl vyhlášen papežem Mikulášem V. 19. ledna 1349 čtením papežské buly začínající slovy: \"Immensa et innumerabilia\". Tohoto Svatého roku se zúčastnil i Mikuláš Kusánský, který přinesl oslavu jubilejního roku také do německých zemí.\n\nCharismatický papež Mikuláš V. (připomínající podobnou osobnost ve 20. století Jana XXIII.) v bule \"Immensa et innumerabilia\" opominul ustanovení Urbana VI., který si přál slavit Svatý rok každých 33 let, ale zmiňuje se o nařízeních Klementa VI. a Řehoře XI., jako by chtěl vzbudit novou tradici slavit Svatý rok každý 25. rok. Ta byla zavedena až Pavlem II. Mikuláš V. se však opřel o starozákonní princip slavit Svatý rok jako Milostivé léto každý 50. rok. Mikuláš V. uvádí, že co ve starozákonní době bylo pouhým nařízením, v novozákonní době se slaví \"v duchu a v pravdě\". V této souvislosti hovoří o „tajemství jubilejního roku“, jako o období spásy, neboť tehdy plynou věřícím hojněji proudy Božího milosrdenství. V bule se objevuje i zmínka o „prazích apoštolů Petra a Pavla“ (pozdější Ad limina), která se tak poprvé objevuje v jubilejních bulách. V závěru textu se vyzývají věřící k tomu, aby využili jubilejního roku vykonáním pouti a almužnami. Tato výzva v souvislosti s bazilejským koncilem, na němž se projevily přežívající konciliaristické názory, byl podáním ruky i některým biskupům, aby se smířili s Apoštolským stolcem, který „z plnosti apoštolské moci udělil odpuštění a nabízel smíření také mezi těmi, kteří byli povoláni řídit církev“. \n\nSvatý rok byl kvalitně připravený a jeho konání zachytili velmi dobře i soudobí kronikáři. Text buly byl rozšířen do křesťanských zemí a podél cest do Říma byli rozmístěni lidé, kteří vysvětlovali poutníkům cestu. Nešlo však vždy vše tak hladce. Stalo se, že ve Viterbu musel dokonce sám papež zasahovat proti vykořisťování poutníků hostinskými.\n\nJubilejní rok 1450 byl zahájen v předvečer Vánoc. Papež, který se na Svatý rok nedočkavě těšil, jak uvádí florentský obchodník Giovanni Rucellai, otevřel i Svatou bránu v Lateránské bazilice. Tím přenesl oslavy od hrobů sv. Petra a Pavla, kde se původně oslavy Svatého roku soustřeďovaly, do katedrály římského biskupa.\n\nPro získání odpustků museli obyvatelé Říma navštívit čtyři jubilejní baziliky (Sv. Petra, Sv. Jana v Lateránu, Sv. Marie Větší a Sv. Pavla za hradbami) během roku třicetkrát, obyvatelé Itálie patnáctkrát a zaalpští poutníci osmkrát. Poutníků bylo velké množství a nastal problém se zásobováním. Pekárny nestačily péct chléb pro toto množství lidu. Relikvii Veroničiny roušky přikázal Mikuláš V. ukazovat každou neděli a hlavy sv. Petra a Pavla, které byly uchovávány v Lateránské bazilice každou sobotu. V neděli pak ve stanovený čas žehnal poutníky sám.\n\nPrvotní nápor poutníků způsobil, že nebylo dostatek místa a oni museli spát na ulicích. Od února do poloviny postní doby se však jejich počet snížil, což zase znepokojilo římské hostinské. V polovině května v Římě vypukl mor, který zasáhl i papežský dvůr. Mikuláš V. sám s vybranými humanistickými umělci odjel z Říma do Fabriana, kde vydal papežské breve, kterým hrozil trestem exkomunikace a zbavení beneficií všem, kdo by se chtěli přiblížit na cestě z Říma k Fabrianu. Ještě před svým odjezdem z Říma však stačil svatořečit františkána Bernardina ze Sieny za přítomnost asi osmi stovek příslušníků jeho řádu. Mezi těmito františkány byl i sv. Jan Kapistrán, který se s Bernardinem ze Sieny osobně znal a zasazoval se o jeho kanonizaci. Františkáni v období moru zůstali v Římě a starali se o nemocné a umírající poutníky. Hrdinskou odvahou právě zde vynikl Jan z Kapistránu.\n\nKdyž na podzim roku 1450 ustala v Římě morová epidemie, bylo město opět přeplněné poutníky. Znovu se nedostávalo chleba a papež z praktických důvodů rozhodl, že pro získání odpustků postačí jednodenní pouť v předepsaných čtyřech bazilikách a poutník musí přijmout jeho nedělní požehnání, čímž získá jubilejní odpuštění. Tímto rozhodnutím zachránil Řím před hladomorem. Tato praxe se pak udržovala až do Vánoc 1450.\n\nKdyž v sobotu 19. prosince 1450 navštívily zástupy věřících svatopetrskou baziliku došlo k tragédii. Na jediném mostě přes Tiberu k Vatikánu se splašili čtyři koně. V nastalé tlačenici přišlo o život 172 lidí, většinou mladých. Část z nich naskákala do řeky a utonula. Těla zahynulých během této události nechal papež převéz třikrát na šesti vozech na hřbitov při svatopetrské bazilice a po jejich identifikaci pohřbít na dvou jiných místech. Tato tragická událost Mikulášem V. hluboce otřásla a on se od té doby stal trudnomyslným. U mostu dal postavit \"kapli sv. Máří Magdalény a svatých Neviňátek\", kde dal sloužit pak denně mši svatou za tyto oběti. Přestože na pomoc chudým poutníkům vynaložil mnoho, snažil se alespoň nějak utišit bolest pozůstalých. \n\nZe Svatého roku měli velký užitek obyvatelé Říma. Zvláště kramáři, lidoví malíři Veroničiny roušky a hospody. Oficiálních hospod bylo v Římě v té době 1022, ale neoficiálně jich bylo daleko více, protože je římané provozovali v soukromých domech. K zajímavostem patří, že Mikuláš V. za peníze, které přinesli poutníci do Říma skupovával staré rukopisy s díly antickými a církevních spisovatelů. Nechal za ně také stavět kostely a kaple. V této době vyzdobil kapličku v papežském paláci freskami s výjevy sv. Vavřince a Štěpána Fra Angelico za peníze ze Svatého roku. Většina dalších peněz pak přišla na rozmnožení rukopisů vatikánské knihovny, které dával přepisovat a na výzdobu římských kostelů.\n\nNa duchovní úrovni došlo k silné proměně. Nesčetní kajícníci se smířili s Bohem a dosáhli odpuštění hříchů. Papežskou penitenciárii tehdy řídil slavný kardinál Domenico Capranica. K němu se sbíhali poutníci, aby jim dal rozhřešení od hříchů, které jsou vyhraženy papeži. Capranica pak denně papeže informoval o působení svého úřadu. Jubilejní rok se slavil v období vrcholného humanismu a začal být nazýván „Zlatým svatým rokem“. Nebylo to jenom proto, že měl vnější lesk, ale přispěl k vnitřní obrodě celé církve a její jednotě.\n\n\n"}
{"id": "1167709", "url": "https://cs.wikipedia.org/wiki?curid=1167709", "title": "Muzeum Otokara Březiny", "text": "Muzeum Otokara Březiny\n\nMuzeum Otokara Březiny je muzeum v Jaroměřicích nad Rokytnou, nachází se v domě pekaře Vlčka na ulici Březinova čp. 46.\n\nDnešní budovu muzea Otokar Březina obýval od roku 1913 až do své smrti v roce 1929. Po pohřbu Otokara Březiny se v prostorách domu pekaře Vlčka (nynější budova muzea) sešlo několik přátel Březiny a dohodli se, že v těchto prostorách zřídí památník Otokara Březiny. Mezi přáteli byli František Bílek, Jakub Deml, E. Lakomá, M. Lukšů, profesor Jech a další. V roce 1930 byla na domě odhalena pamětní deska právě od Františka Bílka a správu nad novým památníkem v roce 1932 převzala Společnost Otokara Březiny v čele s Ferdinandem Höferem.\n\nMuzeum fungovalo i za druhé světové války, byly však schovány některé památky, například fotografie ze setkání s T. G. Masarykem a překlady knih židovských autorů. Po druhé světové válce byl dům vykoupen Městským národním výborem Jaroměřice a město jej tak získalo do své správy. V padesátých letech byly spolky rušeny a zrušena byla i Společnost Otokara Březiny, muzeum tak přešlo do správy MěNV. Památky byly odvezeny do třebíčského muzea a budova památníku chátrala. Později hrozilo i zřícení budovy a až po zásahu brněnských památkářů se začalo dále jednat o opětovném zprovoznění muzea.\n\nPo revoluci v roce 1989 došlo k rekonstrukci budovy a muzeum bylo po finanční pomoci např. Nadace Charty 77 znovu otevřeno k 125. výročí narození Otokara Březiny, tj. 11. září 1993. O znovuotevřené muzeum se stará obnovená Společnost Otokara Březiny. V roce 2005 se dům, ve kterém muzeum sídlí, stal kulturní památkou České republiky. V roce 2011 byla u muzea otevřena Zahrada symbolů věnovaná Karlu Čapkovi.\n\nMuzeum od roku 1993 nebylo rekonstruováno, dům byl poškozen od průjezdů po blízké silnici a na domě se objevily praskliny. Dům tak je mezi lety 2017 a 2018 v rekonstrukci, investorem je město Jaroměřice nad Rokytnou a Kraj Vysočina. Budou opraveny sítě, budova i střecha domu. Muzeum by mělo být otevřeno v září roku 2018, kdy by se Otokar Březina dožil 150 let.\n\nV roce 2019 v muzeu proběhla výstava žáků Josefa Kapinuse.\n\nV muzeu jsou otevřena dvě patra, v přízemí je zázemí muzea a studijní muzejní knihovna. Před knihovnou jsou vitríny pro pořádání kratších tematických výstav a expozice k historii muzea a Společnosti Otokara Březiny. V prvním patře je zachovalý byt Otokara Březiny s nábytkem, obrazy, grafikami a dalšími artefakty. Součástí muzea jsou také vitríny s dokumenty a dalšími památkami. Muzeum je otevřeno od dubna do konce října, knihovna je otevřena po celý rok.\n\n\n"}
{"id": "1167714", "url": "https://cs.wikipedia.org/wiki?curid=1167714", "title": "Jeskyně planiny Horný vrch", "text": "Jeskyně planiny Horný vrch\n\nJeskyně planiny Horní vrch patří k podzemním krasovým útvarům, které se nacházejí na planině Horný vrch v Slovenském krasu. Kromě podzemních se zde vyskytují i povrchové krasové formy jako např. škrapy, škrapová pole, krasové dutiny (kaverny), krasové jámy, závrty, propadliště, resp. reliktní šachty.\n\nHorný vrch představuje podcelek v rámci geomorfologického celku Slovenský kras, a tedy geomorfologicky explicitně vymezené území, v tomto případě s krasovým vývojem. Tradičně vnímaný Horny vrch se vešel mezi toky Turné a Čremošné, ale v posledních letech se vnímá v mnohem širším slova smyslu. Podle nejnovějšího geomorfologického členění (D. kocicka et B. Ivanič, 2011) se již k Hornímu vrchu řadí také kdysi v literatuře samostatně vyčleňovaná Borčianska planina, a dokonce i vápencová troska Žlab, která se v literatuře dosud prakticky nevzpomínala. Plocha takto chápaného geomorfologického celku dosahuje téměř 50 km. V rámci Horného vrchu se však samostatně vyčleňuje jako \"část\" tzv. Borčianské brázdy, která představuje strukturní podmíněnou výraznou depresemi formu na toku Čremošné, na severním i jižním okraji s obnaženým skalním reliéfem vystupujícího mezozoika. Jižní hranice Horného vrchu zahrnuje polovinu \"Hrušovského amfiteátru\", Hrhovský amfiteátr, suk Okrúhle, Petrov laz a SZ roh obce Zádiel. Strukturní suky Dlhé a Hradisko se geomorfologicky řadí už do Turnianské kotliny. Západní hranici tvoří výrazná sníženina Sorošky a nekrasový hřbet Domárky při Lipovníku. Severní hranice se vine sice podél, ale mimo toku Čremošné obchází ze severu morfostrukturu Drienovca, severní okraj vápencového suku Žľab, a přes vrcholy Metlisko a Sněhová hora se napojuje na severní okraj tzv. Borčianské planiny. Odtud už SV a V hranice Horního vrchu kopíruje přesnou linii toku Blatnice, protékající Zádielskou Tiesňavou do Turnianské kotliny.\n\nHorný vrch je zhruba 15 km dlouhé, geologicky pestré těleso, proťaté přibližně uprostřed (ve smyslu podélné osy) významným zlomovým pásmem, tzv. Rožňavským zlomem s V-Z vergencí. Dominantní část podcelku budují karbonatické horniny (vápence, dolomity) střednotriasováho stáří. Styk s nekrasovými a spodnětriasovými souvrstvími je tektonický, především severní stráň vlastní planiny vytváří zlom přesmykového typu. Vlastnosti dominantní mateřské horniny Horného vrchu (wettersteinských vápenců lagunární facie) a především jeho litologie a puklinovitost, podmiňují vznik a vývoj specifického, tzv. krasového reliéfu , který se na povrchu vyznačuje pestrou paletou krasových forem (krasové jámy, reliktní šachty, úvaly, slepé, poloslepé doliny, škrapová pole atd.). V jisté míře odráží vývoj na povrchu i vývoj v podzemí. Podzemí, nebo jinak endokras, má osobitý vývoj a také zahrnuje pestrou paletu forem (různé genetické typy přírodních podzemních dutin - jeskyní).\n\nVýznamným speleogenetickým faktorem na planině Horný vrch jsou svahové resp. gravitační deformace, které se v důsledku korozního působení atmosférických vod, resp. kryogenních zvětrávání mohou přemodelovat do významných svislých jeskynních struktur s pseudodny a bohatou sintrovou výplní. Právě na takových nespojitostech vznikají trhlinové resp. rozsedlinové propasti s hloubkou i přes sto metrů. Na planině jsou známy dvě takové hluboké propasti -Čertova diera (-186 m) a Čertov dych (-130 m). Vznik obou jeskyní podmínil odlehčený jižní svah, který se pomalu klouže po plastickém spodnotriasovém souvrství. Projevem tohoto pohybu je vznik gravitačních deformací, které postihují zpravidla ve značném rozsahu severní i jižní svah Horního vrchu.\n\nSpeleologický průzkum Horného vrchu nepřetržitě pokračuje od roku 1938, kdy ho v rámci své diplomové práce, na podnět prof. Radima Kettnera zpracovával geologicky, hydrologicky i speleologicky Josef Janáček, později významný český ložiskový geolog žijící a pracující na Slovensku. Během válečných let se kontaktním krasem Horného vrchu zabýval maďarský hydrolog Sándor Láng. V poválečných letech zkoumala pozoruhodné jeskyně Horného vrchu řada organizací - především Krasová sekce SNM v Praze prostřednictvím významných českých průzkumníků Františka Skřivánka a Vladimíra Stárka. Na jejich průzkum a výzkum navázali jejich kolegové, především Jaroslav Hromas, Bohuslav Kučera, Ivan Turnovec a další. Slovenští badatelé působili na planině stejně intenzivně - šlo vesměs o osobnosti, které se již dříve podílely na objevu Gombasecké jeskyně: Vilam Rozložník, Štefan Roda, Ladislav Herényi st. Koncem šedesátých let rekognoskoval zdejší kras geolog Vladimír Lysenko. V sedmdesátých letech na planině vykonával podrobný a všestranný speleologický průzkum Alexander Komaško se svou skupinou. Na výzkumu Čertovy diery se podíleli i maďarští jeskyňáři ze skupiny Vörös Meteor v Budapešti. V osmdesátých letech min. st. dosáhla významné úspěchy mladá generace rožňavských a později Turnianských jeskyňářů ze Slovenské speleologické společnosti, kteří v Čertově díře dosáhli hloubku 186 m. Tito jeskyňáři, kteří se později odčlenili od Rožňavské skupiny, působili na planině dlouhodobě, prakticky do současnosti. Zabývali se rekognoskací, prolongaci i dokumentací. Od devadesátých let působí na planině kontinuálně i jeskyňáři z košického pracoviště Slovenského muzea ochrany přírody a jeskyňářství resp. z jiných skupin Slovenské speleologické společnosti, kteří zde rovněž vykonávají intenzivní činnost. Na podzim 2014 z jejich revize vyplynul aktuální počet jeskyní na Horním vrchu, který dosáhl 250 jeskyní.\nLze shrnout, že na objevování, průzkumu a dokumentaci jeskyní i povrchových krasových forem se podílelo do dnešních dob přes sto jeskyňářů ze Slovenska, Čech i Maďarska. Horný vrch patří díky intenzivním a náročným jeskyňářským pracím ve všech podobách mezi nejlépe prozkoumaná krasová území na Slovenska.\n\nNa Horném vrchu bylo k říjnu 2014 evidovaných 250 známých jeskyní. Celkový počet známých jeskyní ve Slovenském krasu v současnosti podle dokumentátorů z košického pracoviště SMOPaJ převýšil počet 1200.\n\nVybraný seznam pozoruhodných jeskyní Horního vrchu zohledňuje různá kritéria:\n\n\n\n\n\nJsou to jeskyně různé geneze (vývoje) a různých morfologických typů. Z hlediska geneze jsou zastoupeny fluviokrasové jeskyně v různém stádiu vývoje (např. Býčia jaskyňa, Gustova jaskyňa), různé subtypy korozních (např. Skrytá jaskyňa, Netopierova priepasť, Mačacia diera) a rozsedlinových jeskyní (Čertova diera, Čertov dych). Z morfologického hlediska lze vyčlenit vertikální typ jeskyní (propasti), např. Lipovnícky veľký zombor, Lipovnícky malý zombor, Vlčie hrdlo, Okrajová priepasť a horizontální typ (vývěrové jeskyně, např. Býčia jaskyňa, Gustova jaskyňa).\n\nDefinovat, resp. vymezit jeskynní soustavy na Horním vrchu není jednoduché. Přesto, že na planině známe významnou množinu jeskyní, zatím se podařilo dostat jen do fragmentu aktivní fluviokrasové jeskyně - v tomto případě ponorových typu Býčí jeskyně). Jelikož rozsáhlejší jeskynní soustavy se vážou na významné ponorové zóny, resp. vyvěračky, jejich vývoj lze dedukovat v oblastech, které ohraničuje zóna ponorů i vyvěraček. Na základě současných znalostí (o. I. J. Šuba et A. Šubová /eds./, 1972) lze předpokládat, že západní část planiny drénuje vydatný krasový pramen mělkého oběhu Evetes (\"Hrušovská vyvěračka\"). Centrální část planiny a pravděpodobně i její celou východní část podle všeho drénuje další mohutný pramen mělkého oběhu -Velká hlava. Ve vztahu k severnímu svahu protilehlé planiny Dolný vrch je to velký nepoměr, protože tam je podobných pramenů mnohem více. Jižní svah planiny odvodňují jen 2 významnější krasové prameny, z toho jen jeden s parametry krasových pramenů mělkého oběhu (vyvěraček) naznačujících přítomnost vyvinutých jeskynních soustav (např. Předpokládaná jeskynní soustava vyvěračky Velká hlava). Průniku do jeskynních prostor této vyvěračky brání mohutné suťové kužely, které lemují svah planiny.\nPředpokládané jeskynní soustavy:\n"}
{"id": "1167715", "url": "https://cs.wikipedia.org/wiki?curid=1167715", "title": "Josef Tuppy", "text": "Josef Tuppy\n\nJosef Tuppy (25. ledna 1870 Cvikov – ???) byl rakouský politik německé národnosti z Čech, na počátku 20. století poslanec Říšské rady za Slezsko.\n\nByl tajemníkem v Krnově. Byl důvěrníkem dělnického hnutí v jeho počátcích. Později působil coby redaktor listu \"Schlesische Volkspresse\".\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Slezsko 08. Po volbách roku 1907 byl uváděn coby člen Klubu německých sociálních demokratů (Rakouská sociálně demokratická strana).\n\nPo vzniku Československa působil v rodných severních Čechách. Od roku 1919 zastával post generálního tajemníka Říšského svazu německých hostinských společenstev (Reichsverband deutscher Gastwirtegenossenschaften) a byl pověřen vydáváním listu \"Hotel- und Gastgewerbezeitung\". Ve funkci generálního tajemníka tohoto profesního svazu se uvádí ještě v roce 1936 a 1937.\n"}
{"id": "1167720", "url": "https://cs.wikipedia.org/wiki?curid=1167720", "title": "Ekonomická lokalizace", "text": "Ekonomická lokalizace\n\nEkonomická lokalizace je sociálně-vědní koncept, který zaštiťuje myšlenkové proudy kritizující ekonomickou globalizaci a neoliberální kapitalismus. Zároveň v praktické rovině tvoří alternativní cestu ekonomické globalizace, která je svými aktéry považována za nejvhodnější cestu k udržitelnému způsobu uspokojování našich potřeb. Autoři pojednávající o ekonomické lokalizaci se řadí do proudu heterodoxní ekonomie, většina z dále uváděných autorů spadá do ekologické ekonomie. V českém kontextu se problematikou ekonomické lokalizace zabývají především ekologické ekonomky Naďa Johanisová a Eva Fraňková.\n\nEkonomická lokalizace je také klíčovým aspektem konceptu udržitelného nerůstu (degrowth), v otázkách spravedlivé distribuce a udržitelné spotřeby se shoduje i s konceptem steady state economy. V otázkách (re)politizace veřejné sféry a spravedlivé distribuce zdrojů využívá poznatků politické ekologie.\n\nSoučasná podoba konceptu čerpá ze starších prací, za jeden z nejvýznamnějších je považován E.F. Schumacher a jeho kniha Small is beautiful (1973) a Gándhího koncept swadesh, tedy zakořenění a přináležitost k místu.\nDalším inspiračním zdrojem byly myšlenky sociálního ekologa M. Bookchina.\nSoučasná podoba konceptu je ovlivněna kontextem, ve kterém vznikal. Ten je autory označován jako „triple crunch“, kdy se lidstvo konfrontováno s mnoha krizemi zároveň – environmentální, sociální a ekonomickou (Fraňková, Johanisová 2012).\n\nSoučasný koncept ekonomické lokalizace není jednotný, jednotliví autoři se liší v jeho definování, měřítku, hlavní oblastí zájmu i míry odporu vůči stávajícímu ekonomickému systému. Přesto lze vysledovat jednotící prvky, na základě kterých si lze udělat představu, co tento koncept přináší. Jednu z možných definic uvádí Johanisová, zkrácená parafráze anglického originálu je:\n\n\"Ekonomická lokalizace může být definována jako proces i jako výsledek morálního, politického i praktického podporování lokálního podnikání (včetně družstev, komunitních podniků), které využívá místních zdrojů, zaměstnává místní obyvatele a uspokojuje primárně místní spotřebitele. Pro ekonomickou lokalizaci je proto klíčové posilovat místní soběstačnost a naopak omezovat závislost na dovozu, což v důsledku vede k diverzifikaci ekonomiky.\"\n\nVětšina autorů se také shoduje na významu lokální měny, lokálních investicích a oběhu kapitálu, a také nepeněžní ekonomiky. Podle některých autorů vede ekonomická lokalizace k decentralizaci osídlení, politické moci i produkce a vlastnictví kapitálu.\nEkonomická lokalizace má mnoho dimenzí. Autoři věnující se ekonomické lokalizaci popisují následující dimenze ekonomické lokalizace. Tyto dimenze představují druhy kapitálu – přírodního, lidského, výrobního, sociálního a organizačního.\n\nLokální potravinové sítě se staly v praxi nejrozšířenějším a nejpopulárnějším fenoménem ekologické lokalizace. Z našeho prostředí se s ním můžeme se setkat v podobě farmářských trhů či komunitou podporovaného zemědělství. Celosvětově proslulou propagátorkou lokální produkce a spotřeby potravin je H. Norberg-Hodge.\nPodle Swyngedouwa (2014) je cílem politizace veřejného života znovuvytvoření a posílení lokální politické moci a politické angažovanosti běžných občanů. Ve vztahu k ekonomice pak jde především o to, aby byla oddělena sféra vysoké politiky a ekonomiky (ve smyslu neoliberálního kapitalismu) a jejich vzájemná závislost. Příkladem aktivního prosazování politické moci “zdola“ je hnutí Indignados ve Španělsku či hnutí Occupy .\nZatímco ve státech západní Evropy se lokální měny staly poměrně běžnou a ze strany státní správy podporovanou záležitostí, v České republice fungují pouze malé sítě spojující pár desítek uživatelů. Několik let funguje brněnský Rozleťse a od roku 2015 pražský PraLets. Kritický pohled na lokální měny nabízí K. Dittmer.\n\nKoncept ekonomické lokalizace má řadu odpůrců. Kromě případů, kdy je koncept nesprávně chápán jako cesta k úplnému odstranění obchodu a izolaci jednotlivých komunit, je mu vyčítána v teoretické rovině absence jednotné definice programu a propracovaného analytického základ konceptu. V praktické rovině pak neexistence lokalizačního programu.\n\nSeznam argumentů podle různých autorů.\n\nSnižení dopravních vzdáleností, snížení dopravní zátěže (hluk, infrastruktura atd.) – přímo (doprava zboží) i nepřímo (suroviny, pracovní síla atd.)\n\nSnížení závislosti na fosilních palivech, snížení emisí CO2\n\nSnížení ekologické stopy\n\nZvýšení blahobytu a welfare zvířat\n\nProdukce zdravějších a kvalitnějších potravin\n\nUzavřenější materiálové cykly a koloběhy živin\n\nOchrana biodiverzity a genetické diverzity\n\nMenší riziko šíření nemocí a invazních druhů – přímo (dálková doprava) i nepřímo (omezení klimatické změny)\n\nMožnost zohlednit a využít specifické místní podmínky, největší potenciál rozvíjet obnovitelné zdroje energie\n\nVětší tlak, motivace a potenciál pro kontrolu a zlepšování environmentálních (a dalších) standardů produkce\n\nPochybnost o potenciálu lokální produkce uspokojit poptávku po potravinách, energii atd.\n\nOmezení tlaku globálního systému na producenty, lepší podmínky produkce\n\nPosílení místní ekonomiky\n\nPodpora místního koloběhu peněz, zboží a služeb, a pokud možno také odpadů\n\nVětší lokální multiplikační efekt\n\nMenší zranitelnost vůči vnějším vlivům a nestabilitě globálního ekonomického systému\n\nOmezení monopolů a ekonomické moci korporací\n\nVětší ekonomická diverzita, blíže dokonale konkurenčnímu trhu (mnoho malých hráčů)\n\nPozitivní role konkurence na místní úrovni\n\nOtázka dopadu na ceny zboží a služeb\n\nPřípadné zdražení dopadne nejhůř na nejchudší skupiny obyvatel\n\nVětší podíl z koncové ceny zboží a služeb získává producent\n\nSnížení konkurenčního a produkčního tlaku na producenty\n\nNedostatek konkurence způsobuje neefektivitu místního zboží a služeb\n\nNedostatek efektivity způsobuje nekonkurenceschopnost místní produkce\n\nMenší výnosy kvůli omezení specializace, nevyužití komparativních výhod a úspor z rozsahu\n\nVětší produktivita malých diverzifikovaných farem\n\nOmezení rozvoje inovací a výzkumu\n\nVysoké náklady příležitosti\n\nPřispívá méně k růstu HDP\n\nPotenciál vytváření pracovních míst\n\nPracovní místa stabilnější, zakotvená v komunitě\n\nPodpora zaměstnanosti zejména ve venkovských oblastech\n\nPráce v rámci lokální ekonomiky často více uspokojující\n\nZtráta pracovních míst kvůli nižší produktivitě a/nebo menšímu růstu HDP\n\nNekompatibilita nabídky a poptávky v rámci lokální ekonomiky\n\nProblematika daňových úniků při použití LETS a lokálních měn, legislativní nejasnosti\n\nProblémy s financováním lokálních projektů z tradičních zdrojů\n\nInfrastruktura a technologie produkce a spotřeby nastaveny na velká měřítka, technologický lock-in efekt\n\nVyšší efektivita díky přímějšímu uspokojování potřeb (nevyživuje se systém)\n\nVyšší efektivita díky pozitivnímu vlivu fungující místní ekonomiky na další oblasti (nižší kriminalita, fungující sociální síť atd.), tzn. nižší náklady na formalizované/institucionalizované a komodifikované služby\n\nVyšší efektivita díky snadnější internalizaci externalit (snadnější dohledání a postih viníka)\n\nPosílení komunity a místních vazeb\n\nZávislost na již existující a alespoň do určité míry fungující místní komunitě\n\nNáročnost uvádění lokalizačních modelů do praxe – na individuální i komunitní úrovni\n\nOmezená udržitelnost v čase a těžká replikovatelnost v jiných podmínkách\n\nSociální kontrola uvnitř malé komunity, omezení svobody lidské i tržní\n\nSilné pocity propojenosti a komunity, omezení zlosti a nespokojenosti\n\nPocit komunity a bezpečí, který může zmírnit stresy\n\nZměna role komunit z pasivních obětí na aktivní strůjce vlastního osudu\n\nMožnost zohlednění specifických místních potřeb\n\nPomáhá udržovat a obnovovat kulturní diverzitu\n\nZachování místní kultury, tradic, znalostí, postupů\n\nVnímání místního jako zaostalého, či naopak kvalitnějšího a lepšího\n\nRehabilitace venkova vůči městu, zpochybnění města jako jediného nositele kultury\n\nOtázka, zda lokalizace může fungovat pro všechny\n\nLidí je příliš mnoho, aby se mohli vrátit na venkov\n\nKoncept případně vhodný pro venkov, není ale uskutečnitelný ve městech\n\nPocit zodpovědnosti a vztah k místu\n\nDovoluje zohlednit místní podmínky\n\nPodporuje spolupráci, komunitní hodnoty\n\nSpravedlivější přerozdělení zisků v rámci celé komunity, menší sociální nerovnosti\n\nNutí komunitu nést dobré i špatné následky produkce a spotřeby, konfrontuje s jejími podmínkami\n\nOmezuje svobodu, svobodnou volbu a možnost výběru\n\nGlobálně větší možnost výběru, i když lokálně třeba menší\n\nVětší možnost komunit ovlivnit vlastní osud\n\nVětší kontrola komunit nad místní ekonomikou\n\nPodpoření zájmu lidí o místní záležitosti\n\nPodpoření demokratické participace\n\nNáprava sociálních i environmentálních nerovností ve vztahu Severu a Jihu\n\nSpravedlivější rozdělení zdrojů v rámci planety\n\nDopad na země globálního Jihu, v současnosti závislé na exportu\n\nSnadnější uskutečnění principů participativní demokracie\n\nZvýšení potravinové bezpečnosti\n\nVětší diverzita organizačních úrovní (jedinec, rodina, komunita, region, …)\n\nNižší stabilita vinou omezených vazeb na okolí\n\nNeexistuje dlouhodobě fungující dobrý příklad\n\nGlobalizace vnímaná jako jediný model rozvoje\n\nMalá očekávání a důvěra ve změnu\n\nSnížení kredibility těch, kteří budou lokalizaci prosazovat\n\nLokalizace jde proti přirozenému vývoji směrem ke stále větší míře globalizace\n\nForma protekcionismu\n\nHistorická zkušenost, že protekcionismus se neosvědčil ve 30. letech minulého století ani v komunistických zemích\n\nPosílení nekomodifikovaných, netržních ekonomických vazeb\n\nVzájemná propojenost jednotlivých oblastí, problém prosazovat je zvlášť\n\nZastřešující pojmy: udržitelný rozvoj a zvýšená resilience komunit\n\nNemožnost dosáhnout lokalizace v jednotlivých zemích samostatně\n\nOdpor nadnárodních korporací\n\nMizivá šance prosadit systémové a institucionální změny\n\nPotřeba změny na všech úrovních – mezinárodní, národní, lokální, komunitní i osobní\n\n"}
{"id": "1167721", "url": "https://cs.wikipedia.org/wiki?curid=1167721", "title": "Adolf Anderle", "text": "Adolf Anderle\n\nAdolf Anderle (19. května 1868 Vídeň – 26. června 1919 Vídeň) byl rakouský politik německé národnosti z Dolních Rakous, na počátku 20. století poslanec Říšské rady.\n\nByl synem obchodníka Johanna Anderleho. Vychodil šest tříd národní školy, dvě třídy gymnázia a absolvoval kupecký kurz. Působil jako zaměstnanec v obchodu, později jako zemský úředník v referátu pro zdravotní a živnostenské záležitosti. Od mládí byl aktivní v katolických mládežnických a profesních spolcích. Patřil mezi rané podporovatele křesťansko sociálního hnutí. V roce 1898 se stal zapisovatelem v dolnorakouském zemském vedení svazu křesťansko sociálních dělníků, roku 1899 zemským stranickým tajemníkem a roku 1901 předsedou zemského vedení svazu křesťansko sociálních dělníků. Od roku 1905 působil jako stálý člen pracovní poradenské skupiny při ministerstvu obchodu.\n\nZasedal i jako poslanec Dolnorakouského zemského sněmu. Zvolen sem byl v roce 1909 coby kandidát Křesťansko sociální strany za kurii všeobecnou, obvod Ortsgemeinden 2, St. Pölten atd. Mandát na sněmu zastával do roku 1915. Od listopadu 1918 do května 1919 byl poslancem prozatímního zemského sněmu a od května 1919 o své smrti v červnu 1919 poslancem řádného zemského sněmu. V roce 1919 zastával na sněmu post náměstka předsedy poslaneckého klubu křesťanských sociálů.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Dolní Rakousy 12. Po volbách roku 1907 byl uváděn coby člen klubu Křesťansko-sociální sjednocení.\n\nZemřel po dlouhé a těžké nemoci v červnu 1919.\n"}
{"id": "1167731", "url": "https://cs.wikipedia.org/wiki?curid=1167731", "title": "Ján Zuzčin", "text": "Ján Zuzčin\n\nJán Zuzčin (* 26. června 1957) je bývalý slovenský fotbalista, obránce. Po skončení aktivní kariéry působil jako trenér.\n\nV československé lize hrál za Dukla Banská Bystrica. Nastoupil v 1 ligovém utkání, gól v lize nedal. Ve druhé nejvyšší soutěži hrál za Slavoj Poľnohospodár Trebišov.\n\n\n"}
{"id": "1167736", "url": "https://cs.wikipedia.org/wiki?curid=1167736", "title": "Leopold Kunschak", "text": "Leopold Kunschak\n\nLeopold Kunschak (11. listopadu 1871 Vídeň – 13. března 1953 Vídeň) byl rakouský politik německé národnosti z Dolních Rakous, na počátku 20. století poslanec Říšské rady, v meziválečném období poslanec rakouské Národní rady, po roce 1945 předseda rakouské Národní rady a jeden ze zakladatelů a první předseda Rakouské lidové strany (ÖVP).\n\nByl redaktorem ve Vídni. Vychodil šest tříd národní školy a nastoupil jako sedlářský učeň. Působil coby sedlář ve vagónce. Po propuštění z práce působil jako redaktor listu \"Freiheit\", od roku 1900 \"Christlichsoziale Arbeiterzeitung\". V roce 1892 se podílel na založení svazu křesťansko sociálních dělníků. V lednu 1896 se účastnil prvního stranického sjezdu.\n\nZasedal i jako poslanec Dolnorakouského zemského sněmu. Zvolen sem byl v roce 1909 coby kandidát Křesťansko sociální strany za kurii všeobecnou, obvod Vídeň XIII. okres. Mandát na sněmu zastával do roku 1915. Od listopadu 1918 do května 1919 byl poslancem prozatímního zemského sněmu. V období let 1913–1918 působil i coby člen zemského výboru.\nZa Rakouska-Uherska působil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Dolní Rakousy 28. Po volbách roku 1907 byl uváděn coby člen klubu Křesťansko-sociální sjednocení.\n\nV politické kariéře pokračoval i v meziválečném období. V letech 1919–1920 byl poslancem Ústavodárné rakouské Národní rady a pak od roku 1920 až do zániku parlamentního způsobu vlády 2. května 1934 poslancem rakouské Národní rady za křesťanské sociály. Odmítal politickou polarizaci Rakouské republiky a byl odpůrcem militarismu. V letech 1934–1938 za éry stavovského státu byl poté členem rakouské Státní rady (poradní legislativní orgán). V roce 1938 a znovu roku 1944 byl zatčen.\n\nDo vysoké politiky se vrátil i po druhé světové válce. Patřil mezi signatáře rakouské deklarace nezávislosti z 27. dubna 1945, kterým politické špičky Rakouska prohlásily za anulovaný anšlus země k Německu z roku 1938. Podílel se na založení Rakouské lidové strany (ÖVP) a na ní napojeného Rakouského svazu zaměstnanců a úředníků (ÖAAB). Od 19. prosince 1945 do své smrti v březnu 1953 byl opětovně poslancem rakouské Národní rady a zároveň jejím předsedou. Nyní zastupoval ÖVP. V roce 1945 se stal prvním předsedou ÖVP. Předsednickou funkci zastával jen několik měsíců od 17. dubna 1945 do 8. září 1945. Pak ho vystřídal Leopold Figl.\n\nDlouhodobě byl aktivní i v komunální vídeňské politice. V letech 1904–1934 a znovu 1945–1946 zasedal v obecní radě ve Vídni, přičemž v letech 1922–1934 byl navíc městským radním a v letech 1945–1946 i náměstkem vídeňského starosty.\n\nJeho bratr Paul Kunschak v únoru 1913 při atentátu zavraždil sociálně demokratického politika Franze Schuhmeiera.\n"}
{"id": "1167737", "url": "https://cs.wikipedia.org/wiki?curid=1167737", "title": "Franz Rienößl", "text": "Franz Rienößl\n\nFranz Rienößl, též Rienössl (4. července 1853 Vídeň – 1. dubna 1915 Vídeň), byl rakouský politik německé národnosti z Dolních Rakous, na počátku 20. století poslanec Říšské rady.\n\nByl synem majitele hostince. Vychodil národní školu, reálnou školu a absolvoval kupecký kurz a obchodní akademii. Působil zpočátku jako bankovní úředník. V letech 1882–1899 byl aktivním důstojníkem armády a dosáhl hodnosti nadporučíka. Angažoval se veřejně a politicky. V roce 1896 se stal členem okresní rady a pak od roku 1897 do roku 1915 zastával funkci okresního starosty ve vídeňském obvodu Wieden. Předsedal místní školní radě a byl kurátorem dolnorakouské hypoteční banky.\n\nZasedal i jako poslanec Dolnorakouského zemského sněmu. Zvolen sem byl v roce 1902 coby kandidát Křesťansko sociální strany za kurii městskou, obvod Vídeň IV. okres. Mandát na sněmu obhájil roku 1909 a poslancem byl do roku 1915.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Dolní Rakousy 10. Mandát zde obhájil ve volbách do Říšské rady roku 1911. Po volbách roku 1907 byl uváděn coby člen klubu Křesťansko-sociální sjednocení, po volbách roku 1911 Křesťansko-sociálního klubu německých poslanců.\n\nZemřel v dubnu 1915 po dlouhé nemoci.\n"}
{"id": "1167740", "url": "https://cs.wikipedia.org/wiki?curid=1167740", "title": "Heinrich Schmid", "text": "Heinrich Schmid\n\nHeinrich Schmid (7. července 1855 Waidhofen an der Ybbs – 24. května 1928 Vídeň) byl rakouský pedagog a politik německé národnosti z Dolních Rakous, na počátku 20. století poslanec Říšské rady.\n\nPůsobil jako profesor na Státní živnostenské škole ve Vídni.\n\nMěl titul dvorního rady. Profesí byl technikem. Okolo roku 1875 dokončil studia na Vysoké škole technické ve Vídni. Od roku 1876 do roku 1885 působil coby profesor na rakouské stavební škole. Do roku 1889 byl suplentem na Státní živnostenské škole ve Vídni a pak v letech 1889–1912 zde působil jako profesor. Angažoval se i veřejně a politicky. V letech 1900–1923 zasedal ve vídeňské obecní radě za IV. okres, přičemž v letech 1912–1920 byl i městským radním. V obecní radě se angažoval hlavně v referátu pro elektrifikaci. Byl rovněž členem komise pro regulaci Dunaje.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Dolní Rakousy 09. Po volbách roku 1907 byl uváděn coby člen klubu Křesťansko-sociální sjednocení. V rejstříku poslanců je veden jako vládní rada a profesor.\n\nV letech 1904–1921 byl korespondentem Ústřední komise pro péči o památky pro Dolní Rakousy. V roce 1912 získal Řád železné koruny III. třídy. Patřil mezi odborníky na stavební materiály a publikoval několik knih a řadu článků na toto téma. Jeho manželkou byla Maira Dinold. Měli dva syny, přičem syn Heinrich Schmid (1885–1949) byl architektem.\n\nZemřel v květnu 1928.\n\nJeho bratrem byl podnikatel a politik Alfred Schmid.\n"}
{"id": "1167742", "url": "https://cs.wikipedia.org/wiki?curid=1167742", "title": "Matti Makkonen", "text": "Matti Makkonen\n\nMatti Makkonen (16. dubna 1952 Suomussalmi – 26. června 2015 Seinäjoki) byl finský inženýr v oboru mobilní komunikace. Pracoval pro společnosti Nokia Networks, Tele Finland a Finnet Oy. V roce 2008 mu časopis The Economist udělil cenu za inovace v kategorii výpočetní a telekomunikační techniky za práci na vývoji SMS.\n\nV roce 1976 absolvoval studia elektrotechniky na technické vysoké škole v Oulu. V letech 1976–1983 pracoval jako systémový inženýr v Telecomu, PTL a TeliaSonera, kde vyvíjel bezdrátové komunikační služby pro mobilní sítě NMT. V letech 1984–1988 byl viceprezidentem společnosti PTL a ve stejné době pracoval na vývoji technologie GSM. V roce 1989 se stal prezidentem sekce mobilní komunikace, která byla přejmenována na Telecom Finland. V letech 1995–2000 působil jako viceprezident Mobile Communications Group. V roce 2000 byl krátce prezidentem a členem rady operátora Sonera.\n\nV listopadu 2000 se stal ředitelem útvaru v Nokia Networks Professional Services. Od 1. února 2003 do 31. října jako CEO řídil společnost Finnet Oy.\n\nNa počátku roku 2006 Makkonen působil jako člen výkonné rady a konzultant Tieto-X a PR agentury Evia.\n"}
{"id": "1167746", "url": "https://cs.wikipedia.org/wiki?curid=1167746", "title": "Karola Franková", "text": "Karola Franková\n\nKarola Franková, roz. Blascheková (13. srpna 1913 Most – 1982) byla sudetoněmecká lékařka a druhá žena Karla Hermanna Franka, státního tajemníka Úřadu říšského protektora Protektorátu Čechy a Morava.\n\nNarodila se do rodiny sudetských Němců. Jako lékařka pracovala v Praze ve Všeobecné nemocnici. S Karlem Hermannem Frankem se vzali 14. dubna 1940. \n\nNa rozdíl od Franka ovládala češtinu. Byla řadovou členkou NSDAP, ale politikou se nezabývala. Její bratr byl prosazen jako úředník do úřadu \"Reichsprotektora\" díky vlivu jejího manžela. Po skončení druhé světové války byla zadržena u Rokycan na útěku v koloně vozů spolu se svým mužem a dětmi. Následně byla převezena do Prahy do Bartolomějské ulice, zatímco děti zůstaly s chůvou. V Bartolomějské ulici strávila v pátém patře budovy několik dní. Zde o ní projevila zájem sovětská vojenská zpravodajská služba. Před koncem května 1945 byla odvezena na vojenské letiště poblíž Drážďan. Odtud byla přepravena do Sovětského svazu do Moskvy do věznice v Lubjance. V Sovětském svazu byla odsouzena k 12 letům vězení. jeden rok strávila ve vězení v Lubjance a zbytek v pracovním táboře v Kazachstánu. Její osud v sovětském zajetí není zcela vyjasněn a je předmětem bádání historiků. Pravděpodobně v roce 1955 na základě smlouvy mezi Sovětským svazem a Německem o předávání válečných zajatců byla propuštěna a vrátila se do Vestfálska v Západním Německu, kde se vrátila ke svému lékařskému povolání. O popravě svého muže se dozvěděla až po svém návratu do Německa. Podařilo se jí také nalézt děti, kterých se v internačním táboře v Plzni ujalo několik německých žen. Děti byly pak převezeny do Německa a žily v rodinách pod novými jmény. Během čtyř let pátrání se ji podařilo všechny tři děti postupně najít. O datu jejího úmrtí existují spekulace. \n\nSpolu s Frankem měli tři děti:\n\n\n"}
{"id": "1167748", "url": "https://cs.wikipedia.org/wiki?curid=1167748", "title": "Michele Mascitti", "text": "Michele Mascitti\n\nMichele Mascitti nebo Michel Mascitti (1664 nebo 1663 Villa Santa Maria – 24. dubna 1760 Paříž) byl italsko-francouzský houslista a barokní hudební skladatel.\n\nJeho učitelem hudby byl Pietro Marchitelli (1643-1729), jeho příbuzný a houslista královského dvorního orchestru v Neapoli, a rovněž se vzdělával v divadle Teatro San Bartolomeo, snad u Corelliho. Po krátkém působení v královském orchestru se Michele Mascitti vydal na cesty po Itálii a Evropě. Nějaký čas strávil v Německu a v Holandsku. Jeho patrony se stali kardinál Ottoboni a bavorský vévoda Maxmilián II. Emanuel.\n\nRoku 1704 se usadil v Paříži, kde si změnil jméno na francouzsky znějící Michel. Roku 1739 pak získal francouzské občanství. Jeho patronem ve Francii byl vévoda Filip II. Orleánský, což Mascittimu umožnilo vystupovat i u dvora ve Versailles. V Paříži publikoval všech svých 9 sbírek sonát a dále čtyři koncerty (součást jeho op. 7) v duchu corelliovského concerto grosso. \n\nBěhem svého života získal Mascitti podobnou slávu jako Tomaso Albinoni či Arcangelo Corelli. Jeho skladby byly převážně v italském a někdy i francouzském stylu. Na svou dobu obsahovaly mnoho nových harmonií.\n\n\nISBN 1576471004, 9781576471005\n\n"}
{"id": "1167752", "url": "https://cs.wikipedia.org/wiki?curid=1167752", "title": "Adolf Schilder", "text": "Adolf Schilder\n\nAdolf Schilder (22. května 1873 Olomouc – ???) byl rakouský politik německé národnosti ze Slezska, na počátku 20. století poslanec Říšské rady.\n\nByl majitelem dědičné rychty ve Svobodných Heřmanicích (Freihermersdorf). Politicky a veřejně se angažoval. V roce 1903 se uvádí mezi řečníky na shromáždění pořádaném Německou národní jednotou pro Slezsko.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Slezsko 09. Po volbách roku 1907 usedl do poslaneckého klubu Německý národní svaz, v jehož rámci patřil do Německé agrární strany. Ve volbách do Říšské rady roku 1911 již nekandidoval.\n"}
{"id": "1167757", "url": "https://cs.wikipedia.org/wiki?curid=1167757", "title": "Sportovec měsíce IWGA", "text": "Sportovec měsíce IWGA\n\nSportovec měsíce Mezinárodní asociace Světových her (: \"Athlete of the Month / IWGA AOTM\") je mezinárodní ocenění závodníků (jednotlivců i týmů) neolympijských sportů, které je od dubna 2014 vyhlašováno každý měsíc kromě měsíce ledna, kdy je vyhlašován Sportovec roku předchozího. První ocenění získala Kolumbijská lukostřelkyně Sara Lopez. Jediným českým oceněným závodníkem je sportovní lezec Adam Ondra, dvojnásobný Mistr světa roku 2014.\n\n\n"}
{"id": "1167763", "url": "https://cs.wikipedia.org/wiki?curid=1167763", "title": "Viktor Janiš", "text": "Viktor Janiš\n\nViktor Janiš (* 29. září 1974 Turnov) je český překladatel z angličtiny.\n\nV roce 1993 odmaturoval na Gymnáziu F. X. Šaldy v Liberci. V letech 1993–2000 vystudoval politologii na Fakultě sociálních věd Univerzity Karlovy a souběžně překladatelství-tlumočnictví na Filozofické fakultě téže univerzity. Od roku 1995 pracuje jako překladatel a redaktor. Překládá zejména díla anglicky píšících spisovatelů, například knihy od autorů Louise de Bernièrese, Isaaca Asimova, Alana Moora, Neila Gaimana či Margaret Atwoodové nebo Faberův román \"Kvítek karmínový a bílý\".\n\n"}
{"id": "1167765", "url": "https://cs.wikipedia.org/wiki?curid=1167765", "title": "Alfred Schmid", "text": "Alfred Schmid\n\nAlfred Schmid, v některých pramenech i Schmied (26. června 1857 Waidhofen an der Ybbs – 26. srpna 1911 Bad Wildungen), byl rakouský politik německé národnosti z Dolních Rakous, na počátku 20. století poslanec Říšské rady.\n\nByl obchodníkem se železem v Sankt Pöltenu. Zasedal v obecní radě v Sankt Pöltenu.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Dolní Rakousy 41. Po volbách roku 1907 byl uváděn coby člen klubu Křesťansko-sociální sjednocení. V rejstříku poslanců je veden jako obchodník se železem. Kandidoval i ve volbách do Říšské rady roku 1911, ale porazil ho sociální demokrat Emil Polke.\n\nByl ženatý a měl tři děti. Zemřel v srpnu 1911 v lázních Bad Wildungen v Německu, kde pobýval po tři týdny v doprovodu manželky a kde se tři dny před smrtí podrobil operaci močového měchýře. Operace proběhla v pořádku, ale po ní se dostavila srdeční slabost.\n\nJeho bratrem byl pedagog a politik Heinrich Schmid.\n"}
{"id": "1167766", "url": "https://cs.wikipedia.org/wiki?curid=1167766", "title": "Abbadie", "text": "Abbadie\n\nPříjmení Abbadie nosí více různých významných osobností:\n\n"}
{"id": "1167769", "url": "https://cs.wikipedia.org/wiki?curid=1167769", "title": "Abbans", "text": "Abbans\n\nNázev Abbans mají dvě francouzské obce:\n\n"}
{"id": "1167773", "url": "https://cs.wikipedia.org/wiki?curid=1167773", "title": "Imrich Habánik", "text": "Imrich Habánik\n\nImrich Habánik (* 5. března 1956) je bývalý slovenský fotbalista, obránce.\n\nV československé lize hrál za Slovan Bratislava. Nastoupil ve 4 ligových utkáních, gól v lize nedal. Ve druhé nejvyšší soutěži hrál za BZVIL Ružomberok.\n\n"}
{"id": "1167774", "url": "https://cs.wikipedia.org/wiki?curid=1167774", "title": "Leopold Tomola", "text": "Leopold Tomola\n\nLeopold Tomola (12. listopadu 1862 Opava – 17. října 1926 Vídeň) byl rakouský pedagog a politik německé národnosti z Dolních Rakous, na počátku 20. století poslanec Říšské rady.\n\nStudoval národní školu a gymnázium v Opavě, pak ve Vídni. Absolvoval učitelský ústav. Pracoval jako učitel, nejprve v severočeském Tanvaldu, pak ve Vídni. Později působil coby ředitel měšťanské školy a ředitel obchodní školy. Po přesídlení do Vídně byl politicky aktivní. Zasedal ve vídeňské obecní radě, kde vedl školský referát.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Dolní Rakousy 30. Po volbách roku 1907 byl uváděn coby člen klubu Křesťansko-sociální sjednocení.\n\nV závěru života se stáhl z politického dění. Zemřel v říjnu 1926.\n"}
{"id": "1167776", "url": "https://cs.wikipedia.org/wiki?curid=1167776", "title": "Continental", "text": "Continental\n\nContinental AG je německá akciová spolčenost, která se zabývá výrobou součástí v automobilovém průmyslu. Specializuje na pneumatiky, brzdové systémy, elektronické stabilizační programy, vstřikovací systémy spalovacích motorů, tachografy a dalších komponenty. Sídlo společnosti je v Hannoveru v Dolním Sasku. Firma Continnental je po společnostech Bridgestone, Michelin a Goodyear čtvrtým největším výrobcem pneumatik na světě. \n\nOd roku 2008 je společnost součásti bavorské skupiny firmy Schaeffler Technologies AG & Co. KG vedené Maria-Elisabeth Schaefflerovou. \n\nContinental AG je činná také v Česku, a to hlavně ve výrobních provozech ve Frenštátě pod Radhoštěm, Otrokovicích a dalších městech.\n\nDivize pneumatik má v současné době více než 24 výrobních a vývojových míst po celém světě. Široká řada vyráběných produktů i neustálé investice do výzkumu a vývoje zásadním způsobem přispívají k zajištění nákladově efektivní a ekologické mobility zákazníků. Jeden z předních světových výrobců pneumatik, který zaměstnává kolem 52 000 zaměstnanců, generoval v roce 2016 tržby ve výši 10,7 miliard eur. \n\nV Česku je Continental AG zastoupen výrobními a prodejními jednotkami v Adršpachu, Brandýse nad Labem, Frenštátě pod Radhoštěm, Jičíně, Otrokovicích a Trutnově. Slovensko zastupují výrobní závody v Púchově, Zvolenu, Partizánském a Dolných Vestenicích. \n\nCelkem v Česku a na Slovensku koncern Continental AG zaměstnává na 19 000 pracovníků. V rámci českého trhu patří do portfolia společnosti Continental Barum s.r.o. pneumatiky Continental, Uniroyal, Semperit, Matador, Barum a General Tire.\n\nDo skupiny Continental patří tyto značky pneumatik:\n\n"}
{"id": "1167778", "url": "https://cs.wikipedia.org/wiki?curid=1167778", "title": "Generálpodplukovník", "text": "Generálpodplukovník\n\nGenerálpodplukovník je generálská hodnost vzniklá v Jugoslávské lidové armádě a užívaná i armádami některých nástupnických států Jugoslávie. Tvoří stupeň mezi generálmajorem a generálplukovníkem či generálem, a odpovídá hodnosti generálporučíka v ozbrojených silách jiných zemí.\n\nV ozbrojených silách Severní Makedonie je generálpodplukovník () hodností vyšší než generálmajor a nižší než generál.\nV ozbrojených silách Slovinska je generálpodplukovník () hodností vyšší než \"generalmajor\" a nižší než \"general\". V systému hodností dle standardizačního ujednání NATO STANAG 2116 odpovídá stupni OF-8.\nV ozbrojených silách Srbska je hodnost generálpodplukovníka () vyšší než generálmajor a nižší než generálplukovník. Je užívána pro generály velící divizím.\n"}
{"id": "1167779", "url": "https://cs.wikipedia.org/wiki?curid=1167779", "title": "Loretánská kaple v Praze", "text": "Loretánská kaple v Praze\n\nKaple Panny Marie Loretánské či loretánská kaple v Praze neboli Pražská Loreta je barokní kaple loretánského typu s charakteristickým tvarem s rovnou střechou uvnitř areálu Pražské Lorety na Loretánském náměstí v Praze 1-Hradčanech.\n\nVýstavba pražské kaple Panny Marie Loretánské započala v roce 1626. Stavba Loretánské kaple na Hradčanech vznikla při klášteře kapucínů, kteří ji od počátku dodnes spravují. Výstavbu iniciovala a financovala hraběnka Benigna Kateřina Popelovna z Lobkovic z bílinské pošlosti rodu Lobkoviců. Kaple byla vysvěcena 25. března 1631. Pražské Loretě byla zasvěcena 20. kaple Svaté cesty z Prahy do Staré Boleslavi, založené roku 1674, kterou financoval vnuk hraběnky Kateřiny, Ferdinand August z Lobkovic. Druhý hraběnčin vnuk Václav z Lobkovic byl donátorem 21. kaple této poutní cesty.\n\nKaple stojící v těsném sousedství kostela Narození Páně má být kopií loretánské kaple z italského poutního městečka Loreta. Autorem návrhu pražské barokní kaple byl italský architekt Giovanni Orsi. Fasáda kaple je bohatě zdobena sochami starozákonních proroků a výjevy z legendy o životě a domku Panny Marie Loretánské. Uvnitř je pravděpodobně vezděno několik trámů a cihel, které pocházejí přímo z italské Lorety. Kaple má na hlavním oltáři poutní sošku Loretánské černé madony, oltář zdobí stříbrné reliéfy. Stěny jsou po způsobu italské Lorety vyzdobeny fragmenty maleb.\n"}
{"id": "1167782", "url": "https://cs.wikipedia.org/wiki?curid=1167782", "title": "Derek Pugh", "text": "Derek Pugh\n\nDerek Pugh (* 8. února 1926 Tooting, Londýn – 2. května 2008 Wandsworth) byl britský atlet, který se věnoval hladké čtvrtce a štafetovým běhům, mistr Evropy z roku 1950 v Bruselu.\n\nSpecializoval se na běh na 400 metrů. Na prvním poválečném mistrovství Evropy v roce 1946 skončil v této disciplíně třetí, zároveň byl členem stříbrné britské štafety na 4x400 metrů. Největších úspěchů dosáhl na evropském šampionátu v Bruselu o čtyři roky později. Časem 47,3 zvítězil v běhu na 400 metrů, druhou zlatou medaili vybojoval jako finišman britské štafety na 4x400 metrů.\n\n"}
{"id": "1167783", "url": "https://cs.wikipedia.org/wiki?curid=1167783", "title": "Dům čp. 91 Janáčkovo nábřeží", "text": "Dům čp. 91 Janáčkovo nábřeží\n\nDům čp. 91 na Janáčkově nábřeží (v době výstavby nábřeží Ferdinandovo) v Praze 5 - Smíchově je čtyřpatrový novorenesanční nájemní dům. Byl postaven v letech 1891–1892 podle návrhu novorenesančního architekta Jana Zeyera a jeho kolegy Viktora Skůčika ovlivněných pojetím české novorenesance významného českého architekta Antonína Wiehla. Dům čp. 91 je řešen podobně jako dům čp. 729 na témže nábřeží stavěný ve stejné době stejnými architekty.\n\nČtyřpatrový novorenesanční nájemní nárožní dům situovaný na nároží Janáčkova nábřeží a Malátovy ulice. Výzdobu domu v přízemí a prvním patře rustika. Ve druhém a třetím patře je fasáda tvořena z režného zdiva a na nároží bosáží. Fasádu mezi prvním a druhým patrem odděluje ormentální vlys proložený medailónky se symboly zvěrokruhu. Fasáda je ve čtvrtém patře zakončena zbytnělou kordonovou římsou. Parapet římsy zdobí rostlinný ornament, který se opakuje na pilířích mezi okny v zakončujícím vlysu a ve štítcích nad korunní římsou. Na domě se (stejně jako na domě 729) dochovala výzdoba v původním rozsahu. Koncepce výzdoby domu odpovídá novorenesanční orientaci na historická témata. Autoři návrhu domu čp. 19 v jeho architektonickém pojetí a výzdobě využili souběžně navrhovaného a postaveného domu čp. 729 na protilehlém rohu domovního bloku (roh Janáčkova nábřeží a Malátovy ulice). Na domě je osazena smaltovaná deska s textem: \"„Obytný dům čp. 91 novorenesanční nárožní dům z konce 19. stol. navržený Janem Zeyerem zdobený pásy ornamentů a symboly zvěrokruhu. Lodžie ve 4.patře je po stranách zdobena figurami českých králů“\".\n\nAutorem návrhu je český architekt Jan Zeyer náležející ke generaci Národního divadla. Na počátku své stavitelské dráhy Jan Zeyer v letech 1873–1880 spolupracoval s architektem Antonínem Wiehlem, vůdčí osobností novorenesance, navazujícího na tradici české renesance 16. století. Wiehlovým pojetím české novorenesance byl Zeyer ovlivněn i v dalších letech.\n\nVýzdoba domu odpovídá orientaci novorenesančních architektů, malířů a sochařů na historická a vlastenecká témata. na cykly ze života a český folklor. Koncepce fasády také ukazuje Zeyerovo ovlivnění Wiehlem a stylem „mluvící architektury“ v historických postavách. Malířská výzdoba domu (analogicky u domu čp. 729) vychází svými motivy z české historie. V polích mezi okny jsou obrazy českých králů: Karel IV., Václav IV., Vladislav I. a Jiří z Poděbrad. Jejich protějškem jsou na domě čp. 729 obrazy významných žen české hisorie a bájesloví: Johana z Rožmitálu, Eliška Přemyslovna, Drahomíra se svými syny a sv. Ludmila. Pod obrazy ženských postav je v jednom poli rizalitu čtvrtého patra obraz kněžny Libuše věštící slávu Prahy. Malířská výzdoba domu čp. 19 tematicky navazuje na výzdobu domu čp. 729 na protilehlém rohu domovního bloku.\n\n\n"}
{"id": "1167789", "url": "https://cs.wikipedia.org/wiki?curid=1167789", "title": "Dům čp. 729 Janáčkovo nábřeží", "text": "Dům čp. 729 Janáčkovo nábřeží\n\nDům čp. 729 na Janáčkově nábřeží (v době výstavby nábřeží Ferdinandovo) v Praze 5 - Smíchově je čtyřpatrový novorenesanční nájemní dům. Byl postaven v letech 1891- 1892 podle návrhu novorenesančního architekta Jana Zeyera a jeho kolegy Viktora Skůčika ovlivněných pojetím české novorenesance významného českého architekta Antonína Wiehla. Dům čp. 729 je řešen podobně jako dům čp. 91 na témže nábřeží stavěný ve stejné době stejnými architekty.\n\nČtyřpatrový novorenesanční nájemní nárožní dům situovaný na nároží Janáčkova nábřeží a Malátovy ulice. Výzdobu domu tvoří fasádou z režného zdiva odděleného od plastického pásového členění ornamentálním vlysem proloženým medailónky se symboly zvěrokruhu. Fasáda je ve čtvrtém patře zakončena zbytnělou kordonovou římsou. Parapet římsy zdobí rostlinný ornament, který se opakuje na pilířích mezi okny v zakončujícím vlysu a ve štítcích nad korunní římsou. Na domě se (stejně jako na domě čp. 91) dochovala výzdoba v původním rozsahu. Koncepce výzdoby odpovídá novorenesanční orientaci na historická témata. \n\nAutorem návrhu je český architekt Jan Zeyer náležející ke generaci Národního divadla. Na počátku své stavitelské dráhy Jan Zeyer v letech 1873–1880 spolupracoval s architektem Antonínem Wiehlem, vůdčí osobností novorenesance, navazujícího na tradici české renesance 16. století. Wiehlovým pojetím české novorenesance byl Zeyer ovlivněn i v dalších letech.\n\nVýzdoba domu odpovídá orientaci novorenesančních architektů, malířů a sochařů na historická a vlastenecká témata. na cykly ze života a český folklor. Koncepce fasády také ukazuje Zeyerovo ovlivnění Wiehlem a stylem „mluvící architektury“ v historických postavách. Malířská výzdoba domu (analogicky u domu čp. 729) vychází svými motivy z české historie. V polích mezi okny jsou obrazy významných žen české historie a bájesloví: Johana z Rožmitálu, Eliška Přemyslovna, Drahomíra se svými syny a sv.Ludmila.Jejich protějškem jsou na domě čp.91 postavy českých králů: Karel IV., Václav IV., Vladislav I. a Jiří z Poděbrad obrazy Pod obrazy ženských postav je v jednom poli rizalitu čtvrtého patra obraz kněžny Libuše věštící slávu Prahy.\n\n\n"}
{"id": "1167792", "url": "https://cs.wikipedia.org/wiki?curid=1167792", "title": "Accona", "text": "Accona\n\nAccona je poušť v Itálii, ležící jihozápadně od města Asciano (provincie Siena). Je součástí geologického útvaru známého jako \"Crete senesi\" (Sienské jíly), tvořeného sedimenty pliocenního moře, které pokrývalo tuto oblast před 2,5–4,5 miliony let. Roční úhrn srážek v oblasti nepřesahuje 600 mm, průměrná teplota činí 22 °C, časté jsou silné vysušující větry. Charakteristickým rysem krajiny je množství kopečků zvaných \"biancane\" pro bílou barvu způsobenou usazeninami síranu sodného.\n\nMalíř Ambrogio Lorenzetti zobrazil zdejší krajinu na freskách podávajících alegorii Dobré a špatné vlády v zasedacím sále radnice v Sieně. Svatý Bernardo Tolomei založil roku 1319 na jižním okraji pouště klášter Monte Oliveto Maggiore. \n\n"}
{"id": "1167794", "url": "https://cs.wikipedia.org/wiki?curid=1167794", "title": "Jupp Kapellmann", "text": "Jupp Kapellmann\n\nHans-Josef \"Jupp\" Kapellmann (* 19. prosinec 1949, Bardenberg) je bývalý německý fotbalista. Hrával na pozici krajního záložníka nebo obránce.\nS německou reprezentací získal zlatou medaili na mistrovství světa 1974, byť do bojů na závěrečném turnaji nezasáhl. Celkem za národní tým odehrál 5 utkání.\n\nS Bayernem Mnichov třikrát získal nejprestižnější evropskou klubovou soutěž, Pohár mistrů evropských zemí (1973/74, 1974/75, 1975/76). Roku 1976 s ním získal též Interkontinentální pohár.\n\nS Bayernem se stal mistrem Německa (1973/74). Bundesligu hrál krom Bayernu ještě v dresu Mnichov 1860, Alemannie Aachen a 1. FC Köln.\n\nPo skončení aktivní kariéry pracuje jako ortopéd. Od roku 2010 pracuje jako ortopéd v Saúdské Arábii.\n"}
{"id": "1167802", "url": "https://cs.wikipedia.org/wiki?curid=1167802", "title": "Niels Holst-Sørensen", "text": "Niels Holst-Sørensen\n\nNiels Holst-Sørensen (* 19. prosince 1922, Sønder Felding) je bývalý dánský atlet, běžec, jehož hlavní disciplínou byl běh na 400 metrů.\n\nNa mistrovství Evropy v roce 1946 v Oslo zvítězil v běhu na 400 metrů, v běhu na 800 metrů na šampionátu vybojoval stříbrnou medaili. V této disciplíně startoval také na londýnské olympiádě v roce 1948, zde skončil devátý.\n\nPo skončení sportovní kariéry od roku 1950 sloužil v dánském letectvu, dosáhl hodnosti generálmajora. V letech 1970 až 1982 byl velitelem této složky dánské armády. V letech 1982 až 1986 zastupoval Dánsko ve vedení NATO. Od roku 1977 do roku 2002 působil jako člen Mezinárodního olympijského výboru.\n\n"}
{"id": "1167803", "url": "https://cs.wikipedia.org/wiki?curid=1167803", "title": "Alexander Maclaren", "text": "Alexander Maclaren\n\nAlexander Maclaren (11. února 1826 Glasgow, Skotsko – 5. května 1910) byl anglický protestantský kazatel skotského původu.\nNarodil se ve skotském Glasgow jako syn obchodníka a diakona baptistického sboru. Studoval na Univerzitě v Glasgow a v Londýně na Stepney College (baptistické instituci).\n\nDvakrát byl zvolen prezidentem Baptistické unie Spojeného království a v roce 1905 předsedal prvnímu Světovému kongresu baptistů v Londýně. Dostal čestný doktorát teologie z Edinburské univerzity a z Univerzity v Glasgow. \n\nNáležel éře viktoriánských kazatelů 19. století jako byl např. Charles Spurgeon. Byl známý a zvlášť oblíbený pro svá výkladová kázání (ang. expository preaching). Z jeho díla stojí za zmínku rozsáhlé komentáře k některým biblickým knihám – například k Lukášovu evangeliu, Žalmům a proroctvím Izaiáše a Jeremiáše.\n\n\n"}
{"id": "1167805", "url": "https://cs.wikipedia.org/wiki?curid=1167805", "title": "Falmouth", "text": "Falmouth\n\nFalmouth (v kornštině: \"Aberfala\") je město nacházející se na jižním pobřeží Cornwallu. Město je zároveň přístavem a má 26767 obyvatel.\nNázev Falmouth má anglický původ, a současní nadšenci, kteří mluví Kornštinou překládají název Falmouth jako Aberfal (nebo Aberfala) na základě welšského původu. Tvrdí se že dřívější Keltské jméno pro toto místo bylo \"Peny-cwm-cuic\" (přeloženo do angličtiny – \"Pennycomequick).\n\nFalmouth bylo místo, kde král Jindřich VIII. Tudor nechal v roce 1540 postavit hrad Pendennis, aby ochránil ústí řeky Fal nazývané Carrick Roads. Hlavním městem regionu se poté stal Penryn. Sir John Killigrew založil Falmouth krátce po roce 1613.\n\nNa konci 16. století byl hrad zpevněn kvůli hrozbě Španělského námořnictva. Během Anglické občanské války byl hrad Pendennis druhou poslední pevností, která se vzdala parlamentu (kulohlavcům).\n\nPo občanské válce získal Sir Peter Killigrew získal královskou protekci za poskytnutí pozemku pro stavbu kostela Karla I. Stuarta, věnovaný Karlu I. Stuartovi.\n\nPečeť Falmouthu zobrazovala orla, který měl dvě hlavy a na každém křídle věž.\n\nFalmouth je známý svým přístavem. Spolu s ústím Carrick Roads tvoří třetí nejhlubší přírodní přístav na světě, a nejhlubší v západní Evropě. Byl startovním nebo cílovým bodem mnohých rekordních plaveb kolem světa, jako třeba plavba Sira Robina Knox-Johnsona nebo Ellen MacArthurové.\n\nBěhem 2. světové války zde mělo významnou námořní a vojenskou základnu Námořnictvo USA.\n\nVe Falmouthu končí silnice A39. Ta pokračuje až do 290 km vzdáleného Bathu.\n\nMěsto má tři železniční stanice:\n\nVe městě je 5 základních škol a střední škola Falmouth School.\n\nFalmouthská univerzita má jeden kampus ve městě a druhý v Penrynu, který sdílí s Universitou v Exeteru, pod názvem Combined Universities in Cornwall campus. Nabízí magisterské, bakalářské a postgraduální studium zejména v oblastech Umění, Designu a Médií.\n\nFalmouth Marine School (dříve Falmouth Technical College) se specializuje na výuku konstruování tradičních a moderních lodí, námořního inženýrství, životní prostředí v mořích a námořní volnočasové sporty.\n\n\nPartnerskými městy Falmouthu jsou:\n"}
{"id": "1167815", "url": "https://cs.wikipedia.org/wiki?curid=1167815", "title": "Číselná křížovka", "text": "Číselná křížovka\n\nČíselná křížovka je druh křížovky s úplným křížením a bez legendy.\n\nU této křížovky není uvedena legenda, ale v její mřížce jsou jednotlivá písmena zastoupena konkrétními čísly. Křížovka obsahuje obvykle zvýrazněnou tajenku, která bývá naznačena v záhlaví křížovky. Česká varianta důsledně respektuje diakritiku. V křížovce je vypsán jeden výraz, který slouží jako klíč k řešení. Tento klíčový výraz musí obsahovat dostatek písmen, aby se jejich pomocí daly uhádnout další výrazy a posléze i samotná tajenka.\nŘešení začneme tím, že doplníme písmena známá z klíčového výrazu do celého obrazce. Pak vyhledáme takové neúplné výrazy, jejichž úplné znění si troufneme odhadnout. Po ověření nově získaného písmene toto doplníme do celé křížovky. Takto postupujeme až do vyluštění celé křížovky. Pro lepší orientaci bývá pod \nobrazcem křížovky předtištěna tabulka, do které postupně doplňujeme dešifrovaná písmena.\n"}
{"id": "1167827", "url": "https://cs.wikipedia.org/wiki?curid=1167827", "title": "Terminální a neterminální symbol", "text": "Terminální a neterminální symbol\n\nTerminální a neterminální symboly jsou prvky používané v teorii formální jazyků pro popis jazyka pomocí formální gramatiky.\n\nGramatiky používají pro popis jazyka přepisovací pravidla, která obsahují terminální a neterminální symboly.\n\nTerminální symboly (krátce terminály) jsou symboly, které už nemohou být dále přepisovány. Slova generovaná gramatikou obsahují pouze terminální symboly.\n\nNeterminální symboly (krátce neterminály) jsou pomocné symboly, které se používají v přepisovacích pravidlech pro popis struktury jazyka. Můžeme považovat za reprezentaci syntaktických kategorií. Někteří autoři je nazývají proměnné ( ).\n\nV teorii formálních jazyků se pro neterminály obvykle používají velká písmena latinské abecedy, a pro terminály malá písmena. V Backusově-Naurově formě (BNF) se názvy terminálů ohraničují špičatými závorkami, např. codice_1; v rozvinuté Backusově-Naurově formě (EBNF) se naopak terminální symboly píšou do uvozovek nebo apostrofů, např. codice_2, codice_3.\n\nNázev preterminální symbol se někdy používá pro neterminální symboly, které se přímo přepisují na jednotlivé terminální symboly. Při zpracování přirozeného jazyka mohou být preterminály slovní druhy nebo morfologické značky. Preterminální symboly mohou tvořit rozhraní mezi syntaktickou i lexikální analýzou – z pohledu syntaktické analýzy jsou to terminály, z pohledu lexikální analýzy neterminály.\n\n"}
{"id": "1167840", "url": "https://cs.wikipedia.org/wiki?curid=1167840", "title": "Borovice Nelsonova", "text": "Borovice Nelsonova\n\nBorovice Nelsonova (\"Pinus nelsonii\") je malá, tříjehličná mexická borovice, jedinečná mnoha svými vlastnostmi, nevyskytujícími se u žádné jiné borovice na světě.\n\nStálezelený, jehličnatý, jednodomý, větrosprašný strom, dorůstající do výšky 6-10 m. Kmen je jednotlivý a přímý a dosahuje průměru do 30 cm. Větve stromu jsou ohnuté vzhůru. Koruna je zaoblená a hustá, odspodu zavětvená. Borka je na kmenech do průměrů 15 cm hladká a bledě šedá, na kmenech větších průměrů podélně rozpraskaná a tmavnoucí. Letorosty jsou tenké, světle šedé. Jehlice jsou žlutozelené, ve svazečcích (\"Fasciculus\") po 3 (vzácně též po 4); pro své zubaté okraje jsou jehlice zaklesnuté či lehce srostlé do sebe a tvoří jednu zdánlivou jehlici. Jsou 4-10 cm dlouhé a 1 mm široké, v průřezu trojhranné, s průduchy (\"Stomata\") na všech površích. Okraje jehlic jsou nepatrně vroubkované. Svazečkové pochvy jsou 1 cm dlouhé, červenohnědé a jako u jediné borovice v podrodu \"Strobus\" neopadavé.\n\nSamičí (semenné) šištice – šišky (\"Megastrobilus\") jsou válcovité; 6-12 cm dlouhé a 4-5 cm široké, nezralé šišky jsou zelené, zralé šišky jsou červenohnědé. Jsou natočené zpětně ke kmeni na silných, 3-7 cm dlouhých a 7-10 mm tlustých, dolů zahnutých, stopkách; občas, jako u jediné ze všech borovic, se svazečky jehlic, které uzráním šišek opadávají. Šupiny šišek jsou jemně zvrásněné, krátké, silné, 20-25 mm široké, s příčným hřebenem. Výrůstky (\"Apophysis\") jsou ve tvaru nepravidelného mnohoúhelníka, s příčným kýlem, uprostřed jehlancovité a po okrajích vyvýšené. Přírůstek prvního roku (\"Umbo\") je velký 10-15 mm a málo vymezený v důsledku mezi všemi borovicemi jedinečnou nepřítomností odpočinkové fáze v růstu stromu ve věku 6-12 měsíců. Semena jsou 10-12 mm dlouhá a 8 mm široká, načernalá a s červenou tečkou u špičky. Křídla semen jsou nevyvinutá (rudimentární), 1-2 mm dlouhá, po odstranění semene zůstávající připojená k šupině. Semena nevypadávají ze šišek sama, jejich rozšiřování zajišťují ptáci, především sojka mexická \"Aphelocoma ultramarina\". Po odstranění semen šišky opadávají a jejich stopky zůstávají na větvích. Semenáče mají po dobu několika let nedospělé jehlice. Šišky dozrávají v listopadu.\n\nBorovice Nelsonova nemá žádné blízké příbuzné, s ostatními borovicemi je příbuzná jen vzdáleně a velmi se od nich odlišuje, pravděpodobně pro svůj prastarý původ.\n\nStrom se vyskytuje endemicky v Mexiku (státy Coahuila, Nuevo León, San Luis Potosí, Tamaulipas).\n\nHorský až vysokohorský strom, rostoucí na hornatinách a stolových horách v nadmořských výškách 1600–2450 m. Podnebí je polopouštní, roční srážky mezi 300-600 mm, ke srážkám dochází hlavně v létě při krátkých bouřích. Strom roste na mělkých a kamenitých, vodu dobře propouštějících půdách vápencového původu a potřebuje hodně slunce a snáší též přímořské podnebí. Nejnižší teploty, které strom vydrží, se pohybují kolem –5 °C (maximálně –12,1 °C). Borovice Nelsonova roste často ve společnosti dalších borovic, hlavně borovice \"Pinus cembroides\" a \"Pinus remota\", také s rostlinami z rodů \"Comarostaphylis\", \"Dasylirion\", dub \"Quercus\", \"Brahea\", jalovec \"Juniperus\", jerlín \"Sophora\", mahónie \"Mahonia\", juka \"Yucca\" a z čeledi kaktusovité \"Cactaceae\".\n\nPro svůj malý vzrůst a vzácný výskyt v nepřístupných oblastech není strom komerčně využíván. Semena borovice \"Pinus nelsonii\" jsou jedlá a chutná, a domorodí Američané (Indiáni) je s oblibou konzumují. Semena jsou bohatá na olej a s mírnou chutí pryskyřice. Strom je pěstován pouze v několika botanických zahradách a dendrologických sbírkách.\n\nPopulace borovice Nelsonovy klesá, strom je považován za ohrožený. Celková její populace je odhadována na méně než 10 000 dospělých jedinců a je z většiny roztříštěna do podpopulací, čítajících několik stovek jedinců. Hlavní ohrožení způsobuje porušování přirozeného prostředí výskytu stromu, zvyšující se pastva dobytka a s pasteveckým typem hospodaření související výskyt požárů. Borovice Nelsonova naléhavě potřebuje ochranu, především vytvořením přírodních rezervací v místech velkých podpopulací tohoto stromu, spolu s vyloučením pasteveckých aktivit v těchto oblastech.\n\n"}
{"id": "1167841", "url": "https://cs.wikipedia.org/wiki?curid=1167841", "title": "Vladimir Šestakov", "text": "Vladimir Šestakov\n\nVladimir Zaripzjanovič Šestakov (: ), (* 30. ledna 1961 v Lesoučastoku, Sovětský svaz) je bývalý sovětský a ruský zápasník – judista, stříbrný olympijský medailista z roku 1988.\n\nJako většina ruských judistů začínal v 11 letech se sambem. Své sportovní začátky má spojené s městem Kueda. S judem se seznámil během základní vojenské služby a po návratu z vojny se mu naplno věnoval. Připravoval se v Permu pod vedením Valerije Luzina. V roce 1982 se stal širším členem seniorské reprezentace v polostřední váze, ve které byl reprezentační jedničkou Šota Chabareli. V roce 1985 se mu Chabareliho podařilo z této pozice sesadit a na mistrovství světa bral třetí místo. V roce 1986 však utrpěl vážné zranění kolene a po návratu jeho místo zaujal hvězdný Bašir Varajev.\n\nDo olympijského roku 1988 šel o váhu nahoru do střední váhy. Této váze vládl Bělorus Vitalij Pesňak, na jehož místo si brousili zuby Alexandr Sivcev a talentovaný Viktor Poddubnyj. Na začátku roku 1988 se s ním nepočítalo, navíc potom co neuspěl na domácím mistrovství. Na jaře však odjel na světový pohár do Maďarska, kde porazil západevropskou špičku včele s Francouzem Canu a Rakušanem Seisenbacherem a turnaj vyhrál. První konkurent o olympijské hry v Soulu Sivcev odpadl v květnu, po nezdaru na mistrovství Evropy v Pamploně (skončil bez medaile). Podubného trenéři zklákali do polotěžké váhy, ve které se Sovětská jednička Koba Kurtanydze nestihál zotavit ze zranění. Na světovém poháru v Tbilisi, se tak o nominaci rozhodovalo mezi ním a Pesňakem. Bělorusovi se turnaj na rozdíl od něho nevydařil a nominaci do Soulu nakonec tvrdě vybojoval. Tyden před olympijskými hrami si však během přípravy natrhl stehenní sval. Jeho trenér Luzin z obavy aby o nominaci nepřišel vážnost zranění zatřel. Na olympijském turnaji měl za úkol nastoupit k prvnímu zápasu a odpostoupit kvůli zranění. V prvním kole proti němu stál neznámý téměř dvoumetrový amatér z Fidži Basalusalu. Přišlo mu škoda prohrát zápas s neznámým sportovcem a po postupu do druhého kola se v dalších kolech probránil až do finále. Rozhodčí pro něho zvedali praporky a ve finále proti Rakušanu Seisenbacherovi měli opět praporky připravené. Hantei však počtvrté v řadě nedopadl a získal stříbrnou olympijskou medaili.\n\nV roce 1992 byl opět v plné síle bojovat o letenku na olympijské hry v Barceloně, ale nominaci prohrál s Olegem Malcevem. Vzápětí ukončil sportovní kariéru. Věnoval se trenérské a funkcionářské práci. Jako trenér působil například několik let v Bari v Itálii. Po návratu do Ruska byl jedno období zvolen za prezidenta Ruské judistické federace.\n\n"}
{"id": "1167848", "url": "https://cs.wikipedia.org/wiki?curid=1167848", "title": "Steven Fletcher", "text": "Steven Fletcher\n\nJméno a příjmení Steven Fletcher má více nositelů:\n"}
{"id": "1167853", "url": "https://cs.wikipedia.org/wiki?curid=1167853", "title": "Kiriši", "text": "Kiriši\n\nKiriši () je město v Leningradské oblasti v Ruské federaci. Při sčítání lidu v roce 2010 mělo přes dvaapadesát tisíc obyvatel.\n\nKiriši leží na pravém břehu Volchova ve vzdálenosti 115 kilometrů jižně od Petrohradu, správního střediska celé oblasti.\n\nPrvní zmínka o Kiriši je z roku 1693. V roce 1933 se Kiriši stalo sídlem městského typu a za druhé světové války bylo v podstatě zničeno.\n\nPo obnovení bylo v roce 1965 povýšeno na město.\n"}
{"id": "1167854", "url": "https://cs.wikipedia.org/wiki?curid=1167854", "title": "233 (číslo)", "text": "233 (číslo)\n\nDvě stě třicet tři je přirozené číslo, které následuje po čísle dvě stě třicet dva a předchází číslu dvě stě třicet čtyři. Římskými číslicemi se zapisuje CCXXXIII.\n\n\n\nSilnice II/233 je česká silnice II. třídy vedoucí na trase Plzeň – Chrást – Břasy – Radnice – Zvíkovec – Slabce – Rakovník\n\n\n"}
{"id": "1167857", "url": "https://cs.wikipedia.org/wiki?curid=1167857", "title": "Shakes &amp; Fidget – The Game", "text": "Shakes &amp; Fidget – The Game\n\nShakes & Fidget – The Game je webová MMORPG a mobilní hra na motivy stejnojmenného komiksu od německého vývojářského studia Playa Games.\n\nČeská verze hry má aktuálně (červen 2019) 32 světů (serverů) a tímto číslem se řadí na třetí místo v počtu serverů za Německem (38 světů) a Polskem (35 světů). Příklad webové adresy národního serveru: „s1.sfgame.de“. Existují rovněž mezinárodní servery. První byl spuštěn 23. června 2015. Momentálně (leden 2020) jich existuje 39. Příklad webové adresy mezinárodního serveru: „w1.sfg\n\nHra začíná tvorbou postavy. Ty se v základu dělí na šest typů – kouzelníci, válečníci, průzkumníci, nájemní vrazi, bojoví mágové a berserkeři. Dále se rozlišuje rasa – Lidé, Elfové, Trpaslíci, Gnómové, Orkové, Temní elfové, Skřítci a Démoni. Rasa má vliv na počáteční bonusy na schopnosti (např. temný elf je nejlepší pro mágy, protože dává +3 na inteligenci). První čtyři rasy (ve hře levý sloupeček) si rovněž mohou ve stáji pronajmout vizuálně odlišná zvířata, než druhé čtyři rasy (ve hře pravý sloupeček).\n\nV hospodě několik různých postav zadává hráči tři možné questy (úkoly) ke splnění, za které po dokončení cesty a úspěšném zabití příšery dostane zlaťáky nebo stříbrňáky (100 stříbrňáků = 1 zlaťák), zkušenosti a občas předmět/klíč. O těchto odměnách se hráč dozví při vybírání úkolu. Naopak houbičky dostává zcela náhodně a to až po splnění úkolu.\n\nKaždý den má hráč k dispozici 100 bodů „touhy po dobrodružství“, tuto touhu lze doplnit pitím až deseti piv, každé za cenu houbičky (1 pivo = +20 bodů touhy). Touha se obnovuje každý den v 0:00, od 23:00 do 0:00 je možné cesty libovolné délky přeskočit za cenu jedné houbičky. Každé dobrodružství hráči ubere množství touhy rovné trvání cesty v minutách a sekundách (např. 20:00 min. = –20 touhy, 10:30 = –10,5 touhy). Možné délky cest bez zvířete jsou 5 minut, 10 minut, 15 minut a 20 minut. Se zvířetem se pak cesta zkracuje o 10 %, 20%, 30% či 50%. Při samotném souboji postava bojuje automaticky, hráč je může ovlivnit pouze vylepšováním postavy mimo bojiště.\n\nDalší funkcí hospody je hazardní minihra „skořápky“ (hledání kuličky pod kelímkem), kde v případě výhry hráč získá dvojnásobek vsazených zlaťáků nebo houbiček.\n\nOd 100. úrovně je možné v úkolu najít klíč od tajemné toalety. A ne od jen tak ledajaké, slouží totiž k obětování předmětů bohům. Po odemčení se odemkne možnost kliknout na cedulku „WC“ nad schody v pozadí hospody. Do toalety může hráč vhazovat libovolné předměty či drahokamy. Vhozením se hráči přičte mana, která je graficky vyobrazena v nádrži na manu (obyčejný item = +25 many, epický item +50 many, drahokam = +30 many). Ale pozor, mana se přičte pouze za jeden vhozený předmět denně.\n\nZa každý vhozený předmět (nikoli však drahokam), hráč dostane zpět nějaký jiný, který je znehodnocený – nelze jej prodat a slouží pro jinou herní třídu. Lze jej nechat rozebrat u kováře či nasadit jednomu z pomocníků ve věži. Jakmile se nádrž na manu naplní, zatáhnutím za splachovadlo lze spláchnout s 33% šancí na získání epického předmětu, který nelze získat v podzemí, v ostatních případech hráč obdrží věc obyčejnou. Spláchnutí zároveň zvýší úroveň Aury (neplést s manou). S aurou 18 a více má hráč 100% šanci na získání epického předmětu. Vyšší úroveň aury zároveň zvyšuje kvalitu nabízených předmětů ve zbrojírně a čaroobchodě.\n\nV hospodě či při cestování se může v levém horním rohu obrazovky objevit létající televizor. Kliknutím na něj spustí se patnácti nebo třicetivteřinová reklama, po jejímž zhlédnutí dostane hráč 2 mince štěstí. Za 10 mincí štěstí lze získat jedno protočení na kole štěstí zdarma.\n\nAréna hráči vždy zobrazí 3 potenciální nepřátele s podobným umístěním v žebříčku. Bojovat s libovolným hráčem lze také přímo přes síň slávy, hráč ovšem neobdrží zkušenostní bonus. V případě výhry v aréně získá hráč zlaťáky a věhlas, který zvyšuje jeho pozici v již zmíněné síni slávy. V případě prohry o tyto hodnoty naopak přijde. Prvních 10 vyhraných soubojů v aréně za den přidává zkušenostní bonus.\n\nHlídkováním vydělává hráčova postava peníze (min. 1 hodinu, max. 10 hodin). Čím vyšší úroveň má, tím více peněz dostane.\n\nVe zbrojírně lze nakoupit výzbroj a výstroj, která slouží ke zvýšení vlastností a brnění hráčovy postavy. Občas, nejčastěji pak při Epickém víkendu, se ve zbrojírně objevuje epický předmět, který stojí kromě zlaťáků i 15 houbiček, výjimečně je pak k dostání pouze za zlaťáky.\n\nKovář ve hře nemá svou vlastní záložku, lze ho však najít ve zbrojírně pod mečem nazvaným „Obskurní špendlík“. Od 90. úrovně zde lze přidat předmětům zásuvku na drahokam, až desetkrát vylepšit jejich atributy, vyňati z předmětu drahokam či rozebrat až 5 předmětů denně – právě rozebírání je jediným způsobem získávání dvou speciálních měn (železo a klenoty).\n\nDíky železu a klenotům, může hráč přidat zásuvku, vylepšit předmět nebo vyjmout drahokam.\n\nPřidat zásuvku lze za 25 houbiček.\n\nVyjmout drahokam lze za 10 houbiček.\n\nDvojitým kliknutím na tlačítko Aréna se hráč dostane se k obchodníkovi, kde lze nakoupit boosty za houby a získávat runy z atrakcí. Za 1000+ run lze najít očarované předměty.\n\nČaroobchod nabízí ke koupi náhrdelníky, prsteny, nebo talismany, které slouží ke zvýšení vlastností hráčovy postavy. Občas, nejčastěji pak při Epickém víkendu, se v Čaroobchodě objevuje epický předmět, který stojí kromě zlaťáků i 15 houbiček, výjimečně je pak k dostání pouze za zlaťáky.\n\nDále zde lze nakoupit lektvary sloužící k vylepšení atributů postavy ve třech velikostech – Malý (+10%), Velký (+15%) a XXL (+25%). Speciální Lektvar nesmrtelnosti, většinou v ceně 15 houbiček, místo navýšení atributů nabízí +25% bodů života. Účinky obyčejných lektvarů trvají 3 dny, účinky Lektvaru nesmrtelnosti pak 7 dní.\n\nOd 66. úrovně se hráči automaticky odemkne možnost kliknout na „Nenápadnou knihu“, po kliknutí se zjeví čarodějnice, jejíž kotel funguje podobně jako WC, s tím rozdílem, že do jednoho kotle hází přísady celý svět. U starších serverů už tedy další přísady nejsou zapotřebí. Pokud se tak ještě nestalo, hráči do něj mohou házet požadované přísady, dokud se nenaplní, a tím se vytvoří svitek, kterým lze očarovat právě vhazovaný předmět (helmu, zbraň, náhrdelník, atd.). Svitky postupně přibývají a nakonec si hráči mohou očarovat všech 9 předmětů (válečníkův štít očarovat nelze).\n\nVe stáji si hráč může pronajmout zvířata, která zkracují délku úkolů a tím i snižují množství touhy potřebné pro splnění úkolu.\n\nLidé, Elfové, Trpaslíci a Gnómové si mohou pronajmout Krávu (–10%), Koně (–20%), Tygra (–30%) či Griffinodraka (–50%). Orkové, Temní elfové, Skřítci a Démoni si naopak mohou pronajmout Prase (–10%), Vlka (–20%), Raptora (–30%) či Drakogriffina (–50%). Jejich statistiky jsou stejné, liší se pouze vzhledem.\n\nVe hře se nachází 100 různých mazlíčků rozdělených do pěti tříd/elementů/barev/atributů: Voda (modrá – síla), světlo (žlutá – obratnost), země (zelená – inteligence), stín (fialová – vytrvalost) a oheň (červená – štěstí) – v každé třídě je 20 mazlíčků. Každá třída se skládá ze 14 běžných, 4 vzácných a 2 epických mazlíčků. Vajíčka běžných mazlíčků mohou být objevena od 75. úrovně v úkolech v určitých lokacích a v určité denní době. Vzácní a epičtí mazlíčci už jsou těžší k nalezení, jelikož mohou být nalezeni například pouze při konkrétní víkendové akci. Každý mazlíček, kterého hráč najde, zlepší podle jeho barvy, atributy hráčovy postavy. Mazlíčci mohou být nalezeni pouze ve vejcích, jejichž barva určuje jejich třídu. Každého z nich může hráč krmením ovocem specifickým pro každou třídu vylepšit až na úroveň 200. V jednom ze způsobů boje s mazlíčky jsou hráčovi mazlíčci postaveni proti náhodnému protivníkovi s náhodným mazlíčkem. Pro zahájení boje si hráč musí vybrat třídu mazlíčka, s kterým chcete bojovat. S každou třídou lze bojovat v aréně pouze jednou denně, což počet těchto soubojů omezuje na 5 denně. Porážkou protivníka získá hráč věhlas a kus ovoce pro třídu mazlíčků, proti které bojoval. Druhým způsobem, kterým lze s mazlíčky bojovat, je 5 nových podzemí (tzv. „Habitatů“), pro každou třídu jeden, který může být navštěvován všemi mazlíčky určité barvy. V každém habitatu se nachází 20 nepřátelských mazlíčků. Habitaty mají trochu nesmyslně společný „odpočinkový“ čas jedné hodiny s normálním podzemím (pokud hráč zaútočí např. na klasické podzemí/věž apod., musí vyčkat jednu hodinu, než bude moci opět bojovat ať už v klasickém podzemí/stinném světě/věži či habitatech, nebo si dát houbičku) a to i přesto, že prakticky v habitatech nebojujete hráčova postava, ale mazlíčci. Po dokončení každého habitatu obdrží hráč legendárního mazlíčka dané třídy.\n\nJedná se o hazardní minihru „kolo štěstí“. Šarlatán Dr. Abawuwu každý den nabízí hráči jedno protočení kola zdarma. Za houbičky si lze dokoupit až 19 dalších protočení denně nebo získat protočení zdarma za 10 mincí štěstí, které se dají získat sledováním reklam v Televizi. Kvantum získaných předmětů se zvyšuje spolu s úrovní hráčovy postavy či úrovní pevnosti (vyjma houbiček a náhodného předmětu). Od úrovně 95 lze získat po odemčení underworldu Kolo štěstí 2, které nahradí kameny, dřevo a zlaťáky za lepší odměny.\n\nVýhry (od houbiček zleva doprava): | Výhry kola štěstí 2:\n\n\nU pochybného obchodníka pod záložkou Houbičkář si hráč může kupovat houbičky (herní měna za skutečné peníze). Houbičky je možné získat také prostřednictvím dárkových kupónů.\n\nDále je zde záložka s náhledem hráčovy postavy. Ta zobrazuje, jakou má postava úroveň, její atributy, které zde lze vylepšovat, ocenění (achievementy), inventář a popisek, vybavení postavy, vzhled postavy, pozici v síni slávy, věhlas a brnění. Popřípadě také lektvary a pronajaté zvíře.\n\nDo alba, které je dostupné v čaroobchodě od 11. úrovně za 25 zlaťáků, se ukládají obrázky hráčem poražených monster, zbraní a vybavení poražených protivníků a všech předmětů, které kdy hráč měl v inventáři. Čím vyšší procento získaných obrázků v albu má, (max. je 2022 obrázků), tím vyšší bonus ke zkušenostem v úkolech jeho postava dostane.\n\npř. Hráč má nasbíraných 1011 obrázků, tj. 50%, jeho postava tedy získává o 50% více bodů zkušeností.\n\nMimo to je v albu sbírka dosažených úspěchů, kterých je 60, z toho 10 se vztahuje na podsvětí (underworld). Za každý získaný úspěch se hráčově postavě přidá +5 do všech atributů.\n\nOd 50. úrovně lze v úkolech získat střepy, které hráč následně aplikuje na svou postavu. Až objeví všechny, složí se z nich zrcadlo, které umožňuje vstoupit při hlídce do arény a podzemí nebo při úkolu do arény a podzemí. Nelze ale vstoupit do hospody při hlídce.\n\nZáložka pošta umožňuje přijímat a odesílat zprávy podobné e-mailům. Patří mezi ně osobní zprávy, záznamy soubojů, pozvánky do cechu, herní novinky apod. Napsat poštu cizímu hráčí lze až po dosažení 10. úrovně.\n\nDalší nabídkou je cech. Jedná se o skupinu spolupracujících hráčů, které společně bojují proti ostatním cechům nebo útočí na cechovním podzemí proti obludám či bossům (bossové nejsou dostupní v klasickém podzemí) nebo na portál ve kterém je obluda, které se každou noc doplní 10 % životů. Založení vlastního cechu stojí 10 zlaťáků. Společníci v cechu se dělí na tři vrstvy podle postavení – vůdce, důstojníci a hráči.\n\nV cechu lze vylepšovat 3 bonusy:\n\n\nVylepšení stojí zlato, později i houby, které lze darovat do cechu pouze pokud si je hráč koupil.\n\nCechovní podzemí přidá 2% k oběma bonusům, podzemí je 150, ale pouze 50 podzemí přidává 2%, takže maximální cechovní bonusy jsou 200%. Nájezdy na podzemí a cechy stojí peníze, které do cechu vkládají hráči. Maximum zlaťáků v cechovní pokladně najednou je 10 000 000.\n\nV cechu lze nabít i katapult za 5 houbiček, který zraní náhodného protivníka ve válce cechů o 50% (Max. nabít 3x)\n\nSín slávy je žebříček pozic hráčů, cechů a pevností, seřazený podle hodnoty věhlasu (čím vyšší, tím lepší). Věhlas je získáván vyhráváním soubojů proti hráčům, popřípadě cechů či pevností. Prohráváním soubojů věhlas naopak ztratíte. Nechybí v ní vyhledávací kolonka, pomocí které lze vyhledat hráče, cech, pevnost či pozici libovolného ze zmíněných.\n\nPředposlední záložkou na levém panelu je podzemí (dungeon), kde hráčova postava bojuje proti příšerám. Za vítězství dostane stejně jako v úkolu zkušenosti a peníze, na rozdíl od úkolu zde lze náhodně získat (poměrně běžně) epické předměty. K odemčení podzemí jsou potřeba klíče, které lze získat buď v úkolech, nebo v čaroobchodě, které lze získat každých 10 úrovní (10, 20, 30 apod.). Podzemí Východeros, Starodávná škola magie a Hemorridor má 20 příšer. Zbylá podzemí mají 10 příšer. Na konci každého podzemí je boss, za jehož poražení je 100% šance na epický předmět.\n\nNachází se ve stinném světě na místě věže a obsahuje 1 000 podlaží, což ho činí největším podzemím ve hře. Hráč zde bojuje bez pomoci pomocníků proti příšerám všeho druhu (podzemí/portál/mazlíčci), pokud jeho postavě po výhře zbude více než 90% života, může pokračovat k dalšímu souboji bez použití houbičky. Z 10. podlaží je 100% šance na epický předmět,jinak předměty padají náhodně. Zde poražené příšery se nepřidávají do alba.\n\nDo věže hráč může poté, co dokončil všech devět základních podzemí. Ve věži se bojuje proti parodickým postavám z populárních pohádek. Za poražení každé z nich hráč dostane epický předmět, který ovšem většinou není pro jeho třídu, jelikož ve věži jsou k dispozici tři spolubojovníci, jedenod každé třídy. Jsou jimi „Barbarský Bert“ (válečník), „Magický Marek“ (kouzelník) a „Důvtipná Kunigunda“ (průzkumník). Vzhledem a jménem jsou společníci pro všechny hráče i servery identičtí, ovšem inventář mají společný s hráčovou postavou. Vybavení pro ně lze získat buď vhazováním předmětů do záchoda nebo ho, jak již bylo zmíněno, získáte přímo ve věži/stinném světě. Za vydělané zlaťáky hráč může zvyšovat spolubojovníkům úrovně, nemůže však přesáhnout úrovně své postavy. Pro Barbarského Berta ovšem nelze získat štít, jelikož pokud není hráčova postava válečník, není pro něj ekvivalentní interaktivní slot (nelze hodit do záchoda nic, za co by hráč štít dostal).\n\nKromě absence věže a portálu, výrazně silnějších monster, asistence pomocníků z věže a jiného grafického zpracování se stinný svět od světlého příliš neliší. Odemyká se individuálně po dokončení devátého podzemí ve světlém světě, Pyramidy šílenství. Čas odpočinku mají světy společný. Jako odměnu za vyhraný souboj získává hráč zkušenosti a má šanci nalézt epický předmět, jenž nelze vhodit do WC.\n\nPevnost obsahuje řadu budov, jež je možné vylepšovat, ovšem jejich vzhled a pozice jsou předdefinovány jejich úrovní a nelze je upravovat. Útokem na pevnosti ostatních hráčů hráč v případě výhry získá stavební suroviny (dřevo, kámen) a věhlas, který zvyšuje pozici pevnosti v síni slávy. Mezi útoky není žádná čekací lhůta, ovšem po kliknutí na tlačítko \"Změnit protivníka\" musí hráč vyčkat 5 minut, než ho bude moci stisknout znovu, nebo zaplatit zlaťáky. Veškeré vyslané jednotky zmizí bez ohledu na to, jestli se útoku účastnily, nebo ne, a musí být znovu vycvičeny.\n\nSeznam budov:\n\nJakmile hráč najde Srdce temnoty v dole na drahokamy (požadována úroveň dolu 10+ a odemknutá věž), odemkne se podsvětí, do kterého je přístup kliknutím na minci v rohu obrazovky v pevnosti. Zde v podsvětí hráč buduje budovy stejně jako v pevnosti a staví je pomocí duší a zlaťáků.\n\nHra získala čtyři ocenění (duben 2017):\n\n"}
{"id": "1167858", "url": "https://cs.wikipedia.org/wiki?curid=1167858", "title": "Australian Open 2016 – mužská čtyřhra", "text": "Australian Open 2016 – mužská čtyřhra\n\nDo soutěže mužské čtyřhry na melbournském Australian Open 2016 nastoupilo šedesát čtyři párů. Obhájcem titulu byl italský pátý nasazený pár Simone Bolelli a Fabio Fognini, jehož členové nestačili ve 2. kole na nenasazenou francouzskou dvojici Adrian Mannarino a Lucas Pouille.\n\nDeblovou soutěž vyhrál sedmý nasazený britsko-brazilský pár Jamie Murray a Bruno Soares, který ve finále zdolal zkušenou kanadsko-českou dvojici, složenou ze 43letého Daniela Nestora a 37letého Radka Štěpánka, po třísetovém průběhu. Oba získali první grandslamový titul v mužské čtyřhře. Murray tak po Wimbledonu 2015 a US Open 2015 odehrál třetí grandslamové finále v řadě a připsal si patnáctou deblovou trofej na okruhu ATP Tour. Soares si odvezl dvacátý druhý takový triumf. Nestor nastoupil již do svého sedmnáctého finále na Grand Slamu.\n\nAndy a Jamie Murrayovi se stali první bratrskou dvojicí v otevřené éře, jejíž členové se na Australian Open probojovali do semifinále dvouhry i čtyřhry.\n\nKaždý z vítězů si do žebříčku připsal 2 000 bodů a dvojice si rozdělila částku 635 000 australských dolarů, poražení finalisté pak poloviční prémii.\n\n Jean-Julien Rojer / Horia Tecău \"(čtvrtfinále)\n"}
{"id": "1167859", "url": "https://cs.wikipedia.org/wiki?curid=1167859", "title": "Ignaz Withalm", "text": "Ignaz Withalm\n\nIgnaz Withalm (23. března 1851 Gaunersdorf – 16. září 1910 Gaunersdorf), byl rakouský politik německé národnosti z Dolních Rakous, na počátku 20. století poslanec Říšské rady.\n\nPůsobil jako zemědělec a mlynář. Vychodil národní školu. Byl ředitelem spořitelny a záložny a viceprezidentem společnosti dráhy Gänserndorf–Gaunersdorf. Od roku 1876 zasedal v obecním výboru a byl dlouholetým starostou Gaunersdorfu. Zasedal v okresní školské radě a okresním silničním výboru. Obec mu udělila čestné občanství.\n\nZasedal i jako poslanec Dolnorakouského zemského sněmu. Zvolen sem byl v roce 1902 coby kandidát Křesťansko sociální strany za kurii venkovských obcí, obvod Mistelbach atd. Mandát na sněmu obhájil roku 1909 a poslancem byl do své smrti roku 1910.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Dolní Rakousy 54. V parlamentu setrval do své smrti roku 1910. Po volbách roku 1907 byl uváděn coby člen klubu Křesťansko-sociální sjednocení.\n\nZemřel v dubnu 1915 po dlouhé nemoci. Jeho vnukem byl rakouský politik a vicekancléř Hermann Withalm.\n"}
{"id": "1167860", "url": "https://cs.wikipedia.org/wiki?curid=1167860", "title": "Bitva u Perské brány", "text": "Bitva u Perské brány\n\nBitva u Perské brány byl ozbrojený střet Alexandra Velikého s perským vládcem Ariobarzanem, který se odehrál v roce 330 př. n. l. ve starověké Persepoli.\n\nPo bitvě u Gaugamél a po obsazení Babylónu, který se vzdal bez boje, zamířil Alexandr ke starověké Persepoli. Při pochodu ze Sús musel překročit pohoří na území Persis, kde narazil na odpor Peršanů, vedenými jejich vůdcem Ariobardzanesou. Peršané blokovali úzký průchod mezi horami, výstavbou zdi. První útok Makedonců skončil jejich vysokými ztrátami, terén a pevná stěny zdi byly vynikající ochranou perské armády. Alexandrovi pomohl pastýř z Lýkie, který Makedonce upozornil na úzkou cestu do rokle na druhé straně zdi. Na západní straně zdi zůstal Alexandrův vojevůdce Krateros, jehož podřízení vojáci založili ohně, jejichž světlem klamali nepřítele.Alexander s hlavní částí armády pod vedením vojevůdce Perdikkáse (lukostřelci a bojovníci na koních) postupovali obloukem, aby Peršany napadli zezadu.\n\nDruhý den ráno Alexandr přemohl perské strážce, kteří v panice uprchli. Pak následoval útok, kdy Makedonci zaútočili z obou stran zdi. Peršané utekli, mnoho z nich zemřelo pádem z vysoké zdi. Po tomto vítězství, Alexandrova armáda pochodovala k Persepoli. Mnoho obyvatel města spáchalo před Alexandrovým příchodem sebevraždu nebo uprchlo. Podle dřívějších názorů nechal prý Alexandr celé město vydrancovat a královský palác zapálit. Tyto závěry jsou dnešními historiky a badateli zpochybňovány. Na základě archeologických nálezů se soudí, že vypálen byl pouze proslulý Xerxův palác, což měla být symbolická odplata za zničení Athén Xerxovými vojsky při řecko-perských válkách v 5. století př. n. l. Alexandr v Persepoli ukořistil královskou pokladnici. Podle Plútarcha použil na odvezení pokladů z Persepole do Hamadánu 10 000 mul a 5000 velbloudů. Byla zde nalezena zlatá věnovací listina, která je nyní uložena v archeologickém muzeu v Teheránu. Poté pokračoval v cestě za prchajícím Dareiem III.\n"}
{"id": "1167861", "url": "https://cs.wikipedia.org/wiki?curid=1167861", "title": "234 (číslo)", "text": "234 (číslo)\n\nDvě stě třicet čtyři je přirozené číslo, které následuje po čísle dvě stě třicet tři a předchází číslu dvě stě třicet pět. Římskými číslicemi se zapisuje CCXXXIV.\n\n\n\n\nSilnice II/234 je česká silnice II. třídy vedoucí na trase Plzeň – Chrást – Břasy – Radnice – Zvíkovec – Slabce – Rakovník\n\n\n"}
{"id": "1167865", "url": "https://cs.wikipedia.org/wiki?curid=1167865", "title": "Adrian Zach", "text": "Adrian Zach\n\nAdrian Lambert Zach (14. září 1845 Stálky – 4. dubna 1916 Geras), byl rakouský římskokatolický duchovní a politik německé národnosti z Dolních Rakous, na počátku 20. století poslanec Říšské rady.\n\nOpat Adrian Lambert Zach patřil na přelomu 19. a 20. století mezi nejpopulárnější dolnorakouské osobnosti. \n\nNarodil se ve Stálkách do rolnické rodiny, vystudoval státní gymnázium ve Znojmě a v roce 1866 se po vypuknutí války dobrovolně přihlásil k vojenské službě (Jägerunterofficier). Po válce se věnoval studiu teologie. V roce 1873 byl vysvěcen na kněze a ve stejném roce proběhla jeho investitura v premonstrátském klášteře v Gerasu. Dne 24. září 1889 byl Adrian Zach, tehdejší farář v dolnorakouské obci Kirchberg an der Wild, jednomyslně zvolen opatem premonstrátského kláštera, v jehož čele sloužil 27 letech. V roce 1900 byl císařem Františkem Josefem I. vyznamenán komturským křížem (Comthurkreuz des Franz Josef-Ordens). V letech 1907-1911 zastupoval v říšské radě zemský okres Waidhofen an der Thaya. Dolnorakouské obce Drosendorf, Altstadt-Drofendorf, Frohnsberg, Geras, Oberhöflein, Kottaun, Langau, Thumriß, Weitersfeld, Heufurth, Pleißing, Waschbach, Goggitsch a moravský Fratting / Vratěnín jej vyznamenaly čestným občanstvím. \n\nPůsobil jako opat v opatství Geras. Funkci opata zastával od 24. září 1889. Dlouhodobě působil jako předseda okresní chudinské rady a člen okresní i zemské školské rady. Byl také místopředsedou okresní zemědělské společnosti v Hornu. Získal Řád Františka Josefa.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Dolní Rakousy 58. Po volbách roku 1907 byl uváděn coby člen klubu Křesťansko-sociální sjednocení.\n\nZemřel v 72 letech v dubnu 1916.\n"}
{"id": "1167867", "url": "https://cs.wikipedia.org/wiki?curid=1167867", "title": "Apšeronsk", "text": "Apšeronsk\n\nApšeronsk () je město v Krasnodarském kraji v Ruské federaci. Při sčítání lidu v roce 2010 měl přes čtyřicet tisíc obyvatel.\n\nApšeronsk leží na řece Pšeše (přítoku Belaje) ve vzdálenosti přibližně sto kilometrů jihovýchodně od Krasnodaru, správního střediska celého kraje. Nejbližší město je Chadyžensk vzdálený od Apšeronsku přibližně dvacet kilometrů na západ.\n\nApšeronsk byl založen v roce 1863 jako ubytování pro \"Apšeronský pluk\" carské armády, který se jmenoval podle Apšeronského poloostrova. Původně se stanice jmenovala \"Apšeronskaja\" (). Přejmenován na současné jméno byl Apšeronsk v roce 1947, kdy se také stal městem.\n"}
{"id": "1167870", "url": "https://cs.wikipedia.org/wiki?curid=1167870", "title": "Dieter Herzog", "text": "Dieter Herzog\n\nDieter Herzog (* 15. červenec 1946, Oberhausen) je bývalý německý fotbalista. Hrával na pozici záložníka.\nS německou reprezentací získal zlatou medaili na mistrovství světa 1974. Celkem za národní tým odehrál 5 utkání.\n\nBundesligu hrál za Fortunu Düsseldorf a Bayer Leverkusen. Nejlepšího výsledku dosáhl v sezónách 1972/73 a 1973/74, kdy s Düsseldorfem dosáhl na třetí příčku.\n"}
{"id": "1167871", "url": "https://cs.wikipedia.org/wiki?curid=1167871", "title": "Ole Olsen (plochodrážní jezdec)", "text": "Ole Olsen (plochodrážní jezdec)\n\nOle Olsen (* 16. listopadu 1946 Haderslev) je bývalý dánský plochodrážní jezdec. Jeho závodní kariéra trvala od roku 1966 do roku 1983.\n\nJe trojnásobným mistrem světa (1971, 1975, 1978), mistrem světa dvojic s Hansem Nielsenem (1979) a trojnásobným mistrem světa družstev s týmem Dánska (1978, 1981, 1983). Vyhrál Britskou ligu s týmem Coventry Bees v letech 1978 a 1979, Interkontinentální finále 1978, sedmkrát zvítězil na Zlaté přilbě v Pardubicích (1970, 1971, 1972, 1975, 1977, 1979, 1980) a dvanáctkrát byl individuálním mistrem Dánska.\n\nByl známý svým agresivním stylem jízdy: \"„Jezdím vždy naplno. Mnozí mi to vytýkají, ale systémem postupu či klíčem k vítězství je vždy jen maximální výkon, plné soustředění a navíc i kus odvahy. Kdo se bojí osobních soubojů, dotyků kol nebo pádů, nemá na plochodrážním stroji a stadiónu co dělat“\".\n\nInicioval vybudování plochodrážního stadionu v dánském městě Vojens v roce 1975, v letech 1995 až 2009 byl ředitelem seriálu Grand prix na ploché dráze. Byl jmenován do Síně slávy dánského sportu.\n\n"}
{"id": "1167873", "url": "https://cs.wikipedia.org/wiki?curid=1167873", "title": "Steven Kenneth Fletcher", "text": "Steven Kenneth Fletcher\n\nSteven Kenneth Fletcher (* 26. března 1987, Shrewsbury, Anglie, Spojené království) je skotský fotbalový útočník a reprezentant, v současnosti hráč klubu Sunderland AFC od ledna 2016 na hostování v Olympique Marseille.\n\n\nV A-mužstvu Skotska debutoval 26. 3. 2008 v přátelském utkání v Glasgowě proti reprezentaci Chorvatska (remíza 1:1).\n\n"}
{"id": "1167875", "url": "https://cs.wikipedia.org/wiki?curid=1167875", "title": "Ole Olsen", "text": "Ole Olsen\n\nJméno a příjmení Ole Olsen nosí tyto osobnosti:\n\n"}
{"id": "1167880", "url": "https://cs.wikipedia.org/wiki?curid=1167880", "title": "Ernst Zeiner", "text": "Ernst Zeiner\n\nErnst Zeiner (27. října 1867 Baden – 4. září 1961 Baden) byl rakouský pedagog a politik německé národnosti z Dolních Rakous, na počátku 20. století poslanec Říšské rady.\n\nPůsobil jako gymnaziální profesor v Badenu.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Dolní Rakousy 39. Po volbách roku 1907 byl uváděn coby člen klubu Křesťansko-sociální sjednocení.\n"}
{"id": "1167883", "url": "https://cs.wikipedia.org/wiki?curid=1167883", "title": "Helmut Kremers", "text": "Helmut Kremers\n\nHelmut Kremers (* 24. březen 1949, Mönchengladbach) je bývalý německý fotbalista. Hrával na pozici obránce.\nS německou reprezentací získal zlatou medaili na mistrovství světa 1974, byť na závěrečném turnaji nenastoupil. Celkem za národní tým odehrál 8 utkání.\n\nDvakrát vyhrál německý pohár, jednou s tehdy druholigovým Kickers Offenbach (1969/70), jednou se Schalke 04 (1971/72). V Bundeslize dosáhl nejlepšího výsledku v sezónách 1971/72 a 1976/77, kdy se Schalke dosáhl na druhou příčku.\n\nJeho bratr-dvojče Erwin Kremers byl rovněž fotbalistou a německým reprezentantem.\n"}
{"id": "1167886", "url": "https://cs.wikipedia.org/wiki?curid=1167886", "title": "Józef Kowalski", "text": "Józef Kowalski\n\nJózef Kowalski, SDB (13. března 1911, Siedliska – 3. července 1942, Auschwitz) byl polský římskokatolický duchovní, člen kongregace Salesiánů Dona Bosca. Stal se obětí nacistického pronásledování katolické církve. Od roku 1999 je uctíván jako blahoslavený mučedník ve skupině 108 polských katolických mučedníků z doby druhé světové války.\n\nV jedenácti letech začal studovat na salesiánské škole v Osvětimi. V šestnácti letech, roku 1928, započal noviciát v salesiánské kongregaci. Po složení prvních řeholních slibů začal studovat filosofii a teologii v Krakově. Roku 1934 složil slavné sliby a 29. května 1938 byl biskupem Stanisławem Rospondem vysvěcen na kněze. Následně působil jako sekretář salesiánského inspektora Adama Cieślara. Současně působil jako katecheta.\n\nKrátce před vypuknutím druhé světové války působil jako kněz ve farnosti Dębniki v Krakově. V roce 1941 byl zatčen gestapem a uvězněn v krakovské věznici Montelupich. Odtud byl následně transportován do Auschwitzu. Zde byl 3. července 1942 utopen v žumpě.\n\nDne 13. června 1999 byl papežem Janem Pavlem II. beatifikován.\n\n"}
{"id": "1167890", "url": "https://cs.wikipedia.org/wiki?curid=1167890", "title": "Norbert Nigbur", "text": "Norbert Nigbur\n\nNorbert Nigbur (* 8. květen 1948, Gelsenkirchen) je bývalý německý fotbalový brankář.\nS německou reprezentací získal zlatou medaili na mistrovství světa 1974, byť na závěrečném turnaji nenastoupil. Celkem za národní tým odehrál 8 utkání.\n\nSe Schalke 04 vyhrál v sezóně 1971/72 německý pohár. Ve stejné sezóně dosáhl svého nejlepšího výsledku v Bundeslize, když se Schalke dosáhl na druhou příčku.\n"}
{"id": "1167898", "url": "https://cs.wikipedia.org/wiki?curid=1167898", "title": "Abd al-Azíz", "text": "Abd al-Azíz\n\nAbd al-Azíz může být:\n\n\n"}
{"id": "1167902", "url": "https://cs.wikipedia.org/wiki?curid=1167902", "title": "Abd ar-Rahmán", "text": "Abd ar-Rahmán\n\nAbd ar-Rahmán může být:\n\n"}
{"id": "1167905", "url": "https://cs.wikipedia.org/wiki?curid=1167905", "title": "ASASSN-15lh", "text": "ASASSN-15lh\n\nASASSN-15lh (také označovaná jako SN 2015L) by mohla být superzářívá supernova zaznamenaná All Sky Automated Survey for SuperNovae (ASAS-SN) v roce 2015 v jižním souhvězdí Indiána. Objev, potvrzený skupinou ASAS-SN a několika dalšími teleskopy, byl formálně popsán a publikován 15. ledna 2016 v časopise Science, ale další nezávislý výzkum nabídl alternativní vysvětlení původu tohoto jasného objektu (viz níže). Je-li ASASSN-15lh skutečně supernova, jde o nezářivější zaznamenanou supernovou; v nejjasnější fázi byla padesátkrát zářivější než celá Galaxie Mléčná dráha, s energii stobilionkrát větší než Slunce. Vrchol absolutní hvězdné velikosti byl −23,5, vyzařující 2×10wattu. Vyzářená energie přesáhla 10 joulů. Supernova vykazovala rudý posuv 0,2326, v klidné, ale viditelné galaxii vzdálené kolem 3,8 miliard světelných let od Země. Podle Krzysztofa Staneka z Ohioské univerzity, jednoho z předních výzkumníků ASAS-SN. „Kdyby k tomu došlo v naší galaxii, zářila by více než měsíc v úplňku; nebyla by žádná noc a byla by skvěle viditelná za dne.“\n\nV prosinci 2016 publikoval jiný tým astronomů v časopise Nature Astronomy hypotézu, že ve skutečnosti nejde o supernovu, ale o hvězdu roztrhanou gravitačním působením supermasivní černé díry. Protože k roztrhání došlo ještě před horizontem událostí, je možno tento jev pozorovat. Podle navrhovaného scénáře superhmotná černá díra sídlící v centru této galaxie roztrhala hvězdu o velikosti Slunce, která se přiblížila příliš blízko. Tento jev bývá označován jako slapové roztrhání (tidal disruption event) a byl dosud pozorován jen asi desetkrát. Během procesu dochází k protahování tělesa hvězdy (někdy je pro popis této fáze používán termín “špagetifikace”, anglicky “spaghettified”) a následné rázové vlny kolidujících zbytků spojené s teplem vytvořeným během jejich akrece na černou díru vedou k intenzivnímu světelnému záblesku. Díky tomu tento jev skutečně může připomínat velmi jasnou supernovu, i když hvězda sama by se kvůli nízké hmotnosti nikdy supernovou nestala.\n\n"}
{"id": "1167907", "url": "https://cs.wikipedia.org/wiki?curid=1167907", "title": "Federico Pellegrino", "text": "Federico Pellegrino\n\nFederico Pellegrino (* 1. září 1990, Aosta) je italský reprezentant v běhu na lyžích. Vyniká obzvláště ve sprinterských disciplínách. V lednu 2016 se stal italským rekordmanem v počtu vítězných závodů Světového poháru v běhu na lyžích v kategorii mužů, když překonal Pietra Piller Cottrera.\n\n"}
{"id": "1167908", "url": "https://cs.wikipedia.org/wiki?curid=1167908", "title": "Katedrála svatého Jiří (Temešvár)", "text": "Katedrála svatého Jiří (Temešvár)\n\nKatedrála svatého Jiří (rumunsky Catedrala Sfântul Gheorghe din Timişoara) v rumunském městě Temešvár je římskokatolická katedrála diecéze Temešvár.\n\nKatedrála byla postavena ve dvou etapách v letech 1736 až 1774. Banát byl v této době po odchodu osmanských vojsk osídlován obyvatelstvem z Rakousko-Uherska převážně německého původu a římskokatolického vyznání. Katedrála byla ve svých dějinách několikrát renovována a do dnešních dob slouží jako katedrální chrám římských katolíků německého, maďarského a rumunského původu.\n\nStavba byla postavena v barokním architektonickém stylu. Vybudována byla podle plánů německého architekta Josepha Emanuela Fischera von Erlach. Má dvě mohutné věže (výška 35,5 m). Dlouhá je 55 metrů. Obraz z hlavního oltáře pochází z roku 1754. Interiér je velmi bohatě dekorovaný a je vyzdoben množstvím soch a obrazů (Karel Boromejský, svatá Terezie).\n"}
{"id": "1167909", "url": "https://cs.wikipedia.org/wiki?curid=1167909", "title": "Franz Fuchs (poslanec Říšské rady)", "text": "Franz Fuchs (poslanec Říšské rady)\n\nFranz Fuchs (8. června 1876 Garsten – 15. nebo 19. září 1914) byl rakouský politik německé národnosti z Horních Rakous, na počátku 20. století poslanec Říšské rady. Padl za první světové války.\n\nPůsobil jako redaktor v Urfahru. Pocházel z rodiny poštovního úředníka. Vychodil obecnou a měšťanskou školu. Sloužil v armádě. Od mládí se angažoval v křesťansko sociálním hnutí. Od roku 1904 byl redaktorem novin katolického dělnictva. Šlo o noviny \"Katholische Arbeiterzeitung\". V roce 1912 si zřídil v Urfahru hostinec.\n\nZasedal i jako poslanec Hornorakouského zemského sněmu. Zvolen sem byl v roce 1909 coby kandidát Křesťansko sociální strany za kurii všeobecnou. Poslancem byl do své smrti roku 1914. Na sněmu patřil do národohospodářského a sociálněpolitického výboru.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Horní Rakousy 13. Mandát obhájil ve volbách do Říšské rady roku 1911. V parlamentu zasedal do své smrti roku 1914. Po volbách roku 1907 byl uváděn coby člen klubu Křesťansko-sociální sjednocení, po volbách roku 1911 zasedal v Křesťansko-sociálním klubu německých poslanců.\n\nPo vypuknutí války byl povolán do 2. regimentu landšturmu. Zemřel v září 1914 na severní frontě, kde rakousko-uherská armáda čelila Rusku. Zavalila ho zemina v polním zákopu. Tisk oznámil úmrtí poslance koncem září 1914. Na přelomu září a října 1914 byl pak pohřben v Zaleszanech v Haliči. Koncem září se za zesnulého konalo rekviem v Linci.\n"}
{"id": "1167910", "url": "https://cs.wikipedia.org/wiki?curid=1167910", "title": "Kostel svatého Wolfganga (Hnanice)", "text": "Kostel svatého Wolfganga (Hnanice)\n\nKostel svatého Wolfganga je římskokatolický chrám v obci Hnanice v okrese Znojmo. Jde o farní kostel farnosti Hnanice. Mohutný pozdně gotický trojlodní chrám s věží a kaplí svatého Linharta pochází z konce 15. století. K východní straně lodi přiléhá studniční kaple, tvořená původním malým kostelem svatého Wolfganga z konce 13. století. Uvnitř kaple se nachází studna, které byly připisovány léčebné a zázračné účinky. Až do konce 18. století chrám sloužil jako poutní místo. Celý stavební soubor je chráněn jako kulturní památka.\n\nPůvodní malá kaple byla postavena v Hnanicích již kolem roku 1200, krátce po založení vsi. Ve třetí čtvrtině 13. století ji nahradil malý kostel zasvěcený svatému Wolfgangovi. Byl zbudován nad studnou, které byly připisovány léčebné a zázračné účinky. Kostel se zázračnou studnou se brzy stal vyhledávaným poutním místem.\n\nMnožství poutníků a přinášené milodary podnítily roku 1480 opata Pavla z louckého kláštera ke stavbě nového velkého chámu na místě současného kostela. Následně byla uzavřena dohoda mezi vsí Hnanice, opatem Pavlem a olomouckým biskupem Janem Filipcem o výstavbě chrámu. Stavba započala asi roku 1482 a to nezvykle věží, aby starý kostel mohl sloužit co nejdéle. Práce prováděla pravděpodobně stavební huť Lorenze Spenninga, stavitele svatoštěpánského dómu ve Vídni. Do výstavby se značně zapojili místní farníci, jejichž nákladem byla postavena věž. Postupně do roku 1498 vzniklo trojlodí s věží. K plánované dostavbě kněžiště, které mělo nahradit stávající kostel již nedošlo. Důvodem snad byl nedostatek finančních prostředků a tehdejší složitá situace církve. Nakonec byl chrám ve stávající podobě vysvěcen 3. dubna 1510 Martinem, biskupem Nikopolským. Stávající kostel byl přeměněn na studniční kapli.\n\nRoku 1518 došlo ke zřízení samostatné duchovní správy při kostele. Pozice faráře byla zastávána z řad kněžích louckého kláštera. Během druhé poloviny 16. století fara zanikla v souvislosti s místním rozšířením protestantismu. Kostel údajně roku 1645 vyhořel, jeho oprava proběhla až před rokem 1657. Tehdy snad také byla snesena gotická klenba, která zůstala po požáru nezakrytá a vystavená povětrnostním vlivům. Nahradila ji nižší barokní valená klenba. Novou klenbu obdržela i loď studniční kaple.\n\nV rámci josefinských reforem koncem 18. století došlo ke zrušení zdejšího poutního místa, které nahradila nově zřízená farnost. Studniční kaple byla přestavěna na obecní skladiště, rekonstrukce k původním účelům proběhla koncem 19. století. Po druhé světové válce kostel chátral, teprve v 80. letech započaly opravy, které pokračovaly i v následujícím desetiletí. Generální oprava byla dokončena roku 1999. Dosud však neproběhlo restaurování inventáře.\n\nPůvodní kostel svatého Wolfganga, nyní tzv. studniční kaple je orientovaná jednolodní stavba s odsazeným, trojboce zakončeným kněžištěm. Závěr kněžiště je opatřen stupňovanými opěrnými pilíři z kamenných kvádrů. Ke kněžišti z jižní strany přiléhá patrový útvar čtvercového půdorysu. V jeho přízemí se nachází sakristie, v prvním patře depozitář. Jde patrně o pozůstatek dřívější věže. Stěny kaple jsou kryty hladkými fasádami. Boční zdi kaple prolamují barokní okna zakončená obloukem. Okna kněžiště jsou užší, ukončená hrotitě. Vstup do lodi kaple je hlavním trojlodím, a to otvorem v zazdívce vítězného oblouku ve východním průčelí. Další vstup do kaple se nachází ve východní zdi kněžiště. Loď kaple a sakristie nesou barokní valenou klenbou. Kněžiště je zaklenuto jedním polem křížové žebrové klenby a lunetovým závěrem. Střecha lodi a sakristie je sedlová, hřeben lodi nese sanktusovou vížku. V ní visí zvon z roku 1999.\n\nUvnitř lodi, při severní zdi se nachází studna s pozdně renesanční kamennou obrubou. Vybavení zahrnuje barokní oltář s kamennou sochou svatého Wolfganga, původem z doby kolem roku 1480. Dále pak socha Panny Marie z 1. poloviny 18. století a dřevěné kartuše zdobené reliéfy, z 2. poloviny 18. století.\n\nSoučasný chrám svatého Wolfganga tvoří mohutné trojlodí zhruba čtvercového půdorysu. Ze severního průčelí je odsazena mělká kaple obdélníkového půdorysu. Severní a jižní průčelí podpírají stupňované opěrné pilíře, další jsou umístěny nakoso v každém rohu stavby. Pilíře se tyčí po celá výšce stěny, až k podstřešní římse. Spodní část fasád trojlodí obíhá kordonová římsa, nad ní jsou pilíře tvarovány do břitu. Horní část pilířů je zdobena kamennými fiálami. Nad kordonem a mezi opěrnými pilíři jsou prolomena vysoká okna opatřená jedním nebo dvěma dělícími kamennými pruty. Lomený oblouk jejich horního zakončení nese výplň tvořenou bohatou kamennou kružbou. Vstupy do trojlodí se nacházejí v severním a jižním průčelí. Jedné se o sedlové portály zdobené profilovaným kamenným ostěním završená kýlovým obloukem. V severních tympanonech je reliéfně ztvárněn motiv Zvěstování Panny Marie, v jižních pak Ecce homo. Vstupní dveře jsou původní jednokřídlové, pobité železnými pláty a opatřené tepanými zámky.\n\nUvnitř je trojlodí rozčleněno dvěma řadami kamenných sloupů zakončených římsou. Prostřední loď je sklenuta valenou klenbou, boční lodě nesou nižší klenby křížové. V západní části se nachází hudební kruchta, uprostřed zaklenutá valeně, po stranách hvězdicovou klenbou. Přístup na kruchtu umožňuje vřetenové schodiště. Kruchta nese varhany z roku 1940, vybavené elektromagnetickou trakturou.\n\nHlavní oltář pochází z 1. čtvrtiny 18. století. Jeho autorem je Narcis Schnitzer. Střed oltáře zaujímá obraz svatého Wolfganga. U paty oltáře stojí sochy sv. Václava a sv. Leopolda. V nástavci oltáře je plastika Boha Otce s anděly, po bocích plastiky sv. Augustina a sv. Mikuláše. V severní boční lodi je umístěn retabulární oltář sv. Anny z první poloviny 18. století. V jižní boční lodi stojí baldachýnový oltář stejného stáří. Na konzolách přípor bočních lodí zaujímá místo soubor soch svatých, zhotovený v 18. století. Volně jsou umístěny dřevořezby Madony a Korunování Panny Marie z doby kolem roku 1500, dále sochy sv. Floriána a sv. Jana Nepomuckého z 18. století.\n\nVěž kostela přiléhá k západnímu průčelí trojlodí. Jde o čtyřpatrovou stavbu na čtvercovém půdorysu. Její stěny jsou opatřené štěrbinovými otvory a členěné římsami. Valeně zaklenuté přízemí je přístupné z podkruchtí kostela. Do prvního patra, původně plnícího účely trezoru a obecního archivu, je přístup z kruchty. Na vrcholu věže se zvedá polygonální zvonice opatřená kamenným ochozem. Zvonici zakončuje zděný jehlan. Uvnitř se nachází zvon, ulitý roku 1480 mistrem Jiřím z Brna a dále malý zvon z roku 1997.\nKaple svatého Linharta je obdélná stavba, přiléhající k jižní zdi lodi studniční kaple. Na východní straně je zakončena trojbokým závěrem. Její stěny, pokryté hladkou fasádou, jsou opatřeny třemi okny. Ta jsou obdobná jako u lodi studniční kaple. Vstup do kaple je barokním portálem v jižní stěně studniční kaple. Strop tvoří síťová žebrová klenba.\n\n"}
{"id": "1167912", "url": "https://cs.wikipedia.org/wiki?curid=1167912", "title": "Abderhalden", "text": "Abderhalden\n\nPříjmení Abderhalden nosí více různých významných osobností:\n\n"}
{"id": "1167915", "url": "https://cs.wikipedia.org/wiki?curid=1167915", "title": "Abdi", "text": "Abdi\n\nPříjmení Abdi nosí více různých významných osobností:\n\n"}
{"id": "1167918", "url": "https://cs.wikipedia.org/wiki?curid=1167918", "title": "Ray Parlour", "text": "Ray Parlour\n\nRaymond Parlour známý více jako Ray Parlour (* 7. března 1973, Romford, Anglie, Spojené království) je bývalý anglický fotbalový záložník a reprezentant.\n\n\nRay Parlour nastupoval v anglickém mládežnickém výběru U21. \n\nV A-mužstvu Anglie debutoval 27. 3. 1999 v kvalifikačním utkání v Londýně proti reprezentaci Polska (výhra 3:1). Celkem odehrál v letech 1999–2000 za \"Albion\" (anglický národní tým) 10 zápasů, branku nevstřelil. Nezúčastnil se žádného významného šampionátu (evropského či světového).\n\n"}
{"id": "1167923", "url": "https://cs.wikipedia.org/wiki?curid=1167923", "title": "Abdulhamid", "text": "Abdulhamid\n\nAbdulhamid může být:\n\n"}
{"id": "1167927", "url": "https://cs.wikipedia.org/wiki?curid=1167927", "title": "Marie Dorotea Rakouská", "text": "Marie Dorotea Rakouská\n\nMarie Dorotea Rakouská (Maria Dorothea Amalie; 14. června 1867, Alcsút – 6. dubna 1932, Alcsút) byla členka uherské linie Habsbursko-lotrinské dynastie, arcivévodkyně rakouská, princezna uherská a česká, vévodkyně z Orléans.\n\nNarodila se jako druhá nejstarší dcera arcivévody Josefa Karla Ludvíka Habsbursko-Lotrinského a jeho manželky princezny Klotyldy Sasko-Kobursko-Gothajské. Přes jejího otce byla pravnučkou císaře Leopolda II. a přes její matku pravnučkou francouzského krále Ludvíka Filipa.\n\nDne 5. listopadu 1896 se ve Vídni vdala za vévodu Filipa Orleánského, nejstaršího syna hraběte Filipa Pařížského a jeho manželky princezny Marie Isabely Orleánské.\n\nPo několika letech manželství se jejich vztah zhoršil a Marie začala trávit čas na panství její rodiny v Alcsútu. Roku 1906 se její manžel pokoušel přesvědčit, aby se spolu usadily v Manoir d'Anjou poblíž Bruselu, avšak Marie odmítla a dožila na panství.\n\nZemřela 6. dubna 1932.\n\n"}
{"id": "1167928", "url": "https://cs.wikipedia.org/wiki?curid=1167928", "title": "Rødven stavkirke", "text": "Rødven stavkirke\n\nRødven stavkirke je dřevěný hrázděných kostel skandinávského typu (stavkirke), nacházející se v osadě Rødven (v blízkosti města Rauma, v okrese Møre og Romsdal) v Norsku.\n\nKostel je jednolodní, zbudovaný nejspíše na přelomu 12. a 13. století. Dřevěné nosníky byly k původní stavbě pravděpodobně přistavěny během rekonstrukce, která se uskutečnila v 17. století, když byly zároveň zbourány venkovní galerie. V interiéru se nacházejí lavice, které pojmou asi 100 návštěvníků, kazatelna z roku 1712 a velký středověký krucifix ze 14. století.\n\nBěhem archeologického průzkumu v letech 1962 – 1963 byly nalezeny zbytky starších staveb na místě kostela. V současnosti se v Rødvenském kostele konají bohoslužby pouze v létě, jinak je častým místem konání svatebních obřadů.\n\n"}
{"id": "1167929", "url": "https://cs.wikipedia.org/wiki?curid=1167929", "title": "Cukuba sentá biru", "text": "Cukuba sentá biru\n\nCukuba sentá biru (, angl. Tsukuba Center Building) je komplex budov, navržený architektem Arata Isozaki v roce 1983 v městečku Cukuba, vzdáleném přibližně 40 mil od Tokia, hlavního města Japonska. Je součástí státního projektu akademického městečka Cukubě kenkjú gakuentoši. Důvodem tohoto projektu byl pokus o odlehčení Tokia od velké zátěže populací. \nŘešilo se oddělení pěší zóny od dopravní komunikace, čemuž muselo být přizpůsobeno i zónování jednotlivých objektů.\nZákladní myšlenka byla převzata z urbanizace evropských měst, kde náměstí - plaza - tvoří jádro města, ať už z urbanistického, funkčního, nebo provozního charakteru. Na realizaci se podílelo množství odborníků z různých oblastí, jako byli výzkumní pracovníci, politici, akademici, či umělci. Při návrhu architektonického výrazu se váhalo nad tradičními prvky japonské kultury a nad moderním charakterem výstavby. Vzhledem k tomu, že tento typ náměstí byl v Japonsku naprostou inovací, rozhodl se architekt Arata Isozaki pro architekturu v moderním západním stylu, avšak v inverzním charakteru jednotlivých prvků. Inspiroval se přitom Michelangelovým náměstím pro Campidoglio.\n\nNávrh zahrnoval byty, občanskou vybavenost, různé instituce a centrální náměstí určené na společenské aktivity. Koncept obsahuje hotel, konferenční místnosti, administrativní centrum a bar s vyhlídkou na východní straně, koncertní sál a informační centrum na jižní straně. Náměstí obklopují různé obchody, butiky a kavárny.\nVyužila se řada materiálů, jako např. typická žula, charakteristická pro dané prostředí, umělý kámen, leštěný kov, zde hliníkový obklad, který akcentuje zaoblené povrchy.\n\nNáměstí má oválný tvar a je výškově odstupňované. V nejníže položeném středu náměstí se nachází akcent v podobě dvou vodních zdrojů - vodopádu a bronzové sochy vavřínu, představující metamorfózu Dafné.\n\n"}
{"id": "1167930", "url": "https://cs.wikipedia.org/wiki?curid=1167930", "title": "Abe", "text": "Abe\n\nPříjmení Abe nosí více různých významných osobností:\n\n\n\n\n"}
{"id": "1167931", "url": "https://cs.wikipedia.org/wiki?curid=1167931", "title": "Bronislav Hofman", "text": "Bronislav Hofman\n\nBronislav Hofman (* 12. února 1933 Velké Poříčí) je český fotograf.\n\nNarodil se 12. února 1933 jako syn Josefa Hofmana, spolumajitele textilní továrny na barvení plátna v Hronově. I jeho dědeček byl textilní tiskař a barvíř. Fotografování se věnoval již v dětství. Přirozené a živé snímky se mu podařily již v jeho čtrnácti letech při zachycení návštěvy ministra zahraničí Jana Masaryka v Hronově, přesto navázal na rodinnou tradici a vystudoval průmyslovou školu chemicko-textilní ve Dvoře Králové. V rodinné barevně získal i svou první praxi. Po škole nastoupil do textilní továrny \"Tiba\" Josefův Důl u Mladé Boleslavi, kde pracoval jako provozní chemik i jako vedoucí směny. V roce 1962 se stal podnikovým fotografem propagačního oddělení textilního podniku \"Tepna Náchod\". Roku 1991 se stal nezávislým profesionálním fotografem.\n\nHlavními žánry jeho tvorby je dokument, portrét a krajina. Výtvarný pohled nechyběl ani v jeho reklamních fotografiích. Od 60. let 20. století často spolupracoval s periodiky (např. Mladý svět, Náš čas, Rodným krajem).\n\n\nÚčast v dalších výstavách, například Náchodský výtvarný podzim.\n\n"}
{"id": "1167933", "url": "https://cs.wikipedia.org/wiki?curid=1167933", "title": "Abecassis", "text": "Abecassis\n\nPříjmení Abecassis nosí více různých významných osobností:\n\n"}
{"id": "1167934", "url": "https://cs.wikipedia.org/wiki?curid=1167934", "title": "Mařice pilovitá", "text": "Mařice pilovitá\n\nMařice pilovitá (\"Cladium mariscus\") je vytrvalá, vlhkomilná, šáchorovitá rostlina, jediný druh rodu mařice, který se v České republice i v celé Evropě vyskytuje. Druh je kosmopolitně rozšířen, roste v pěti světadílech a nejvíce se vyskytuje v mírném podnebném pásu. Ve střední Evropě však patří k mizejícím druhům a v Česku, kde roste pouze na několika místech v Polabí, je mařice dokonce vážně ohrožena vyhynutím.\n\nRoste na vlhkých půdách bohatých na vápník, na slatinných loukách, vřesovištích, v blízkosti minerálních pramenů, v močálech, zavlažovacích kanálech i zazemněných nádržích s plytkou, stojatou vodou. Snáší i mírně brakickou vodu.\n\nJe to rostlina konkurenčně silná, šíří se hlavně hustou sítí oddenků, méně často generativně semeny. Za příhodných podmínek vytváří velké jednodruhové kolonie.\nMařice pilovitá je vytrvalá, výběžkatá, trsnatá bylina s dlouhými, tlustými, plazivými oddenky rostoucími do hloubky až 50 cm. Těsně zpod povrchu roste silná, nevětvená, dutá, dole oblá a nahoře trojhranná, 0,5 až 2 m vysoká lodyha pokrytá širokými, hnědými listovými pochvami bez jazýčků. Spirálovitě vyrůstající listy jsou tvrdé, čárkovité, kýlnaté, 1 až 1,5 cm široké a téměř 50 cm dlouhé; jsou souběžně žilnaté a po okraji hrubě pilovité.\n\nDrobné, podlouhle vejčité, žlutohnědě zbarvené klásky jsou v počtu tři až deset hustě směstnány do kulatých klubíček a tyto vytvářejí jeden vrcholový a několik úžlabních kruželů v délce až 50 cm. Vejčitý klásek má obvykle v úžlabí pluch pouze dva kvítky bez okvětí, z nich spodní bývá zpravidla samčí a horní oboupohlavný, ten má dvě až tři tyčinky a svrchní semeník s čnělkou nesoucí dvou až trojramennou bliznu. Spodních 3 až 5 plev je bez kvítků. Je větrosnubná rostlina rozkvětající v červenci a srpnu.\n\nPlod je vejčitě trojhranná, hnědá, lesklá, 3 mm velká nažka s krátkým zobáčkem, která bývá po okolí rozptylována vodou nebo roznášena ptáky.\n\nV zemích, kde se vyskytuje hojně, bývá rostlina místně sklízena a sloužívá k pokrytí doškových střech.\n\nJejí výskyt v české přírodě, byť je minimální, je považován za celkem stabilní, všechny její lokality jsou územně chráněny. Sama rostlina je chráněna zákonem, ve vyhlášce „Ministerstva životního prostředí ČR č. 395/1992 Sb. ve znění vyhl. č. 175/2006 Sb.“ je jako kriticky ohrožený druh zařazena pod (§1) a stejně je hodnocena i v „Červeném seznamu cévnatých rostlin České republiky (C1t)“.\n\nVzhledem k obrovskému areálu se druh, na základě drobných morfologických znaků, rozpadá na několik geograficky oddělených poddruhů. V Evropě se vyskytuje pouze nominátní poddruh.\n\n\n \n"}
{"id": "1167936", "url": "https://cs.wikipedia.org/wiki?curid=1167936", "title": "Cchaj Jing-wen", "text": "Cchaj Jing-wen\n\nCchaj Jing-wen (transkripcí Gwoyeu Romatzyh \"Tsai Ing-wen\", , tchajwansky: Chhoà Eng-bûn, * 31. srpna 1956 Tchaj-pej) je tchajwanská politička a univerzitní profesorka práva, od roku 2016 prezidentka Čínské republiky, jako první žena v tomto úřadu. Na rozdíl od svého předchůdce, Ma Jing-ťioua, se řadí k odpůrcům sbližování s pevninskou Čínou. V roce 2004 se stala členkou Demokratické pokrokové strany.\n\nCchaj Jing-wen se narodila v rodině podnikatele. Studovala práva v Tchaj-wanu, poté v New Yorku, rovněž získala ekonomický doktorát v Londýně. Poté začala přednášet právo na univerzitě a působila v akademické sféře. Členkou Demokratické pokrokové strany se stala v roce 2004, ve 48 letech. Mezi roky 2006 až 2007 byla vicepremiérkou země a zároveň předsedkyní Komise na ochranu spotřebitele. Funkci předsedkyní Demokratické pokrokové strany získala poprvé v roce 2008 po korupčních aférách předchozího prezidenta Čchen Šuej-piena. \n\nO prezidentství se poprvé pokoušela v lednových volbách 2012, kdy těsně prohrála s kandidátem Kuomintangu Ma Jing-ťiouem, který post obhajoval. Krátce poté rezignovala na předsednictví Demokratické pokrokové strany. Ovšem v květnu 2014 se stala znovu předsedkyní této strany. Prezidentské volby konané 16. ledna 2016 vyhrála s výraznou převahou hlasů (56,12 %) a porazila kandidáta vládnoucí strany Kuomintang Erika Čchu. Na rozdíl od předchůdce v prezidentském úřadu, Ma Jing-ťioua, patří k odpůrcům sbližování s pevninskou Čínou, s opatrnějším postojem.\n"}
{"id": "1167938", "url": "https://cs.wikipedia.org/wiki?curid=1167938", "title": "Zuzana Holasová", "text": "Zuzana Holasová\n\nZuzana Holasová (* 24. srpna 1950, Praha) je česká právnička a spisovatelka, autorka knih pro děti a mládež.\n\nNa Karlově univerzitě vystudovala práva a nakladatelskou specializaci v rámci žurnalistiky. Získala titul JUDr. (doktor práv). Pracovala v nakladatelství Albatros, kde redigovala naučnou literaturu, například šestidílný cyklus \"Obyčejná dobrodružství\" (1978–1982), reportážně laděná vyprávění o různých profesích. Koncem osmdesátých let začala publikovat svá vlastní díla určená pro děti a mládež. Její prvotinou je převyprávěná korejská báje \"Nefritový prsten\" vydaná pod pseudonymem Zuzana Duchoňová. Stala se spisovatelkou na volné noze, žije v Praze. Osud ji přivedl k víře a je členkou Sekulárního františkánského řádu.\n\n"}
{"id": "1167941", "url": "https://cs.wikipedia.org/wiki?curid=1167941", "title": "Jana Yngland Hrušková", "text": "Jana Yngland Hrušková\n\nJana Yngland Hrušková (* 30. ledna 1959 Náchod) je česká herečka, zpěvačka, moderátorka a aktivistka. \n\nHrála s rockovou skupinou Genese v Hradci Králové. Je především známá z programu MEMENTO, kde zpívala s Petrem Novákem. Také natočila koncem 80. let videoklipy a písničky Leška Semelky a dalších autorů. V roce 1989 se vdala do Norska a následně s manželem odešla do Německa. Tam pracovala jako zpěvačka a učitelka zpěvu. V roce 2013 se vrátila zpět do České republiky, kde začala hrát divadlo pro děti. Příchodem migrantské vlny se začala této tematice věnovat. \n\nJana Yngland Hrušková je sestra Evy Hruškové, která ztvárnila hlavní postavu v černobílé pohádce Popelka z roku 1969. Společně hrají v loutkovém divadle Evy Hruškové a Jana Přeučila. Také vystupuje s Vlastimilem Harapesem a dalšími českými umělci.\n\nJe vdaná za norského novináře, který se jmenuje Dag Harald Yngland. Má s ním jednoho syna Jana Hrušku. Proslavila se svými články, internetovými videi, livestreamy na sociálních sítích a vystoupením v pořadu Máte slovo s Michaelou Jílkovou, kdy na dotaz tazatele Martina Schwarze z iniciativy Proti projevům nenávisti odpověděla slovy: \"„Ňuňuňu, podívejte se na něho, mladej, odkudpak přišel.“\" Za což jí server Demagog.cz udělil prvenství v soutěži „o nejhutnější využití argumentačních faulů“. V roce 2016 oznámila svůj zájem kandidovat na prezidentku České republiky v prezidentských volbách, které se konaly v roce 2018. Od roku 2016 je také reportérkou studentského magazínu DISUK.cz.\n\n1. srpna 2017 byla hostem Martina Veselovského v internetovém pořadu DVTV.\n\nV současnosti bydlí v České Skalici, věnuje se loutkovému divadlu, jezdí hrát představení pro děti a vystupuje v domovech seniorů. Pracuje i jako učitelka zpěvu.\n\n"}
{"id": "1167945", "url": "https://cs.wikipedia.org/wiki?curid=1167945", "title": "Anton Weiguny", "text": "Anton Weiguny\n\nAnton Weiguny (29. března 1851 Urfahr – 14. prosince 1914 Linec) byl rakouský politik německé národnosti z Horních Rakous, na počátku 20. století poslanec Říšské rady.\n\nByl synem tkalce. Vystudoval farní školu v Urfahru. Od roku 1863 byl krejčovským učněm. Byl členem katolického tovaryšského spolku. Od roku 1874 do roku 1875 působil jako člen předsednictva Katolické jednoty pro vzdělávání dělníků v Linci. V roce 1874 založil Oborovou jednotu krejčích, které předsedal. V letech 1875–1877 pak zastával funkci předsedy Katolické jednoty pro vzdělávání dělníků v Linci. Později se přiklonil k sociálně demokratickému hnutí. Od roku 1897 vydával list \"Die Wahrheit\", od roku 1911 \"Tagblatt\". V letech 1905–1914 zasedal v obecní radě v Linci za Rakouskou sociálně demokratickou stranu.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Horní Rakousy 03. Mandát obhájil ve volbách do Říšské rady roku 1911. V parlamentu zasedal do své smrti roku 1914. Po volbách roku 1907 byl uváděn coby člen Klubu německých sociálních demokratů, po volbách roku 1911 v Klubu německých sociálních demokratů.\n\nZemřel po dlouhé nemoci v prosinci 1914.\n"}
{"id": "1167946", "url": "https://cs.wikipedia.org/wiki?curid=1167946", "title": "Alois Ausobsky", "text": "Alois Ausobsky\n\nAlois Ausobsky (10. února 1863 Vídeň – 27. dubna 1927 Štýrský Hradec) byl rakouský politik německé národnosti ze Štýrska, na počátku 20. století poslanec Říšské rady.\n\nByl odborovým tajemníkem ve Štýrském Hradci. Původní profesí byl soustružníkem. Od mládí se angažoval v sociálně demokratické straně. V květnu 1893 přišel na kratší dobu do Štýrského Hradce a nastoupil jako redaktor listu \"Arbeiterwille\". Od roku 1903 pracoval pro redakci \"Gleichheit\" ve Vídeňském Novém Městě. Opětovně se do Štýrského Hradce přestěhoval v roce 1904 a stal se tajemníkem odborů. Zastával i funkci člena obecní rady. V roce 1912 se stal i historicky prvním sociálně demokratickým náměstkem starosty města.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Štýrsko 05. Po volbách roku 1907 byl uváděn coby člen Klubu německých sociálních demokratů.\n\nZemřel v dubnu 1927.\n"}
