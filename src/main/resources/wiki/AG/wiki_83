{"id": "1140143", "url": "https://cs.wikipedia.org/wiki?curid=1140143", "title": "Maduk", "text": "Maduk\n\nMark van der Schoot (* 4.10.1990, Amsterdam, Nizozemsko), známější pod pseudonymem Maduk, je DJ a producent reprezentující liquid drum and bass.\n\nMark van der Schoot pochází z Amsterdamu a lze označit za vycházející hvězdu liquid drum and bassu. S produkcí elektronické hudby začal Maduk v roce 2010, přičemž se učil převážně sám a využíval své znalosti z audio inženýrství, které studoval 2 roky na konzervatoři.  \n\nNa hudební scéně dal o sobě Maduk poprvé vědět v roce 2011, kdy byl vydán jeho první track s názvem \"Avalon\", a to vydavatelstvím Liquicity Records. Poté následovaly další úspěšné tracky, mezi nejpopulárnější patří \"Ghost Assassin\", na kterém se vokály podílela Veela , \"Feel Good\" či \"Never Again\". Vedle vlastní produkce se Maduk věnuje i remixům, za všechny lze uvést remix k tracku \"All I Know\" od britského dua Matrix & Futurebound či mezi fanoušky oblíbený remix k hlavní znělce seriálu Pokémon.  \n\nZa rok 2014 byl oceněn jako \"Best Newcomer Producer\" na prestižních \"Drum & Bass Arena Awards\". Za rok 2015 zvítězil v kategorii \"Best Newcomer DJ\". \n\nV září roku 2015 podepsal spolupráci s Hospital Records, které lze považovat za vydavatelství sdružující nejpopulárnější interprety liquid drum and bassu a zařadil se mezi jména jako je High Contrast, Netsky, Logistics a další.\n\nMaduk je pevně spojen s vydavatelstvím Liquicity Records. Liquicity bylo založeno v roce 2008 Madukovým kamarádem Marisem Goudzwaardem jako youtubový kanál a rychle stalo se místem, kde se soustřeďovala komunita posluchačů liquid drum and bassu. Postupem času se do chodu Liquicity začal angažovat i samotný Maduk. Liquicity Records vydalo několik alb a tracků a od roku 2013 jsou pod Liquicity organizovány i drum and bassové akce.\n\nOd roku 2012 je každoročně Madukem sestavován Liquicity Yearmix (dostupný např. na youtube) obsahující v jedné hodině mix více než 50 předních hitů liquid drum and bassu daného roku.  \n\nLiquicity sdružuje liquid drum and bassové interprety jako je Rameses B, Feint, Champion, Fliwo či NCT. \n\nPoté, co v září roku 2015 Maduk podepsal spolupráci s Hospital Records, částečně ukončil své působení v Liquicity, kdy již jeho vlastní tracky nebudou moct být vydávány pod Liquicity Records. Maduk se však vyjádřil, že bude i nadále pokračovat v sestavování Liquicity Yearmixů, účastnit se akcí pořádaných Liquicity či bude vytvářet remixy. \n\nNíže jsou uvedeny některé tracky produkované Madukem. \n"}
{"id": "1140144", "url": "https://cs.wikipedia.org/wiki?curid=1140144", "title": "Bernard Horst", "text": "Bernard Horst\n\nBernard Horst, vlastním jménem Otakar Poupa (15. února 1905 Most – 17. srpna 1979 Říčany) byl český spisovatel a nakladatelský redaktor. Pracoval jako železničář a železniční manažer, v letech 1952–1962 byl ředitelem Dopravního nakladatelství. Literárně činný byl od 1928, publikoval povídky a prózy, často z Rudohoří a z Podkrkonoší.\n\n"}
{"id": "1140147", "url": "https://cs.wikipedia.org/wiki?curid=1140147", "title": "Rýdův kopec (rozhledna)", "text": "Rýdův kopec (rozhledna)\n\nRozhledna Rýdův kopec (označovaná též TRIGON) se nachází na stejnojmenném vrchu u obce Děbolín v okrese Jindřichův Hradec. \n\nRozhledna byla vybudována s cílem zlepšit vybavenost regionu v oblasti cestovního ruchu a zvýšit atraktivitu Jindřichohradecka. Vítězný projekt pochází od Ing. arch. Miroslava Hájka, se stavbou se započalo v září 2014, dokončena byla v červnu 2015, slavnostní otevření proběhlo 8. července 2015. Na financování stavby ve významně podílel grant z Evropského dotačního fondu pro regionální rozvoj ROP jihozápad. \n\nArchitektonické a konstrukční řešení je založeno na ideji rovnoramenného trojúhelníku, který tvoří půdorys rozhledny (velikost strany cca 10 m). Trigon = trojúhelník, je základním stavebním kamenem tvorby či modelace jakékoli plochy, zároveň je ztužujícím základem statické pevnosti. Konstrukční systém rozhledny je kombinovaný a tvoří jej stěnový systém ve spodní části stavby a sloupový systém s podélnými rámy v horní části.\n\nStavba má tvar trojbokého hranolu o půdorysu rovnostranného trojúhelníka a spočívá na železobetonové základně, obložené kamennými deskami, z níž vede dřevěné schodiště na dolní vyhlídkovou plošinu ve výšce 6 m. Na horní plošinu ve výšce 24 m je možno vystoupat po dřevěném schodišti o 120 schodech. Plošina s pohledovými růžicemi je celá zasklená a zastřešená, na vnější vyhlídkový ochoz vedou troje posuvné dveře, proti výkyvům chrání stavbu tři ocelové sloupy, skloněné ke středu stavby. Dolů se dostanete po točitém ocelovém schodišti o 102 schodech kolem středového sloupu. \n\nPřístupná je v měsících duben-říjen. \n\nŠumava s vrcholy Špičák, Plechý či Boubín, Blanský les s Kletí, Javořická vrchovina, Novohradské hory s Kraví horou, Slepičí hory, ze sídel Jindřichův Hradec a Třeboň. Při dobré dohlednosti zřejmě i alpský vrchol Ötscher (1893 m n. m.)\nRozhledna je prakticky od svého vzniku terčem setrvalé kritiky, mnohdy nevelmi opodstatněné. Již v průběhu stavby vzbudila rozruch výsledná cena díla, jež byla zpočátku prezentována pouze jako 15% doplatek k (neuváděné) 85% dotaci. Některé kruhy z řad zájemců o architekturu zpochybňovaly volbu vítězného návrhu pomocí veřejné ankety, ale i samotnou podobu rozhledny. Následně bylo poukazováno na zatékání do přízemí v zimním období či zešednutí dřevěných dílů. Objevily se zvěsti o přítomnosti dřevokazné houby. Hoax o údajné nedostatečnosti základů, hrozící vyústit až ve vyvrácení rozhledny, byl vyvracen magistrátem Jindřichova Hradce.\nNejbližší železniční stanicí je Děbolín, odtud po silnici do středu obce a dále po červené turistické značce k rozhledně (délka trasy: 2 km). \n\n\n"}
{"id": "1140149", "url": "https://cs.wikipedia.org/wiki?curid=1140149", "title": "Kostel svatého Havla (Počedělice)", "text": "Kostel svatého Havla (Počedělice)\n\nKostel svatého Havla v Počedělicích je barokně upravená sakrální stavba stojící v jihozápadní části obce v areálu tvořeném hřbitovem. Je chráněn jako kulturní památka České republiky.\n\nKostel je pozdně románský stojící v místě nejméně od poloviny 13. století, jak dosvědčují dvě původní románská okénka v lodi. V 1. polovině 14. století byl goticky rozšířen presbytář. Písemně je zde v roce 1356 zmiňován plebán a kostel v roce 1403. Barokně byl upraven v roce 1760. Po roce 1945 stavba značně zchátrala.\n\nKostel je jednolodní, obdélný. Má užší, pětiboce uzavřený presbytář s opěráky a obdélnou sakristii po severní straně. Západní průčelí má hrotitý profilovaný portál a barokní volutový štít v celé šíři. Boční fasády jsou zcela hladké, s polokruhově zakončenými okny. Presbytář je členěn opěráky a v závěru třemi úzkými hrotitými okny. V jižní fasádě lodi je obdélný vchod.\n\nPresbytář je sklenut křížovou žebrovou klenbou a pětidílnou paprsčitou žebrovou klenbou v závěru. Žebra jsou hrušková, a jsou zde kružbové konzoly. V severní stěně je hrotitý výklenkový sanktuář v profilovaném rámci. V jižní stěně je malý hrotitý výklenek. Triumfální oblouk je hrotitý, okosený. Loď kostela má plochý strop. Dřevěná kruchta spočívá na jednom pilíři. V severní části západní stěny je zazděné hrotité okénko. Sakristie má pravoúhlý vstup a má valenou klenbu s lunetami.\n\nHlavní oltář je pseudobarokní. Je na něm obraz sv. Havla a obraz sv. Jiří v nástavci z roku 1817 od \"J. Lehmanna\". Boční oltář je s obrazem sv. Jana Nepomuckého v akantovém rámu z 1. čtvrtiny 18. století. Barokní oltář je vybaven sochou Panny Marie. V kostele se nachází také obraz Čtrnácti svatých pomocníků ze 2. poloviny 18. století. Náhrobník \"Elišky z Vršovic a Polevska\" je pozdně gotický z 2. poloviny 15. století (asi z roku 1474). Gotické nástěnné malby ze 14. století jsou zabíleny. Velká část vnitřního zařízení postupně z kostela do konce 20. století zmizela.\n\nKostel je obklopen hřbitovem a jeho kamenná zeď plní vzhledem k blízkosti Ohře i funkci protipovodňové hráze. Brána na hřbitov je barokní. Má pravoúhlý vchod a trojúhelníkový štít v němž se nachází malá nika. V areálu je severovýchodně od kostela novogotická \"kaple Nejsvětější Trojice\" v hlubokém polokruhově ukončeném výklenku a se dvěma andílky na vysokém podstavci a severně od kostela zdevastovaný kamenný kříž z 30. let 19. století.\n\n"}
{"id": "1140150", "url": "https://cs.wikipedia.org/wiki?curid=1140150", "title": "Kawasaki P-1", "text": "Kawasaki P-1\n\nKawasaki P-1 (původně P-X a XP-1) je námořní protiponorkový a hlídkový letoun japonských námořních sil sebeobrany vyvinutý společností Kawasaki Heavy Industries. Do operační služby byl typ přijat v roce 2013.\n\nProgram vývoje hlídkového letounu P-X, který by ve službě nahradil stárnoucí hlídkové stroje Lockheed P-3C Orion, byl zahájen roku 2001. Součástí tohoto zbrojního programu byl i vývoj transportního letounu C-X (později XC-2, nyní Kawasaki C-2), který měl s typem P-X sdílet řadu komponentů. To se však podařilo splnit jen v malé míře. V listopadu roku 2001 byla vývojem obou letounů pověřena společnost Kawasaki. Slavnostní roll-out prototypu XP-1 proběhl v červenci 2007 a tento prototyp poprvé vzlétl v září 2007. Od srpna 2008 do března 2010 byly japonskému ministerstvu obrany předány čtyři prototypy k testování. Na základě zkoušek byly například zesíleny trup a palivová nádrž.\n\nHlídkový letoun P-1 je čtyřmotorový dolnoplošník klasické koncepce. Letoun je mimo jiné vybaven radarem Toshiba HPS-106 typu AESA a detektorem magnetických anomálií. K pátrání po ponorkách slouží z letounu shazované sonobóje. Výzbroj tvoří protilodní střely, protizemní střely, torpéda, miny, nebo hlubinné pumy do celkové hmotnosti cca 9000 kg, nesené v pumovnici a na osmi externích závěsnících. Letoun pohánějí čtyři dvouproudové motory Ishikawajima-Harima Heavy Industries F7-10.\n\nPočátkem roku 2015 se objevily spekulace, že by hlídkové letouny P-1 mohlo zakoupit Spojené království jako náhradu za vyřazené letouny BAE Systems Nimrod MRA4.\n\n\n\n Japonsko\n"}
{"id": "1140152", "url": "https://cs.wikipedia.org/wiki?curid=1140152", "title": "Alžbětinský klášter (Kadaň)", "text": "Alžbětinský klášter (Kadaň)\n\nKlášter alžbětinek v Kadani s přilehlým kostelem svaté Rodiny je barokní stavba bývalého kláštera, která se nachází v památkové rezervaci na Špitálském předměstí v Kadani. Byl postavený v letech 1748–1755 za podpory hraběnky Karolíny ze Schönkirchenu. Celý areál je chráněn jako kulturní památka České republiky.\n\nKadaňský konvent alžbětinek vděčí za svou realizaci zejména rodu Schönkirchenů. K oficiálnímu uvedení řádu alžbětinek do Kadaně došlo až 16. listopadu 1746, kdy bylo vybráno i místo pro budoucí klášter a k němu přiléhající špitál. Alžbětinkám bylo tímto povoleno zřízení prvních pěti míst pro řádové sestry a celkem šesti nemocničních lůžek, což se později kvůli velké vytíženosti a malé kapacitě ukázalo jako nedostačující. Příchod alžbětinek do Kadaně lze datovat do listopadu roku 1748. První představenou kláštera se stala Marie Johana od Svatého Kříže, vlastním jménem Maria Therezia z Vogelmayeru (1674–1755).\n\nMísto, kde byl klášter postaven, je z hlediska stavebních materiálů velmi výhodné. Na parcele se nacházel jak dostatek vhodného stavebního materiálu, tak i dobrá hlína k pálení cihel. Brzy tady byl dokonce objeven i pramen pitné vody, takže později byla zřízena v klášteře i studna. Slavnost ku příležitosti položení základního kamene výstavby kláštera se uskutečnila již 14. července 1748.\nZákladní kámen kostela svaté Rodiny, který náležel ke klášternímu konventu, byl položen 4. října 1753, tedy ve stejný den, kdy byly i obytné prostory pro uvedení sester připraveny. Poslední fází bylo postavení přiléhajícího kostela, dokončeného v roce 1755. Slavnostního křtu zakládního kamene se zúčastnil pražský generální vikář Antonín Vokoun. Slavnost u příležitosti dokončení obou budov se uskutečnila v děkanském kostele Povýšení sv. Kříže. \n\nDíky nasbíraným finančním prostředkům nemocnice, povolila císařovna Marie Terezie roku 1754 rozšíření lůžkové kapacity na jedenáct a stávajícího konventu na deset sester včetně představené kláštera – abatyše. Z důvodu vzrůstající potřeby služeb, poskytovaných řádovými sestrami a hlavně ve válečných letech, byl počet sester za císaře Josefa II. zvýšen na celkových osmnáct. V 19. století se počet sester ustálil na čtrnácti. \n\nV 18. století byly příjmy kláštera nedostačující a byly v podstatě zvětšovány pouze věnem, které s sebou přinášely řádové sestry přijímající řádové roucho. Samozřejmě i četné války a nebezpečí zrušení kláštera postihovaly osud kadaňského kláštera. Nejvíce byl konvent alžbětinek postižen finančním patentem z roku 1811.\n\nNa počátku 19. století byl konvent rozšířen o sirotčinec. Přístavba byla vysvěcena ku cti svatého Josefa Pěstouna dne 20. září 1853. Stavbu sirotčince navrhl a provedl zednický mistr Karl Grund a tesař Anton Tippmann.\n\nPředevším díky různým nadacím mohl být na konci 19. století počet nemocničních lůžek nadále navyšován. Například i z podpory vídeňského arcibiskupa Vincence Eduarda Mildeho, někdejšího litoměřického biskupa. Mezi roky 1748–1841 bylo v klášterní nemocnici ošetřeno více než 6 225 nemocných a v letech 1842–1875 jejich počet dokonce vzrostl na 9 016. \n\nKe klášternímu konventu mimo jiné náležela již zmiňovaná nemocnice, sirotčinec svatého Josefa, klášterní škola pro sirotky a klášterní lékárna. Osudy alžbětinského kláštera a ostatních institucí v první polovině 20. století jsou stále nejasné. \n\nV letech 1946–1948 byly řádové sestry německé národnosti odsunuty do Německa. Na jejich místo poté nastoupily české sestry z pražského kláštera ve Slupi. Na počátku padesátých let 20. století se rušení klášterů kadaňského konventu nedotklo. Mezi rokem 1950–1951 převzal stát správu nad klášterní nemocnicí, ale i přes to v ní nadále působily řeholní sestry. V roce 1961 už zde pracovaly pouze čtyři řádové sestry. \n\nOd roku 1961 byl v přízemí klášterní budovy konvent a v horním patře se nacházela nemocnice. V roce 1961 alžbětinky z kláštera odešly, poslední představenou kláštera byla Marie Pytlíková, která následně přešla do broumovského kláštera. Česká katolická charita v roce 1961 přeměnila budovu na domov pro staré a nemocné řeholnice.\n\nČtyřkřídlá budova kláštera se nachází ve svažitém terénu.Fasády jsou členěny kordonovými římsami. Okna dále obsahují jednoduché stuhové kamenné šambrány s převýšeným překladem s uchy. Na průčelí domu jsou viditelná další data úprav v letech 1837, 1872, 1891, 1910 a 1972. K desetiosému bočnímu průčelí se připojuje novější pětiosé východní křídlo, připojené v polovině 19. století.\nV nejvyšší poloze se nachází průčelí kostela s přistavěným schodištěm. Vstupní portál kostela je ve výši prvního patra konventu. Stejně jako u jiných konventů byl nejvýznamnějším prostorem refektář, vyzdobený nástropními malbami Josefa Fuxe. Restaurace maleb v této části kláštera proběhla v roce 1960 za přispění J. Kadery. \n\nKostel svaté Rodiny je situován po pravé straně hlavního západního průčelí konventu, které se otevírá naproti historickému centru Kadaně. Před hlavním vstupem můžeme vidět mohutné otevřené schodiště s kamenným zábradlím, doplněným sochařskou výzdobou. Nad vstupním portálem je patrný znak mecenášky kláštera. Nad vchodem interiér osvětluje mohutné kasulové okno, které se několikrát opakuje. Celé průčelí je zakončeno štítem a věžičkou. \n\nInteriér je uzavřený mělkým presbyteriem. Rokokové vybavení můžeme datovat do roku 1754. Hlavní podíl na výzdobě měl kadaňský řezbář Carl J. Waitzmann. Fresky na klenbě zpracoval Josef Fux patrně po roce 1860 a ukazují alegorii tří božských ctností a v lodi jsou výjevy a symboly Starého a Nového zákona. Pod kruchtou je zobrazeno vidění svatého Františka Serafínského. Nad kruchtou jsou dále patrné náměty z činnosti řádu alžbětinek. Hlavní oltář byl postaven roku 1754 a obsahuje dvojici sloupů završených nástavcem se čtveřicí soch svatých. Oltářní obraz poté ukazuje svatou Rodinu.\n\nNachází se zde dále i čtyři rokokové oltáře. Kazatelna je doplněna reliéfem Narození Páně a anděly. Pražské jezulátko je v zasklené rokokové skříňce. Kostel náleží do unikátního souboru staveb J. K. Kosche, jenž vytvářel vlastní variace na motivy K. I. Dientzenhofera.\n\nCelý klášterní komplex je v dnešní době prázdný a zatím pro něj nebylo nalezeno žádné využití. Po roce 1989 prošel rozsáhlou rekonstrukcí za přispění města Kadaně. Klášterní budova je majetkem pražských alžbětinek, konkrétně konventu na Slupi.\n\n\n"}
{"id": "1140154", "url": "https://cs.wikipedia.org/wiki?curid=1140154", "title": "Franz Stampfl", "text": "Franz Stampfl\n\nFranz Ferdinand Leopold Stampfl MBE (18. listopadu 1913 Vídeň – 19. března 1995 Melbourne) byl jedním z předních světových trenérů atletiky. Prosazoval vědecky podloženou tréninkovou metodu, zvanou intervalový trénink, oblíbenou zejména při tréninku sprintu a středně dlouhých tratí. Stál u olympijských medailí sportovců jako Chris Brasher nebo Ralph Doubell a u překonání pověstné 4 minutové hranice v běhu na 1 míli. \n\nStampfl se narodil ve Vídni. Studoval zde psaní a kreslení. Po škole navštěvoval vídeňskou akademii umění Kunstgewerbeschule a věnoval se i lyžování a hodu oštěpem. \n\nStampfl velmi prosazoval intervalový trénink. Při tomto druhu tréninku střídá atlet intenzivní nasazení s krátkými odpočinkovými fázemi. Příkladem může být 12 opakování sprintu na 400 m s 200 m vyklusáváním mezi sprinty.\n\nStampflovým velkým rivalem byl Percy Cerutty, trenér například Herba Elliotta, šampióna na středně dlouhých tratích. Stampflovy metody se považují za vědecky podložené, zatímco Ceruttyův přístup je označován jako historicko-přírodní (směs stoické a sparťanské filozofie).\n"}
{"id": "1140156", "url": "https://cs.wikipedia.org/wiki?curid=1140156", "title": "Zbynek Cerven", "text": "Zbynek Cerven\n\nZbynek Cerven (*2. února 1963 Ostrava, Československo) je televizní režisér českého původu, působící v Německu.\n\nCerven se narodil v Ostravě v roce 1963. Jako dítě snil o tom, že z něj jednoho dne bude režisér. Studoval dějiny umění na Svobodné univerzitě v Berlíně, školu však nedokončil. Začal pracovat v televizi, nejprve jako internista a později jako asistent režie pro Carlo Rola, Glorii Behrens a Hanse Schönherra. Od konce devadesátých let pak pracoval jako hlavní režisér. V letech 2000 až 2010 režíroval 40 epizod německého krimi-seriálu \"SOKO 5113\", 50 epizod seriálu Pobřežní stráž (\"Küstenwache\").\n\n"}
{"id": "1140157", "url": "https://cs.wikipedia.org/wiki?curid=1140157", "title": "Piła", "text": "Piła\n\nPiła (německy: \"Schneidemühl\") je město v Polsku v Velkopolském vojvodství v okrese Piła v stejnojmenné gmině.\n\nŽije zde 74 663 obyvatel (30. 6. 2007).\n\n"}
{"id": "1140161", "url": "https://cs.wikipedia.org/wiki?curid=1140161", "title": "Jeffrey Evans", "text": "Jeffrey Evans\n\nJeffrey Richard de Corban Evans, titulem 4. baron Mountevans (* 13. května 1948 Švédsko) je britský politik a lodní makléř.\n\nJako dědičný peer zasedá ve sněmovně lordů a je zvoleným starosta Londýnská City.\n\nStudoval na Pangbourne College v hrabství Berkshire a na Pembroke College v Cambridgi.\n\n\n\n"}
{"id": "1140163", "url": "https://cs.wikipedia.org/wiki?curid=1140163", "title": "Kostel svatého Mikuláše (Orasice)", "text": "Kostel svatého Mikuláše (Orasice)\n\nKostel svatého Mikuláše v Orasicích je barokní sakrální stavbou, která je součástí areálu hřbitova, obehnaného kamennou zdí s barokní branou, kaplí a márnicí. Areál je umístěn na návrší nad obcí. Kostel je chráněn jako kulturní památka České republiky.\n\nMístní kostel je poprvé písemně zmiňován v roce 1356. Byl umístěn na kopci nad vsí. Tuto původní stavbu nahradil zřejmě v roce 1725 (dle data na klenáku hlavního portálu) barokní kostel postavený zřejmě podle plánů litoměřického stavitele Octavia Broggia.\n\nKostel je barokní, jednolodní a obdélný. Má užší obdélný presbytář a obdélnou sakristii po severní straně. Po jižní straně západního průčelí je hranolová věž. Západní průčelí je s konvexně prohnutou střední částí a vyžlabenými nárožími členěno pilastry a vpadlými poli a ukončeno obdélným štítem s nikou. V nice se nachází socha sv. Mikuláše. Průčelí má křídlaté zdi a trojúhelníkový nástavec. V ose je obdélný portál s kartuší a nápisem \"RENOV.\" 1725 na klenáku. Hranolová věž je dvoupatrová. Má vyžlabená nároží, pilastry a obdélná okna. Boční fasády a sakristie jsou členěny lizénovými rámci se zapuštěnými pilastry a obdélnými okny. Kouty mezi lodí a presbytářem jsou konkávní. Východní fasáda je s lizénovým rámem a nárožními pilastry. V ose má obdélné okno a portálek. Před portálkem je dvouramenné schodiště s plným zábradlím a kamennými koulemi.\n\nPresbytář má valenou klenbu se stýkajícími se lunetami. Za oltářem ve východní stěně je obdélný portál. Triumfální oblouk je polokruhový. Dlouhá obdélná loď je kryta dřevěným stropem s nástěnnými malbami. Na čtyřech velkých středních polích je vymalováno \"Zvěstování Panně Marii\" a tři výjevy z legendy o sv. Mikuláši. Na menších polích jsou ornamentální andílčí postavy a drobné výjevy z legendy o sv. Mikuláši. Nacházejí se zde nápisy: \"1705, Renov. AD MDCCV, MCIII\". Část maleb pochází z roku 1705, část z období kolem poloviny 18. století. Všechny malby byly restaurovány v roce 1903 a po letech zanedbávání opět roku 2016. Kruchta je dřevěná. Ve čtyřech polích poprsnice kruchty jsou barokní obrazy církevních Otců. V kartuši uprostřed je malovaný znak.\n\nHlavní oltář s obrazem sv. Mikuláše je pseudobarokní. Pochází z 19. století a má barokní tabernákl a rokokové andílky. Boční oltář má barokní renovovaný obraz \"Zmrtvýchvstání\" a rokokovou zasklenou skříňku (svatyňku) s andílčími hlavičkami. Kazatelna je barokní z poloviny 18. století s pseudobarokními doplňky. V kostele se nachází osm barokních obrazů světců: sv. Zikmunda, sv. Václava, sv. Víta, sv. Vojtěcha, sv. Prokopa, sv. Ludmily, sv. Rocha a sv. Isidora. Dále jsou zde barokní obrazy Svaté rodiny, sv. Jana Nepomuckého a Čtrnácti svatých pomocníků. Obraz \"Kamenování sv. Štěpána s donátorem\" pochází z počátku 17. století. Pískovcová křtitelnice je gotická.\n\nKolem kostela je hřbitov, obehnaný kamennou zdí, kterou na východě prolamuje rustikální barokní brána, ke které vede kamenné schodiště. Brána je ukončena trojúhelníkovým štítem s postranními volutami. Vstup je polokruhově zakončený se zkoseným ostěním. Je na něm vyryto \"Prokopus Ao 17(73?)\". Do zdi hřbitova jsou vloženy v jihozápadním a severovýchodním rohu kaple a márnice. Márnice na hřbitově je barokní, obdélná a přízemní. Má mansardovou střechu. Na jejím průčelí se nachází lizénový rámec, který je obloukem zdvižený v ose nad obdélným portálem. Po jeho stranách jsou dvě oválná okna.\n\nV obci je socha sv. Václava z roku 1719. Za obcí se nachází barokní kamenná Pieta a kamenný kříž s železným korpusem z 19. století.\n\n"}
{"id": "1140171", "url": "https://cs.wikipedia.org/wiki?curid=1140171", "title": "Belatucadros", "text": "Belatucadros\n\nBelatucadros nebo Belatucadrus je keltský bůh, uctívaný v severní Británii zejména v hrabství Cumberland a Westmorland. Může být ve vztahu s Belenem a Cernunnem a v Římě byl zaměněn s bohem Marsem.\n\nJe znám asi z 28 nápisů v blízkosti Hadriánova valu v Anglii. Existují různé varianty jeho jména Balatocadrus, Balatucadrus, Balaticaurus, Balatucairus, Baliticaurus, Belatucairus, Belatugagus, Belleticaurus, Blatucadrus and Blatucairus. Nejběžnější forma jména je \"Belatucadrus\". V pěti nápisech je jméno boha vyobrazeno jako Mars Belatucadrus. \n\nOltáře zasvěcené tomuto bohu byly obvykle malé a prosté, což vede k domněnce že tento bůh byl uctíván především lidmi s nízkým sociálním postavením.\n\nPravděpodobně byl bohem války.\n\n"}
{"id": "1140181", "url": "https://cs.wikipedia.org/wiki?curid=1140181", "title": "Marie Portugalská (řeholnice)", "text": "Marie Portugalská (řeholnice)\n\nMarie Portugalská (21. listopadu 1264, Coimbra – 6. června 1304, Coimbra) byla portugalská infantka, dcera krále Alfonse III. Portugalského a jeho druhé manželky Beatrix Kastilské.\n\nNarodila se v Coimbře a většinu svého života prožila jako řeholnice v klášteře Paní kanovnic svatého Jana (\"Convento das Donas Cónegas de São João\"). Zemřela 6. června 1304 a byla pohřbena v místním klášteře Svatého kříže.\n"}
{"id": "1140183", "url": "https://cs.wikipedia.org/wiki?curid=1140183", "title": "Saint-Étienne-à-Arnes", "text": "Saint-Étienne-à-Arnes\n\nSaint-Étienne-à-Arnes je francouzská obec v departementu Ardensko v regionu Grand Est. V roce 2012 zde žilo 242 obyvatel.\n\nObec leží u hranic departementu Ardensko s departementem Marne. Sousední obce jsou: Cauroy, Machault, Saint-Pierre-à-Arnes, Saint-Souplet-sur-Py (Marne), Sainte-Marie-à-Py (Marne), Semide a Sommepy-Tahure (Marne).\n\n\"Počet obyvatel\"\n"}
{"id": "1140184", "url": "https://cs.wikipedia.org/wiki?curid=1140184", "title": "Marie, paní z Meneses a Orduñi", "text": "Marie, paní z Meneses a Orduñi\n\nInfantka Marie Portugalská byla portugalská infantka, dcera infanta Alfonse, pána z Portalegre a jeho manželky Violante Manuel.\n\nPravděpodobně se narodila roku 1290 jako nejstarší dcera infanta Alfonse, pána z Portalegre a jeho manželky Violante Manuel. Z otcovy strany byla vnučkou krále Alfonse III. Portugalského a jeho ženy královny Beatrix Kastilské. Z matčiny strany byla vnučkou infanta Manuela Kastilského (syna Ferdinanda III. Kastilského) a jeho ženy Konstancie, paní z Villeny, dcery Jakuba I. Aragonského.\n\nJejí datum smrti je neznámé.\n\nPoprvé se vdala za Tella Alfonsa de Meneses pána z Meneses, syna Alfonsa Téllez de Molina a vnuka Alfonse z Moliny. Spolu měli dvě děti:\n\nRoku 1315 se po smrti manžela stala vdovou. Znovu se vdala a to za Fernanda Díaz de Haro pána z Orduñi a Balmasedy, druhého syna Diega Lópeze V. de Haro. Spolu měli dva syny:\n\n"}
{"id": "1140186", "url": "https://cs.wikipedia.org/wiki?curid=1140186", "title": "Marie Anna Františka Portugalská", "text": "Marie Anna Františka Portugalská\n\nMarie Anna Františka Portugalská (celým jménem: \"Maria Ana Francisca Josefa Rita Joana\"; 7. října 1736, Lisabon - 16. května 1813, Rio de Janeiro) byla portugalská infantka, dcera krále Josefa I. Portugalského a jeho manželky Mariany Viktorie Španělské.\n\nNarodila se 7. října 1736 v Lisabonu jako druhá dcera ze čtyř krále Josefa I. Portugalského a jeho manželky Mariany Viktorie Španělské. Byla považována za potenciální nevěstu Ludvíka Ferdinanda Bourbonského dauphina Francie ale její matka odmítla dát souhlas se sňatkem.\n\nKdyž Napoleon Bonaparte zahájil invazi do Portugalska se svou rodinou utekla. Zemřela 16. května 1813 v Rio de Janeiro a její tělo je pohřbeno v Královském panteonu dynastie Braganzů v Lisabonu.\n"}
{"id": "1140188", "url": "https://cs.wikipedia.org/wiki?curid=1140188", "title": "Marie Hřímalá", "text": "Marie Hřímalá\n\nMarie Hřímalá, provdaná Staňková (7. září 1839 Plzeň – 13. května 1921 Salzburg), byla česká klavíristka a operní pěvkyně.\n\nNarodila se v Plzni do rodiny varhaníka a skladatele Vojtěcha Hřímalého staršího. Koncertovala již od raného mládí. Od roku 1868 působila v Olomouci a v Brně jako operní pěvkyně. Pohybovala se v kruzích blízkých Boženě Němcová, kde se seznámila se svým budoucím manželem Josefem Staňkem. Vystupovala rovněž ze svými bratry ve \"Smyčcovém kvartetu bratří Hřímalých\". Po koncertních cestách se roku 1881 usadila v Salzburgu, kde získala místo profesorky zpěvu a klavíru v Mozarteu. V Salzburgu též žila její mladší sestra Anna Hřímalá.\n\n"}
{"id": "1140189", "url": "https://cs.wikipedia.org/wiki?curid=1140189", "title": "Kia Sorento", "text": "Kia Sorento\n\nKia Sorento je střední městské SUV, které vyrábí jihokorejská automobilka KIA. Vůz se od začátku výroby v roce 2003 dočkal třech generací.\n\nKia Sorento debutovalo v roce 2002 jako robustní SUV ve dvou stupních výbavy a s volitelným pohonem všech 4 kol. Převodovka byla buď 5 rychlostní manuál nebo 4/5 rychlostní automat. Sorenta první generace jsou vybavena motory Hyundai 3,5L 24 ventilů DOHC V6 o síle 192 koní (143 kW) při 5500 otáčkách za minutu. \n\nSpolečné znaky rodiny Sorento jsou kotoučové brzdy, volitelně ABS (ABS) a palivová nádrž na 79,9 litrů.\n\nPoprvé byl vůz druhé generace představen v roce 2009 v Jižní Koreji s firemní designovou změnou masky chladiče tzv. Tiger nose, novou unibody konstrukcí a výrazně sníženou vahou i spotřebou. Sorento se prodávalo ve třech výbavách stupních LX, EX a SX.\n\nV roce 2012 model získal 5/5 hvězdiček v hodnocení bezpečnosti NCAP.\n\nV srpnu 2014 odhalila Kia v Jižní Koreji třetí generaci vozu a později na autosalonu v Paříži. Vůz sdílí platformu i základní design interiéru s Kia Carnival/Sedona. V závislosti na konfiguraci je vůz pro pět nebo sedm pasažérů. Nová generace se v délce prodloužila o 95 mm. \n\nSorento zůstává s pohonem všech 4 kol ve třech stupních výbavy a s motorizacemi 2.2 CRDi a 2.2 CRDi A/T.\n\n"}
{"id": "1140190", "url": "https://cs.wikipedia.org/wiki?curid=1140190", "title": "Kanton Sedan-1", "text": "Kanton Sedan-1\n\nKanton Sedan-1 (fr. \"Canton de Sedan-1\") je francouzský kanton v departementu Ardensko v regionu Grand Est. Tvoří ho 10 obcí a část města Sedan. Zřízen byl v roce 2015.\n\n\n"}
{"id": "1140191", "url": "https://cs.wikipedia.org/wiki?curid=1140191", "title": "Kanton Sedan-2", "text": "Kanton Sedan-2\n\nKanton Sedan-2 (fr. \"Canton de Sedan-2\") je francouzský kanton v departementu Ardensko v regionu Grand Est. Tvoří ho 7 obcí a část města Sedan. Zřízen byl v roce 2015.\n\n\n"}
{"id": "1140192", "url": "https://cs.wikipedia.org/wiki?curid=1140192", "title": "Kanton Sedan-3", "text": "Kanton Sedan-3\n\nKanton Sedan-3 (fr. \"Canton de Sedan-3\") je francouzský kanton v departementu Ardensko v regionu Grand Est. Tvoří ho 10 obcí a část města Sedan. Zřízen byl v roce 2015.\n\n\n"}
{"id": "1140200", "url": "https://cs.wikipedia.org/wiki?curid=1140200", "title": "Ratiné", "text": "Ratiné\n\nRatiné je obchodní označení pro těžkou flaušovou tkaninu s vlasem shrnutým do drobných chomáčků, které vypadají jako žmolky.\nVyrábí se v keprové nebo atlasové vazbě převážně jako dvojitá tkanina z mykané vlněné nebo akrylové příze. Tkanina je zpravidla barvená v kuse, chomáčky vznikají počesáváním hotového zboží na ratinovacím stroji s \"rotujícími gumovými kotouči\".\n\nPro ratiné se používá také označení \"perlový flauš\" nebo \"vločková látka\".\n\nPoužití: pláště a bundy\n\n\nPodle tvaru vlasu na povrchu ratinované tkaniny se rozeznává:\n\n\"perlé\" – s vločkami a uzlíčky\n\n\"veliné\" – s pramínky, jako napodobenina bobří kožešiny\n\n\"flokonné\" -- vlas ve tvaru nálevek \n\n\"mutoné\" – vlnky, imitace kožešin.\n\nTechnologie byla vyvinuta v Brně kolem roku 1860.\n\n"}
{"id": "1140202", "url": "https://cs.wikipedia.org/wiki?curid=1140202", "title": "Marie Anna Viktorie Portugalská", "text": "Marie Anna Viktorie Portugalská\n\nMarie Anna Viktórie Portugalská (celým jménem: \"Maria Ana Vitória Josefa\") (15. prosince 1768, Queluz, Portugalské království - 2. listopadu 1788, Casita del Infante, Španělské království) byla portugalská infantka, třetí dítě a nejstarší dcera královny Marie I. Portugalské a jejího manžela krále Petra III. Portugalského.\n\nNarodila se 15. prosince 1768 v Palácio Nacional de Queluz. Pojmenována byla podle její babičky Marianě Viktorii Španělské, dceři Filipa V. Španělského a jeho druhé manželky Alžběty Parmské.\n\nRoku 1777 její babička Mariana odešla do Španělska projednat spojenectví se svým bratrem Karlem III. Španělským. Během svého pobytu dohodla její sňatek.\n\nDne 12. dubna 1785 se vdala za svého bratrance infanta Gabriela Antonína Španělského. Pár měl tři děti, z nichž dvě zemřely v kolébce:\n\nZemřela 2. listopadu 1788 v Casita del Infante na neštovice. Její tělo bylo pohřbeno v královském klášteře El Escorial vedle svého manžela a dětí.\n\n"}
{"id": "1140204", "url": "https://cs.wikipedia.org/wiki?curid=1140204", "title": "Kostel svatého Antonína Paduánského (Kytlice)", "text": "Kostel svatého Antonína Paduánského (Kytlice)\n\nKostel svatého Antonína Paduánského v Kytlici je barokní sakrální stavbou s náhrobníky rodiny Kittlů. Je chráněn jako kulturní památka České republiky.\n\nKostel byl vystavěn v letech 1777-1778 architektem Janem Václavem Koschem. Prostředky na jeho stavbu věnoval biskup Anton Bernard Gürtler, kytlický rodák, místní podnikatel Kittel a majitel panství hrabě Kinský.\n\nJedná se o barokní, jednolodní, obdélný kostel s obdélným polokruhově ukončeným presbytářem se čtvercovou sakristií po jižní straně a s hranolovou věží, jíž vrcholí průčelí s vyžlabenými zkosenými rohy. Průčelí je členěno pilastry a polokruhem ukončenými okny, a se supraportou. Na bočních fasádách jsou pilastry a okna s polokruhovým záklenkem.\n\nPresbytář má valenou klenbu s lunetami. Loď kostela má v klenbě dvě pole placky, podvěží také placku a sakristie je sklenuta valenou klenbou s lunetami. Stěny lodi i presbytář jsou členěny pilastry. Zvlněná kruchta je konvexně vypnutá a zdobená páskovou ornamentikou.\n\nZařízení je z roku 1782 a pochází od \"Fr. Langhofa\" z Děčína. Hlavní oltář je s obrazem sv. Antonína Paduánského, s luisézními vázami a skromným rokokovým dekorem. Dva boční oltáře zasvěcené sv. Janu Nepomuckému a \"Uvedení Panny Marie do chrámu\" jsou rokokové s luisézní ornamentikou. Křtitelnice pochází z konce 18. století.\n\nPři vnější zdi kostela jsou náhrobníky skláře \"Jana Josefa Kittla\", zakladatele obce a kostela z roku 1788; biskupa Gürtlera z roku 1791 od \"Ant. Maxe\"; \"Ros. Egermannové\" z počátku 19. století a další náhrobek z roku 1839.\n\n"}
{"id": "1140206", "url": "https://cs.wikipedia.org/wiki?curid=1140206", "title": "Steve Morell", "text": "Steve Morell\n\nSteve Morell (* 19. dubna 1967, Fulda, Západní Německo) je německý hudebník, diskžokej a hudební vydavatel. \n\nNarodil se ve městě Fulda. V roce 1984 začal hrát jako diskžokej, hlavně v Berlíně a Londýně. V roce 1999 založil vlastní nahrávací společnost \"Pale Music International\". Vedl ho k tomu fakt, že na hudební scéně fungovalo hodně nahrávacích společností, ale žádná z nich nedávala prostor nezávislým umělcům a lidem z prostředí undergroundu, ve kterém se sám pohyboval. \n\nV roce 2004 založil diskžokejské a producentské duo The Scandals se svou tehdejší partnerkou Emmou Eclectic. Hudba, kterou se prezentovali byla taneční s prvky rock and rollu, on sám tento styl nazval \"Disco Dead Tech\". Dvojice se svou show úspěšně procestovala značnou část Evropy a na jejím kontě se sešla celá řada zajímavých remixů i vlastní tvorby. Mimo jiné i pro tuzemskou skupinu Moimir Papalescu & The Nihilists.\n\nMezi největší úspěchy Morellova hudebního počínání se řadí organizace multižánrového indoor festivalu \"Berlin Insane\", který měl celkem 4 díly.\n\nNyní jako diskžokej vystupuje sám. V posledních letech se ale více věnuje svojí hudební skupině Steve Morell & The Science of No Doubt.\n\n"}
{"id": "1140207", "url": "https://cs.wikipedia.org/wiki?curid=1140207", "title": "Tereza Portugalská (1178–1250)", "text": "Tereza Portugalská (1178–1250)\n\nTereza Portugalská (4. října 1175/1176, Coimbra – 18. června 1250, klášter Lorvão) byla leónská královna. Většinu života strávila jako řeholnice v rouše cisterciačky.\n\nByla nejstarší dcerou portugalského krále Sancha I. a jeho manželky Dulce, dcery barcelonského hraběte Ramona Berenguera IV. Roku 1191 byla provdána za mladého leónského krále Alfonse, svého vrstevníka a bratrance. Byla matkou tří dětí, syna Ferdinanda, který byl dědicem trůnu až do jeho smrti roku 1214, a dvou dcer.\n\nRoku 1196 prohlásil papež Celestýn III. manželství s Alfonsem za neplatné z důvodu blízkého příbuzenství. Alfons se podruhé oženil, a to s dcerou kastilského krále Alfonse VII. Berenguelou, a z tohoto manželství měl další děti. I toto manželství však bylo rozvedeno, a to ze stejného důvodu jako svazek s Terezou. \n\nTereza se rozvodu vrátila do Portugalska, kde v Lorvão založila bedediktinský klášter (později přeměněný na větší cisterciácký klášter pro více než 300 řeholnic). Složila řeholní sliby a v klášteře žila do konce života. \n\nV roce 1230 zemřel Terezin rozvedený manžel. Vzhledem k tomu, že z obou jeho manželství se narodilo několik dětí, vznikl spor, kdo by měl mít nárok zdědit trůn. Tereza přijela do Leónu a potvrdila, že její dcery si na trůn nečiní nároky, králem se tak stal Berenguelin syn Ferdinand \n\nTereza zemřela v létě 1250. 13. prosince 1705 ji papež Klement XI. společně s její sestrou Sanchou blahořečil.\n"}
{"id": "1140209", "url": "https://cs.wikipedia.org/wiki?curid=1140209", "title": "Virelai", "text": "Virelai\n\nVirelai (ze starofrancouzského \"virer\" ve smyslu „točit se“ a \"lai\", lejch) je středověká hudební a básnická forma. Vedle balady a rondeau je virelai jednou ze tří ustálených forem (\"formes fixes\") středověké francouzské poezie. Španělskou obdobou virelaie je villancico.\n\nPísně ve formě virelai obvykle mají tři sloky a refrén, kterým píseň začíná a jenž se pak opakuje po každé sloce. Jednotlivé sloky sestávají ze tří veršů, jejichž rýmové schéma bývá AAB, přičemž poslední verš B se hudbou a rytmem shoduje s refrénem. Virelai o jediné sloce se také nazývá bergerette.\n"}
{"id": "1140211", "url": "https://cs.wikipedia.org/wiki?curid=1140211", "title": "Rudolf Eichhorn (rakouský politik)", "text": "Rudolf Eichhorn (rakouský politik)\n\nRudolf Eichhorn (29. listopadu 1853 Klein Poppen – 7. února 1925 Vídeň) byl rakouský římskokatolický duchovní a politik německé národnosti, v 2. polovině 19. století poslanec Říšské rady z Dolních Rakous.\n\nProfesí byl správcem fary ve Floridsdorfu. V roce 1873 nastoupil do kláštera v Klosterneuburgu. V roce 1879 byl vysvěcen na kněze. Působil jako kooperátor v Heiligenstadtu. Od roku 1881 vyučoval náboženství a byl kooperátorem ve Floridsdorfu. V letech 1881–1889 byl duchovním v tamním kostele svatého Jakuba. Profiloval se jako sociální reformista. Dostával se konfliktů s vyššími církevními kruhy, s policií a liberálním tiskem. V letech 1883–1888 vydával \"Korrespondenzblatt für den Klerus in Österreich\". Napsal též několik politických spisů. Podílel se na vzniku budoucí Křesťansko-sociální strany. V letech 1890–1895 byl farářem v Höfleinu, pak až do roku 1921 v Nußdorfu. Od roku 1921 zastával funkci inspektora kláštera v Jedlesee. Roku 1896 založil spolek pro sociální zabezpečení duchovních. Téhož roku se podílel na organizování prvního dolnorakouského rolnického sjezdu.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách roku 1888 za kurii venkovských obcí v Dolních Rakousích, obvod Zwettl, Waidhofen a. d. Thaya atd. Nastoupil 24. října 1888 místo Georga von Schönerera. Ve volebním období 1885–1891 se uvádí jako Rudolf Eichhorn, farář, bytem Höflein.\n\nNa Říšské radě se zapojil do antisemitského poslaneckého klubu okolo Georga von Schönerera. V roce 1890 se uvádí jako poslanec bez klubové příslušnosti, ovšem s poznámkou, že náleží do skupiny antisemitů.\n\nZemřel v únoru 1925.\n"}
{"id": "1140213", "url": "https://cs.wikipedia.org/wiki?curid=1140213", "title": "Christus Dominus", "text": "Christus Dominus\n\nChristus Dominus je dekret Druhého vatikánského koncilu o pastýřské službě biskupů. Je nejdůležitějším dekretem koncilu, protože stanovuje povinnosti a úkoly biskupů v místní církvi. Tento dekret stanovuje nové úkoly biskupa v pastoraci, které mají dočasný i trvalý charakter. \n\nDekret je rozdělen do tří kapitol - Biskupové a celá církev, Biskupové a místní církve a konečně Spolupráce biskupů pro společné dobro několika diecézí. V poslední části vybízí k vzájemné spolupráci mezi biskupy ve státě, ale i na mezinárodní úrovni.\nDekret zajišťuje biskupům jejich práva, ale také mnoho od nich požaduje. Vybízí je,\naby hledali nové pastorační cesty a zdůrazňuje, že při plnění svého otcovského a pastýřského úkolu\nmají být biskupové uprostřed své diecéze jako služebníci svého stádce.\n\n"}
{"id": "1140215", "url": "https://cs.wikipedia.org/wiki?curid=1140215", "title": "Alfred Eltz", "text": "Alfred Eltz\n\nAlfred Eltz (27. května 1834 Vídeň – 28. července 1917 Ardagger) byl rakouský politik německé národnosti, v 2. polovině 19. století poslanec Říšské rady z Dolních Rakous.\n\nProfesí byl statkářem v Ardaggeru. V letech 1851–1855 studoval práva na Vídeňské univerzitě. Působil pak na praxi jako koncipient. Od roku 1862 se zabýval správou svého statku v obci Ardagger Stift. Byl jejím starostou v letech 1878–1911. Byl též předsedou okresního silničního výboru.\n\nOd roku 1896 byl poslancem Dolnorakouského zemského sněmu za velkostatkářskou kurii. Mandát obhájil v roce 1902 a 1908. Poslancem byl až do roku 1915. Zastupoval Stranu ústavověrného velkostatku.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1885 za kurii velkostatkářskou v Dolních Rakousích. Slib složil 28. září 1885. Mandát obhájil ve volbách roku 1891, volbách roku 1897 a volbách roku 1901. Ve volebním období 1885–1891 se uvádí jako Alfred Eltz, statkář, bytem Ardagger Stift.\n\nNa Říšské radě patřil po volbách roku 1885 do poslaneckého Coroniniho klubu. V roce 1887 se již uvádí jako člen poslanecké frakce Deutschösterreichischer Club (Německorakouský klub), která sdružovala umírněnou část německého ústavověrného tábora. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I po volbách roku 1891 byl členem klubu Sjednocené německé levice. Po volbách roku 1897 se uvádí jako ústavověrný velkostatkář.\n\nZemřel v červenci 1917.\n"}
{"id": "1140219", "url": "https://cs.wikipedia.org/wiki?curid=1140219", "title": "Evropská silnice E462", "text": "Evropská silnice E462\n\nEvropská silnice E462 je mezinárodní silniční trasa třídy B, propojující Česko a Polsko. Vede z Brna přes Olomouc na hraniční přechod Český Těšín/Těšín a odtud přes Bílsko-Bělou a katovickou konurbaci do Krakova. Je vedena z většiny po dálnicích, rychlostních nebo alespoň čtyřproudých silnicích. Propojuje páteřní evropské silnice E65 a E75, jakož i E40 a E50.\n\n\nVe starém systému evropských silnic se jednalo o úsek silnice E7, páteřní evropské silnice spojující Řím, Vídeň a Varšavu. Tato silnice vedla v Polsku po silnici č. 52 přes Wadowice, stejně jako původní E462.\n\nParalelně se současnou E462 vede česká (dosud nekompletní) dálnice D1 přes Ostravu a na ni navazující polská dálnice A1 k exitu Gliwice.\n"}
{"id": "1140222", "url": "https://cs.wikipedia.org/wiki?curid=1140222", "title": "Seznam měst ve Spojených arabských emirátech", "text": "Seznam měst ve Spojených arabských emirátech\n\nSeznam měst ve Spojených arabských emirátech zahrnuje 15 největších měst. V tomto seznamu jsou všechna hlavní města jednotlivých emirátů, jež mají název vždy shodný s názvem emirátu.\n"}
{"id": "1140231", "url": "https://cs.wikipedia.org/wiki?curid=1140231", "title": "Vrchařská koruna Valašska", "text": "Vrchařská koruna Valašska\n\nVrchařská koruna Valašska je cyklistická akce konající se každým rokem na Valašsku. Podstatou Vrchařské koruny Valašska je zdolání 20 předepsaných vrcholů nacházejících se na Valašsku či v jeho blízkém okolí v období od dubna do listopadu daného roku. \n\nSoutěží se v několika kategoriích, kromě hlavní kategorie (doba zdolání všech 20 vrcholů) je oceňován rovněž např. nejmladší či nejstarší držitel Vrchařské koruny Valašska, nejlepší bikerka a Miss této akce.\n\nPrvní ročník soutěže se uskutečnil v roce 2013. Hlavními organizátory akce jsou Adam Hloch a Michal Horský.\n\nPočet držitelů VKV: 21\n\nPočet držitelů VKV: 137\n\nPočet držitelů VKV: ?\n\n\n"}
{"id": "1140233", "url": "https://cs.wikipedia.org/wiki?curid=1140233", "title": "Dálniční křižovatka Heidelberg", "text": "Dálniční křižovatka Heidelberg\n\nAutobahnkreuz Heidelberg (zkráceně též Kreuz Heidelberg nebo Heidelberger Kreuz; zkratka AK Heidelberg) je křižovatka dvou německých dálnic nacházející se ve spolkové zemi Bádensko-Württembersko u města Heidelberg. Kříží se zde dálnice A 5 s dálnicí A 656.\n\nDálniční křižovatka se nachází na území města Heidelberg, přičemž samotné město Heidelberg leží východně od křižovatky (nepočítaje v to malou osadu Grenzhof). V těsné blízkosti se nachází ještě město Eppelheim, které leží jihozápadně od křižovatky. Křižovatka se nachází v Hornorýnské nížině poblíž řeky Neckar, která protéká východně od křižovatky.\n\nNejbližší větší města jsou Heidelberg (asi 1 km po dálnici A 656 na východ), Mannheim (asi 10 km po dálnici A 656 na západ), Karlsruhe (asi 54 km po dálnici A 5 na jih) a Darmstadt (asi 58 km po dálnici A 5 na sever).\n\nAutobahnkreuz Heidelberg je mimoúrovňová křižovatka dálnice A 5 procházející severo-jižním směrem (Hattenbacher Dreieck – Frankfurt am Main – Heidelberg – Karlsruhe – Basel) a dálnice A 656 procházející západo-východním směrem (Mannheim – Heidelberg). Současně po ní prochází i evropská silnice E35, a to severojižním směrem. Na dálnici A 5 je křižovatka označena jako sjezd 37 a na dálnici A 656 jako sjezd 5.\n\nAutobahnkreuz Heidelberg je proveden jako čtyřlístková čtyřramenná mimoúrovňová křižovatka. Toto provedení, zejména úhel, pod kterým se obě dálnice kříží, je však do značné míry ovlivněno podobou dálniční křižovatky před její přestavbou, kdy představovala tříramennou dálniční křižovatku v neúplné podobě, neboli tzv. rozštěpení.\n\nDálniční křižovatka Heidelberg vznikla již v roce 1936, když byl zprovozněn dálniční tah Frankfurt am Main – Darmstadt – Mannheim – Heidelberg – Karlsruhe. Tehdy však byla provedena jako neúplná tříramenná dálniční křižovatka, s názvem Abzweig Heidelberg. Ve směru od Mannheimu se totiž dělila do dvou větví, jedné vedoucí rovně do Heidelbergu a druhé stáčející se na jih na Karlsruhe. Avšak ve směru od Karlsruhe a ve směru od Heidelbergu bylo možné pokračovat pouze na Mannheim (rampy Heidelberg – Karlsruhe chyběly).\n\nV 60. letech 20. století přestal být tehdejší dálniční tah Frankfurt am Main – Darmstadt – Mannheim – Heidelberg – Karlsruhe kapacitně vyhovující, a proto se přistoupilo k jeho zkapacitnění v podobě vybudování souběžného dálničního tahu mezi Darmstadtem a Walldorfem. V rámci tohoto zkapacitnění byly vybudovány dálnice mezi Darmstadtem a Heidelbergem a mezi Mannheimem a Walldorfem, čímž vznikly mezi dálniční křižovatkou Darmstadt a dálniční křižovatkou Walldorf dva souběžné dálniční tahy, jeden přes Mannheim a druhý přes Heidelberg. Součástí výstavby dálnice mezi Darmstadtem a Heidelbergem byla i úprava dálniční křižovatky Heidelberg, neboť nová dálnice od Darmstadtu se měla na stávající dálniční sít připojovat právě na dálniční křižovatce Heidelberg, a to ze severu.\n\nDálniční křižovatka byla přestavěna na čtyřlístkový typ a zprovozněna byla v roce 1970 spolu s nově vybudovanou dálnicí směrem na Darmstadt.\n\nV průměru projede křižovatkou 130 000 vozidel denně.\n\n\"Mapa použitá v tomto článku byla vytvořena z mapových podkladů OpenStreetMap.org (© OpenStreetMap contributors, Licence).\"\n"}
{"id": "1140237", "url": "https://cs.wikipedia.org/wiki?curid=1140237", "title": "Myslíkové z Hyršova", "text": "Myslíkové z Hyršova\n\nMyslíkové z Hyršova (též \"z Hiršova, Hyršowa\") byli staročeský měšťanský, vladycký, rytířský a později i panský rod.\nMatej Myslík z Hyršova byl povýšen roku 1530 na vladyku a již od roku 1527 byl radním Starého a Nového Města pražského. Adam I. Myslík z Hyršova, na Radlici a v Košířích byl vladyka a císařský sudí Nového Města, jenž byl v roce 1553 byl povýšen na vladyku a později do rytířského stavu. Zastával též funkci rady při úřadě Nejvyššího purkrabího. Se svou ženou Prudencií rozenou Doubravskou z Doubravy měl syny Jana, který získal Košíře (košířská větev) a Ladislava, která získal Radíč (radíčská větev). Pro zachování rodového majetku docházelo k uzavírání sňatků mezi bratranci a sestřenicemi. Adam III. ml. (syn Ladislava) a Kateřina (dcera Jana) měli čtyři doložené syny Jáchyma, Melichara, Jana Břeňka a Zikmunda Jana. Prudencie (dcera Ladislava) a Ludvík (syn Jana) měli společně dceru Reginu Kateřinu. Prudencie se podruhé provdala za Bedřicha Dvořeckého z Olbramovic a měla s ním další děti. Z Janovy i Ladislavovy větve pak pochází nejvýznamnější osobnost rodu Zikmund Jan Myslík z Hyršova, jenž získal titul barona.\n\nRegina Kateřina Myslíková z Hyršova se provdala za Jakuba Hoffmana a jejich potomci se usazují v Příbrami a posléze v Podbrdsku (Berounsku) jako kováři či mlynáři a to především ve vsích Osov a Běštín. Někerými badateli je rod dokonce označován jako Hoffmanné z Hyršova.\n\nPotomci rodu žijí v Čechách dodnes.\n\nRudý fénix vstává z plamenů a v zobáku dřímá zlatý prsten to vše se odehrává na zeleném poli. V klenotu tentýž fénix v plamenech.\n\n\nAčkoli novoměstská Myslíkova ulice nese jméno tohoto rodu, pojmenování vzniklo omylem. Dům na rohu ulic Myslíkové a Spálené totiž nepatřil Adamu Myslíkovi, jak stojí na pamětní deska na domě, nýbrž Eliáši Myslichovi z Vilimštejna, komorníkovi při zemských deskách v 17. století..\n\nMyslíkové z Hyršova (na Radlici a v Košířích) jsou příbuzní s rody Doubravští z Doubravy, Dvořečtí z Olbramovic, Zhudovští z Hyršova, Šturmové z Hirschfeldu, Smrčkové z Mnichu, Hrškové ze Mšena a Ježovskými z Lub. Také se skrze sňatek Zikmunda Myslíka s Alžbětou roz. Černínovou (o niž se ucházel také Václav Hýzrle z Chodů) spojili s Černíny z Chudenic. V druhém manželství se pak týž Zikmund oženil s hraběnkou Johanou Eusébií Barborou Millesimo-ze Žďáru.\n\n"}
{"id": "1140244", "url": "https://cs.wikipedia.org/wiki?curid=1140244", "title": "Vladimír Branislav", "text": "Vladimír Branislav\n\nVladimír Branislav (3. května 1935 Praha – 30. září 2015) byl český scenárista, dramaturg, reportér a režisér.\n\nV 60. letech 20. století byl vedoucím redaktorem populárního televizního magazínu \"Zvědavá kamera\". V roce 1968 byl propuštěn z Československé televize. V období 1977 až 1990 pracoval ve \"Sběrných surovinách\". Nicméně v období normalizace kromě dále tvořil. Psal pod pseudonymem \"Karel Vlček\" spolu s J. Kinclem televizní večerníčky, například O Rákosníčkovi a jiné. S televizí začal opět spolupracovat po pádu komunistické totality a od poloviny 90. let natočil několik televizních dokumentů. \nV roce 1992 obdržel novinářské ocenění Českého literárního fondu \"Cenu křepelek\" za pohotovost, aktuálnost a profesionální úroveň zpracování materiálů. V roce 1996 získal cenu Trilobit \"Českého filmového a televizního svazu FITES\" za námět, koncepci a dramaturgii cyklu \"Takoví jsme byli my, dobří rodáci aneb Z letopisů Máselné Lhoty\".\n\n"}
{"id": "1140245", "url": "https://cs.wikipedia.org/wiki?curid=1140245", "title": "Mezinárodní den přátelství", "text": "Mezinárodní den přátelství\n\nMezinárodní den přátelství () je den přátelství mezi lidmi, zeměmi a kulturami vyhlášený Valným shromážděním OSN 27. dubna 2011. Jeho oficiální datum bylo stanoveno na 30. července.\n\nNezávisle na tomto dni se den přátelství slaví v jiných dnech, jako například 20. července v Argentině, Brazílii a Uruguayi, nebo první srpnovou neděli (USA a část Asie. \n\nTradice dne navazuje na iniciativu \"Cruzada Mundial para la Amistad\", která vznikla v roce 1958 v Paraguayi. Lidé ve světě si den přátelství připomínají různými způsoby, například si posílají pohlednice (dnes velmi vzácný jev), obdarovávají se náramky přátelství nebo se scházejí na společné večeři. Nejrozšířenějším způsobem je kontakt s přáteli prostřednictvím sociálních sítí.\n"}
{"id": "1140249", "url": "https://cs.wikipedia.org/wiki?curid=1140249", "title": "Mezinárodní den původního obyvatelstva", "text": "Mezinárodní den původního obyvatelstva\n\nMezinárodní den původního obyvatelstva ( \"International Day of the World's Indigenous Peoples\") je připomínán každoročně 9. srpna na podporu a ochranu práv světového domorodého obyvatelstva.\nTento den se rovněž uznávají úspěchy a přínosy, které domorodí lidé dělají pro zlepšení světových problémů, jako je ochrana životního prostředí. Tento mezinárodní den byl vyhlášen Valným shromážděním Organizace spojených národů v prosinci 1994. \n\nPo uplynutí prvního Mezinárodního desetiletí původního obyvatelstva (1995-2004) v roce 2004 vyhlásilo Valné shromáždění druhou mezinárodní dekádu na období 2005-2015, na téma\"Deset let pro akci a důstojnosti\". V tento den lidé z různých zemí vyzývají k účasti šíření poselství Organizace spojených národů k domorodým národům. Poselství se šíří formou vzdělávacích fór či jiných setkání\n\nRozhodnutím 49/214 ze dne 23. prosince 1994 přijalo Valné shromáždění Organizace spojených národů rozhodnutí, že Mezinárodní den původního obyvatelstva se bude konat každoročně 9. srpna během Mezinárodního desetiletí původního obyvatelstva. \n"}
{"id": "1140254", "url": "https://cs.wikipedia.org/wiki?curid=1140254", "title": "Kaple Navštívení Panny Marie (Hoření Starý Dub)", "text": "Kaple Navštívení Panny Marie (Hoření Starý Dub)\n\nKaple Navštívení Panny Marie v Hořením Starém Dubu barokní sakrální stavbou stojící při silnici do Osečné. Je chráněna jako kulturní památka České republiky.\n\nKaple byla postavena v roce 1760. Kaple je okrouhlá. V klenbě má českou placku. Její střecha je vyvršena lucernou. Zařízení pochází z konce 18. století.\n\n"}
{"id": "1140255", "url": "https://cs.wikipedia.org/wiki?curid=1140255", "title": "Saint-Étienne (rozcestník)", "text": "Saint-Étienne (rozcestník)\n\nSaint-Étienne může být:\n\n\n"}
{"id": "1140270", "url": "https://cs.wikipedia.org/wiki?curid=1140270", "title": "Vladimír Holloš", "text": "Vladimír Holloš\n\nVladimír Holloš (* 10. března 1941 Žilina, Slovenský štát) je slovenský kameraman.\n\nV letech 1962 – 1967 studoval na Katedře kamery na pražské FAMU.\n\n"}
{"id": "1140272", "url": "https://cs.wikipedia.org/wiki?curid=1140272", "title": "Annegret Strauchová", "text": "Annegret Strauchová\n\nAnnegret Strauchová, nepřechýleně Annegret Strauch (* 1. prosince 1968, Radebeul, Německá demokratická republika) je bývalá německá veslařka, která do roku 1990 reprezentovala Německou demokratickou republiku. Dvakrát se stala olympijskou vítězkou na osmě, roce 1988 jako reprezentantka NDR a v roce 1992 jako reprezentantka sjednoceného Německa. Je též mistryní světa z roku 1989 na čtyřce bez kormidelnice.\n\n"}
{"id": "1140274", "url": "https://cs.wikipedia.org/wiki?curid=1140274", "title": "Kostel svatého Víta (Osečná)", "text": "Kostel svatého Víta (Osečná)\n\nKostel svatého Víta v Osečné je pozdně gotickou a renesanční sakrální stavbou. Kostel je chráněn jako kulturní památka České republiky.\n\nKostel byl postaven v letech 1565-1568 zřejmě od \"B. Serviho\" v pozdně gotickém a renesančním slohu. Věž pochází z roku 1619 a v roce 1870 byla regotizována. Opravena byla v roce 1901.\n\nKostel je trojlodní, síňový o třech osách. Má polygonální presbytář (s opěráky a čtyřmi hrotitými okny s kružbami) a čtvercovou sakristií. Západní věž je hranolová. Nahoře je věž oktogonální, s hrotitým profilovaným portálem, ve kterém jsou barokní dveře pocházející z konce 17. století řezané do akantů.\n\nTrojlodí je sklenuto 3x3 kříži s hřebíkovými hranami. V severní lodi je zděná tribuna, která je podklenuta valeně; dále dřevěná dvojramenná kruchta a presbytář, který je sklenut valenou klenbou se sítí žeber. Sakristie má valenou klenbu.\n\nZařízení kostela je pseudogotické a pochází z období kolem roku 1904. Titulární oltářní obraz namaloval jiřetínský malíř Johann Birnbaum (1793–1872). Boční oltář sv. Jana Nepomuckého (na pravé straně) je klasicistní panelový z konce 18. století. V kostele se nachází cenná renesanční kazatelna, na jónském pilíři z doby výstavby kostela. Kamenná křtitelnice je kalichová, má tesané festony s andílky a pochází z roku 1612. Renesanční figurální náhrobník umístěný v kostele je již otřelý. Na tribuně býval hlavní oltářní obraz sv. Víta (po roce 1825). V závěru kostela (zevně) je kamenný náhrobník s poškozeným reliéfem Piety z 1. poloviny 17. století. Náhrobník má pozoruhodnou roztřesenou modelaci drapérie.\n\nNedaleko stojící fara je empírová z roku 1830. Jedná se o volnou, jednopatrovou, hladkou stavbu.\n\n"}
{"id": "1140275", "url": "https://cs.wikipedia.org/wiki?curid=1140275", "title": "Josef Fiegl", "text": "Josef Fiegl\n\nJosef Fiegl (1845 Schluderns – 2. ledna 1900 Vídeň) byl rakouský politik německé národnosti, v 2. polovině 19. století poslanec Říšské rady z Dolních Rakous.\n\nNarodil se v Tyrolsku. Vystudoval gymnázium a konal filozofická studia, jež ale musel roku 1866 přerušit kvůli účasti ve válečných bojích. V roce 1870 získal aprobaci pro gymnaziální pedagogickou činnost. Nastoupil na městskou reálku a vyšší gymnázium v Mariahilfu. Byl členem vídeňské obecní rady.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1885 za kurii městskou v Dolních Rakousích, obvod Baden, Mödling atd. Ve volebním období 1885–1891 se uvádí jako Josef Fiegl, gymnaziální profesor, bytem Vídeň.\n\nNa Říšské radě se zapojil do antisemitského poslaneckého klubu okolo Georga von Schönerera. Roku 1887 se podílel spolu s Karlem Türkem a Georgem von Schönererem na vzniku sedmičlenné nacionalistické skupiny Deutschnationaler Verband. Z této skupiny ale po vnitřních sporech odešel roku 1889. V roce 1890 se uvádí jako poslanec bez klubové příslušnosti, ovšem s poznámkou, že náleží do skupiny antisemitů.\n\nV posledních letech života se stáhl z veřejného dění. V roce 1896 ale znovu úspěšně kandidoval do vídeňské obecní rady. V ní se připojil ke klubu radikálů a měl opakované konflikty s vedením obecní samosprávy. Zemřel v lednu 1900 ve svém vídeňském bytě.\n"}
{"id": "1140276", "url": "https://cs.wikipedia.org/wiki?curid=1140276", "title": "Amfiteátr Banská Bystrica", "text": "Amfiteátr Banská Bystrica\n\nAmfiteátr Banská Bystrica Paľa Bielika je svou kapacitou největší na Slovensku a má dokonce největší promítací plochu v někdejším Československu. Jeho činnost se začala kolem roku 1955 a trvala se silným útlumem od 90. let, až do roku 2008. Po více než čtyřletém úsilí o obnovení jeho provozu, byla 4. června 2014 podepsána nájemní smlouva na 30 let. Firma Kolotoče s.r.o. se zavázala amfiteátr, jako majetek města Banská Bystrica, zrekonstruovat a znovu provozovat.\n\nBanskobystrický amfiteátr zahájil svou činnost kolem roku 1955, ještě s klasickou promítací plochou. V roce 1960 byl přestavěn na širokoúhlé promítání filmů, které trvalo až do roku 1973. V roce 1974 byl amfiteátr přestavěn na promítání 70mm panoramatických filmů. V tomto období u příležitosti 30. výr. oslav SNP proběhla kompletní rekonstrukce celého amfiteátru. Vyměnili se sedací lavičky, rozvody elektrické energie, postavila se nová promítací plocha a promítací kabina. Amfiteátr sloužil hlavně jako kulturní stánek pro Filmové festivaly pracujících, které byly v té době kulturní celostátní akcí. Amfiteátr byl při těchto akcích i významným kulturním střediskem setkání různých filmových delegací, pracovníků kultury a tvůrčích pracovníků filmů, kteří se do značné míry podíleli na těchto aktivitách. Kromě filmových představení, pro které amfiteátr sloužil, se zde konaly i různá vystoupení hudebních skupin. Každý rok se na amfiteátru uskutečnilo množství rozličných akcí. Nejmasovější návštěvnost diváků amfiteátr zažil v létě roku 1976, kdy se na Pofestivalovej přehlídce filmů promítal film Čelisti. Tento film vidělo v té době přes 20 000 návštěvníků, kteří tehdy způsobili téměř dvoutýdenní přestávku promítání filmů. Po zániku státního filmového monopolu se v roce 1992 skončilo pravidelné promítání filmů na amfiteátru. Nástupní distribuční filmové společnosti promítaly filmy na amfiteátru nadále až do roku 1996-97. Po tomto období se promítání filmů na amfiteátru ukončilo.\n\n\nV roce 2014 se podařilo firmě Kolotoče s.r.o. a občanskému sdružení za! amfiteátr znovu zprovoznit amfiteátr. Během léta byla provedena úprava a rekonstrukce amfiteátru. První akce, která proběhla na zrekonstruovaném amfiteátru byl festival Rockspace, který se konal ve dnech 24. - 26. 7. 2014. Festival přinesl interpretů jako: Chiki Liki Tu-A, Buty, Svobodná Evropa, Michael Kocáb a Karpatské hřbety, Bad Karma Boy, Družina a mnoho dalších. Kromě hudebního programu byl součástí festivalu i bohatý doprovodný program. \n\n27. září 2014, se v amfiteátru uskutečnila další akce s názvem 45 Let Woodstock. Šlo o oslavu výročí legendárního festivalu, možná i nejdůležitějšího v historii hudby, a to nejprve koncerty a po setmění filmem. Dne 20. prosince 2014, se uskutečnilo předvánoční promítání filmu Pelíšky. Akce se snažila navázat na tradici zimních promítání na amifteátru.\n\nV roce 2015 byl amfiteátr využíván během celého léta. \n\n"}
{"id": "1140277", "url": "https://cs.wikipedia.org/wiki?curid=1140277", "title": "Autobusové nádraží Banská Bystrica", "text": "Autobusové nádraží Banská Bystrica\n\nAutobusové nádraží Banská Bystrica je autobusové nádraží v Banské Bystrici. Výpravná budova je v přerušené výstavbě od roku 1983, v roce 1990 byla přerušena stavba části se zázemím.\n\nV květnu 2012 se opět diskutovalo o dostavění této části. Rakouský investor má v záměru dopravně-obchodní centrum, nádraží však musí nejprve získat od SAD Banská Bystrica. Prozatímní autobusové nádraží bude pravděpodobně v prostoru parkoviště na Uhlisku. Investor projevil zájem už v roce 2011, podle primátorových slov se má stanice otevřít v roce 2013. Podle údajů z ledna 2013 o budovu projevil zájem investor Jahn Development & amp; Consulting. V záměru měl na místě postavit Terminal Shopping Center. Nový objekt měl sdružovat autobusové nádraží s obchodním centrem a být bezbariérově spojen se nádražím. Výstavba měla začít v září 2013, centrum mělo být otevřeno o rok později. Rozhodnutí o umístění stavby bylo vydáno městem 22. února 2013.\n\nV lednu 2015 nový primátor města Ján Nosko prohlásil, že na Vánoce 2016 bude stát nová dvoupatrová budova. Projekt by měl stát 17 až 18 mil € s návratností 15 až 20 let. Se sousedním nádražím bude spojena bezbariérovým přechodem. Stanice bude mít 26 nástupišť a výstupišť, obchodní centrum a parkoviště včetně prostoru pro nabíjení elektromobilů. Na stanici by mělo pracovat 150 lidí.\n\n"}
{"id": "1140278", "url": "https://cs.wikipedia.org/wiki?curid=1140278", "title": "170 (číslo)", "text": "170 (číslo)\n\nSto sedmdesát je přirozené číslo, které následuje po čísle sto šededesát devět a předchází číslu sto sedmdesát jedna. Římskými číslicemi se zapisuje CLXX.\n\n\n\nSilnice II/170 je česká silnice II. třídy vedoucí na trase Němětice – Čestice – Vacov – Zdíkovec\n\n\n"}
{"id": "1140279", "url": "https://cs.wikipedia.org/wiki?curid=1140279", "title": "Pavel Balcárek", "text": "Pavel Balcárek\n\nPavel Balcárek (3. srpna 1940 Brno – 30. září 2015) byl moravský archivář, historik zabývající se zejména 17. stoletím, editor, spolupracovník Boleslava Bárty a v letech 1990–1992 poslanec České národní rady za Hnutí za samosprávnou demokracii – Společnost pro Moravu a Slezsko.\n\nV letech 1957–1962 vystudoval archivnictví, historii a italštinu na Filozofické fakultě Masarykovy univerzity, v roce 1967 obhájil doktorát z filozofie. Po studiu nastoupil jako odborný pracovník do Moravského zemského archivu v Brně. V letech 1964 až 1974 pracoval na odloučeném pracovišti v archivu na Arcibiskupském zámku v Kroměříži.\nPavel Baclárek zemřel 30. září 2015 na selhání srdce. Jeho pohřeb se konal 9. října 2015 od 14:00 SELČ ve smuteční síni krematoria brněnského ústředního hřbitova.\n\n\n"}
{"id": "1140280", "url": "https://cs.wikipedia.org/wiki?curid=1140280", "title": "Josef Fischer (rakouský politik)", "text": "Josef Fischer (rakouský politik)\n\nJosef Fischer (30. října 1835 Bruck an der Leitha – 26. dubna 1911 Bruck an der Leitha) byl rakouský podnikatel a politik německé národnosti, v 2. polovině 19. století poslanec Říšské rady z Dolních Rakous.\n\nByl synem bývalého poslance Říšského sněmu z roku 1848 Josefa Fischera. Působil jako majitel pivovaru a sladovny. Zastával funkci druhého předsedy okresního zemědělského spolku a předsedy okresního silničního výboru. V domovském Bruck an der Leitha zasedal v obecní radě. Město mu udělilo čestné občanství.\n\nOd roku 1871 byl poslancem Dolnorakouského zemského sněmu za kurii venkovských obcí, obvod Bruck an der Leitha. Mandát obhájil v roce 1878, 1884 a 1890. Poslancem byl až do roku 1896. Zastupoval německé liberály.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1885 za kurii venkovských obcí v Dolních Rakousích, obvod Hietzing, Bruck atd. Ve volebním období 1885–1891 se uvádí jako Josef Fischer, majitel pivovaru, bytem Bruck an der Leitha.\n\nNa Říšské radě patřil v roce 1887 do poslaneckého klubu Deutscher Club (Německý klub), který sdružoval radikálnější část německého ústavověrného tábora. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice.\n"}
{"id": "1140284", "url": "https://cs.wikipedia.org/wiki?curid=1140284", "title": "Severní obchvat Banské Bystrice", "text": "Severní obchvat Banské Bystrice\n\nSeverní obchvat Banské Bystrice je úsek Rychlostní silnice R1, který zároveň slouží jako severní obchvat Banské Bystrice. Obchvat byl ve výstavbě od roku 2009. Slavnostní otevření se uskutečnilo 27. července 2012. Úsek je dlouhý 5.672 km.\n\nSeverní obchvat Banské Bystrice byl zapracován do koncepce Územního plánu aglomerace Banská Bystrica schváleného v roce 1976. Důvodem pro obchvat byl problémový průtah silnice I / 66 a hrozba povodní na řece Hron. Do trasy R1 byl úsek zařazen až usnesením Vlády SR č. 882 v prosinci roku 2008. Později byl zařazen mezi čtyři úseky Rychlostní silnice R1, které se realizovaly v druhém ze tří balíčků PPP pod názvem PRIBINA. Celkově šlo o 51.6 km úseků R1: Nitra - Selenec, Selenec - Beladice, Beladice - Tekovské Nemce a samotného obchvatu. Na tyto úseky má konsorcium Granvia 30letou smlouvu se státem na \"naprojektování (Design), výstavbu (Build), financování (Finance), provoz (Operate) a údržbu (Maintenance)\". Smlouva s Ministerstvem dopravy byla podepsána 23. března 2009. Celkové náklady na výstavbu silnice Granvia tají.\n\nMěsto Banská Bystrica projekt podporuje, mezi jeho výhody mluvčí primátora řadí přesměrování tranzitní dopravy a odlehčení zatíženého úseku kolem Hronu procházejícího centrem města, což je důležité i z ekologického hlediska. Podle analýz Výzkumného ústavu dopravního se mělo po otevření obchvatu a přesunutí až 58% dopravy ze silnice I / 66 počet dopravních nehod snížit o 8 až 9 (přibližně 38%), řidiči osobních aut v současnosti ušetří tři a nákladních aut dvě minuty jízdy. Časové úspory mají být 1,7 mil € ročně.\n\nTrasa severního obchvatu začíná mimoúrovňovou křižovatkou Kostiviarska v stejnojmenné městské části. Nová trasa R1 se zde odklání od silnice I / 59 vedoucí na sever směrem na Harmanec (Martin) a Donovaly (Ružomberok). Severní obchvat křižuje železniční trať Zvolen – Vrútky. Križovatka Rudlová připojuje miestní komunikaci vedoucí do Rudlové a do severní části centra města. Po křižovatce Banos následuje křižovatka Cementárna ve východní části města, kde se obchvat napojuje na současnou silnici I / 66. Úsek má celkem 24 mostních objektů, 16 protihlukových stěn a 12 opěrných zdí. Včetně křižovatek a jejich větví bylo celkem postaveno téměř 13 kilometrů komunikací. Trasa by podle plánů měla pokračovat dál přes masiv Nízkých Tater až po Ružomberok kde se napojí na D1. V příštích letech se však s touto trasou nepočítá. Ministerstvo dopravy se v srpnu 2012 vyjádřilo, že úsek není dostatečně připraven, aby se na něj mohly použít eurofondy na roky 2007 až 2013. Pravděpodobně se tak začne stavět až z eurofondů na léta 2014 až 2020.\n\nVýstavba byla realizována firmou Granvia Construction sro Stavební práce na úsecích PR1BINA se začaly 28.8.2009, přičemž projektová příprava a přípravné práce probíhaly již od konce března 2009. Dle Deníku SME uvedeného na diskusním fóru dialnice.info se na obchvatu v srpnu 2011 asfaltovalo a pokračovalo v budování protihlukových stěn. Podle zpráv o postupu prací z webu zhotovitele bylo k 31.7. 2011 dokončených 140 a rozpracovaných 136 stavebních objektů. Součástí prací byla i oprava železničního tunelu a výstavba nového železničního mostu na trati Zvolen - Banská Bystrica - Vrútky.\n\n19. září 2011 byl do předčasného užívání předán nový výjezd z Banské Bystrice směrem na Brezno, vedený již po nové trase R1, který až do otevření celého úseku sloužil jen v polovičním profilu pro obousměrný provoz. Doprava tak už tehdy byla přesměrována ze staré silnice I / 66 na novou rychlostní silnici. Původní trasa po I / 66 již v současnosti není využívána jako předtím, ale slouží jen na příjezd od Brezna, výjezd na Brezno vede v trase přesměrování po R1. Celý severní obchvat byl slavnostně otevřen 27. července 2012. Otevření pro pěší se uskutečnilo den před předáním do užívání motoristické veřejnosti.\n\n"}
{"id": "1140286", "url": "https://cs.wikipedia.org/wiki?curid=1140286", "title": "Karl Garnhaft", "text": "Karl Garnhaft\n\nKarl Garnhaft (11. listopadu 1836 Neudorf bei Staatz – 15. února 1903 Neudorf bei Staatz) byl rakouský politik německé národnosti, v 2. polovině 19. století poslanec Říšské rady z Dolních Rakous.\n\nProfesí byl statkářem v Neudorfu. Byl též pekařským mistrem. Vystudoval školu v Mikulově. V roce 1859 a 1866 se účastnil polního tažení rakouské armády. Od roku 1873 byl starostou domovského Neudorfu. Zasedal v okresním silničním výboru a od roku 1876 byl i členem okresní školní rady. Byl mu udělen Zlatý záslužný kříž.\n\nOd roku 1884 byl poslancem Dolnorakouského zemského sněmu za kurii venkovských obcí, obvod Mistelbach. Mandát obhájil v roce 1896. Poslancem byl až do roku 1902.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1885 za kurii venkovských obcí v Dolních Rakousích, obvod Mistelbach, Feldsberg atd. Mandát obhájil ve volbách roku 1891. Ve volebním období 1885–1891 se uvádí jako Karl Garnhaft, statkář a starosta, bytem Neudorf bei Staatz.\n\nNa Říšské radě se po volbách roku 1885 uvádí jako člen poslanecké Lienbacherovy skupiny. Do Říšské rady ho podpořil roku 1884 rolnický spolek Mittelstraße. Na Říšské radě se zpočátku klonil k nacionalistické skupině okolo Georga von Schönerera. V roce 1890 ho list \"Die Vaterland\" popsal jako antisemitu. Jiný zdroj z roku 1890 ho uvádí jako poslance klubu Deutschnationale Vereinigung. Členem nacionalistické frakce Deutschnationale Vereinigung byl i po volbách roku 1891. V závěru své politické dráhy se přiklonil ke Křesťansko-sociální straně, v které náležel k národoveckému křídlu.\n\nZemřel po dlouhé nemoci v únoru 1903.\n"}
{"id": "1140287", "url": "https://cs.wikipedia.org/wiki?curid=1140287", "title": "Zarovnání oddílu", "text": "Zarovnání oddílu\n\nZarovnání oddílu () je v informatice způsob zarovnání diskových oddílů na úložných zařízeních (pevný disk, SSD, USB flash disk) tak, aby byly souhlasně zarovnány s vnitřními hranicemi použitého média. Důvodem je zajištění vyšší rychlosti čtení/zápisu dat.\n\nZarovnání může být provedeno:\n\n"}
{"id": "1140291", "url": "https://cs.wikipedia.org/wiki?curid=1140291", "title": "Anton Kreuzig", "text": "Anton Kreuzig\n\nAnton Kreuzig (18. září 1828 Šmídeberk – 28. dubna 1905 Vídeň) byl rakouský politik německé národnosti, v 2. polovině 19. století poslanec Říšské rady z Dolních Rakous.\n\nNarodil se v krušnohorském Šmídeberku. V roce 1852 se přestěhoval do Vídně, kde se etabloval jako dámský krejčí. Od konce 70. let 19. století byl i politicky aktivní. Zapojil se do malé ale ve vídeňských poměrech vlivné skupiny Klub demokratů a náležel mezi její hlavní postavy. Zasedal ve vídeňské obecní radě, kam byl poprvé zvolen roku 1874. Od roku 1871 do roku 1877 byl rovněž členem vídeňské obchodní komory.\n\nPůsobil jako poslanec Říšské rady (celostátního parlamentu Předlitavska), kam usedl ve volbách roku 1885 za kurii městskou v Dolních Rakousích, obvod Vídeň, VII. okres. Ve volebním období 1885–1891 se uvádí jako Anton Kreuzig, krejčí, bytem Vídeň.\n\nNa Říšské radě se po volbách roku 1885 uvádí jako člen poslaneckého Klubu demokratů. V roce 1890 se uvádí jako poslanec bez klubové příslušnosti.\n\nJeho manželka zemřela v březnu 1903. V té době se Kreuzig uvádí jako předseda Demokratického spolku v Neubau. Od roku 1896 do roku 1905 byl předsedou spolku pro provoz mateřské školy v Neubau.\n\nZemřel v dubnu 1905 ve věku 77 let v \"zemském blázinci\" ve Vídni, kam musel být převezen na velikonoční pondělí. Trpěl těžkou duševní nemocí.\n"}
{"id": "1140292", "url": "https://cs.wikipedia.org/wiki?curid=1140292", "title": "Music to Watch Boys To", "text": "Music to Watch Boys To\n\nMusic To Watch Boys To je píseň americké zpěvačky a skladatelky Lany Del Rey, která slouží jako druhý singl z jejího čtvrtého studiového alba \"Honeymoon\". Napsala ji Del Rey s Rickem Nowelsem. Premiéra singlu proběhla 11. září 2015 u Beats 1 Radio. Píseň byla původně zamýšlena jako pilotní singl pro album, ale nakonec Del Rey a její společnost dali přednost písni \"High by the Beach\". Název písně byl zmíněn již v červnu 2014, kdy Del Rey v rozhovoru prozradila, že by to mohl být název nového alba. V dalším rozhovoru v lednu 2015 o písni řekla, že je napsala ve vizuálním noir způsobem, a že píseň je o tom jak muži procházejí před očima dívky.\n\nVideoklip k singlu vyšel 30. září 2015 a byl režírován Kinga Burzou. Již v červnu 2015 prozradil model Jake Mast, že si zahrál ve videoklipu pro Lanu Del Rey, a že video vyjde koncem června, ale žádné video vydáno nebylo. V září Del Rey oznámila, že video přijde brzy. Videoklip je převážně černobílý a zachycuje Del Rey před kamerou na lehátku. Také obsahuje barevné scény plameňáků a dívek plavajících pod vodou.\n"}
{"id": "1140293", "url": "https://cs.wikipedia.org/wiki?curid=1140293", "title": "Kao", "text": "Kao\n\nKao je malý ostrov v království Tonga, tvořený stejnojmennou horou, která je s výškou 1030 m n. m. nejvyšší horou celého království. Nacházejí se jen 6 km severně od ostrova Tofua. Ostrov není trvale obydlen.\n\nOstrov má rozlohu 11,6 km² a prakticky celý je sopečného původu – představuje vrchol v současnosti neaktivního stratovulkánu. Jeho stavba je tvořena převážně bazalty a andezity a jeho svahy jsou až na úpatí pokryté hustou tropickou vegetací. Doba poslední erupce sopky není známa.\n\n"}
{"id": "1140296", "url": "https://cs.wikipedia.org/wiki?curid=1140296", "title": "Pochybek prodloužený", "text": "Pochybek prodloužený\n\nPochybek prodloužený (\"Androsace elongata\") je útlá, bíle kvetoucí, jednoletá a poměrně vzácná bylina rostoucí na teplejších stanovištích. Je to v české přírodě nejčastěji se vyskytující druh rodu pochybek.\n\nAreál rozšíření se u tohoto druhu rozprostírá od Střední Evropy přes jihovýchodní a východní Evropu až po jih Uralu a oblasti okolo Kavkazu. V České republice se vyskytuje v oblastech termofytika a mezofytika, v Čechách roste v Povltaví, Českém středohoří či Českém krasu, na Moravě na Hané, Drahanské vrchovině či v Hustopečské pahorkatině.\n\nKonkurenčně slabý druh vyskytující se na suchých a teplých (xerotermních) stanovištích v málo zapojených porostech, jako jsou suché trávníky, úhory, vinice, kamenité svahy, náspy nebo okraje cest. Často se také vyskytuje v blízkosti lidských sídel na chudé, písčité půdě s neutrální až slabě kyselou reakcí. Na stanovištích se objevuje poměrně krátkodobě a v různě silných populacích. Vzhledem k velikosti a celkově gracilnímu vzhledu bývá snadno přehlédnutelný.\n\nDrobná, krátkověká, efemérní rostlina, vysoká jen 5 až 15 cm, s jednou nebo několika bezlistými lodyhami pokrytými jednoduchými i žláznatými chlupy. Listy rostou pouze v přízemní růžici, jsou přisedlé, dlouhé jen do 2 cm a mají kopinatou čepel, ta bývá celokrajná nebo je v horní části částečně oddáleně zubatá.\n\nStvol nese jednoduchý okolík drobných květů s třemi až osmi květy. Obal má tvořeny eliptickými celokrajnými listeny kratšími než květní stopky. Bílé květy jsou oboupohlavné a rostou na stopkách které se později značně prodlužují, bývají dlouhé i jako samotný stvol. Pýřitý, pěticípý, 3,5 až 5 mm dlouhý kalich je trubkovitý a delší než koruna v něm skrytá. Bílá koruna má vejčitou trubku s nálevkovitým okrajem rozděleným do pěti mělce vykrojených plátků mající v ústí žluté výstupky. K plátkům korunní trubky je nitkami přirostlých pět tyčinek se žlutými prašníky, svrchní semeník s čnělkou nese drobnou bliznu. Nektar určený pro opylující hmyz vyvěrá z vrcholu semeníku. Jako pojistka proti samoopylení je v květech vyvinuta heterostylie a dále blizna dozrává dříve než pyl v prašnících. Květy rozkvétají v dubnu a květnu. Ploidie druhu je 2n = 40.\n\nPo opylení se ze semeníku vyvine kulovitá tobolka až 5 mm velká, která je obalena ve vytrvalém kalichu. Tobolka s více semeny se otvírá na vrcholu pěti zuby, drobná semena roznáší vítr i mravenci.\n\nV minulosti byl pochybek prodloužený v české přírodě častým druhem, nyní však rychle mizí a je proto „Červeným seznamem cévnatých rostlin České republiky“ z roku 2012 řazen mezi ohrožené druhy (C3).\n\n\n \n"}
{"id": "1140298", "url": "https://cs.wikipedia.org/wiki?curid=1140298", "title": "Gustav Leon", "text": "Gustav Leon\n\nGustav Leon (26. května 1839 Vídeň – 16. února 1898 Vídeň) byl rakouský podnikatel a politik německé národnosti, v 2. polovině 19. století poslanec Říšské rady z Dolních Rakous.\n\nProfesí byl velkoobchodníkem. Vystudoval vídeňské Schottengymnasium. Nastoupil pak do rodinného podniku (rafinérie na petrolej). V roce 1859 založil vlastní firmu (velkoobchod Jacques Leon Söhne), kterou roku 1869 převzala Österreichische Volksbank. Od roku 1874 byl členem vídeňské obchodní a živnostenské komory. V roce 1880 byl jmenován císařským radou. V roce 1886 získal firmu R. Ph. Wagnera, jejíž zaměření změnil ze slévárny železa na výstavbu mostů.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1885 za kurii obchodních a živnostenských komor v Dolních Rakousích, obvod Vídeň. Rezignace byla oznámena na schůzi 25. ledna 1888. V parlamentu ho pak nahradil Wilhelm Neuber. Ve volebním období 1885–1891 se uvádí jako rytíř Gustav von Leon, císařský rada a velkoobchodník, bytem Vídeň.\n\nNa Říšské radě patřil po volbách roku 1885 do poslaneckého klubu Sjednocené levice, do kterého se spojilo několik ústavověrných proudů. Podle jiného zdroje byl nezařazeným poslancem.\n\nJeho druhou manželkou byla dcera profesora von Lützowa. Zemřel v únoru 1898 ve svém vídeňském bytě.\n"}
{"id": "1140299", "url": "https://cs.wikipedia.org/wiki?curid=1140299", "title": "Jan Tržil", "text": "Jan Tržil\n\nJan Tržil (10. prosince 1723 Martínkov – 6. listopadu 1775 Martínkov) byl purkmistr Martínkova a jeden z vůdců selského povstání na lesonickém panství, které vyvrcholilo 25. a 26. července 1775 krvavým střetem s vojskem.\n\nObec Martínkov byla spolu s dalšími 11 vesnicemi součástí lesonického panství, na kterém od roku 1771 panoval hrabě František Nádasdy. Nespokojenost s robotou, nelidské zacházení vrchnosti, klamné pověsti o zrušení či snížení roboty a mylné přesvědčení, že byl vydán nový robotní patent, který před sedláky vrchnost tají a že jim povolené úlevy v robotě nechce dát, to vše vedlo ke vzniku selských nepokojů v roce 1775. Nespokojení sedláci se tajně scházeli od poloviny června 1775 doma u Tržila, nebo v obecní kovárně. Zde se domlouvali, že nebudou konat ruční roboty. Tržil psal o všem, co se na Horním panství dělo, slavickému rychtáři Jiřímu Čechovi, který byl v čele nespokojených sedláků na Dolním lesonickém panství. Tržil udržoval vzájemné spojení s Čechem dopisy od června do poloviny července 1775. Sděloval mu, co podnikají na Horním panství, dával rady a vyzýval k jednotnému postupu. Tržil i Čech chtěli získat všechen lid panství, aby se domohli úlevy v robotách, především však prominutí ruční roboty. Chtěli toho dosáhnout cestou zákonitou, a proto Tržil zkoncipoval žádost majiteli lesonického panství, hraběti Nadasdymu, aby poskytl poddaným potřebné ulehčení. Žádost, která obsahovala soupis Tržilových devíti bodů však hrabě odmítl. \n\nProtože první žádost sedláků majiteli panství nebyla přijata, dal Tržil napsat jemnickému písaři novou žádost pro krajský úřad, ke které přiložil osm dodatkových bodů. V bodech k žádosti si stěžuje na různá utrpení a povinnosti při robotě, což nejlépe svědčí o poměrech na panství. Situace na panství vedla k tomu, že majitel panství, hrabě Nádasdy, předložil 28. června 1775 stížnost guberniu, které nařídilo krajskému hejtmanovi, aby poměry vyšetřil a aby zjednal pořádek. Vyslaný zástupce krajského hejtmana J. N. Hoffer přišel do Lesonic až 24. července a dal zatknout několik sedláků, kteří byli označení za hlavní buřiče. Zatčení vyvolalo odpor a hněv sedláků, kteří se shromáždili kolem lesonického zámku, vznášeli zde své požadavky a přesto, že zatčení byli propuštěni, vnikli rozvášnění sedláci násilím do zámeckého dvora. Zde nakonec došlo ke krvavému střetu s přivolaným vojskem a ke ztrátám na životech. Hlavní buřiči byli zajištěni, ostatní se rozprchli. Purkmistr Jan Tržil nebyl z důvodu dlouhodobé nemoci účastníkem osudné srážky sedláků s vojskem na zámku a nebyl proto ani zatčen, byl ponechán doma pod dohledem.\n\nCísařovna Marie Terezie, která byla informována o událostech na panství, nařídila, aby delegovaný soud vyslal svého zástupce, který by provedl vyšetřování a potrestání viníků, a aby podle stanného práva dal popravit jednoho nebo dva hlavní viníky. Vyšetřování vzpoury prováděl nejprve zástupce krajského hejtmana Hoffer a později po svém příjezdu 19. srpna 1775, vedl vyšetřování komisař delegovaného soudu, tribunální rada G. J. Flamm. Vyšetřování začal podle stanného práva, ale po dvou dnech dostal nové císařské nařízení, aby se řídil normálním trestním řádem tereziánským, což ovlivnilo konečný rozsudek nad hlavními buřiči i u soudu. \n\nPo ukončení vyšetřování byla na shromáždění všeho lidu panství na zámeckém dvoře v Lesonicích dne 12. září 1775 k poddaným pronesena řeč o jejich povinnostech a proviněních a byl jim přečten rozsudek. Třiceti devíti sedlákům bylo vysázeno pět až třicet ran karabáčem a jako hlavní buřiči byli označeni martínkovský purkmistr Jan Tržil, slavický rychtář Jiří Čech a slavický sedlák Matěj Malý. Ti měli být v poutech a železech dopraveni k hrdelnímu soudu do Znojma. Tam byl Tržil navzdory své vážné nemoci převezen, aby vyčkal na konečný rozsudek brněnského soudu.\n\nDelegovaný soud v Brně jednal o lesonických buřičích dne 29. září 1775. Referující, tribunální rada Roden, v přednesené zprávě soudu navrhl, aby hlavní vinící, Tržil a Čech, byli sťati. Soud však byl ve svém konečném rozsudku mírnější, Tržila a Čecha odsoudil k šestinedělní práci pro vrchnost v poutech a železech a ke ztrátě purkmistrovské a rychtářské hodnosti na věčné časy. \n\nO trvale špatném zdravotním stavu Tržila svědčí dovětek a pokyny soudu, ve kterých se uvádí, že uvěznění mají být převzati krajským hejtmanem a předáni lesonické vrchnosti, „aby je po domácím zotavení, nutném patrně nejvíce u Tržila a Čecha, přidržela k práci určené za trest“. Vážné onemocnění Jana Tržila, které jistě zhoršily útrapy vyšetřování, věznění i konečný výsledek jeho snažení, však vedlo k tomu, že již 6. listopadu 1775 v Martínkově zemřel.\n"}
{"id": "1140300", "url": "https://cs.wikipedia.org/wiki?curid=1140300", "title": "Ristiḱův palác", "text": "Ristiḱův palác\n\nRistiḱův palác, nebo také Ristićův palác (makedonsky Ристиќева палата, srbsky Ристићева палата/Ristićeva palata) je rohová budova na Náměstí Makedonie v centru Skopje. Architektem stavby byl Dragutin Maslać. \n\nPalác se nachází na jižním břehu řeky Vardar, východně od místa narození Matky Terezy a makedonského ministerstva dopravy a komunikací. Budova vznikla během rozvoje Skopje v dobách Království SHS. Dokončena byla v roce 1926 a bez úhon přežila i zemětřesení v roce 1963, neboť během svého vzniku byla dimenzována na možné otřesy, které jsou pro region typické.\n\nPalác má svůj název podle rodiny Vladimira Ristiće, srbského farmaceuta, který si ve Skopje postavil kancelářskou budovu pro svojí firmu.\n"}
{"id": "1140303", "url": "https://cs.wikipedia.org/wiki?curid=1140303", "title": "Mary Whipple", "text": "Mary Whipple\n\nMary Whipple (* 10. května 1980, Sacramento, Kalifornie) je americká veslařka, kormidelnice. Je dvojnásobnou olympijskou vítězkou na osmiveslici z olympiád 2008 a 2012. Je též pětinásobnou mistryní světa.\n\n"}
{"id": "1140305", "url": "https://cs.wikipedia.org/wiki?curid=1140305", "title": "Whipple", "text": "Whipple\n\nWhipple je příjmení více osob:\n\n"}
{"id": "1140306", "url": "https://cs.wikipedia.org/wiki?curid=1140306", "title": "Otakar Brůna", "text": "Otakar Brůna\n\nOtakar Brůna (31. ledna 1928, Vysoké Mýto - 17. října 2012) byl český redaktor, publicista, dramaturg a spisovatel..\n\nVystudoval reálné gymnázium ve Vysokém Mýtě a na přelomu čtyřicátých a padesátých let studoval na Pedagogické fakultě Masarykovy univerzity. V roce 1947 začal publikovat v regionálním tisku (například ve \"Východočeské záři\") své první příspěvky týkající se československého filmu. Roku 1950 se stal redaktorem deníku \"Mladá fronta\".\n\nPo absolvování základní vojenské služby (v letech 1954-1956) začal pracovat jako novinář v armádních časopisech. Do roku 1962 pracoval pro obdeník \"Dukla\" v Bratislavě a pak se stal vedoucím kulturní rubriky časopisu \"Československý voják\". Publikoval také v různých filmových periodikách (například \"Kino\", \"Záběr\" a další). Krátce působil jako dramaturg Armádního divadla v Martině a v Československé televizi\n\nV roce 1974 se stal šéfredaktorem měsíčníku \"Gramorevue\". a od roku 1976 do roku 1984 byl šéfredaktorem čtrnáctideníku Svazu českých dramatických umělců \"Scéna\", kde ale vedle odborných textů dostávaly prostor také příspěvky podporující kulturní politiku KSČ. V devadesátých letech by redaktorem TV Prima a spolupracoval s populárními časopisy (například s měsíčníkem \"Astro Venuše\").\n\nZačal jako básník. První samostatnou knihu \"Nebe plné hedvábí\" vydal v roce 1961. Pro mládež napsal dvě ideologicky motivované novely \"Čertovo kolo\" (1976) a \"Boj o perlu\" (1983). Nejznámější z jeho tvorby jsou však knižní podoby rozhovorů se známými herci (Juraj Kukura, Helena Růžičková, Zita Kabátová). V roce 2001 obdržel za knihu literatury faktu \"Vladaři Dračích údolí\" cenu Miroslava Ivanova.\n\n\n"}
{"id": "1140307", "url": "https://cs.wikipedia.org/wiki?curid=1140307", "title": "Apostolicam actuositatem", "text": "Apostolicam actuositatem\n\nApostolicam actuositatem je dekret o laickém apoštolátu, který vznikl během druhého vatikánského koncilu. Přijat byl v poměru 2 340 proti dvěma hlasům biskupů. Vyhlášen byl papežem Pavlem VI. dne 18. listopadu 1965.\n\n"}
{"id": "1140308", "url": "https://cs.wikipedia.org/wiki?curid=1140308", "title": "Formát pixelu", "text": "Formát pixelu\n\nFormát pixelu (angl. \") označuje barevný model a způsob uložení jeho složek v paměti.\n\nPro značení formátu se používá mnoho mírně odlišných notací.\nNapříklad pixely ve formátu RGB s 8 bity na každý kanál mohou být uloženy v modelu RGB24 (RGB888) nebo BGR24 podle pořadí jednotlivých bajtů v paměti.\nARGB, RGBA nebo RGBA32 přidává ještě další bajt pro alfa kanál.\nPokud je použito podvzorkování barvonosných složek, tvoří několik pixelů bloky, které mají některou barvonosnou složku společnou.\n\nKdyž se pixel skládá z více složek (např. tři složky R, G, B), má smysl hovořit o planárních a prokládaných formátech.\nPlanární (\") formát obrazu říká, že jednotlivé složky budou v paměti uloženy odděleně za sebou.\nV případě RGB24 by to znamenalo\nNaproti tomu prokládaný formát (', ', \"\") jednotlivé kanály pixelu prokládá.\nV tomto případě by RGB24 bylo uloženo jako\nMimoto existuje semiplanární (biplanární) formát, ve kterém jsou tři složky (Y, U, V) uloženy ve dvou rovinách.\nNapříklad pro NV12 je uložena nejprve složka Y, pak prokládaně složky U společně s V.\n\n"}
{"id": "1140309", "url": "https://cs.wikipedia.org/wiki?curid=1140309", "title": "Gravissimum educationis", "text": "Gravissimum educationis\n\nGravissimum Education nebo také Deklarace o křesťanské výchově je dokument druhého vatikánského koncilu vyhlášený 28. října 1965 papežem Pavlem VI. Přijatý byl v poměru 2 290 ke 35 hlasům.\n\nNázev v latině znamená „Význam vzdělávání“ a čerpá z úvodu prohlášení, jak je zvykem u katolické církve.\n\nDokument často odkazuje na encykliku Pia XI. Divini Illius Magistri.\n\n\n"}
{"id": "1140311", "url": "https://cs.wikipedia.org/wiki?curid=1140311", "title": "Inter mirifica", "text": "Inter mirifica\n\nInter Mirifica, dekret o sdělovacích prostředcích, je dokument, který vznikl během Druhého vatikánského koncilu. Přijat byl v poměru 1960 proti 164 hlasům biskupů. Vyhlášen byl papežem Pavlem VI. 4. prosince 1963. Název dokumentu vychází z jeho prvních slov \"„Inter mirifica technicae artis inventa“\" („Z podivuhodných technických vynálezů“).\n\nCírkev tímto textem reagovala na rostoucí vliv masových médií ve společnosti: \"„Matka církev dobře ví, že tyto prostředky při správném používání prokazují lidstvu velké služby, neboť velmi přispívají k osvěžení a vzdělání ducha a k šíření i upevňování Božího království. Církev také ví, že jich mohou lidé používat proti záměru božského Stvořitele a k vlastní škodě.“\" Dokument, který má 24 bodů rozdělených do dvou kapitol, podpořil právo všech lidí na světě na přesné a necenzurované informace. Zároveň však apeloval na mravní odpovědnost novinářů, aby měli vždy na zřeteli obecné blaho. Zdůraznil také povinnost rodičů chránit děti před tiskovinami se závadným obsahem. Dekret vyzval k rozvoji katolicky orientovaného tisku a televizního i rozhlasového vysílání, sloužícího jako užitečný nástroj pastorace, a ke zvyšování mediální gramotnosti duchovních i laiků.\n\nJako důsledek tohoto dokumentu byla roku 1964 založena Papežská rada pro sdělovací prostředky. Katolická církev také od roku 1967 slaví neděli před Letnicemi jako Světový den sdělovacích prostředků. \n\nInter mirifica\n"}
{"id": "1140312", "url": "https://cs.wikipedia.org/wiki?curid=1140312", "title": "Hallův ostrov", "text": "Hallův ostrov\n\nHallův ostrov ( , ) je velký zaledněný ostrov v souostroví Země Františka Josefa v Severním ledovém oceánu.\n\nS rozlohou 1 049 km² je pátým největším ostrovem souostroví a nejvyšší bod na ostrově dosahuje výšky 502 m n. m. Na jihovýchodním pobřeží je velký \"záliv Hydrografů.\" Většinu ostrovní rozlohy pokrývá \"Moskevský ledový příkrov\" a jediná nezaledněná území se nacházejí v jižní části na mysech \"Tegethoff\" a \"Ozernyj,\" které vybíhají z \"Litovova poloostrova.\" Velmi malé nezaledněné oblasti jsou také na východním \"Frankfurtském mysu\" a severozápadním mysu \"Uigginsa.\" Na západě je Hallův ostrov oddělen úzkým průlivem od MacClintokova ostrova. Na severu sousedí s Hayesovým ostrovem odděleným \"Markhamovým průlivem,\" na severovýchodě se za \"Rakouským průlivem\" nachází Wilczekova země a na jihovýchodě odděluje \"Lavrovův průliv\" skupinu menších ostrovů, z nichž největší je Salmův ostrov.\n\nOstrov byl objeven 30. srpna 1873 Rakousko-uherskou expedicí k severnímu pólu, která ho pojmenovala po americkém polárním průzkumníkovi Charlesi F. Hallovi. V letech 1898–1899 vznikl na mysu \"Tegethoff\" malý tábor expedice Waltera Wellmanna.\n\nNa Frankfurtském mysu a mysu Tegethoff se vyskytují kolonie alkounů malých.\n\n"}
{"id": "1140319", "url": "https://cs.wikipedia.org/wiki?curid=1140319", "title": "GB 18030", "text": "GB 18030\n\nGB18030 je čínská státní norma popisující jazykovou a znakovou podporu závaznou pro software prodávaný v Čínské lidové republice. Kromě definice „kódové stránky GB18030“ stanovuje, jaká písma musí být podporována, potřebné fonty, atd.\n\nGB18030 je kódovaní registrované IANA pro oficiální znakovou sadu pro Čínu, která nahrazuje kódování GB2312. Formální název standardu je „Čínský národní standard GB 18030-2005: Informační technologie – čínská kódovaná znaková sada“. GB je zkratka za , což čínsky znamená \"národní standard\". Standard byl publikován Čínským vydavatelstvím standardů v Pekingu 8. listopadu 2005. Povinná je pouze část standardu, a všechen software prodávaný v Čínské lidové republice musí od 1. května 2006 tuto povinnou podmnožinu GB18030 podporovat. Díky své ekvivalenci s Unicode podporuje GB18030 zjednodušené i tradiční čínské znaky.\n\nStarší verze standardu, známá jako „Čínský národní standard GB 18030-2000: Informační technologie – kódovaná znaková sada čínských ideogramů pro výměnu informací – Rozšíření základní sady“, byla publikována 17. března 2000. Obě verze používají stejné kódovací schéma, došlo však k prohození kódových bodů pro znaky a . Nový standard definuje díky aktualizaci standardu Unicode více kódových bodů, především přidává CJK Unified Ideographs Extension B. Také byly doplněny některé znaky používané etnickými menšinami v Číně, jako například mongolské znaky a tibetské znaky (GB 16959-1997 a GB/T 20542-2006).\n\nGB18030 může reprezentovat celý rozsah kódových bodů Unicode, proto jej lze považovat za transformační formát Unicode. GB18030 je stejně jako UTF-8 nadmnožinou kódování ASCII a je také nadmnožinou kódování GB2312. GB 18030-2005 zachovává kompatibilitu se starší znakovou sadou a s kódovou stránkou 936 ve Windows, označovanou také jako GBK, což je rozšířená verze GB2312 firmy Microsoft, až na znak Euro, který má v pozdější verzi GBK od Microsoftu jednobytový kód 0x80 a v GB18030 dvoubytový kód A2 E3. GB 18030-2005 je také kompatibilní s „Chinese Internal Code Specification, Version 1.0“, známou jako GBK 1.0, která je mírným rozšířením Windows Codepage 936 z roku 1995. Pro 81 znaků však bylo mapování do Unicode změněno, protože těmto znakům byly v GBK 1.0 dočasně přiřazeny kódové body v Unicode oblastech pro soukromé použití ( ), a později jim byl přidělen kód v Unicode. Tyto znaky jsou uvedeny v příloze E standardu GB 18030-2005. Ve standardu GB 18030-2005 zbývá 24 znaků, které jsou stále mapovány na oblasti pro soukromé použití v Unicode.\n\nSoučástí zobrazení dat je vyhledávací tabulka (podobně jako u GBK). Zbytek transformace se počítá algoritmicky. Nový standard naneštěstí zdědil špatné aspekty starších standardů, ze kterých vychází (hlavním je, že vyžaduje speciální kód pro bezpečné nalezení ASCII znaků v GB18030 řetězci).\n\nPovinná část GB 18030-2005 sestává z jedno- a dvoubytových kódování, spolu s čtyřbytovými kódováními pro rozšíření CJK Unified Ideographs. Odpovídající kódové body Unicode této podmnožiny leží všechny v BMP.\n\nPřed uvedením standardu GB 18030-2005 v platnost používala většina velkých počítačových firem jako primární kódování pro své binární formáty a služby operačního systému některou verzi Unicode. Většina těchto kódování však podporovala pouze 16bitový rozsah kódových bodů definovaný v Unicode 1.0, který dovoluje používat nejvýše 65536 znaků z BMP. Novinkou ve verzi GB 18030-2005 je povinná podpora některých kódových bodů mimo BMP. To znamená, že software již nemůže považovat znaky za entity s pevnou šířkou 16 bitů (jako v kódování UCS-2), ale musí buď používat formát s proměnnou šířkou (např. UTF-8 nebo UTF-16) nebo přejít na formát s pevnou šířkou s větším rozsahem (např. UTF-32). Microsoft provedl změnu z UCS-2 na UTF-16 ve Windows 2000.\n\nPro podporu kódování GB18030 ve Windows 2000 musí být nainstalován balíček podpory GB18030 . Windows XP podporují GB18030 nativně. Microsoft SQL Server nepodporuje (ani ve verzi SQL Server 2008) GB18030, protože místo UTF-16 používá UCS-2 (kromě použití varbinary blobů). Databáze PostgreSQL s otevřeným zdrojovým textem podporuje GB18030 díky své plné podpoře UTF-8.\n\nPodpora kódování GB18030 ve Windows znamená, že funkce MultiByteToWideChar a WideCharToMultiByte podporují kódovou stránku 54936. Díky zpětné kompatibilitě lze mnoho souborů v kódování GB18030 úspěšně otevřít s podporou starší kódové stránky 936 (GBK), i když kódová stránka 54936 není podporována. To však platí pouze tehdy, když soubor obsahuje pouze GBK znaky. Pokud soubor obsahuje znaky, které v GBK neexistují, jeho načtení nebude úspěšné (viz příklady níže).\n\nBalíček pro podporu GB18030 obsahuje sadu TrueTypových fontů SimSun18030.ttc, které kombinují dva čínské fonty, SimSun-18030 a NSimSun-18030.\n\nFont SimSun 18030 obsahuje všechny znaky z Unicode 2.1 a nové znaky, které jsou v Unicode CJK Unified Ideographs Extension A, ale přes svoje jméno neobsahuje glyfy pro všechny znaky z GB 18030. Pomocí GB 18030 lze zakódovat více než milión kódových bodů z Unicode v intervalu 0 až U+10FFFF, tedy „font, který plně podporuje GB 18030“, znamená, že obsahuje glyfy pro všechny znaky Unicode, nejen pro znaky CJK. HAN NOM A a HAN NOM B jsou volně dostupné fonty, které obsahují všechny znaky z Rozšíření A a Rozšíření B, a jsou úplnější než SimSun-18030 nebo Simsun (Founder Extended), ale stejně nepodporují všechny kódové body definované v Unicode 5.0.0.\n\nČtyřbytové kódy můžeme považovat za složené ze dvou dvoubytových jednotek. Každá jednotka má podobný formát jako dvoubytové znaky GBK, ale hodnota druhého bytu leží v intervalu 0x30–0x39 (což jsou ASCII kódy pro desítkové číslice). Hodnota prvního bytu leží v intervalu 0x81 až 0xFE, jako dříve. To znamená, že funkce pro hledání řetězců, které jsou bezpečné pro GBK, musí být také bezpečné pro GB18030 (stejně jako je základní bytově orientované vyhledávání bezpečné pro kódování EUC). To dává celkem 1587600 (126×10×126×10) možných čtyřbytových posloupností, což bohatě postačuje na pokrytí 1111998 přiřazených a rezervovaných kódových bodů z Unicode (17×65536 − 2048 kódů pro náhradních páry v UTF-16 − 66 ne-znaků). (Náhradní páry a ne-znaky jsou považovány za navržené ale ne přiřazené.)\n\nNaneštěstí neexistují jednoduchá pravidla pro převod mezi čtyřbytovou posloupností a jí odpovídajícím kódovým bodem. Místo toho jsou kódy alokovány sekvenčně (přičemž první byte obsahuje nejvýznamnější část a poslední byte nejméně významnou část) pouze pro kódové body Unicode, které nejsou mapované jinak. Například:\n\n\n"}
{"id": "1140320", "url": "https://cs.wikipedia.org/wiki?curid=1140320", "title": "Athos (hora)", "text": "Athos (hora)\n\nAthos je nejvyšší hora poloostrova a mnišského státu Athos (v pravoslaví většinou „Svatá Hora“, z řeckého Agion Óros) v řeckém Chalkidiki. Dosahuje výšky 2030 m n. m. a prominence 2012 metrů; patří tak mezi 104 ultraprominentních evropských vrcholů.\n\nPřístup na Athos je pouze po moři (ačkoliv je to poloostrov, je cesta po pevnině neprůchodná). Loď vyjíždí každý den z vesničky Ouranopolis, kde je nutné vyzvednout diamonitirion (povolení), které je potřeba zarezervovat půl roku předem a 14 dní před vyzvednutím ještě potvrdit. Každý den je vydáváno 100 povolení pro ortodoxní věřící a deset povolení pro neortodoxní. Držitel povolení může strávit na Athosu tři dny a ubytování a stravu bude mít zadarmo v monastýrech, které si sám vybere.\n\n\n"}
{"id": "1140322", "url": "https://cs.wikipedia.org/wiki?curid=1140322", "title": "Koryto (nádoba)", "text": "Koryto (nádoba)\n\nKoryto nebo žlab je vytesáno z kamene, dřeva nebo určitého kovu a slouží k podávání potravy zvířatům (například ve stájích). Koryta jsou nejčastěji používána pro hospodářská zvířata, ale zároveň se vystavují v přírodních rezervacích pro divokou zvěř. \n\nKoryto může být také křesťanským symbolem propojovaným s narozením Ježíše Krista. Jeho matka Maria totiž podle Lukášova evangelia byla donucena porodit ve chlévě v Betlému a uložila poté novorozence do jeslí.\n"}
{"id": "1140335", "url": "https://cs.wikipedia.org/wiki?curid=1140335", "title": "Anna Watkinsová", "text": "Anna Watkinsová\n\nAnna Watkinsová, nepřechýleně Anna Watkins, rodným jménen Anna Bebington (* 13. února 1983, Leek, Staffordshire) je britská veslařka. Na Letních olympijských hrách 2012 v Londýně získala s Katherine Graingerovou zlatou medaili na dvojskifu. Je též dvojnásobnou mistryní světa.\n\n"}
{"id": "1140343", "url": "https://cs.wikipedia.org/wiki?curid=1140343", "title": "Zdravka Jordanovová", "text": "Zdravka Jordanovová\n\nZdravka Jordanovová ( Здравка Йорданова; * 9. prosince 1950, Sofie) je bývalá bulharská veslařka. Na Letních olympijských hrách 1976 v Montrealu získala se Svetlou Ocetovovou zlatou medaili na dvojskifu. Společně zvítězily i na MS 1978.\n\n"}
{"id": "1140346", "url": "https://cs.wikipedia.org/wiki?curid=1140346", "title": "Akadémos", "text": "Akadémos\n\nAkadémos nebo Hekadémos ( \"\" – \"Akadémos, Hekadémos\"; \"Academus\") je v řecké mytologii starý aténský héros, kterému byl v Aténach zasvěcen háj s chrámem a prvním aténským gymnáziem.\n\nAntičtí autoři nám o jeho činech zaznamenali málo. Uvádějí jen to, že když aténský král Théseus s pomocí lapithského krále Peirithoa unesl ze Sparty krásnou Helenu, její bratři Kastor a Polydeukes ji šli do Atén hledat. Pod hrozbou, že Atény zničí, jim Akadémos místo jejího úkrytu ukázal.\n\nAtéňané za záchranu města Akadémovi prokazovali vděk a po jeho smrti mu zasvětili v severozápadní části Atén háj s chrámem. Sparťané tento posvátný háj ctili natolik, že když během bojů ničili Atény, toto místo ušetřili.\n\nOkolo roku 387 př. n. l. pak založil Platón v tomto háji filozofickou školu, pro kterou se ujal název Akademie. Platón tam přednášel svým přátelům a žákům nepřetržitě celých dvacet let. Akademie existovala přes 900 let, než ji v roce 529 zrušil císář Justinián. Jméno školy však žije dodnes v názvu uměleckých a vědeckých institucí.\n"}
{"id": "1140347", "url": "https://cs.wikipedia.org/wiki?curid=1140347", "title": "Conrad Ferdinand Meyer", "text": "Conrad Ferdinand Meyer\n\nConrad Ferdinand Meyer (11. října 1825 Curych – 28. listopadu 1898 Kilchberg u Curychu) byl švýcarský spisovatel a básník. Tvořil zejména historické novely, romány a lyriku. Spolu s Gottfriedem Kellerem a Jeremiasem Gotthelfem patří k hlavním postavám švýcarské literatury 19. století.\n\nPocházel z patricijské rodiny. Stejně jako jeho matka, která si vzala život, trpěl duševními problémy a léčil se s depresemi. Literární dráhu začal jako překladatel z francouzštiny, první svazek básní vydal roku 1864. První větší úspěch mu roku 1872 přineslo vydání cyklu básní \"Huttens letzte Tage\" (\"Huttenovy poslední dny\") o humanistovi Ulrichovi von Hutten. Roku 1875 se Meyer oženil s Luise Zieglerovou, dcerou curyšského primátora, což posílilo jeho společenské postavení. Trpěl však tím, že jeho manželka žárlila na jeho sestru Betsy, k níž měl Meyer silný citový vztah a jež mu pomáhala v jeho literární práci. Roku 1888 se začalo zhoršovat Meyerovo zdraví a roku 1892 se psychicky zhroutil, takže již nebyl až do konce života schopen literární tvorby.\n"}
{"id": "1140355", "url": "https://cs.wikipedia.org/wiki?curid=1140355", "title": "Hráč a trenér měsíce 1. české fotbalové ligy", "text": "Hráč a trenér měsíce 1. české fotbalové ligy\n\nAnketa Hráč a trenér měsíce Fortuna:ligy (do konce sezóny 2013/14 Hráč a trenér měsíce Gambrinus ligy) je vyhlašována Ligovou fotbalovou asociací od srpna 2012. Komise LFA nominuje každý měsíc v obou kategoriích tři \nkandidáty, z nichž potom fanoušci pomocí internetového hlasování určují vítěze. Ti poté obdrží upomínkové trofeje. Hlavní myšlenkou organizátorů ankety je zvýšení prestiže domácí ligy a připomenutí nejlepších výkonů za daný měsíc.\n\nV tabulce jsou uvedeny kluby, které byly oceněny pětkrát a více. \n\n"}
{"id": "1140360", "url": "https://cs.wikipedia.org/wiki?curid=1140360", "title": "Myslíkova (Praha)", "text": "Myslíkova (Praha)\n\nUlice Myslíkova se nachází v Praze na Novém Městě a probíhá po hranici městských částí Praha 1 na severu a Prahu 2 na jihu. Ulice spojuje Masarykovo nábřeží u Vltavy se Spálenou ulicí u Karlova náměstí, tato vidlice komunikací tvoří malé náměstí. Tato ulice je také hranicí mezi městskými částmi Praha 1 a Praha 2.\n\nUlice je situována v mírném svahu, převážně je zastavěná činžovními domy z konce 19. a začátku 20. století, kdy se stala páteřní komunikací s množstvím obchodů. Vystřídaly se zde slavné firmy jako evangelické vydavatelství a knihkupectví Blahoslav (po roce 1990 proměněné v antikvariát) nebo lékárna, ze které se dochoval dřevěný secesní portál s řezaným reliéfem Hygeiy. Z tradičních restaurací zůstala pod původním názvem jen U Bubeníčků. V současné době zde sídlí 162 firem, mezi nimi například Česká asociace pedagogického výzkumu, pobočka Pedagogické fakulty Univerzity Karlovy, optika, koření, orientální potraviny, stylový nábytek, kavárny a čajovny, dva hotely, taneční škola, aj. V Myslíkově domě sídlí velvyslanectví Belgického království.\n\nUlice vznikla se založením Nového Města v roce 1348 výnosem krále Karla IV.. Tehdy ještě neměla jméno, přiléhala k osadě Zderaz, což připomíná název přilehlé ulice Na Zderaze, podle toho se myslíkova nazývala Pod Zderazem. Osada vznikla kolem kostela svatého Petra a Pavla, a po vzniku Nového Města do něho byla začleněna. Později převládl název Pasířská podle řemeselníků zde sídlících. Další dočasné pojmenování bylo kolem roku 1700 podle obchodníků s obilím \"Žitná\", zatímco dnešní \"Žitná ulice\" se nazývala \"Žitnobranská\"\n\nNázev ulice Myslíkova pochází asi z roku 1884, nese jméno místního měšťana Adama Myslíka z Hyršova, na Radlici a v Košířích a zakladatel rodu Myslíků z Hyršova, pojmenování vzniklo omylem. Dům na rohu ulic Myslíkové a Spálené totiž nepatřil Adamu Myslíkovi, jak uvádí pamětní deska na domě, nýbrž Eliáši Myslichovi z Vilimštejna, komorníkovi při zemských deskách v 17. století.\n\nUlice je poměrně frekventovaná, a ústí do ní deset ulic: Vojtěšská-Náplavní, Pštrossova-Na Zderaze, Křemencova-Odborů a Černá. Část Myslíkovy ulice od křižovatky s ulicí Odborů po křižovatku s ulicí Spálenou, je jednosměrná.\n\n\n\n\n"}
{"id": "1140362", "url": "https://cs.wikipedia.org/wiki?curid=1140362", "title": "Dolní Novina", "text": "Dolní Novina\n\nDolní Novina (též \"Novina\" či \"Česká Novina\", \"Neuland\" či \"Böhmisch Neuland\") je zaniklá vesnice v okrese Česká Lípa v severovýchodní části bývalého vojenského prostoru Ralsko, kvůli jehož založení zanikla. Ležela asi 9,5 km severovýchodně od Kuřívod a 5,5 km jihozápadně od Osečné. Byla správně podřízena obci Černá Novina jako její osada. Původní zabrané katastrální území bylo \"Černá Novina\", současné je pomezí \"Svébořice\" a \"Náhlov\" v novodobém městě Ralsko.\n\nZaložení vesnice je datováno k roku 1604, ale již za padesát let je uváděna jako pustá (patrně nepřímý důsledek třicetileté války).\n\nPři sčítání lidu v roce 1921 bylo v Dolní Novině započteno 32 domů s 149 obyvateli (z nich byli 4 Češi a 145 Němců). Faru měli obyvatelé ve Svébořicích. Poštu a telegraf byly v Olšině (4 km), četnická stanice v Osečné (5 km). Nejbližší železniční stanice byla v Mimoni (11,5 km). Zdravotním obvodem spadala ves ke Stráži pod Ralskem.\n"}
{"id": "1140364", "url": "https://cs.wikipedia.org/wiki?curid=1140364", "title": "Tihániovský kaštel", "text": "Tihániovský kaštel\n\nTihaniovský kaštel nebo pravopisně starší, ale oficiálně Tihányiovský kaštel je jeden ze tří zámků, které byly v minulosti vybudovány na území obce Kráľová (dnes součást Banské Bystrice).\n\nV současnosti je v kaštelu umístěna přírodovědná expozice Středoslovenského muzea \"Příroda středního Slovenska\".\n\nZámeček byl vybudován asi počátkem 17. století a dostavěn v 20. letech 17. století. Nejstarší jeho částí je západní křídlo, v místnostech kterého se nacházejí křížové klenby. V roce 1819 byl zámeček přestavěn v klasicistním stylu. Objekt byl upraven i v roce 1830, na což upozorňuje pamětní kovová tabule s textem: \"Exaedificavit Theresia Gerhart, 1830\" (v překladu: Vybudovala Terezie Gerhartová, 1830). Současná podoba zámečku pochází z přestavby v roce 1896 v novorenesančním stylu. Přestavbami a dostavbami získal zámeček půdorys ve tvaru kříže. V poslední přestavbě byly na severní a jižní straně zámku vybudovány výrazné rizality. Kolem zámečku byl vytvořen park se vzácnými dřevinami, park byl ale v 2. polovině 20. století při výstavbě panelových bytových domů zničen.\n\nV 1. třetině 19. století patřil zámeček rodině Gerhardtovců, pak rodině Tihániovců (v letech 1830 - 1867 jej vlastnil Ignác Tihany, po něm Dionýz Tihany).\n\nZámeček byl poškozen během druhé světové války, v roce 1947 požár částečně zničil jeho půdní prostory. Budovu v 70. letech dostalo do vlastnictví \"Krajské vlastivědné muzeum\" v Banské Bystrici, které v něm zřídilo stálou přírodovědnou expozici. Ta se v kaštelu nachází dodnes.\n\n"}
{"id": "1140365", "url": "https://cs.wikipedia.org/wiki?curid=1140365", "title": "Obyvatelstvo Moldavska", "text": "Obyvatelstvo Moldavska\n\nPočet obyvatel Moldavska v roce 2014 činil 2 913 281 lidí.\n\nMoldavané jsou největší etnickou skupinou v zemi. Podle zkombinovaných dat sčítání v oblasti kontrolované vládou a v Podněstří tvořili 69,6 % populace. Poměr Ukrajinců a Rusa v populaci se významně snížil oproti sčítán v roce 1989: z 13,8 % na 11,2 % a z 13,0 % na 9,4 %. Důvodem je hlavně emigrace. Ukrajinci žijí hlavně na východě Pdněstří a na severu, zatímco Rusové hlavně ve městech: 27 % všech Rusů žije v Kišiněvu, 18 % v Tiraspolu, 11 % ve městě Tighina a 6 % v Bălţi. Gagauzové jsou čtvrtou největší etnickou skupinou (3,8 % v roce 2004). Většina z nich žije na jihu Moldavska v autonomní oblasti Gagauzsko.\n\n(o)= odhad\n\nRumunština je oficiálním jazykem země, mnoho mluvčích ji ale při popisu svého jazyka označuje jako moldavštinu, ačkoliv literární standardy jsou identické. Podle sčítání v roce 2004 používalo 2 543 354 lidí neboli 75,17 % obyvatel moldavštinu/rumunštinu jako svůj první jazyk.\n\nPodle sčítání v roce 2004 více než 93 % obyvatel vyznávalo pravoslaví.\n"}
{"id": "1140366", "url": "https://cs.wikipedia.org/wiki?curid=1140366", "title": "Stredoslovenské múzeum", "text": "Stredoslovenské múzeum\n\nStredoslovenské múzeum působí ve městě Banská Bystrica. Bylo založeno měšťany v roce 1889 pod názvem Městské muzeum. Kontinuálně je nejstarší kulturní institucí ve městě. První muzejní expozice byla zpřístupněna v roce 1909. Současná historická expozice je od roku 1958 umístěna na Náměstí SNP 4 v tzv. Thurzově domě a expozice Příroda středního Slovenska se od roku 1989 nachází v Tihányiovský kaštelu v městské části Kráľová.\n\nSpolečenskovědní expozice je umístěna v jednom z nejkrásnějších a nejcharakterističtějších domů historického jádra města na Náměstí SNP. Původně gotické domy označované jako Mittelhaus získali na přelomu 15. a 16. století Thurzovci, významná podnikatelská rodina, která spolu s augsburskými bankéři Fuggery vytvořila Thurzovsko-fuggerovskou mediarskou společnost. Tento výrobně-obchodní podnik zásoboval banskobystrickou mědí trhy v celé Evropě. Dnešní podobu dům získal při přestavbě v II. polovině 16. století, kdy se na průčelí objevily mnohé prvky inspirované italskou renesancí (např. sgrafito na fasádě). Jelikož nejvýznamnějším majitelem byl báňský podnikatel a kremnický komorský hrabě Jan Thurzo z Betlanovec, dům dnes nese jeho jméno.\n\nPřírodovědná expozice je umístěna v Tihányiovský kostele v Banské Bystrici - Kráľovy. Zámeček pojmenovaný podle jeho majitelů, byl původně přízemní budovou postavenou v první polovině 17. století v renesančním slohu. Jeho zbytky se zachovaly v severozápadní části objektu. Poslední rozsáhlá přestavba proběhla v roce 1819, kdy objekt dostal klasicistní podobu a další úpravy z 19. století vyústily do neorenesančním výrazu. V roce 1972 byl prohlášen za kulturní památku a po komplexní obnově byl předán středoslovenských muzeu v Banské Bystrici.\n\nMuzeum lidového tance vzniklo jako samostatné pracoviště Středoslovenského muzea v roce 2007 na podnět Banskobystrického samosprávného kraje. Zaměřuje se výzkumem lidového tance na Slovensku a v banskobystrickém regionu v různých sociálních, etnických a jiných kontextech. Zabývá se výzkumem v terénu a archivací audiovizuálních materiálů. Výsledky výzkumu zprostředkuje veřejnosti.\n\nEduard Cserey byl stavitel a sběratel z Banské Bystrice. Městské muzeum (dnes Stredoslovenské muzeum) v Banské Bystrici zakoupilo od něho roku 1897 nejstarší datovanou modrotiskovou látku na území Slovenska, kterou je povlak na polštář (ev. č. 285 sbírkového fondu muzea), vyrobený v Kremnici.\n\n"}
{"id": "1140367", "url": "https://cs.wikipedia.org/wiki?curid=1140367", "title": "Ústřední budova Středoslovenských elektráren", "text": "Ústřední budova Středoslovenských elektráren\n\nÚstřední budova středoslovenských elektráren (dnes Stredoslovenská energetika) se nachází v Banské Bystrici a byla navržena ve spolupráci Františka Eduarda Bednárika a Vitalije Zraževského v letech 1938–1941.\n\nBudova se člení na tři části: hlavní budova, obytná část a pozdější administrativní dostavba. Hlavní budova má charakteristicky zaoblené nároží, je pětipodlažní, tvoří ucelenou hmotu s dispozičním trojtraktem. Obytná část, ve které se nacházejí jednopokojové a třípokojové byty, je třípatrová.\n\nKonstrukci tvoří železobetonový skelet, který umožnil odlehčení a prosklení přízemí. Dispozice má tradiční uspořádání, v přízemí je prostorná hala s jednoduchými kancelářemi, které jsou propojeny ústřední prosvětlenou chodbou.\n\n"}
{"id": "1140368", "url": "https://cs.wikipedia.org/wiki?curid=1140368", "title": "Železniční stanice Banská Bystrica", "text": "Železniční stanice Banská Bystrica\n\nŽelezniční stanice Banská Bystrica je hlavní nádraží v Banské Bystrici.\n\nVe stanici se setkávají dvě tratě, Železniční trať Zvolen–Vrútky (170) a Železniční trať Banská Bystrica – Červená Skala (172). Obě tratě jsou jednokolejné. Trať 170 je v úseku Zvolen – Banská Bystrica elektrifikována soustavou 25 kV 50 Hz. Elektrifikace proběhla od listopadu 2004 do března 2007. Podle plánů z ledna 2013 měla být stanice bezbariérově propojena s novým Terminal Shopping Center, které mělo vzniknout na místě autobusového nádraží do září 2013.\n\nPůvodní hlavní nádraží bylo postaveno v roce 1874 na trati ze Zvolena. Stálo na místě dnešní restaurace \"Srdiečko\" do poloviny 50. let 20. století.\n"}
{"id": "1140369", "url": "https://cs.wikipedia.org/wiki?curid=1140369", "title": "Zimní stadion Banská Bystrica", "text": "Zimní stadion Banská Bystrica\n\nZimní stadion Banská Bystrica je zimní stadion ve městě Banská Bystrica. Stadion má kapacitu 2840 míst. Otevřen byl v noci z 24. prosince na 25. prosince 1956, zastřešený v roce 1966. Je domovským stánkem hokejového klubu HC 05 Banská Bystrica, který má stadion v pronájmu od města Banská Bystrica.\n\nV roce 2009 proběhla rekonstrukce jižní tribuny, která byla v havarijním stavu. V prosinci 2013 vyčlenil premiér Robert Fico ze státní rezervy milion Eur na rekonstrukci severní tribuny. Podmínkou pro rekonstrukci bylo finanční zapojení samosprávy a město se zavázalo, že nejméně 10 let od dokončení rekonstrukce nezmění vlastnické ani jiné právo k pozemku ani stavbě a stadion bude využívat v souladu se smlouvou se Slovenským svazem ledního hokeje. Zároveň musí poskytnout stadion pro účely reprezentace. Součástí stadionu je i tréninková Hala B, která také v dlouhodobém horizontu vyžaduje rekonstrukci.\n\n"}
{"id": "1140373", "url": "https://cs.wikipedia.org/wiki?curid=1140373", "title": "Joris Ivens", "text": "Joris Ivens\n\nJoris Ivens (18. listopadu 1898 Nijmegen — 28. července 1989 Paříž) byl nizozemský režisér dokumentárních filmů.\n\nS filmem se seznamoval od v dětství: byl synem úspěšného obchodníka s filmovou a fotografickou technikou a už jako třináctiletý natočil první krátký film. Studoval ekonomii, ale před převzetím otcovy firmy dal přednost umělecké dráze. V roce 1927 se oženil s německou fotografkou Germaine Krullovou. Krátké poetické snímky \"Most\" (1928) a \"Déšť\" (1929) byly ovlivněny stylem tehdejší avantgardy, natáčel také reklamy pro firmu Philips nebo reportáž o vysoušení polderů \"Zuiderzee\". V roce 1931 vstoupil do komunistické strany, odjel do SSSR, kde natočil film o komsomolcích budujících nové město Magnitogorsk \"Píseň hrdinů\" (1932). Roku 1934 vytvořil dokument o dopadech hospodářské kríze na hornický region v Belgii \"Misère au Borinage\", v roce 1937 natočil \"Španělskou zemi\" o občanské válce ve Španělsku (komentář k němu napsal a namluvil Ernest Hemingway) a o rok později \"400 milionů\" o čínském odporu proti japonské invazi. Za druhé světové války žil v USA a Kanadě, natočil propagandistické filmy \"Action Stations\" oslavující námořní konvoje za bitvy o Atlantik a \"Know Your Enemy: Japan\", který byl nakonec zakázán pro příliš negativní vykreslení císaře Hirohita. Nizozemskou koloniální politiku odsoudil ve snímku \"Indonesia Calling\" (1946). Poté, co Ivense začal vyšetřovat Výbor pro neamerickou činnost, odešel do východní Evropy, kde natočil filmy \"Prvá léta\" (1949, o poválečné výstavbě), \"Přátelství zvítězí\" (1951, o festivalu mládeže ve východním Berlíně), \"Wyścig pokóju\" (1952, o cyklistickém Závodu míru) a \"Píseň proudů\" (1954, k desátému výročí založení Světové odborové federace). V roce 1956 vznikl ve francouzsko-východoněmecké koprodukci jeho první hraný film \"Dobrodružství Tilla Ulenspiegla\" s Gérardem Philipem v hlavní roli. Podílel se také na mezinárodních kolektivních projektech jako \"Větrná růžice\" (1957) o postavení žen ve společnosti a \"Daleko od Vietnamu\" (1967) o ohlasech vietnamské války v západní společnosti. Točil i nepolitické filmy, jako \"Setkání Seiny s Paříži\" (scénář Jacques Prévert, oceněný na festivalu v Cannes) nebo \"Rotterdam Europoort\". Dlouhá léta žil v Číně, kde natočil svůj nejrozsáhlejší film, 763 minut dlouhý obraz kulturní revoluce \"Comment Yukong déplaça les montagnes\" (1976).\n\nObdržel Mezinárodní cenu míru (1955) a Leninovu cenu (1968). V roce 1989 byl nizozemskou vládou povýšen do rytířského stavu. Je pohřben na hřbitově Montparnasse.\n\n"}
{"id": "1140376", "url": "https://cs.wikipedia.org/wiki?curid=1140376", "title": "Husa kuří", "text": "Husa kuří\n\nHusa kuří (\"Cereopsis novaehollandiae\"), někdy též husice kuří, je velký pozemní pták z řádu vrubozobých (\"Anseriformes\"), který se vyskytuje na jihu Austrálie. Živí se travou. Patrně je geneticky příbuznější husicím než pravým husám.\n\nHusa kuří dosahuje velikosti husy domácí, má však vyšší nohy a kratší krk, délka jejího těla činí 80-100 cm a hmotnost 3,5 až 6,8 kg. Má robustní stavbu těla, díky hustému a jemnému peří působí ještě zavalitěji. Peří je světle šedé, někdy s malými černými skvrnami, nohy mají růžové zba rvení. Krátký a vysoký zobák bývá černý s nápadným žlutozeleným ozobím, které ho kryje skoro celý až po špičku. Její dlouhé nohy jsou opatřeny malou plovací blánou, ze všech druhů vrubozobých tráví čas nejvíce na souši. Samec se od samice liší pouze hlasem - na rozdíl od samice, jež tiše chrochtá, vydává troubivé zvuky.\n\nHusa kuří se vyskytuje v jižní části Austrálie, na malých ostrovech v Bassově průlivu a na Tasmánii, lidmi byla vysazena na Novém Zélandu. Obývá hlavně travnaté pláně a bažinaté oblasti, často i velmi daleko od vody.\n\nV Austrálii hnízdí v květnu (počátkem australské zimy) a nejčastěji zahnízdí na ostrůvcích v Bassově průlivu mezi Austrálií a Tasmánií, kde jsou mláďata v bezpečí před predátory. Husa snáší jen 3 - 6 vajec a sedí na nich 35-37 dnů. Mláďata jsou černobíle strakatá a vodí je oba rodiče. Když začnou létat, rodiče se s nimi vracejí na pevninu. Mláďata zůstávají s rodiči celý rok až do dalšího hnízdění a dospívají ve věku 3 let. Houser je zejména v době hnízdění velmi teritoriální a útočí na jiné živočichy v okolí hnízda.\n\nHusa kuří je v zoo chována relativně často. V rámci Evropy se jedná o necelých sto zařízení. V Česku ji na počátku roku 2020 chovalo pět zoologických zahrad:\n\n\nDále byl ve stejnou dobu chován v areálu Farma Wenet.\n\nV minulosti byl tento druh chován také v Zoo Hluboká, Zoo Chleby, Zoo Liberec, Zoo Olomouc a Zoo Ústí nad Labem. \n\nNa Slovensku byla na počátku roku 2020 husa kuří chována v Malkia parku u obce Orechová Potôň chována je i v Zoo Bojnice a Zoo Bratislava.\n\nJedná se o nenáročný druh, který dobře snáší evropskou zimu. Problémem je pouze to, že v Evropě hnízdí v zimě, takže je nutné husy v době hnízdění zavírat do vnitřních ubikací.\n\nHusy kuří byly v Zoo Praha chovány již v 60. letech 20. století. Tehdejší evidence však nebyla příliš kvalitní. Přesnější údaje jsou potom až do počátku 80. let. Tehdejší ředitel zoo Zdeněk Veselovský se mj. věnoval výzkumu právě tohoto druhu.\n\nKe konci roku 2017 byly chovány dvě samice. V průběhu roku 2018 se podařilo dovézt samce, a tak na konci roku 2018 byla chována tři zvířata.\n\n\n"}
{"id": "1140377", "url": "https://cs.wikipedia.org/wiki?curid=1140377", "title": "Jaromír Hřímalý", "text": "Jaromír Hřímalý\n\nJaromír Hřímalý \"křtěný Jaromír Václav Bohumil\" (23. září 1845 Plzeň – 25. června 1905 Helsinky Finské velkoknížectví), byl český violoncellista.\n\nNarodil se v Plzni do rodiny varhaníka a hudebního skladatele Vojtěcha Hřímalého. V letech 1858-1864 studoval hru na violoncello na konzervatoři v Praze u \"Julia Goltermanna\", \"Mořice Wagnera\" a \"Josefa Schmidta\". Od roku 1871 působil v orchestru Prozatímního divadla. V roce 1872 se stal koncertním mistrem opery v Helsinkách. Jaromír Hřímalý vystupoval také jako sólista a v kvartetu. Během prázdnin koncertoval v Čechách s Kvartetem bratří Hřímalých. Vzhledem ke stále se zhoršujícímu zdravotnímu stavu byl nucen se vzdát umělecké dráhy. Zůstal ve Finku a věnoval se zemědělství. Zemřel v Helsinkách 25. června roku 1905.\n\n"}
{"id": "1140379", "url": "https://cs.wikipedia.org/wiki?curid=1140379", "title": "Anglický toy teriér", "text": "Anglický toy teriér\n\nAnglický toy teriér neboli Black and tan toy teriér (anglicky: English Toy Terrier) je anglické psí plemeno typu teriér. Jedná se o plemeno uznané Mezinárodní kynologickou federací (FCI), která jej řadí do skupiny teriéři. Oficiální zkratka je ATT a číslo standardu 013.\n\nAnglický toy teriér vznikl v 19. století z manchester teriérů a dalších místních teriérských plemen, která byla využívána jako krysařská. Krom lovu krys se tito drobní psi využívali i ke speciální soutěži zvané „Rat Pit“. Jednalo se o soutěž, při které byl pes vpuštěn do malé kruhové arény plné myší, přičemž cílem bylo, aby pes za určený časový limit (běžně do jedné minuty) ulovil co nejvíce myší. K této soutěži byli využívání například i angličtí bulteriéři. Dle všeho byl největším rekordmanem pětikilový pes Tiny (* 1848), který dle záznamů zabil přes 300 krys za méně než hodinu. Po tom, co Kennel club Rat Pit zakázal, na krátkou dobu klesla popularita anglických toy teriérů, pak se tito psi začali objevovat již jen jako výstavní. Do té doby ale byl anglický toy teriér brán jen jako miniaturní varianta manchester teriéra, své současné jméno přijal až roku 1962.\n\nToto psí plemeno se již dostalo i do České republiky a do zbytku Evropy, kde si získává oblibu. V Česku jej dokonce zastřešuje i jeden klub: Klub chovatelů teriérů. Přesto si jej většina znalejších chovatelů plete se známějším manchester teriérem, konkrétně s jeho toy variantou, která je jen o něco větší než anglický toy teriér. V poslední době dokonce padly návrhy zapisovat tato dvě plemena do stejné plemenné knihy. Mimo jiné se anglický toy teriér řadí i na červený seznam plemen domácích zvířat, což teoreticky toto plemeno řadí mezi plemena ohrožená.\nAnglický toy teriér je elegantní a kompaktní pes s pružným tělem jemné stavby. Tělo je ve správném poměru, harmonické, i když výrazně vtažené břicho nemusí vždy působit hezky. Srst, která pokrývá celé tělo, je hustá, těsně přiléhající, lesklá a velmi krátká. Zbarvení je povolené jediné, tzv. black and tan neboli černá s pálením. Podobné zbarvení má třeba dobrman. Jakékoliv skvrny jsou nežádoucí. Ideální hmotnost je 2,7 – 3,6 kg, výška v kohoutku se pohybuje okolo 28 cm.\n\nHlava je klínovitého tvaru s vyrovnaným poměrem mozkovny ku čumáku. Stop je zřetelný. Uši trojúhelníkového tvaru jsou velké, špičaté, natočené vždy směrem dopředu. Jsou přirozeně vztyčené i bez kupírování, které se neprovádí. Oči jsou kulaté, malé, tmavě hnědé, šikmo posazené. Nosní houba je vždy černá, zuby musí mít nůžkový skus. Klešťový či jiný skus se netoleruje. Krk je dlouhý, klenutý, bez laloku. Hřbet je přiměřeně dlouhý, štíhlý, dobře osvalený a na zádi svažující se dolů. Ocas je nízko nasazený, hustě porostlý srstí, od kořene ke špičce se zužuje. Nohy jsou dlouhé, štíhlé, ale dobře osvalené, zakončené drobnými, kulatými tlapkami s černými drápky. Přední nohy a spodní čelist musí v pálení vykazovat pro plemeno typický \"otisk palce\" .\n\nPovahově je anglický toy teriér přátelský, milý, pozorný a bystrý pes s vyvinutým loveckým pudem především vůči hlodavcům nebo menší savcům. Na rozdíl od většiny teriérů se nejedná o psa, který by úmyslně vyhledával šarvátky s jinými psy, naopak se jim spíše vyhýbá. Je oddaný a loajální vůči svému pánovi či rodině. Odloučení nebo změnu snáší velmi špatně. Je temperamentní, dokáže rozeznat přátele od nevítaných návštěvníků. Obecně se k cizím chová tolerantně a přesto, že neimponuje velikostí se jedná o dobrého hlídače. Děti snáší dobře, ty ho ale mohou zranit svým neuváženým jednáním, proto je dobré je nejdříve seznámit s tím, jak s anglickým toy teriérem zacházet. Při správné socializaci se nejedná o uštěkaná nebo nervózní zvířata. Je to původně lovec, který dokáže i dnes velmi rychle reagovat na jakýkoli podnět, dobře se orientuje očima podobně jako chrt Je třeba štěně nenechat honit jakákoli zvířata, pak je možné s dospělým jedincem chodit na volno. Velice snadno se učí a rádi dělají svým páníčkům radost..\n\nAnglický toy teriér nevyžaduje příliš pohybu, ale přizpůsobí se svému majiteli. Srst není náročná na péči, ale má podsadu, takže líná 2x ročně (na jaře a na podzim), v tomto období je nutné jí věnovat zvýšenou péči v podobně denního vyčesávání. Mimo toto období stačí 1x týdně vyčesat. Samotná voda srsti nevadí, ale protože příliš neizoluje, je dobré psa rychle osušit.\n\nJedná se o plemeno vhodné pro trvalý chov v domě nebo bytě. Srst příliš neizoluje před velkou zimou či vodou, proto by mělo být místo, kde bude anglický toy teriér pobývat, teplé a v závětří.\n\n"}
{"id": "1140383", "url": "https://cs.wikipedia.org/wiki?curid=1140383", "title": "Wiehlův dům (Slaný)", "text": "Wiehlův dům (Slaný)\n\nWiehlův dům je vžité označení pro novorenesanční dům ve Slaném, Wilsonově ulici čp. 560/5, situovaný na nároží Wilsonovy ulice a Divadelní ulice. Dům si pro svou potřebu v letech 1879–1880 postavil podle návrhu významného českého architekta 19. století Antonína Wiehla jeho bratr Julius Wiehl, profesor lesnické školy a úředně oprávněný zeměměřič ve Slaném. Autorem návrhů maleb a sgrafit na fasádě je rovněž Antonína Wiehla. Dům byl postaven na pozemku, který Julius Wiehl odkoupil. Dům je v současnosti ve vlastnictví Města Slaný. a je zapsán v Ústředním seznamu kulturních památek Stejné označení Wiehlův dům se používá i pro dům, který si Antonín Wiehl jako stavebník postavil pro sebe v Praze na Václavském náměstí.\n\nNárožní jednopatrový novorenesanční rodinný dům je situovaný na rohu Wilsonovy a Divadelní ulice (dříve Na katovně) s průčelím do Wilsonovy ulice. Novorenesanční dům má sedm os a na každém nároží průčelí jednoosý nárožní rizalit. Ve střední ose průčelí nad vchodem je v prvním patře balkon. Nároží domu, okna a vchodové dveře na balkon zdobí rustika. Nad okny prvního patra a pod hlavní římsou je vlys, kde v černém pásu jsou vyškrabány sfingy nesoucí lyry, rostlinné a mytologické motivy. Autorem sgrafitová výzdoby a maleb je sám architekt Antonín Wiehl. Na fasádě jsou kombinovány barvy černá a hnědá. Na sgrafitech do Divadelní ulice připomíná stavebníka jeho jméno a doba stavby /AEDIFICAVIT /IULIUS WIEHL / A:D: MDCCCLXXIX/, který nesou sfingy.\nProfesi stavebníka symbolizuje zeměměřičské náčiní, sáhovka a úhelník.\nNa fasádě průčelí ve vlysu prvního patra rizalitů jsou další latinské nápisy odpovídající oblibě architekta v \"mluvící architektuře\" sbíral průpovídky na historických stavbách jako nositele]] „vtipu, humoru, ironie, ale i moudrosti a morálky“Tyto nápisy doplněné o zeměměřičské náčiní nesou opět sfingy. Jako sgrafito je provedeno i číslo popisné domu vyškrabané do černé omítky pod balkonem nad vchodovými dveřmi z Wilsonovy ulice. Antonín Wiehl architektonický návrh na bratrův dům zpracoval poté, kdy v Praze realizoval již pět činžovních domů. Dům ve Slaném však je v této řadě první, kde Wiehl navrhoval výtvarné řešení a sgrafita sám. Obvykle v návrhu pouze vymezil plochu pro sgrafita a malby a svou představu o barvě a námětech a vlastní návrh výtvarné výzdoby svěřil malíři nebo sochaři. Na výzdobě domů, které navrhoval spolupracoval s malíři (Mikolášem Alšem, Františkem Ženíškem, sochaři (Josefem Václavem Myslbekem. Na některých domech a jejich výzdobě spolupracoval s dalším architektem, zejména (Josefem Fantou, Osvaldem Polívkou a v době stavby slánského domu většinou Janem Zeyerem).\nPři stavbě svého domu v Praze svěřil návrh maleb Mikoláši Alšovi a návrh sgrafit Josefu Fantovi.\n\nStavebníkem byl Julius Wiehl, úředně oprávněný zeměměřič ve Slaném. Stavbu domu zahájil v září 1879 a v lednu 1880 byl již dům zkolaudován. 13. února 1879 stavebník Julius Wiehl společně a jeho bratr architekt Antonín Wiehl na setkání s představiteli města Slaný a majiteli sousedních pozemků informovali o záměru. Stavba byla po vydání stavebního povolení zahájena 3. března 1879.\n\nI když realizace Wiehlova návrhu byla poměrně rychlá, zpočátku probíhala s vážnými komplikacemi. Stavebník vedl spor s městem, protože mu byla stanovena omezení (okna směřující na obecní pozemek). Julius Wiehl se odvolal, avšak obecní zastupitelstvo po vystoupení na návrh purkmistra Antonín Prügla Wiehlovo odvolání většinou hlasů zamítlo. Stavebník v další fázi stavbě ignoroval upravené stavební povolení a v srpnu 1879 mu uložilo město Slaný pokutu ve výši 20 zlatých s alternativou při nezaplacení čtyř dnů ve vězení). Stavba pokračovala v září, kdy byl potvrzen výkres se některými změnami zejména pokud se týká tvaru oken (původní projekt v 1. patře měl obdélná okna). Kolaudace nového domu proběhla v lednu 1880. Julius Wiehl zde bydlel pouze krátce. V roce 1890 je uváděn jako žadatel o povolení úprav domi jako vlastník lékař Leopold Wassermann.Sgrafitová výzdoba byla třikrát opravována a čistěna. Poprvé za druhé světové války v roce 1940, v roce 1977 ji opravoval restaurátor Alois Tintěra. V roce 2002 malby a sgrafita opravil restaurátor Lubomír Zeman v rámci oprav domu v letech 2002 – 2005.Wiehlův dům je jedním z významných domů ve Slaném, který spoluvytvářel v 2. polovině 19. století Wilsonovu ulici jako hlavní třídu od náměstí do centra města. Antonín Wiehl se po dokončení bratrova domu v roce účastnil soutěže na návrh stavby Městského divadla ve Slaném na pozemku proti Wiehlovu domu v Divadelní ulici. Návrh zpracoval v roce 1881 Jan Koula. Divadlo bylo navrženo jako klasická palladiovská architektura s velkou nikou a mělo být situováno uprostřed parku.Návrh nebyl přijat, protože neodpovídal představě obecního zastupitelstva o stavbách vytvářejících Wilsonovu ulici jako hlavní třídu do středu města. V roce 1883 bylo divadlo postaveno podle vítězného návrhu architekta Jindřicha Failky.\n\nPro svou architektonickou hodnotu a význam v historii města je Wiehlův dům zapsán v Ústředním seznamu kulturních památek.Dům je v současnosti ve vlastnictví města Slaný, které finacovalo jeho opravu v letech 2002–2005.\n\n\n"}
{"id": "1140384", "url": "https://cs.wikipedia.org/wiki?curid=1140384", "title": "Gustav Freytag", "text": "Gustav Freytag\n\nGustav Freytag (13. června 1816 Kreuzburg, dnes Kluczbork – 30. dubna 1895 Wiesbaden) byl německý romanopisec, dramatik, publicista, politik a literární teoretik. \n\nStudoval ve Vratislavi a Berlíně. V letech 1839 až 1847 přednášel literaturu na vratislavské univerzitě, a tehdy také uveřejnil svá první dramata. Od roku 1848 spoluvydával časopis Die Grenzboten, který se stal předním reprezentantem názorů německého liberálního měšťanstva. Jeho kritické články o potlačení povstání slezských tkalců vedly k tomu, že na něj Prusko vydalo zatykač, proto utekl do Gothy, kde získal politický asyl a kde byl také posléze pochován. V letech 1867 až 1870 byl liberálním poslancem v parlamentu Severoněmeckého spolku, kde prosazoval sjednocení Německa na půdorysu maloněmeckého řešení. \n\nZ jeho díla je známý například román \"Má dáti – dal\" (\"Soll und Haben\", 1855) nebo dramaturgické pojednání \"Technika dramatu\" (\"Die Technik des Dramas\", 1863).\n\n"}
{"id": "1140390", "url": "https://cs.wikipedia.org/wiki?curid=1140390", "title": "ISO 2709", "text": "ISO 2709\n\nISO 2709 je mezinárodní norma specifikující strukturu obecného výměnného formátu, který slouží k výměně dat mezi systémy. Stanovuje požadavky na formát pro přenos bibliografických i jiných záznamů, ale nedefinuje délku nebo obsah záznamů, ani význam jednotlivých návěští, indikátorů nebo identifikátorů.\n\nV rámci obecné struktury je záznam rozdělen na tyto části:\n"}
{"id": "1140403", "url": "https://cs.wikipedia.org/wiki?curid=1140403", "title": "Zikmund Jan Myslík z Hyršova", "text": "Zikmund Jan Myslík z Hyršova\n\nZikmund Jan Myslík z Hyršova (zřejmě roku 1606 v Praze – 3. listopadu 1666 v Pacově, pohřben tamtéž v chrámu sv. archanděla Michaela) byl český šlechtic a významný císařský vojevůdce. Byl plukovníkem, roku 1645 povýšen do hodnosti generála a téhož roku i na „feldmaršálalajtnanta“ – tedy na polního podmaršálka císařské armády, s níž se účastnil aktivně třicetileté války. Vedle toho je znám i jako velký vzdělanec a diplomat. Roku 1639 byl za své zásluhy povýšen do panského stavu (stal se svobodným pánem z Hyršova).\n\nJeho jméno bylo a je v zahraničí komoleno, proto se můžeme setkat s jeho jménem v podobě \"\"Misling\"\" atp.\nZikmund Jan Myslík z Hyršova pocházel z někdejší patricijské rodiny z Prahy. Šlechtický erb a přídomek udělil rodu v roce 1530 již císař a král Ferdinand I. Habsburský.\n\nJeho pradědem byl Adam Myslík z Hyršova (1520–1581), měšťan Nového Města pražského, rada při purkrabském soudu v Praze, roku 1553 povýšený do rytířského stavu. \n\nZikmund Jan se narodil roku 1606 jako třetí syn rytíře Adama III. ml. Myslíka z Hyršova (z radíčské větve) jenž za ženu pojal vlastní sestřenici Kateřinu Myslíkovou z Hyršova (z košířské větve)a o jeho mládí víme jen málo. V této době se ale naučil německy, italsky a francouzsky, a to jak mluveným, tak psaným slovem, a brzy vstoupil i do armády. \n\nV letech 1618–1620 se Myslíkové podíleli na českém stavovském povstání a z toho důvodu byl později Zikmundův otec Adam III. ml. odsouzen ke ztrátě čtvrtiny majetku, což pro rodinu znamenalo značnou ekonomickou újmu. Nicméně v srpnu 1626 císař a král Ferdinand II. Habsburský udělil rodině zvláštní milost, kdy 1000 kop míšeňských navrátil jeho synům Janu Břetislavovi, Joachymu, Melicharovi a Zikmundu Janovi Myslíkovým. \n\nV letech 1625–1629 se Zikmund Jan Myslík účastnil válečných tažení do nepřátelského Dánska a v příštích letech bojoval se Švédy. Roku 1634 se tak zúčastnil známé bitvy u Nördlingenu a účastnil se také protiakcí při Banérově vpádu do Čech. Po bitvě u Wittstocku v září 1636 se Zikmund Jan s císařskou armádou stáhnul zpět do Čech. Roku 1638 byl jmenován nejvyšším plukovníkem (něm. \"\"Obristem\"\", tedy hlavním velitelem) Starotrčkovského pluku kyrysníků. V ten čas (4. října 1639) byl povýšen i do stavu svobodných pánů (baronů). V roce 1641 velel císařským oddílům, které pronásledovaly ustupující Banérovu armádu, se kterou se 27. března střetly v bitvě u Přísečnice. Účastnil se i řady dalších válečných operací, ale nakonec na přelomu 40. a 50 let (částečně kvůli intrikám) od armády odešel a věnoval se správě svého českému majetku (panství s městem a opevněným zámkem Pacov a malému statku Jeníčkova Lhota u Tábora).\n\nV době třicetileté války, kdy pacovské panství roku 1643 od spřízněných Černínů z Chudenic koupil Zikmund Jan Myslík z Hyršova, městem často procházela vojska. Císařský generál Myslík tomu zamezil. Jako pán nebyl krutý, ani neměl spory s měšťany, a svým poddaným dokonce odpustil i dluhy. Jako katolík byl zastáncem protireformačních sil.\n\nZikmund Jan Myslík z Hyršova byl poprvé ženat s Annou Ježkovskou z Lub, o níž není téměř nic známo. Ví se jen to, že pocházela z nižší a z nijak bohaté šlechty, a že zemřela v mladém věku. \n\nV roce 1639 se prvně ovdovělý Zikmund Jan ucházel o ruku Alžběty Johany (po domácku Elišky) Černínové z Chudenic, dcery zámožného pána Jana Černína z Chudenic. O ruku Alžběty Johany usiloval také Václav Hýzrle z Chodů, nakonec však byl úspěšný pan Myslík. Mladá Černínová jej sice zprvu odmítala, Zikmund Jan však měl mocného přímluvce - vrchního velitele císařské armády arcivévodu Leopolda Viléma Habsburského, jehož byl oblíbeným komorníkem, a jenž Janu Černínovi napsal o Myslíkovi pochvalný a přímluvný list. A tak se 17. ledna 1640 na radenínském zámku u Tábora konala svatba, které se zúčastnily mnohé význačné osobnosti tehdejší doby: kníže Václav Eusebius z Lobkovic, hrabě z Kounic, hraběnka z Vrtby ad. Manželství bylo dle dobových svědectví velmi šťastné a roku 1644 v něm přišla na svět, vedle předčasně zesnulého synka, i dcera Zuzana Františka Myslíková. Brzy poté (v prosinci 1645) však mladá matka umírá. \n\n3. září 1651 se oženil ovdovělý Myslík tedy potřetí, když si vzal Johanu Eusebii Barboru říšskou hraběnku ze Žďáru (narozena po roce 1630, zemřela 1709), vnučku proslulého ultrakatolického politika Jaroslava Bořity říšského hraběte z Martinic († 1649) a dceru dvorského maršálka českého královského dvora Floriana Jetřicha říšského hraběte ze Žďáru (1598–1653). S ní měl minimálně dva synky, ale ti oba předčasně zemřeli. S chotí žil převážně v Pacově či v Praze, popř. ve Vídni. Tímto i předchozím svazkem se baron Myslík spříznil se společenskou a často i s majetkovou elitou české aristokracie (tj. s hrabaty Černínovými z Chudenic, hrabaty ze Žďáru a skrze ně s hrabaty z Martinic, s hrabaty ze Šternberka, s mocnými Slavaty z Chlumu a Košumberka, s hrabaty z Nostic, s moravsko-italskými hrabaty z Magni, s moravsko-španělským rodem baronů a hrabat z Ugarte, s hrabaty z Vrtby, ale i s německým knížecím domem Hohenzollernů, italským rodem knížat di Gonzagů či s knížaty a s hrabaty z Lobkovic atd.). \n\nVe své poslední vůli odkázal baron Zikmund Jan Myslík manželce menší část svého majetku a především na ni delegoval dispozice k pacovskému panství, které měla nadále užívat a spravovat do svého skonu, poté však mělo panství připadnout církvi. Další malou část jeho jmění získala jeho jediná dcera baronesa Zuzana Františka (narozena 1644, zemřela po roce 1666 zřejmě v Itálii), provdaná markýza Ippoliti di Gazoldo. Tu se totiž otec rozhodnul, pro neshody a pro její výběr manžela, vydědit. Většinu majetku, díky této skutečnosti, a že neměl jiných dětí, odkázal zbožný baron Myslík pražským karmelitánům. Ovšem s tou podmínkou, že pacovské panství obdrží až po smrti jeho třetí choti – hraběnky ze Žďáru.\n\nZikmund Jan Myslík zemřel v Pacově dne 3. listopadu 1666, jak si lze přečíst i na jeho latinsky psaném pacovském náhrobku. Jeho vdova, Johana Eusebie Barbora ze Žďáru, se roku 1669 znovu provdala za hraběte Karla Leopolda z Caretto-Millesimo (1626–1689), úspěšně hospodařila, rozmnožovala své jmění a ještě ve vyšším věku porodila čtyři přeživší potomky. Zemřela až 1. března 1709 v Praze, kde byla zřejmě i pochována. Pacovskému panství vládla pak až do roku 1708, kdy ho dle přání prvního manžela, předala pražským karmelitánům. Ti si na místě někdejšího Myslíkova zámku vystavěli rozlehlý Pacovský klášter s kostelem svatého Václava. Karmelitáni drželi panství Pacov až do reforem Josefa II., kdy byl jejich klášter zrušen.\n\n\n"}
{"id": "1140409", "url": "https://cs.wikipedia.org/wiki?curid=1140409", "title": "Kostel Proměnění Páně (Špania Dolina)", "text": "Kostel Proměnění Páně (Špania Dolina)\n\nKostel Proměnění Páně je římskokatolický kostel, symbol Španiej Doliny.\n\nNa jeho místě stála v minulosti románská kaple. Kostel Proměnění Páně byl vysvěcen v roce 1254 a v roce 1593 přestavěn ze starší románské stavby do gotického slohu, následně byl rozšiřován a upravován až do dnešní podoby.\n\nV interiéru kostela se zachovaly malby od J. Hanuly a zařízení ze 17. až 18. století. Varhany jsou z poloviny 18. století od banskobystrického varhanáře, mistra Podkonického. V jižní kapli se nachází portál z roku 1593. Hlavní oltář je v barokním stylu a pochází z let 1720 - 1730.\n\n"}
{"id": "1140413", "url": "https://cs.wikipedia.org/wiki?curid=1140413", "title": "Bazilika Narození Panny Marie (Marianka)", "text": "Bazilika Narození Panny Marie (Marianka)\n\nBazilika Narození Panny Marie v Mariance je římskokatolická bazilika minor.\n\nHistorie poutního místa v Mariance sahá až do 11. století; podle legendy si zde žijící poustevník vyřezal ze dřeva sošku Panny Marie. Během nepokojů v roce 1 038, vyvolaných pohanským povstáním, sošku mnich ukryl v dutině stromu. Po nějakém čase ji našel zbojník, kterému se ve snu zjevila Panna Marie a požádala ho, aby šel hledat sošku do lesa. Zázračná voda z pramene, který tam vykopal, vyléčila jeho děti a on zbytek života obětoval Bohu.\n\nSoučasný kostel byl z podnětu krále Ludvíka postavený v letech 1377 - 1380. Samotný král umístil sošku do hlavního oltáře. Původně gotický chrám byl rekonstruován v barokním slohu na náklady císaře Leopolda. V současnosti baziliku a bývalý pavlínsky klášter spravuje Kongregace bratří těšitelů, která klášter přebudovává na poutní a exerciční dům.\n\nNa baziliku minor byl kostel povýšen v roce 2011.\n\n"}
{"id": "1140416", "url": "https://cs.wikipedia.org/wiki?curid=1140416", "title": "Dub v Jedličné", "text": "Dub v Jedličné\n\nDub v Jedličné je solitérní památný strom, dub letní (\"Quercus robur\"), jehož torzo se nachází v poli poblíž cesty ze zaniklé osady Jedličné do Krapic. V létě 2015 však strom nevydržel nápor silného větru, který ulomil jeho kmen ve výšce přibližně pět metrů nad zemí. Strom měl mohutnou košatou korunu, jeho větve sahaly do téměř čtyřiadvacetimetrové výšky. Osudnou se mu zřejmě stala právě jeho hustá koruna.\nZdaleka viditelný strom vévodil krajině Františkolázeňska s množstvím starých dubů na hrázích okolních rybníčků. Patřil mezi nejmohutnější staré duby ve volné přírodě v Čechách.\nZa památný byl strom vyhlášen v roce 1986 jako krajinná dominanta a prochází jím rozhraní dvou katastrálních území.\n\nI přes jeho zničení zůstává nadále památným stromem.\n\n"}
{"id": "1140418", "url": "https://cs.wikipedia.org/wiki?curid=1140418", "title": "Gymnaziální kostel (Levoča)", "text": "Gymnaziální kostel (Levoča)\n\nVerze o založení klášteru se různí. Podle Lányiho kroniky (pochází ze začátku 19. století), v níž se nachází jediná písemná zmínka o tomto klášteře, se založení minoritského Konventu sv. Ladislava v Levoči v roce 1308 spojuje s donací hraběte Ladislausa Danka, no rukopis, na který se Lányi odvolává, se nedochoval.\n\nUvažuje se také, že původní kostel s klášterem dal postavit Gallus Berzeviczy, známý také pod jménem magister Kokoš, kterému za vraždu arbitrážní soud uložil v roce 1307 jako trest provedení poutě a povinnost postavit šest klášterů.\nKostel s klášterem sloužil minoritům, kteří se podle zvyklostí usazovali ve vzdálenějších koutech města, aby mohli působit hlavně v prostředí městské chudiny. Řehole ho po nástupu reformace v Levoči v roce 1544 opustila a klášter převzali evangelíci.\nVrácen katolíkům byl až v roce 1673. Král Leopold I. nařídil proboštovi v Spišské Kapitule, aby do kláštera uvedl jezuity. Do vlastnictví byli uvedeni v roce 1674 a v roce 1677 začali rozsáhlou přestavbu kláštera. Později v prostorách kláštera zřídili jezuité Královské gymnázium.\n\nKlášterní komplex, který stojí u západních hradbách, je vzorem středoevropské mendikantské sakrální architektury a patří k jedinečným stavbám svého druhu na Slovensku. Sakrální umění středověku lze obdivovat v samotném kostele i v unikátní arkádové křížové chodbě s fragmenty freskové výzdoby, rajským dvorem a fontánou.\n\nZ gotického interiéru se zachovala pouze Madona a nástěnné malby ze 14. a 15. století. Oltáře a další zařízení kostela je barokní, většinou v černozlaté barvě. Podle dochovaných zpráv, zhotovil toto zařízení sochař Olaf Engelholm, který přišel do Levoče údajně z Münsteru. Příznačné pro jeho práci jsou postavy andělů - kariatyd, nesoucích těžké točené sloupy, které se v kostele nacházejí.\n\nNástěnné malby v interiéru představují významný mezník v středověkém monumentálním malířském umění městského prostředí na Slovensku. Zachovaná kompozice v tympanonu portálu na jižní straně představuje korunovanou Madonu s malým Ježíšem, sedící na trůnu, po stranách s anděly. Na severní straně se v obrazové ploše rozdělené na dvě části zachovaly scény - Smrt Panny Marie a Korunování Panny Marie.\nNástěnnou malbu v sakristii se scénou Ukřižování dělá výjimečnou motiv architektury, který znázorňuje městské hradby.\n\nZajímavostí je cyklus sedmi skutků milosrdenství na severní straně lodi. Cyklus začíná na levé straně výjevem Krista Trpitele, žehnajícího skutkům milosrdenství a levou rukou ukazujícího na kalich u nohou. Skutky jsou zachyceny v šesti obrazových polích - Ubytování pocestného, Nasycení hladového, Odění nahého, Navštívení uvězněného, Navštívení nemocného spolu s Napojením žíznivého a pohřbením zesnulého. Celý cyklus končí obrazem Svaté Trojice. Znázorněná je v podobě tří vedle sebe sedících a gesty navzájem živě komunikujících mužských postav - Boha Otce, Krista a Ducha svatého.\n"}
{"id": "1140421", "url": "https://cs.wikipedia.org/wiki?curid=1140421", "title": "Gaviál", "text": "Gaviál\n\nGaviál (\"Gavialis\") je rod plazů z řádu krokodýli (\"Crocodilia\") a čeledi gaviálovití (\"Gavialidae\"). Zahrnuje žijícího gaviála indického a několik vyhynulých druhů, včetně \"Gavialis bengawanicus\", \"Gavialis breviceps\", \"Gavialis browni\", \"Gavialis curvirostris\", \"Gavialis hysudricus\", G\"avialis leptodus\", \"Gavialis lewisi\" a \"Gavialis pachyrhynchus\". Většina druhů, včetně gaviála indického, žili na Indickém poloostrově, zatímco \"G. bengawanicus\" žil na Jávě. Gaviálové se pravděpodobně prvně objevili na území dnešní Indie před asi 20 miliony lety během období miocén a v kvartéru se rozšířili do dalších částí malajského souostroví. Pozůstatky gaviálů byly nalezeny také na Woodlark Island a Sulawesi východně od Wallaceovy linie, což naznačuje, že gaviálové byli pravděpodobně schopni pobývat i v mořském prostředí a dosáhnout možná i západní Oceánie.\n\nRod gaviál, popsaný Nicolausem Michaelem Oppelem, je tzv. monotypický, obsahuje pouze jeden žijící druh – gaviál indický (\"Gavialis gangeticus\").\n\n\n\n"}
{"id": "1140422", "url": "https://cs.wikipedia.org/wiki?curid=1140422", "title": "Kostel Neposkvrněného početí Panny Marie (Malacky)", "text": "Kostel Neposkvrněného početí Panny Marie (Malacky)\n\nKostel Neposkvrněného početí Panny Marie je římskokatolický kostel v centru města Malacky. Je to největší kostel ve farnosti, ale i tak není farní kostel, protože ve farnosti se nachází kostel Nejsvětější trojice, který je starší.\nKostel se nachází v centru města, hned vedle se nachází Spojená škola sv. Františka z Assisi, která se nachází v Černém klášteře, se kterým je kostel propojen.\nKostel pochází ze 17. století. Práce na kostele spolu s klášterem se začaly v roce 1647 a klášter byl dokončen v roce 1652. Kostel byl dostavěn až v roce 1653. Po dokončení dal Pavol Pálfi vyhotovit donační listinu, kterou daroval františkánskému řádu klášter i s chrámem. V kostele však ještě tehdy nebyly oltáře, varhany nebo kazatelna. Samotný kostel vysvětil biskup Tomáš Pálfi v roce 1660.\nChrámová loď je postavena v barokním stylu. Chrámové stěny byly až do roku 1928 pouze vybělené, poté dal kníže Mikuláš Pálfi chrám vymalovat. Malování a částečné úpravy provedl František Malovaný se svými spolupracovníky.\nDominantou kostela je hlavní oltář. Pochází z první poloviny 18. století. Celý je vyřezávaný ze dřeva, kolorovaný a bohatě pozlacený. Je 14 metrů vysoký, vytvářen byl podle loretánských litanií. Stejně jako chrám je zasvěcený Neposkvrněnému Početí Panny Marie, svědčí o tom i ústřední motiv zadní dekorativní části – socha Panny Marie (Neposkvrněného Početí) v nadživotní velikosti. Na levé straně oltáře se nachází socha svaté Kláry, vysoko nad ní se nachází svatý Bonaventura. Naproti nim se nacházejí dole sv. Alžběta Uherská, nahoře sv. Jan Kapistrán. Nad oltářem se nachází erbovní obraz s erbem rodu Pálffiovců na levé straně, ale útvar v pravé části zůstává záhadou.\nOltář pochází z první poloviny 18. století. Darovala ho hraběnka Marie Antonie de Souches Ratvit, manželka hraběte Leopolda I. Pálffyho. Má hlavní a nasazovací obraz. Hlavní obraz sv. Františka z Assisi je starý a pochází z doby vzniku oltáře. Na Nasazovacím obraze se nachází svatý Mikuláš.\nOltář pochází z první poloviny 18. století. I tento darovala hraběnka Marie Antonie de Souches Ratvit. Je také pozdně barokní. Centrální obraz je dílem A. Veselého a představuje svatého Antonína. Nasazovací obraz je dílem téhož autora a je na něm zobrazen svatý Leopold.\nObraz je umístěn v imitováné skalní jeskyňce (vytvořené vyhloubením do zdi). Po bocích jsou ještě dva menší výklenky, stejně na způsob jeskyňky, ve kterých jsou umístěny sochy Panny Marie a svatého Josefa.\nNachází se na levé straně u vchodu do kostela. Dominuje v ní barokní plastika z roku 1725. Nalevo od ní je busta sv. Anny a napravo sv. Josefa. Fresky na stěnách představují výjevy ze života Panny Marie.\nPochází z dvacátého století. Dominuje v ní socha Panny Marie. Zrestaurována byla ve čtyřicátých letech 20. století. Hned vedle lurdské jeskyně je oltář Božského srdce.\nKaple se nachází na pravé straně chrámové lodi. Přes kapli se vchází na kazatelnu.\nSestává ze dvou schodišť předělených stěnou. Každé sestává z dvaceti schodů. Svaté schody jsou však jen nalevo. Po nich se může vystupovat pouze po kolenou. Nahoře těchto schodů se nachází Oltář sv. Kříže.\nNa stěně levé části svatyně se nachází epitaf hraběte Mikuláše V. Pálfiho. Dali ho postavit jeho vnuci Leopold, Mikuláš a Rudolf. Autorem náhrobku je uváděn Jan Mikuláš Moll. Zobrazil v symbolech život a pomíjivou slávu Mikuláše V. Pálffyho.\n"}
{"id": "1140446", "url": "https://cs.wikipedia.org/wiki?curid=1140446", "title": "Turčekovský vodovod", "text": "Turčekovský vodovod\n\nTurčekovský vodovod je technická památka v Kremnických vrších. Jde o částečně podzemní vodohospodářskou stavbu budovanou od 15. století jako vodní zdroj pro důlní a další technické účely (pohon strojů) v okolí města Kremnica. Dnes napájí kaskádu vodních elektráren. \n\nVodovod odebírá vodu z přítoků řeky Turiec a ústí do Hronu, čímž překonává rozvodí mezi povodím Váhu a povodím Hronu. I díky tomu je považován za technický unikát doby, ve které vznikl. Už v 14.-16. století zásoboval 22 km dlouhý Turčekovský vodovod město Kremnica 600 litry vody za sekundu. Význam měl později i pro železniční trať Zvolen-Vrútky, jelikož napájel parní lokomotivy táhnoucí vlaky v tomto náročném terénu (přibližně 170 m vody denně).\n\nStavba dnes sestává z vodního přivaděče dlouhého přes 13 km (samotný Turčekovský vodovod) a soustavy 3 energetických stupňů. Každý je tvořen akumulační nádrží (slouží k částečné denní regulaci), tlakovým přivaděčem (ocelové potrubí o průměru 45-80 cm) a vodní elektrárnou. Odpad vyššího stupně je napojen do akumulační nádrže nižšího stupně. Stupně byly plánovány čtyři, III. stupeň však realizován nebyl.\n\nPřesto, že Ing. Knopfler ve zprávě o Kremnickém hornictví (1904) uvádí, že vodovod vybudovali v 16. století Thurzovci a Fuggerové, lze se domnívat, že existoval již dříve, protože jeho trasa je naznačena i na starších mapách. Předpokládá se, že mohl být vybudován již v 14. století. Jiný zdroj určuje dobu vybudování přesněji - na roky 1496 až 1507.\n\nDélka přívodního kanálu byla 22 km, avšak v roce 1859 byl opuštěn horní, šestikilometrový úsek kvůli neekonomičnosti provozu - poskytoval jen málo vody s vysokými náklady na údržbu. (Obnovený byl až v letech 1966-1969).\n\nV 19. století byl vodovod tvořen přivaděčem dlouhým 16 896 m se spádem jen přibližně 50 m - byl veden po vrstevnicích, aby byla zachována co největší potenciální energie vody. Šlo o kanál z větší části vykopaný v zemi, po bocích zpevněný kulatinou, dno bylo tvořeno jílem. Kanál byl krytý šindeli a zeminou na ochranu proti padajícímu listí a mrazu.\n\nPřivaděč byl zakončen nad Kremnickými Banemi (Piargu) do potoka, odkud se voda rozváděla přivaděči k průmyslovým zařízením (štoly, stupy, mlýny, papírny ...)\n\nNa přelomu 19. a 20. století došlo k útlumu hornické činnosti a většina šachet už byla mimo provoz. Vodovod napájel několik továren a jiných zařízení a také vodní turbíny instalované v dosud fungujících šachtách, první v r. 1894 pro šachtu Ludovika a úpravnu Ladislav s výkonem 74 kW. Následující rok byla uvedena do provozu vodní elektrárna v Horní Vsi s výkonem 110 kW. Elektrická energie sloužila k pohonu tažných, čerpacích a dalších důlních strojů.\n\nV roce 1913 byla vybudována vodní elektrárna na místě dnešního II. stupně s instalovaným výkonem 110 kW. V květnu 1922 byla dána do provozu elektrárna IV. stupně jako vůbec 1. podzemní vodní elektrárna v Evropě. Instalované zde byly tři horizontální Peltonovy turbíny s výkonem po 430 kW.\n\n30. léta 20. století přinesly rekonstrukci celého vodohospodářského systému s cílem zvýšit výrobu elektrické energie. Trasa přivaděče byla upravena vyražením několika štol. Byly vybudovány akumulační nádrže, elektrárna I. stupně a starší dvě byly zrekonstruovány.\n\nStavbu dnes tvoří přivaděč (původní Turčekovský vodovod), vodní nádrže, tlakové přivaděče a elektrárny I., II. a IV. stupně a dědičná štola odvádějící vodu do Hronu.\n\nCelá trasa včetně úpravny vodních toků až po řeku Hron měří 34 405 m. a má převýšení 587 m. Na trase současného vodovodu je 9 štol, dvě akumulační vodní nádrže, usazovací a vyrovnávací nádrž pod Kremnici, tři vodní elektrárny a šachta s hloubkou 245 m.\n\nDélka přívodního vodovodu včetně vodních toků od pramene (Studená dolina) po vyústění do akumulační nádrže nad Piargu je 17 411 m a má převýšení 62 m.\n\nPřebudovaný historický Turčekovský vodovod dnes tvoří nejvýše položenou část vodohospodářského systému. Jde o betonový plochou klenbou zakrytý kanál lichoběžníkového průřezu. Část přivaděče vede ve vyražených štolách, které na některých místech zkracují trasu původního historického přivaděče. Na trase je postaven jeden akvadukt (před vodní nádrží nad Piargou).\n\nNa Kremnických dolech je odbočka do vodojemu pro potřeby železniční stanice. Odběr je přibližně 300 m.\n\nParametry(bez původních toků)\n\nI. energetický stupeň začíná akumulační nádrží nad Piargou, kam vtéká Turčekovský vodovod. Na vtoku je ostrohranný přepad a limnigraf (tvoří spolu průtokoměr). Nádrž má jalový propad, dnovou výpusť a odběrné místo pro elektrárnu.\n\nParametry\n\nNa akumulační nádrž navazuje tlakové potrubí ke elektrárně I. stupně. Je kruhového průřezu, ocelové, nýtované. Uložené je pod úrovní terénu a zasypané.\n\nParametry\n\nNa spodním konci potrubí se nachází vodní elektrárna I. stupně se dvěma Francisovými turbínami a generátory s výkonem 180 a 380 kW. jejíž odpad ústí do akumulační nádrže na Revolte.\n\nAkumulační nádrž II. stupně je na Revolte. Má největší objem v soustavě.\n\nParametry\n\nZ akumulační nádrže vede tlakové potrubí do elektrárny II. stupně. Potrubí je stejné konstrukce jako na I. stupni.\n\nParametry\n\nV elektrárně II. stupně jsou po přestavbě z roku 1937 dvě Francisovy turbíny a generátory s výkonem 280 a 600 kW. Odpad elektrárny je odveden do Kremnického potoka.\n\nIII. stupeň byl plánován, ale nebyl vybudován. Voda teče Kremnickým potokem. Hrubý spád III. stupně by byl 43 m, což je nejméně ze všech stupňů.\n\nČtvrtý stupeň zpracovává největší spád, až 244 m. Je odlišný od prvních dvou stupňů, protože potrubí není uloženo šikmo pod terénem, ​​ale svisle v důlní šachtě, a elektrárna se nachází v podzemí.\n\nAkumulační nádrž IV. stupně se nachází těsně pod městem Kremnica, přímo nad elektrárnou. Nízký objem ve srovnání s ostatními nádržemi je dán stísněnými poměry.\n\nParametry\n\nZ nádrže vede tlakové potrubí ø 70 cm do vyrovnávací komory, odkud vedou 2 potrubí hornickou šachtou svisle dolů ke podzemní elektrárně.\n\nParametry\n\nStrojovna elektrárny IV. stupně je podzemní, postavena pod šachtou č. 4 v místě, kde se šachta křižuje s Hlavní (Ferdinandova) dědičnou štolou. V elektrárně jsou instalovány 3 Peltonovy turbíny a generátory s výkony 370, 380 a 1270 kW.\n\nVoda z elektrárny odtéká Hlavní dědičnou štolou (též Hlavní Ferdinandova dědičná štola, Dědičná štola císaře Ferdinanda, Svatokřížské dědičná štola), kterou využívá v délce 11,11 km. Mezi ústím štoly (nadmořská výška 255,7 m) a řekou Hron teče voda otevřeným kanálem dlouhým přibližně 350 m. Kanál ústí do Hrona mezi Žiarom nad Hronom a Šášovské Podhradie, na 147,282 říčním kilometru.\n\nPodzemní části vodního díla nejsou přístupné veřejnosti kvůli neuspokojivému tažnému stroji na šachtě 4.\n\nInstalovaný výkon celé kaskády je 3,46 MW a využívá se zejména jako zdroj špičkové energie pro město Kremnica - vlastník, Kremnická důlní společnost sro, poskytuje špičkovou energii z elektráren výměnou za základní. Roční výroba v kaskádě je přibližně 16 GWh.\n\n\n"}
{"id": "1140448", "url": "https://cs.wikipedia.org/wiki?curid=1140448", "title": "Severovýchod Spojených států amerických", "text": "Severovýchod Spojených států amerických\n\nSeverovýchod (Northeastern United States) je jeden ze čtyř regionů Spojených států amerických. Zahrnuje 9 států, Maine, New Hampshire, Vermont, Massachusetts, Rhode Island, Connecticut, New York, New Jersey a Pensylvánii, a člení se dále na středoatlantskou oblast a oblast Nové Anglie.\n\nJako část severovýchodního regionu se někdy počítají i státy Delaware, Maryland a Západní Virginie, protože zasahují do megalopole BosWash. Oficiálně však patří do jihoatlantické oblasti.\n\nV roce 2010 zde podle sčítání lidu žilo 55 317 240 obyvatel. Region je ohraničen na severu Kanadou, na západě regionem Midwest, na jihu s jižními regiony a na východě Atlantským oceánem. Největší město regionu, New York, je také největší město a metropolitní oblast ve Spojených státech.\n\nSeverovýchod je i nejbohatší region USA. V roce 2007 byly podle statistik nejbohatší státy USA Maryland, New Jersey, Connecticut, Havaj a Massachusetts.\n\nSamotný stát New York tvoří asi 8 procent celkového HDP USA v roce 2005. Zatímco příjem je vysoký, celkový počet obyvatel a rozloha je malá (kromě New Yorku a Pensylvánie), přičemž pouze New York, New Jersey a Pensylvánie patří mezi 10 nejlidnatějších států a žádný ze států nepatří mezi 10 největších.\n"}
{"id": "1140449", "url": "https://cs.wikipedia.org/wiki?curid=1140449", "title": "Alberto Spencer", "text": "Alberto Spencer\n\nAlberto Pedro Spencer Herrera (6. prosince 1937 Ancón — 3. listopadu 2006 Cleveland) byl ekvádorský fotbalový útočník, který je historicky nejlepším střelcem Poháru osvoboditelů, když v 87 zápasech vstřelil 54 branek, v letech 1960 a 1962 byl nejlepším střelcem ročníku, zaznamenal také první hattrick v dějinách soutěže.\n\nByl synem přistěhovalce z Jamajky, který pracoval v ropném průmyslu. Začínal v Guayaquilu v klubu CD Everest, roku 1960 přestoupil do uruguayského velkoklubu CA Peñarol. Vyhrál s ním sedmkrát Primera División de Uruguay (1960, 1961, 1962, 1964, 1965, 1967, 1968), třikrát Pohár osvoboditelů (1960, 1961, 1966) a dvakrát Interkontinentální pohár (1961 a 1966). Kariéru zakončil opět v Guayaquilu v klubu Barcelona SC, kde vyhrál v roce 1971 Serie A de Ecuador.\n\nReprezentoval Ekvádor (nastoupil na Mistrovství Jižní Ameriky ve fotbale 1959, kde vstřelil jeden gól v zápase proti Paraguayi) i Uruguay (vstřelil gól Angličanům v přátelském zápase ve Wembley). Na mistrovství světa ve fotbale nikdy nestartoval, proto je v Evropě podstatně méně známý než v Jižní Americe.\n\nMěl dva syny a dceru, po ukončení kariéry působil jako ekvádorský konzul v Uruguayi. Po jeho smrti byl fotbalový stadión v Guayaquilu pojmenován Estadio Modelo Alberto Spencer. V anketě Nejlepší fotbalista 20. století se umístil s jednadvaceti hlasy na 56. místě, byl také zvolen dvacátým nejlepším jihoamerickým hráčem a nejlepším Ekvádorcem.\n\n"}
{"id": "1140456", "url": "https://cs.wikipedia.org/wiki?curid=1140456", "title": "171 (číslo)", "text": "171 (číslo)\n\nSto sedmdesát jedna je přirozené číslo, které následuje po čísle sto sedmdedesát a předchází číslu sto sedmdesát dva. Římskými číslicemi se zapisuje CLXXI.\n\n\n\nSilnice II/171 je česká silnice II. třídy vedoucí na trase Janovice nad Úhlavou – Strážov – Běšiny – Petrovice u Sušice – Sušice – Strašín – Vacov – Čkyně\n\n\n"}
{"id": "1140458", "url": "https://cs.wikipedia.org/wiki?curid=1140458", "title": "Šúhei Jošida", "text": "Šúhei Jošida\n\nŠúhei Jošida ( , \"Jošida Šúhei\" * 11. února 1964) je prezident Worldwide Studios v rámci společnosti Sony Computer Entertainment.\n\nZískal bakalářský diplom z ekonomie na Kjótské univerzitě. V roce 1986 začal pracovat u firmy Sony. Ta ho vyslala na dvouletá studia na americkou Kalifornskou univerzitu v Los Angeles, kde získal magisterský titul z řízení podniku. V roce 1993 se připojil k dceřiné společnosti Sony Computer Entertainment Kena Kutaragiho, kde pracoval na videoherní konzoli PlayStation. V dubnu 1996 byl jmenován producentem Oddělení vývoje produktů. V dubnu 2000 se stal viceprezidentem vývoje produktů u Sony Computer Entertainment America. Od února 2007 zastával funkci staršího viceprezidenta amerických studií Worldwide Studios. V květnu 2008 byl jmenován prezidentem Worldwide Studios.\n"}
{"id": "1140459", "url": "https://cs.wikipedia.org/wiki?curid=1140459", "title": "Indy Fuel", "text": "Indy Fuel\n\nIndy Fuel je profesionální americký klub ledního hokeje, který sídlí v Indianapolisu ve státě Indiana. Do ECHL vstoupil v ročníku 2014/15 a hraje v Centrální divizi v rámci Západní konference. Své domácí zápasy odehrává v hale Indiana Farmers Coliseum s kapacitou 6 800 diváků. Klubové barvy jsou červená, zlatá, černá a bílá. Klub působí jako druhý záložní tým klubu NHL Chicago Blackhawks.\n\nV listopadu 2013, dozorčí rada ECHL souhlasila se vstupem do soutěže Indianapolis. Později bylo oznámeno, že tým nedávno zrekonstruoval arénu Indiana Farmers Coliseum a bude hrát pod názvem Indy Fuel. Pojmenování Fuel (česky palivo), znamená zvýraznění tradicí sportu v motorismu. První sezonu odehrál v severní divizi, skončil na 6. místě se 73. body. K postupu na playoff to nestačilo a sezona pro ně skončila. Od sezony 2015/16 nastupují ve středozápadní divizi.\n\n\nZdroj: \n\n\n\nZdroj: \n\n"}
{"id": "1140461", "url": "https://cs.wikipedia.org/wiki?curid=1140461", "title": "Adirondack Thunder", "text": "Adirondack Thunder\n\nAdirondack Thunder je profesionální americký klub ledního hokeje, který sídlí v Glens Falls ve státě New York. Do ECHL vstoupil v ročníku 2015/16 a hraje v Severní divizi v rámci Východní konference. Své domácí zápasy odehrává v hale Cool Insuring Arena s kapacitou 4 794 diváků. Klubové barvy jsou červená, černá, bílá a šedá. Klub působí jako druhý záložní tým klubu NHL New Jersey Devils.\n\nV lednu 2015, American Hockey League oznámila pro sezónu 2015/16 v rámci nově založení Pacifické divize. Všechny kluby v Kalifornii se usadil do ECHL. V případě Adirondack Thunder, dřívější klub Adirondack Flames, který se museli stěhovat do Stockton Heat. Na oplátku byl Stockton Thunder přemístěn do Glens Falls, následně stěhován do Adirondack Thunder.\n\n\nZdroj: \n\n\n\nZdroj: \n\n"}
{"id": "1140462", "url": "https://cs.wikipedia.org/wiki?curid=1140462", "title": "Tomáš Klimek", "text": "Tomáš Klimek\n\nTomáš Klimek (* 12. dubna 1979 v Českých Budějovicích) je český historik a překladatel. Jeho otec Hynek Klimek je spisovatel, novinář a publicista.\nTomáš Klimek vystudoval historii na Filozofické fakultě Palackého univerzity v Olomouci, v doktorském studiu oboru České dějiny pokračoval na Filozofické fakultě Univerzity Karlovy v Praze. Absolvoval půlroční studijní stáže v New Yorku a Dublinu.\n\nOd roku 2008 pracuje v Národní knihovně České republiky, kde se zabývá obsahovým vývojem mezinárodní digitální knihovny historických psaných dokumentů Manuscriptorium. S archeologem Pavlem Bolinou se řadu let věnuje studiu středověkých komunikací a dopravy.\n\n\n\n\n"}
{"id": "1140465", "url": "https://cs.wikipedia.org/wiki?curid=1140465", "title": "Norfolk Admirals (ECHL)", "text": "Norfolk Admirals (ECHL)\n\nNorfolk Admirals je profesionální americký klub ledního hokeje, který sídlí v Norfolku ve Virginii. Do ECHL vstoupil v ročníku 2015/16 a hraje v Jižní divizi v rámci Východní konference. Své domácí zápasy odehrává v hale Norfolk Scope s kapacitou 8 701 diváků. Klubové barvy jsou modrá, bílá a oranžová.\n\nV lednu 2015, American Hockey League oznámila pro sezónu 2015/16 v rámci nově založení Pacifické divize. Všechny kluby v Kalifornii se usadil do ECHL. Bakersfield Condors, již bývalí klub v ECHL, který byl přemístěn do Norfolku. Toto bylo možné jen proto, že Norfolk Admirals z AHL se stejným názvem se také přestěhoval do Kalifornie, přesněji do nově vzniklého klubu San Diego Gulls. Admirals je tak druhým klubem v Norfolku, který působí v ECHL, první byl Hampton Roads Admirals. Nová spolupráce se záložním klubem v NHL je Edmonton Oilers. Hlavním trenérem klubu byl představen Éric Veilleux.\n\n\nZdroj: \n\n\n\nZdroj: \n\n"}
{"id": "1140466", "url": "https://cs.wikipedia.org/wiki?curid=1140466", "title": "Optatam totius", "text": "Optatam totius\n\nOptatam totius, dekret o kněžské výchově, je dokument, který vznikl během Druhého vatikánského koncilu. Přijatý byl 2318 hlasy proti 3 hlasům biskupů a vyhlášen papežem Pavlem VI. 28. října 1965. \n\n"}
{"id": "1140467", "url": "https://cs.wikipedia.org/wiki?curid=1140467", "title": "Ustavující zákon Kolumbijského distriktu (1801)", "text": "Ustavující zákon Kolumbijského distriktu (1801)\n\nUstavující zákon Kolumbijského distriktu z roku 1801 (oficiálně Zákon o federálním distriktu D.C.) byl zákon přijatý Kongresem v návaznosti na platný Článek 1 Sekce 8 Ústavy Spojených států amerických. Jeho účelem bylo umístění Washingtonu, D. C. pod správu Kongresu a rozčlenění nezačleněných teritorií spadajících do něj do dvou okresů: Washington County na severu a východě od řeky Potomac a Alexandria County na západě a jihu. Charty týkající se dvou fakticky existujících velkoměst Georgetownu a Alexandrie zůstaly ponechány a nedošlo k jejich zrušení. Stejně tak i právní řády států Maryland a Virginie zůstaly i nadále platné v rámci federálního distriktu. Ve všech nově vzniklých okresech byly také ustaveny okresní soudy.\n\n3. května 1802 byl Washington předán tamní samosprávě v čele s primátorem jmenovaným prezidentem, přičemž část kolumbijského distriktu postoupená Virginii byla vrácená státu v letech 1846-47. Teprve až ustavující zákon Kolumbijského distriktu (1871)centralizoval státní správu Washingtonu, Georgetownu a Washingtonského okresu do jednoho státního celku.\n\nV souladu s tímto zákonem nejsou osoby s trvalým pobytem na území Kolumbijského distriktu považovány za občany států Maryland a Virginie, čímž ztrácí tamní obyvatelstvo aktivní právo volit členy Kongresu. Teprve až po přijetí Třiadvacátého dodatku r. 1961 jim bylo umožněno zúčastnit se prezidentských voleb v r. 1964. Občané Distriktu mají svého zástupce ve Sněmovně reprezentantů, který je jejich nevoleným představitelem s hlasovacím právem (výjimku tvoří hlasování o finálním znění návrhů novel zákonů) v komisi a účastí v debatách. V poslední době bylo zaznamenáno několik pokusů o rozšíření volebních práv občanů Distriktu.\n\n"}
{"id": "1140469", "url": "https://cs.wikipedia.org/wiki?curid=1140469", "title": "Barrandov News", "text": "Barrandov News\n\nBarrandov News (dříve Barrandov Muzika, poté Barrandov Family) je čtvrtým televizním kanálem skupiny TV Barrandov. Jeho vysílání bylo zahájeno 5. září 2015. Je dalším spuštěným kanálem skupiny TV Barrandov po kanálu Kino Barrandov, který začal vysílat v dubnu a kanálu Barrandov Plus, jehož start proběhl téhož roku v květnu. Barrandov News vysílá v Regionální síti 8 a UPC, na Slovensku v UPC. 1. ledna 2017 odešla stanice Barrandov News ze satelitu. Na konci června 2018 skončilo vysílání stanice na Slovensku.\n\nHudební kanál Barrandov Muzika z portfolia televizní skupiny Barrandov se 1. ledna 2017 přejmenoval na Barrandov Family. Program měl oslovit širší cílovou skupinu než původní Barrandov Muzika. Přibližně polovinu obsahu měla tvořit vlastní tvorba skupiny Barrandov.\n\nBarrandov Muzika skončila pod tímto názvem a svým vysílacím schématem k 31. prosinci 2016. Došlo i ke změně provozovatele stanice, kterým by se stala akciová společnost Barrandov Televizní Studio (původním vlastníkem byla Barrandov MUZIKA, s.r.o.).\n\nDne 29. října 2018 proběhla změna názvu na Barrandov News. Hlavním důvodem změny bylo programové schéma – změna proběhla hlavně ve večerním vysílání: každý všední den vysílal Barrandov News pořady Jaromíra Soukupa. Stanice dále začala vysílat především reprízy pořadů vlastní tvorby, jako například \"Nebezpečné vztahy\", \"Aféry – neuvěřitelné životní příběhy\", \"Soudkyně Barbara\", \"Soudce Alexandr\" a další. Denně také nabízela teleshoppingový blok \"Klenot TV\", ten byl v lednu 2020 přesunut na Kino Barrandov. Od února do dubna 2019 vysílala i filmy.\n\nDva dny před startem vysílání ukázala stanice ve vysílání Barrandov Family omylem své logo, ve vysílání vydrželo přibližně 2 hodiny.\n\nStanice vysílá ve všední dny výhradně pořady Jaromíra Soukupa. Ranní a noční vysílání vyplňují O víkendech vysílá především pořady vlastní tvorby.\n"}
{"id": "1140471", "url": "https://cs.wikipedia.org/wiki?curid=1140471", "title": "Türkvizyon 2015", "text": "Türkvizyon 2015\n\nTürkvizyon 2015 byl v pořadí 3. ročník televizní hudební soutěže pro turkické země/regiony nebo pro země s turkickou menšinou. Tento ročník se konal 19. prosince 2015 v tureckém Istanbulu. Zúčastnilo se jej 21 zemí z Evropy a Asie. Vítězem se nakonec stala Kyrgyzstánka Jíídesh İdirisova s písní \"Kim Bilet\" (Kdo ví?), která získala 194 bodů a měla 9 bodovou rezervu nad Kazachstánem.\n\nPo konci soutěže v roce 2014 bylo sděleno, že se soutěž bude konat v Turkmenském Mary. Ale 21. února bylo ohlášeno, že se místo konání mění na Turkmenské hlavní město Ašchabad.Na konci srpna 2015 bylo nakonec určeno že se soutěž bude konat v Istanbulu, konkrétně v Yahya Kemal Beyatlı Cultural Center ve čtvrti Mahmutbey\n\nV tomto roce se účastnilo 21 zemí. Novými zeměmí jsou srbský region Sandžak a Sýrie, do soutěže se vrací Severní Kypr, který se nemohl účastnit kvůli incidentu se Severokyperským pasem.Do Soutěže se také vrací Bělorusko a Kosovo. Tento rok se neúčastní Ruské Republiky & Kraje kvůli Rusko-Tureckému incidentu. Tukrmenistán odstoupil kvůli nedodržení lhůty o hledání soutěžícího. Menší zájem o debut v soutěži měli také Maďarsko a Kalmycko, ale nevydaly žádné rozhodnutí o účasti. Žádné rozhodnutí nevydali ani čínská provincie Xinjiang a ruská republika Čuvašsko, které se snažily o debut v roce 2013.\n\n\n\n"}
{"id": "1140474", "url": "https://cs.wikipedia.org/wiki?curid=1140474", "title": "Salisburyho ostrov", "text": "Salisburyho ostrov\n\nSalisburyho ostrov ( , ) je arktický ostrov ve střední části souostroví Země Františka Josefa v Severním ledovém oceánu.\n\nOstrov s rozlohou 960 km² má tvar protažený ve směru severozápad–jihovýchod. Nejvyšší bod dosahuje 482 m n. m. a prakticky celý povrch ostrova je zaledněn. Patří do části souostroví zvané Zichyho země. Z velké části ho obklopují další ostrovy a volné moře se nachází pouze na západní straně. Na severu sousedí s Zieglerovým ostrovem, na severovýchodě s ostrovem Wiener Neustadt a na jihu s Luigiho a Champovým ostrovem. Na západním pobřeží se nacházejí kolonie alkounů malých.\n\nOstrov byl pojmenován po R. D. Salisburym (1858–1922), který působil jako profesor geologie na univerzitě v Chicagu a také jako zástupce velitele v polární expedici Roberta Pearyho.\n\n"}
{"id": "1140477", "url": "https://cs.wikipedia.org/wiki?curid=1140477", "title": "2. Nefi", "text": "2. Nefi\n\n2. Nefi je název druhého oddílu v Knize Mormonově, americkém náboženském díle, které roku 1830 vydal Joseph Smith. Její děj se má odehrávat mezi lety 588 př.n.l.-545 př.n.l. a má být dílem několika starověkých amerických proroků (jako například prorok Nefi a jeho bratr Jákob).\n\n2. Nefi je součástí Knihy Mormonovy - náboženské knihy mormonského náboženství, která byla sepsána (přeložena) Josephem Smithem na počátku 19.století. Panují pochyby o to, zda je kniha skutečným historickým dokumentem.\n\nTeorie o autorství většinou balancují mezi tím, zda je autorem knihy Joseph Smith nebo starověcí proroci Nefi a Jákob. Kniha podle badatelů obsahuje jak starověké motivy (jako vnitřní literární systém - chiasmus),\ntak novodobé rysy (způsobené buďto moderním překladem nebo moderním\nautorstvím). Ve výsledku je otázka autenticity nejistá a pohledy\novlivněné náboženským pozadím. Největší mormonská církev, CJKSPD, zastává tradiční autorství knihy. Menší mormonská odnož, Kristova komunita, dává zase přednost moderním teoriím o pozdním původu.\n\nTradiční postoj o autorství knihy 2. Nefi zastává názor, že text proroka Nefiho a proroka Jákoba byl redigován (zpracován) dějepiscem Mormonem asi v 3.století n.l.\nJelikož původní začátek Knihy Mormonovy\nbyl ztracen (jde o tzv. \"116 stránek\" Knihy Lehiovy), není zcela jasné,\nv jakém časovém sledu byly přeloženy dnešní knihy (části) v Knize\nMormonově. Klasický pohled předpokládá, že Joseph Smith překládal (nebo\nvymýšlel) Knihu Mormonovu od 1.Nefiho (první části) až do knihy Moroni (poslední části). Určité množství badatelů a historiků však razí teorii \"Mosiášova prvenství\".\n2.Nefi obsahuje mnoho rozličných literárních stylů (vyprávění,\npodobenství...). Autor knihy píše v \"ich formě\" (tedy 1.osobě), stejně jako jeho bratr Jákob, který je údajně autorem kapitol 6-10.\n\n\n"}
{"id": "1140478", "url": "https://cs.wikipedia.org/wiki?curid=1140478", "title": "Hrůzostrašný dějepis", "text": "Hrůzostrašný dějepis\n\nHrůzostrašný dějepis (v anglickém originále Horrible Histories) je animovaný britský televizní seriál pro děti. Děj je o dvou starších dětech – Stich a Molly, kteří cestují do minulosti, aby jim vypravěč, který je tam posílá, dal lekci a poučil je o pravidlech a zákonech v různých epochách historie v různých zemích, tudíž aby si vážili současné doby. Seriál byl vysílán s 26 díly v letech 2001-2002, ale v české verzi až v roce 2007.\n"}
{"id": "1140479", "url": "https://cs.wikipedia.org/wiki?curid=1140479", "title": "Hynek Klimek", "text": "Hynek Klimek\n\nHynek Klimek (* 28. července 1945 v Praze) je český spisovatel, novinář a publicista. Jeho bratr Antonín Klimek (1937–2005) byl historik. Syn Tomáš Klimek je publikujícím historikem.\n\nJeho dědeček Hynek Klimek byl soustružníkem v Nemili a patřil k předním činitelům katolického politického hnutí v Zábřehu a okolí. Hynek Klimek se narodil roku 1945 v Praze. Po základní škole se vyučil na Středním odborném učilišti v Praze jako instalatér-topenář, následně studoval Střední průmyslovou školu stavební v Praze ve Zborovské ulici (pětileté studium s maturitou při zaměstnání), dálkově pět semestrů Právnické fakulty Univerzity Karlovy v Praze. Toto studium přerušil, jak se ukázalo již trvale, po svatbě a přestěhování s manželkou Danou do Českých Budějovic.\n\nOd roku 1978 žil v Českých Budějovicích a po roce 2006 převážně na Šumavě, kde se na jaře roku 2012 usídlil natrvalo. Původním povoláním stavební technik se stal v lednu 1990 novinářem a zůstal jim patnáct roků. V roce 1990 přispíval do časopisu \"Hlas svědomí\" nebo byl krátce šéfredaktorem týdeníku \"Nový život\". V roce 1992 byl vedoucím redaktorem \"Jihočesky pošti\". V letech 1997–1998 byl šéfredaktorem časopisu \"Českobudějovické listy\". Poté se rozhodl pro svobodné povolání literáta-publicisty. Po více než sedmi letech se k novinařině dočasně vrátil na čtyři a půl měsíce. Od prosince 2012 je opět svobodný literát-publicista.\n\nJe členem Jihočeského klubu Obce spisovatelů a Syndikátu novinářů České republiky.\n\n\n\n\n\n\n"}
{"id": "1140489", "url": "https://cs.wikipedia.org/wiki?curid=1140489", "title": "Dub letní ve Dvorečku", "text": "Dub letní ve Dvorečku\n\nDub letní ve Dvorečku je památný strom, solitérní dub letní (\"Quercus robur\"). Roste u silnice z Františkových Lázní do Ostrohu u odbočky do osady Dvoreček. Obvod kmene měří 481 cm, ježatá a široká koruna stromu s mnoha kosterními větvemi dosahuje do výšky 24 m (měření 2014). Kolem stromu je nízký plůtek. Za památný byl strom vyhlášen v roce 1985 jako strom významný stářím a vzrůstem.\n\n"}
{"id": "1140490", "url": "https://cs.wikipedia.org/wiki?curid=1140490", "title": "Vantablack", "text": "Vantablack\n\nVantablack je látka složená z uhlíkových nanotrubic a je to nejčernější známá látka, absorbuje až 99,965 % viditelného spektra. Když na ni dopadne světlo, neodrazí se, ale zachytí a vychýlí mezi trubice.\n\nNázev pochází z anglického termínu: \"Vertically Aligned NanoTube Arrays\".\n"}
{"id": "1140493", "url": "https://cs.wikipedia.org/wiki?curid=1140493", "title": "Edward Gorol", "text": "Edward Gorol\n\nEdward Gorol (23. července 1930, Mikołów – 2003) byl polský sochař, medailér a tvůrce mnoha polských státních a vojenských vyznamenání.\n\nMedaile a vyznamenání jím vytvořené:\n\nSochy a pomníky\n\nJiné\n"}
{"id": "1140495", "url": "https://cs.wikipedia.org/wiki?curid=1140495", "title": "Cantatorium", "text": "Cantatorium\n\nCantatorium ( \"cantare\" = „zpívat“) byly sólově přednášené zpěvy mešní liturgie, tedy výňatek z graduále, zapsané asi od konce 7., resp. počátku 8. do 13. století ve zpěvníku. V pozdním středověku obsahoval také tropy a sekvence a také mimobiblické církevní zpěvy. Mezi nejslavnější příklady cantatorií patří \"Svatohavelský kodex 359 (Codex Sangallensis 359)\" z 10. století, uložený v knihovně svatohavelského kláštera.\n\nZ počátku 11. století pocházejí cantatoria sepsaná v klášteře sv. Emmerama v Řezně, jež jsou dnes uchována v Bavorské státní knihovně v Mnichově pod označením \"clm 14083\" a \"clm 14322\".\n\nJako \"Cantatorium (S. Huberti)\" se označuje také kronika od svatého Huberta (\"Chronicon monasterii Andaginensis\").\n\n\n"}
{"id": "1140496", "url": "https://cs.wikipedia.org/wiki?curid=1140496", "title": "Dieselgate", "text": "Dieselgate\n\nEmisní skandál automobilky Volkswagen, nazývaný také Dieselgate, vypukl v září 2015 poté, co americká Agentura pro životní prostředí (US EPA) zveřejnila informaci o tom, že německá automobilka Volkswagen vybavila své automobily s dieselovými motory TDI softwarem, který rozpoznával, že motor pracuje v režimu odpovídajícím požadavkům laboratorních testů výfukových plynů a změnou nastavení motoru dočasně snižoval množství vznikajících oxidů dusíku (NOx), aby její vozy splnily zákonný limit. \n\nV listopadu 2015 následně němečtí prokurátoři začali vyšetřovat podezření z daňových úniků spojených s emisním skandálem automobilky. Vyšetřování se týká nesprávných údajů o emisích oxidu uhličitého, které jsou důležitým kritériem při výpočtu daně u motorových vozidel.\n\nV únoru 2016 bylo oznámeno, že Volkswagen nezveřejní své hospodářské výsledky za minulý rok v březnu, jak bylo plánováno, a to v důsledku nevyřešených otázek týkajících se emisního skandálu.\n\nVe druhé polovině dubna 2016 má firma zveřejnit výsledky svého interního vyšetřování skandálu. \n\nVolkswagen kvůli instalaci podvodného software čelí žalobám v několika zemích.\n\nVolkswagen v březnu 2017 oficiálně přiznal vinu ve věci falšování emisních testů. V rámci dohody o urovnání skandálu musí zaplatit 4,3 miliardy dolarů a provést rozsáhlé reformy.\n\nV červenci 2017 americká vláda obvinila Giovanni Pamia, bývalého manažera Audi z toho, že nařídil zaměstnancům vytvořit software umožňující falšování emisních testů .\n\nUkázalo se však, že i ostatní výrobci podváděli.\n\n\nŠkoda Auto namontovala dieselové motory EA 189 se sporným softwarem do zhruba 1,1 milionů vozů značky Škoda. V roce 2015 vytvořila rezervu ve výši 3,2 miliardy korun na budoucí servisní prohlídky spojené aktualizací softwaru a další náklady. V září 2017 oznámila Škoda Auto záměr nabízet chystané modernizované verze vozů Fabia a Rapid pouze se zážehovými motory.\n\nŠpanělský ministr průmyslu, energetiky a cestovního ruchu José Manuel Soria uvedl, že vláda bude po automobilce Seat požadovat vrácení části dotací, které firma získala z programu na podporu vozů šetrnějších k životnímu prostředí.\nV říjnu 2015 zahájil španělský Národní soud vyšetřování Volkswagenu v reakci na prohlášení veřejného žalobce, že se firma mohla dopustit podvodu při získávání dotací a trestných činů souvisejících s životním prostředím. Soud požaduje, aby před něj nejpozději 10. listopadu předstoupili zástupci podniku.\n\nPodle US EPA hrozí automobilce pokuta za porušování zákona o ovzduší až 37 tisíc dolarů za každé vozidlo vybavené zařízením pro falšovaní emisních testů, což dohromady může být i více než 18 miliard dolarů.\nNa firmu Volkswagen byla v USA podána řada hromadných žalob, podle německého listu Süddeutsche Zeitung je mezi žalobci i jeden z prodejců vozů Volkswagen.\n\nPočátkem října stát Texas podal žalobu na americkou divizi koncernu, ve které ho viní z porušení zákonů o ochraně spotřebitele a norem o čistotě ovzduší.\n\nV únoru 2016 zažaloval automobilku Volkswagen i její divize Audi a Porsche stát New Jersey, přičemž generální prokurátor viní automobilku z klamání spotřebitelů a z porušování zákonů o čistotě ovzduší.\n\nV listopadu 2015 byla publikována informace, že vyšetřovatelé amerického ministerstva spravedlnosti zkoumají roli firmy Robert Bosch, který je dodavatelem důležitých součástek koncernu Volkswagen, při falšování emisních testů, zda firma o manipulaci s testy věděla nebo zda se na nich podílela. Už v září však německý list Bild am Sonntag uvedl s odvoláním na interní vyšetřování Volkswagenu, že automobilka v roce 2007 obdržela dopis od dodavatelské firmy Bosch, ve kterém upozorňovala, že software dodaný automobilce není určen pro běžný provoz automobilů a varovala před možným nezákonným využíváním tohoto softwaru.\n\nV říjnu 2015 v reakci na skandál prodeje vozů koncernu v Británie poklesly, a to konkrétně prodej vozů značek Volkswagen o 9,8 %, Škoda o 3% Seat o 32,2 %.\n\nMinistr dopravy Dan Ťok uvedl, že v Česku bylo prodáno asi 148 tisíc automobilů koncernu Volkswagen vybavených motory, které umožňují falšování emisních testů, 101 tisíc z nich jsou vozy značky Škoda, 38 tisíc Volkswagenů, 7 tisíc vozů Audi a 1800 Seatů. Ministerstvo dopravy zadalo emisní testy vozů Škoda s dieselovými motory plnícími současnou normu Euro 6 a vozidla s podvodným softwarem plnícím Euro 5. Měření provede Tüv Süd v Roztokách u Prahy na základě smlouvy s ministerstvem. Celkem má jít o 3 až 4 vozy. V Česku také vznikla iniciativa Safe Diesel, která chystá hromadnou žalobu na Škodu a Volkswagen. Firma Safe Diesel zažalovala v této kauze i ministerstvo dopravy.\n\nŠéf Evropské investiční banky Werner Hoyer v lednu 2016 uvedl, že důsledku emisního skandálu pozastavila banka poskytování úvěrů koncernu Volkswagen a dodal, že EIB zkoumá, zda Volkswagen peníze z dřívějších půjček nepoužil v souvislosti s falšováním údajů o emisích.\n\nPoslanci Evropského parlamentu schválili 17. prosince 2015 vytvoření vyšetřovacího výboru, který se má zabývat možnými pochybeními ze strany Evropské komise a národních dozorových orgánů. Měl by fungovat jeden rok a informovat majitele automobilů o tom, jak tato situace mohla vzniknout. Členkami jsou také české europoslankyně Olga Sehnalová, Kateřina Konečná a Dita Charanzová.\n\nEvropský úřad pro boj proti podvodům (OLAF) zahájil vyšetřování, zda automobilka nezískala neoprávněně úvěry od Evropské investiční banky (EIB) a zda peníze určené na vývoj a výzkum nepoužila k jiným účelům.\nEIB od roku 1990 poskytla Volkswagenu výhodné půjčky v objemu 4,6 miliardy eur a firma je měla využít mimo jiné k financování vývoje motorů šetrných k životnímu prostředí.\n\nPařížská prokuratura vyšetřuje podezření z podvodu s přitěžujícími okolnostmi a bylo podáno i několik žalob. Podle francouzské divize firmy se zde skandál dotýká asi milionu automobilů značek Volkswagen, Audi, Škoda a SEAT.\n\n16. října 2015 francouzské úřady prohledaly ústředí francouzské pobočky firmy Volkswagen v rámci vyšetřování manipulací s emisemi\nItalský antimonopolní úřad zahájil počátkem října vyšetřování pro možné nepoctivé obchodní praktiky Volkswagenu. Automobilka oznámila, že do servisů svolá auta se zařízením umožňujícím podvádět při testech emisí, kterých v Itálii prodala asi 650 tisíc.\n\nJihokorejská vláda oznámila, že překontroluje emise vozů VW a Audi s naftovým motorem. Kontrola se týká 4 až 5 tisíc vozů značek Volkswagen Jetta, Volkswagen Golf a Audi A3 vyrobených v letech 2014 a 2015.\n\nV listopadu Jižní Korea vyměřila Volkswagen pokutu 14,1 miliardy wonů (313 milionů Kč) za manipulace s emisními testy a nařídila svolat k úpravě 125 522 vozů, které falšování údajů o emisích umožňují. Jihokorejské ministerstvo životního prostředí oznámilo, že bude zkoumat dalších asi 30 tisíc automobilů koncernu, u kterých zatím nemá důkazy o podvádění s emisemi.\n\nV lednu 2016 oznámilo jihokorejské ministerstvo životního prostředí, že země (bude;chce,musí,půjde) zažalovat šéfa jihokorejských aktivit Volkswagenu Johannese Thammera, neboť plán firmy na svolání a úpravu automobilů, které falšují emise, neodpovídá zákonným požadavkům.\n\nMinistr hospodářství německé spolkové země Dolní Sasko a člen dozorčí rady Volkswagenu Olaf Lies, uvedl, že pracovníci Volkswagenu, kteří stojí za falšováním údajů o emisích, postupovali zločinně a musejí přijmout osobní zodpovědnost. \nNěmecká prokuratura zahájila vyšetřování pro podezření z podvodu při prodeji vozů, které falšovaly údaje o emisích. Podle agentury AP německé soudy mohou za podvod vyměřit až desetiletý trest odnětí svobody.\n\nNěmecký úřad pro dohled nad automobilovým trhem v polovině října nařídil povinnou opravu všech 2,4 milionu skandálem dotčených vozů s naftovým motorem. Větší technické úpravy bude vyžadovat 540 tisíc vozidel.\n\nNevládní nevládní ekologická organizace Deutsche Umwelthilfe počátkem listopadu uvedla, že kvůli nesrovnalostem v údajích o emisích oxidu uhličitého zřejmě Německo v roce 2015 přišlo na daních o 1,8 miliardy eur. Vyšší emise totiž naznačují vyšší spotřebu paliva, na základě spotřeby které se v Německu vypočítává výše daně z vlastnictví automobilu.\n\nNěmecký úřad pro motorová vozidla v 11. listopadu oznámil, že testuje přes 50 různých automobilů více než 20 značek pro možné manipulace s emisemi naftových motorů. Úřad uvedl, že pro výběr testovaných modelů využil \"ověřené informace třetích stran o podezřelých emisích škodlivin\".\n\nV červnu 2017 německá prokuratura vyměřila koncernu pokutu ve výši miliardy eur (téměř 26 miliard Kč). Firma pokutu přijala a přiznala se tak ke své zodpovědnosti.\n\nTesty emisí v reálném provozu však ukázaly, že auta limity splňují.\n\nFinanční sekce norské policie vyšetřuje, zda byl spáchán v Norsku zločin a jestli měl podvod Volkswagenu nějaký dopad na modely aut dovezených do Norska.\n\nŠvédské státní zastupitelství v lednu 2016 uvedlo, že zahájilo předběžné vyšetřování manipulace s emisemi automobilky Volkswagen, přičemž se se zaměřuje na podezření ze závažného podvodu a z podávání nepravdivých údajů.\n\nŠvýcarské úřady dočasně zastavily prodej některých aut koncernu Volskwagen s motory v kategorii Euro 5. Podle švýcarského silničního úřadu se opatření může týkat asi 180 tisíc vozů.\n\nAutomobilový koncern Volkswagen si najal poradenskou společnost Deloitte a americkou právnickou firmu Jones Day, aby provedly interní vyšetřování instalace podvodného software, který měnil u naftových aut nastavení motoru tak, aby vůz během testování vykazoval nižší emise. Podle německého list Süddeutsche Zeitung firma slíbila zaměstnancům, že je nepropustí, pokud poskytnou informace okolnostech o podvodů při měření emisí.\n\nV lednu 2016 stejný deník informoval, že podle interního vyšetřování už v listopadu 2006 větší skupina pracovníků z oddělení vývoje motorů jednala o použití softwaru pro manipulaci testů emisí.\n"}
{"id": "1140500", "url": "https://cs.wikipedia.org/wiki?curid=1140500", "title": "Niccolò Semitecolo", "text": "Niccolò Semitecolo\n\nNiccolò (Nicoletto) Semitecolo (nar. v Benátkách) byl italský gotický malíř, aktivní v letech 1353–1382 v Padově a Benátkách.\nNiccolò Semitecolo žil v Benátkách poblíž mostu \"Ponte del Paradiso\" a podepisoval se také jako Nicolaus Paradisi nebo Niccolò Paradiso. Byl spolupracovníkem a žákem Guarienta di Arpo.\nSemitecola ovlivnili Giotto, Paolo Veneziano a Guariento di Arpo. Je autorem maleb pod oratoří kaple Svaté tváře (\"Cappella del Volto Santo\") poblíž bývalého kostela Santa Maria dei Servi v Benátkách (částečně zbořen roku 1815). Tyto malby byly poškozeny při požáru roku 1769. V Benátkách vytvořil roku 1382 obraz \"Ukřižování\" (mozaika) pro hrobku dóžete Michele Morosini v bazilice sv. Jana a Pavla.\nV Padově namaloval devět deskových obrazů s náměty utrpení sv. Šebestiána, které zdobily velkou relikviářovou skříň v tamější katedrále.\n\nStejskal přisuzuje Niccolò Semitecolovi autorství předlohy k mozaice Posledního soudu na Zlaté bráně pražské katedrály sv. Víta. Ze zprávy restaurátorů však vyplývá, že pražská mozaika má některé společné rysy spíše s mozaikou katedrály v Orvietu a vykazuje řadu shod s uměním dvorních malířů Karla IV.\n\n"}
{"id": "1140502", "url": "https://cs.wikipedia.org/wiki?curid=1140502", "title": "Dračie pleso", "text": "Dračie pleso\n\nDračie pleso je karové jezero pod Popradskou kopou v Dračej dolinke, která odbočuje ze Zlomiskové doliny ve Vysokých Tatrách na Slovensku. Má rozlohu 1,7215 ha. Je 210 m dlouhé a 125 m široké. Dosahuje maximální hloubky 16 m. Jeho objem činí 102 835 m³. Leží v nadmořské výšce 2019 m a je jedním z nejvýše položených tatranských ples. Je pojmenované podle legendy o drakovi, který žil v Tatrách.\n\nNa západě se nad plesem zvedá Popradský hřeben a na východě Dračí hřeben. Na severu je Dračia bránka a na jihu práh oddělujicí Dračí dolinku od Zlomiskové doliny.\n\nPleso nemá žádný povrchový přítok ani odtok. Přes skalní práh odtéká voda především pod povrchem do Dračího potoka, který není stálý a objevuje se až ve Zlomiskové dolině v nadmořské výšce přibližně 1900 m. Ústí do Ľadového potoka a náleží tak k povodí Popradského plesa. Rozměry jezera v průběhu času zachycuje tabulka:\nPřístup je možný pěšky pouze s horským vůdcem od Popradského plesa. Do dolinky nevede žádná turistická značka.\n\n\n"}
{"id": "1140504", "url": "https://cs.wikipedia.org/wiki?curid=1140504", "title": "Jaroslav Markovič", "text": "Jaroslav Markovič\n\nJaroslav Markovič (* 22. května 1985 Martin, Československo) je slovenský lední hokejista, hrající na pozici levého útočníka. Působil jak ve své rodné zemi, kde hrál za týmy Martina, Zvolenu a Dukly Trenčín, tak také v zahraničí, a sice ve Spojených státech amerických za Tri-City Storm, dále v Německu za Heilbronn Falcons a také v České republice, a to v dresu Pardubic a od sezóny 2015/2016 Slavie Praha. Ta jej sledovala již delší dobu a měla o něj zájem již během předchozí sezóny, kdy ji vedl slovenský trenér Dušan Gregor.\n\n"}
{"id": "1140505", "url": "https://cs.wikipedia.org/wiki?curid=1140505", "title": "Miloslav Čermák", "text": "Miloslav Čermák\n\nMiloslav Čermák (* 15. listopadu 1986 Havlíčkův Brod) je český lední hokejista hrající na pozici útočníka. Svá mládežnická léta strávil v klubu HC Lvi Chotěboř. Ve své kariéře postupně nastupoval za kluby z Opavy, Havlíčkova Brodu, Hradce Králové, Berouna, Ústí nad Labem, Litoměřic a Slavie Praha. S ní v sezóně 2007/2008 získal český titul a nastupuje za ni také během sezóny 2015/2016.\n\n"}
{"id": "1140506", "url": "https://cs.wikipedia.org/wiki?curid=1140506", "title": "Lukáš Jurík", "text": "Lukáš Jurík\n\nLukáš Jurík (* 20. února 1982 Zvolen, Československo) je slovenský lední hokejista hrající na pozici středního útočníka. Ve své kariéře hrál jak ve své rodné zemi, tak také v zahraničí. Postupně nastupoval za kluby ze Zvolena, Kadaně, Žiliny, Brna, Banské Bystrice, Žlobina, Latgale, Spišské Nové Vsi, Innsbrucku a Slavie Praha (v té od sezóny 2015/2016), jíž dal přednost před kazašským HK Irtyš-Pavlodar. V polovině prosince roku 2015 ale ve Slavii na vlastní žádost skončil. Během června 2014 se oženil se Simonou Kukovou.\n"}
{"id": "1140507", "url": "https://cs.wikipedia.org/wiki?curid=1140507", "title": "János Vas", "text": "János Vas\n\nJános Vas (* 29. ledna 1984 Dunaújváros, Maďarsko) je maďarský lední hokejista hrající na pozici pravého křídla nebo centra. Ve svém rodném městě začal svoji sportovní kariéru. Následně postupně hrál za MIF Redhawks, IF Troja-Ljungby, IK Pantern, Halmstad Hammers, Iowa Stars, Idaho Steelheads, Brynäs IF, Alba Volán Székesfehérvár, Tingsryds AIF, IF Troja-Ljungby, Dijon, Rouen a od sezóny 2014/2015 za Slavii Praha. Stal se tak prvním hokejistou své země, který nastoupil v české nejvyšší soutěži.\n\nVase, který je též maďarským reprezentantem, draftoval v roce 2002 jako 32. hráče v pořadí tým NHL Dallas Stars, ale v soutěži nikdy nenastoupil.\n\n"}
{"id": "1140511", "url": "https://cs.wikipedia.org/wiki?curid=1140511", "title": "British Rail řada 350", "text": "British Rail řada 350\n\nBR řada 350 Desiro je označení pro sérii 87 elektrických jednotek, postavených v letech 2004-2005, 2008-2009 a 2013-2014 Simensem. V provozu jsou od června 2005. \n\nJednotky jsou postavené na systém 25 kV 50 Hz AC. 32 pěti-vozových souprav, označených jako řada 350/1, je schopno jezdit i na soustavu 750 V DC. Zbytek (jednosystémový) nese název 350/2.\n\nJednotky jsou v provozu u společností London Mindland a First TransPennine Express. Dříve byly v provozu i u Central Trains a Silverlink. Jejich hlavním místem působení je West Coast Main Line. S řadou 390 jsou hlavní osobní vozidla na této trati.\n"}
{"id": "1140512", "url": "https://cs.wikipedia.org/wiki?curid=1140512", "title": "Zichyho země", "text": "Zichyho země\n\nZichyho země ( ) je skupina ostrovů ve střední části souostroví Země Františka Josefa v Severním ledovém oceánu. Jednotlivé ostrovy jsou vzájemně odděleny úzkými, po většinu roku zamrzlými průlivy, a tvoří tak kompaktní celek. Oblast byla pojmenována Rakousko-uherskou expedicí k severnímu pólu na počest jejího druhého největšího sponzora, maďarského hraběte Ödöna Zichyho.\n\nNejsevernějším bodem oblasti je \"mys Bema\" na ostrově Karla Alexandra a nejjižnějším \"mys Flume\" na Champově ostrově. Vzdálenost mezi nimi je 114 km. Nejvyšší místo se nachází na ostrově Wiener Neustadt a dosahuje výšky 620 m n. m.\n\nHlavní ostrovy v Zichyho zemi jsou od severu k jihu:\n\n"}
{"id": "1140516", "url": "https://cs.wikipedia.org/wiki?curid=1140516", "title": "Dragutin Maslać", "text": "Dragutin Maslać\n\nDragutin Maslać (v srbské cyrilici Драгутин Маслаћ; 18. června 1875, Papratište, Srbsko – 1937, Bělehrad, Království Jugoslávie) byl srbský a jugoslávský architekt. Jeho stavby vznikaly na Balkáně především na začátku 1. poloviny 20. století. \n\nMaslać studoval v Užici a v Bělehradě, kde svá studia dokončil v roce 1900. Poté odešel na stáž do Mnichova. Účastnil se druhé balkánské války a první světové války jako voják. Maslać pracoval jako projektant v srbském Ministerstvu výstavby. Stejnou pozici zastával také i v soukromém úřadu. Stal se jedním ze zakládajících členů Sdružení srbských stavitelů a architektů a Klubu architektů.\n\nMezi stavby, které navrhl patří například:\n\n"}
{"id": "1140519", "url": "https://cs.wikipedia.org/wiki?curid=1140519", "title": "Hrej.cz", "text": "Hrej.cz\n\nHrej.cz je český internetový portál zabývající se videohrami a videoherními periferiemi. Vlastní jej společnost Grunex. Současným šéfredaktorem je Pavel Makal.\n\nHrej.cz vznikl jako herní příloha zpravodajského serveru Novinky.cz. Jelikož se ale portál příliš neosvědčil, byl v roce 2003 kvůli nízké návštěvnosti zrušen. V říjnu 2004 obnovil provozování Hrej.cz portál Seznam.cz ve spolupráci s firmou Kaora, s.r.o., kdy společnost Kaora dodávala obsah a Seznam.cz se staral o technické zázemí.\n\nZačátkem roku 2006 Hrej.cz přechází pod správu nakladatelství Vogel Burda Communications s.r.o., které již tou dobou vydávalo tištěné videoherní časopisy Level a Oficiální PlayStation2 magazín. Právě s časopisem Level měl server Hrej.cz společnou redakci, ačkoliv samotná administrativa byla oddělená. K faktickému oddělení Levelu a Hrej.cz došlo až v květnu 2013.\n\nV lednu 2008 společnost Burda Praha kompletně přebírá provoz tohoto herní portálu od společnosti Seznam.\n\nK prosinci 2007 měl portál návštěvnost 443 tisíc lidí. V říjnu 2013 činila návštěvnost 91 tisíc lidí. V prosinci 2013 prošly stránky designovým faceliftem. V říjnu 2016 odprodalo nakladatelství Burda Praha Hrej.cz společnosti Xzone. K další změně majitele došlo v únoru 2019, kdy portál odkoupila společnost Grunex.\n\nV současné době se na tvorbě Hrej.cz podílí dvojčlenná redakce ve složení Pavel Makal a David Plecháček spolu s početnou skupinou externích autorů. \n\nObsahem Hrej.cz jsou novinky ze světa videoher, herních platforem a herní scény obecně. Důležitou součástí jsou recenze na větší či menší herní tituly, preview a další tematické články. Redakce také pravidelně tvoří videomateriál do sekce HrejTV a to v podobě různých pořadů. Základním pilířem je pořad Hrajte s námi, ve kterém je divákům v hodinovém hraní představen nějaký aktuální herní titul. V průběhu doby vznikly variace na původní podobu pořadu, a to Retro Hrajte s námi, ve které redakce spolu s diváky vzpomínají na starší herní tituly, které se zásadním způsobem zasadily o vývoj herního průmyslu, a Pirátské vysílání, které částečně neoficiálně představuje herní novinky ještě dříve, než jsou zařazeny do pravidelného pořadu Hrajte s námi. Kromě samotného hraní her v redakci vzniká pořad Vidcast, jehož účelem je zasvětit diváka a rozebrat spolu s ním jednotlivá herní témata, vývoj celých herních sérií a podobně. Od počátku roku 2014 vzniká pořad o hrách od nezávislých herních vývojářů Indi(e)kace. V tomto pravidelném měsíčníku Vojta Dřevíkovský hráčům představuje malé herní tituly, na které v rámci pravidelného Hrajte s námi nezbyl čas. Od podzimu téhož roku vzniká pořad End Game, který divákům nabízí pohled na hry v pokročilejších fázích i týdny po vydání, a zprostředkovává jim tak představu o tom, kolik hra nabízí obsahu a co v ní lze dělat i po jejím dohrání. Během února 2015 redakce představila nový doplňkový videomateriál k recenzím s názvem Videobox. V říjnu 2015 vznikl zatím poslední nový formát s názvem Pozor, spoiler!, jehož obsahem je debata bez skrupulí o příbězích, zvratech či prostě zajímavých momentech z různých her, na které by se s ohledem na diváka - potenciálního hráče v jiných pořadech nedostalo. Všechny tyto pořady jsou nahrávány a streamovány na YouTube a Twitch na kanály HrejTV, ale hlavně na samotný server Hrej.cz do rubriky HrejTV.\n\nOd počátku roku 2006 Hrej.cz uveřejňuje týdenní audio podcast hPod, který běží dosud bez přestávky. Na jeho tvorbě se celkově podílelo již 53 diskutujících (k říjnu 2015). Podle neoficiálních zdrojů se jedná o nejdéle vysílaný podcast v České republice. Od října 2013 vychází vedle hPodu i hudební podcast mPod, který je věnovaný soundtrackům a herní hudbě obecně.\n\nHrej.cz pravidelně cestuje i na největší herní veletrhy E3 v Los Angeles a Gamescom v Kolíně nad Rýnem, ze kterého zprostředkovává ty nejdůležitější informace, novinky a různé zajímavé postřehy. Zároveň se na internetových stránkách streamují konference těch největších značek s českým překladem a doplňujícím komentářem.\n\n"}
{"id": "1140522", "url": "https://cs.wikipedia.org/wiki?curid=1140522", "title": "Kundúz", "text": "Kundúz\n\nKundúz může být:\n"}
{"id": "1140523", "url": "https://cs.wikipedia.org/wiki?curid=1140523", "title": "Kundúz (město)", "text": "Kundúz (město)\n\nKundúz (, ) je město v Afghánistánu, hlavní město stejnojmenné provincie. Leží v historické oblasti zvané Baktrie přibližně padesát kilometrů na jih od hranice s Tádžikistánem a přibližně 250 kilometrů na sever od Kábulu, hlavního města Afghánistánu.\n\n28. září 2015 bojovníci hnutí Tálibán nečekaně přepadli a obsadili toto město. Ihned začali vyhledávat a vraždit zastánce ženských práv, novináře a spolupracovníky bezpečnostních sil. Armádě se s podporou letectva Spojených států podařilo město získat pod kontrolu již 1. října 2015. Hnutí Tálibán to však popírá. Americké letectvo však také omylem zasáhlo místní nemocnici, kde bylo zabito 42 lidí.\n\n"}
{"id": "1140524", "url": "https://cs.wikipedia.org/wiki?curid=1140524", "title": "CapaSitty", "text": "CapaSitty\n\nChytrá lavička CapaSitty je prototyp městské lavičky doplněné elektronickými funkcemi. Prototyp vyvinul tým ze společnosti Full CapaCity ve spolupráci se studentkou průmyslového designu Zuzanou Jirkalovou a s Univerzitním centrem pro energeticky efektivní budovy (UCEEB) ČVUT. Lavička poskytuje bezdrátové připojení k internetu a umožňuje nabíjet mobilní zařízení pomocí USB konektoru nebo bezdrátově prostřednictvím indukce. Kromě toho kontinuálně monitoruje kvalitu ovzduší. Ke svému provozu využívá pouze solární energii. \n"}
{"id": "1140525", "url": "https://cs.wikipedia.org/wiki?curid=1140525", "title": "NGC 1023", "text": "NGC 1023\n\nNGC 1023 je čočková galaxie v souhvězdí Persea. Od Země je vzdálená přibližně 34 milionů světelných let\na je hlavním členem malé skupiny galaxií NGC 1023.\n\nJe nejjasnější galaxií v souhvězdí Persea. Leží v západní části souhvězdí u hranice se souhvězdím Andromedy. Dá se najít asi 2° severozápadně od hvězdy 16 Persei, která má magnitudu 4,2. Její eliptický tvar je zřetelný už v malých dalekohledech. Ve středně velkém dalekohledu se ukáže jasné jádro obklopené slabším halem.\n\nTuto galaxii objevil William Herschel 18. října 1786. Později ji pozoroval také jeho syn John, který ji zapsal do svého katalogu General Catalogue of Nebulae and Clusters pod pořadovým číslem 575.\n\nOd Země je vzdálená 34 milionů světelných let a je hlavním členem skupiny galaxií NGC 1023, kam patří i NGC 1003, IC 239, UGC 2034 a možná ještě několik dalších galaxií.\n\nSpolu s galaxií PGC 10139 (NGC 1023A) je v Atlasu pekuliárních galaxií zapsána pod označením Arp 135 jako příklad eliptické galaxie s blízkou odtrženou částí.\n\n"}
{"id": "1140530", "url": "https://cs.wikipedia.org/wiki?curid=1140530", "title": "Sancha Portugalská (1180–1229)", "text": "Sancha Portugalská (1180–1229)\n\nSancha Portugalská (1180, Coimbra – 13. března 1229, Klášter Celas) byla portugalská infantka a paní z Alenqueru. Svůj život zasvětila církvi a společně se svou sestrou Terezou byla 13. prosince 1705 papežem Klementem XI. blahořečena.\n\nNarodila se jako druhá dcera krále Sancha I. Portugalského a jeho manželky Dulce, dcery barcelonského hraběte Ramona Berenguera IV. Zemřela 13. března 1229 v klášteře Celas, jehož byla zakladatelkou a působila zde jako abatyše. Její ostatky nechala sestra Tereza přemístit do kláštera Lorvão.\n\n"}
{"id": "1140535", "url": "https://cs.wikipedia.org/wiki?curid=1140535", "title": "Andraž Struna", "text": "Andraž Struna\n\nAndraž Struna (* 23. dubna 1989, Koper, SFR Jugoslávie) je slovinský fotbalový obránce a reprezentant, který hraje v klubu PAS Giannina.\n\nJeho mladší bratr Aljaž Struna je také fotbalista.\n\nVe Slovinsku působil v klubech NK Portorož Piran a FC Koper. V Polsku hrál v letech 2007–2010 za klub Cracovia a v roce 2013 posílil řecké mužstvo PAS Giannina.\n\nAndraž Struna působil ve slovinských mládežnických reprezentačních výběrech U19 a U21.\n\nV A-mužstvu Slovinska debutoval 15. 8. 2012 v přátelském zápase v Lublani proti týmu Rumunska (výhra 4:3).\n\n\n"}
{"id": "1140536", "url": "https://cs.wikipedia.org/wiki?curid=1140536", "title": "Sancha Portugalská (1264)", "text": "Sancha Portugalská (1264)\n\nSancha Portugalská (2. února 1264 - 1302, Sevilla) byla portugalská infantka, dcera krále Alfonse III. Portugalského a jeho manželky Beatrix Kastilské.\n\nO její životě je velmi málo informací. Žila v Kastilii a zemřela asi roku 1302 v Seville. Pohřbena byla v klášteře Alcobaça.\n"}
{"id": "1140539", "url": "https://cs.wikipedia.org/wiki?curid=1140539", "title": "Stanové město v Calais", "text": "Stanové město v Calais\n\nStanové město v Calais, přezdívané také Džungle se nachází v blízkosti francouzské obce Coquelles na jižní straně Eurotunelu. Jeho vznik je datován rokem 1999. Do povědomí širší veřejnosti se dostával opakovaně, poprvé v průběhu Vánoc v roce 2001, kdy se velké skupině uprchlíků podařilo překonat zabezpečení a vniknout do Eurotunelu, nejnověji v souvislosti s takzvanou evropskou migrační krizí v roce 2015. \n\nStanové město vybudovali uprchlíci, kteří opustili severní Afriku a přes Itálii a Francii se chtějí dostat do Velké Británie. Ve stanovém městečku čekají, až se jim naskytne šance k překročení kanálu La Manche dále na sever. \n\nVznik stanového městečka na zelené louce byl kritizován ze strany neziskových organizací a OSN, a proto bylo původně v létě 2015 srovnáno se zemí. Nedlouho poté však vzniklo opět, tentokrát však jsou zde zajišťovány alespoň základní služby, jako např. hygienické zázemí (sprchy), a distribuce jídla. Městečko si postupem času vytvořilo vlastní hospodářství, zbudován zde byl i kostel a mešita.\n\n14. listopadu 2015 bylo stanové město v souvislosti s teroristickými útoky v Paříži zapáleno neznámými útočníky.\n\nNa počátku roku 2016 bylo město nahrazováno obytnými mobilními buňkami a staré bylo postupně srovnáváno se zemí.\n\n"}
{"id": "1140540", "url": "https://cs.wikipedia.org/wiki?curid=1140540", "title": "Psí Velorum", "text": "Psí Velorum\n\nPsí Velorum je hvězda v souhvězdí Plachet a nejsevernější hvězda hlavního asterismu tohoto souhvězdí. Je to dvojhvězda, hlavní složka, psí Velorum A je podobr spektrální třídy F o zdánlivé jasnosti 4,1, druhá složka, psí Velorum B, je hvězda hlavní posloupnosti rovněž třídy F, její zdánlivá jasnost je 4,6. Obě hvězdy jsou od sebe vzdálené 0,68 vteřiny (tomu odpovídá 12 astronomických jednotek) a jejich oběh kolem společného těžiště trvá 33,99 let.\n"}
{"id": "1140541", "url": "https://cs.wikipedia.org/wiki?curid=1140541", "title": "Kostel svatého Aloise Gonzagy (Uhlířské Janovice)", "text": "Kostel svatého Aloise Gonzagy (Uhlířské Janovice)\n\nKostel svatého Aloise Gonzagy je farní kostel barokního slohu v centru města Uhlířské Janovice. Kostel byl založen v roce 1767, dostavěn pak v roce 1795. Vysvěcen byl 6. září 1795. Kostel je chráněn jako kulturní památka České republiky. \n\nKostel nechal vystavět kníže Alois z Lichtenštejna. Jedná se o jednolodní neorientovanou stavbu se vstupním portálem obráceným na severozápad. Oltáře kostela zdobí plastiky ve stylu Josefa Kramolína s původními obrazy sv. Aloise, sv. Jana Nepomuckého a sv. Josefa. Jeden z oltářů kostela zdobí vyobrazení sv. Františka z Assisi, tento oltář je v rokokovém stylu. Kromě toho se v kostele nachází cínová křtitelnice ve stylu pozdně renezančním z roku 1616.\n"}
{"id": "1140542", "url": "https://cs.wikipedia.org/wiki?curid=1140542", "title": "Aljaž Struna", "text": "Aljaž Struna\n\nAljaž Struna (* 4. srpna 1990) je slovinský fotbalový obránce, který hraje v italském klubu US Città di Palermo.\n\nJeho starší bratr Andraž Struna je také fotbalista.\n\nVe Slovinsku působil v klubu FC Koper, s nímž vyhrál v sezóně 2009/10 ligový titul. V létě 2012 odešel do Itálie do US Città di Palermo, odkud hostoval ve Varese Calcio SSD a Carpi FC 1909.\n\nAljaž Struna působil ve slovinských mládežnických reprezentačních výběrech U19 a U21.\n\n"}
{"id": "1140548", "url": "https://cs.wikipedia.org/wiki?curid=1140548", "title": "Urraca Portugalská", "text": "Urraca Portugalská\n\nUrraca Portugalská (1151, Coimbra – 1188, Valladolid) byla portugalská infantka, dcera krále Alfonse I. Portugalského a jeho manželky Matildy Savojské a královna Leónu.\n\nZřejmě roku 1165 se vdala za Ferdinanda II. Leónského, se kterým měla syna Alfonse. Roku 1175 bylo manželství papežem zrušeno pod záminkou příbuzenství. Nicméně se Ferdinand znovu oženil a to s Teresou Fernández de Traba, poloviční tetou Urraci.\n\nPo rozpadu jejich manželství se vrátila do dvoru svého otce ve Valladolidu, kde roku 1188 zemřela. Její tělo bylo pohřbeno v leónské bazilice sv. Isidora.\n"}
{"id": "1140558", "url": "https://cs.wikipedia.org/wiki?curid=1140558", "title": "Kostel svatého Jakuba apoštola (Čížkovice)", "text": "Kostel svatého Jakuba apoštola (Čížkovice)\n\nKostel svatého Jakuba apoštola v Čížkovicích je barokní sakrální stavba nacházející se na návsi, nedaleko od čížkovického zámku. Je chráněn jako kulturní památka České republiky.\n\nKostel je v místě poprvé zmiňován v roce 1360. Jednalo se patrně o gotickou stavbu. Na místě starého kostela byl pak v letech 1672-1675 (1707?) zbudován kostel sv. Jakuba. Stavitelem byl patrně Giulio Broggiem.\n\nKostel je jednolodní, obdélný s pětibokým presbytářem se sakristií a kaplí po stranách. Boční fasády jsou s lizénovými rámci, vpadlými poli a segmentově ukončenými okny. V jižní stěně je obdélný portálek s uchy.\n\nPresbytář je stejně vysoký jako loď. Má nárožní pilastry. Okna presbytáře jsou segmentově zakončená. Hlavní průčelí má tři osy a je patrové s pilastry v přízemí i v patře a s trojúhelníkovým štítem. Portál je s kartuší, ve které se nachází alianční znak Varrensbachů a Šliků, vpadlé pole, slepé segmentem zakončené okno a malý segmentový štít. Boční osy průčelí jsou s nikam v přízemí a obdélnými vpadlými poli v patře. Nad presbytářem se nachází sanktusník.\n\nPresbytář s koutovými pilastry a kladím je sklenut valenou klenbou se stýkajícími se lunetami. V závěru má tříbokou klášterní klenbu s lunetami. Loď má tři pole valené klenby s lunetami a pásy, které se sbíhají na mohutné kladí. Pilastry jsou s plastickými volutovými hlavicemi s ovocnými festony. Kruchta je zděná, podklenutá pásem valené klenby. Sakristie a kaple mají valenou klenbu se stýkajícími se lunetami.\n\nHlavní oltář je raně barokní, portálový, sloupový s boltcovým ornamentem a s obrazy sv. Jakuba a sv. Rozálie, které jsou datované do období výstavby kostela. Tabernákl je rokokovým doplňkem. Po stranách oltáře jsou sochy znázorňující \"Zvěstování Panny Marie\". Boční oltář Panny Marie pochází z počátku 18. století, barokní oltář zasvěcený \"Svaté rodině\" je rokokový z poloviny 18. století. Raně barokní kazatelna pochází ze 2. poloviny 17. století. Jsou na ní obrazy evangelistů a církevních Otců. Zpovědnice je z 1. čtvrtiny 18. století. Raně barokní lavice pocházejí ze 17. století. Obraz sv. Jakuba žehnajícího donátorům s modelem kostela pochází z konce 17. století. Křtitelnice je barokní, kamenná s dřevěným víkem.\n\nU kostela se nachází barokní, hranolová, kamenná barokní zvonice s lizénovými rámci a také sochy sv. Václava, sv. Antonína Paduánského, sv. Jana Nepomuckého a sv. Judy Tadeáše z 18. století.\n\n"}
{"id": "1140566", "url": "https://cs.wikipedia.org/wiki?curid=1140566", "title": "Wuhan Open 2015 – ženská čtyřhra", "text": "Wuhan Open 2015 – ženská čtyřhra\n\nDo soutěže ženské čtyřhry na tenisovém turnaji Wuhan Open 2015 nastoupilo dvacet osm dvojic. Obhájcem titulu byl pár Martina Hingisová a Flavia Pennettaová, jehož členky nestartovaly společně. Pennettaová do turnaje nezasáhla a spoluhráčkou Hingisové se stala Mirzaová.\n\nVítězem čtyřhry se stal nejvýše nasazený švýcarsko-indický pár Martina Hingisová a Sania Mirzaová, který ve finále zdolal rumunskou dvojici Irina-Camelia Beguová a Monica Niculescuová výsledkem 6–2 a 6–3. Obě šampionky si do žebříčku WTA připsaly 900 bodů.\n\nHingisová na okruhu WTA Tour vybojovala čtyřicátý osmý deblový titul a pro Mirzaovou to byla jubilejní třicátá trofej ze čtyřhry. Po Wimbledonu, US Open a Kantonu vyhrály čtvrté finále v řadě. Dvojice navíc proměnila čtrnáctý společný turnaj v zisk osmého titulu.\n\nČtyři nejvýše nasazené páry měly volný los do druhého kola.\n"}
{"id": "1140567", "url": "https://cs.wikipedia.org/wiki?curid=1140567", "title": "Who I Am (kniha)", "text": "Who I Am (kniha)\n\nWho I Am jsou memoáry rockového kytaristy a skladatele Petea Townshenda z The Who. Byly vydány společností HarperCollins v říjnu 2012 v klasickém knižním i e-bookovém formátu a v nezkrácené verzi na 15 CD v podobě audioknihy, kterou namluvil sám Townshend. Kniha zachycuje Townshendovo dětství a dospívání v Londýně, vznik a vývoj The Who a Townshendův boj s hvězdnou popularitou, drogami a alkoholem. Název knihy je slovní hříčkou na singl The Who „Who Are You“ a stejnojmenné album.\n"}
{"id": "1140568", "url": "https://cs.wikipedia.org/wiki?curid=1140568", "title": "Anton Kržišnik", "text": "Anton Kržišnik\n\nAnton Kržišnik (8. června 1890, Podobeno, Rakousko-Uhersko – 28. prosince 1973, Lublaň, Jugoslávie) byl slovinský právník a politik a blízký spolupracovník Josipa Broze Tita. \n\nKržišnik studoval nejprve v Lublani, později se věnoval právům na právnických fakultách v Záhřebu a Praze. Během existence meziválečné Jugoslávie pracoval jako soudce obvodního soudu. Po roce 1941, když Jugoslávie vstoupila do války, se přidal k partyzánskému hnutí. Stal se velmi rychle předsedou vysokého vojenského soudu pro Slovinsko. Předsedal tzv. Kočevskému procesu. \n\nPo skončení druhé světové války byl po dlouhá léta předsedou SSRNJ ve Slovinsku. Kržišnik byl v poválečné Jugoslávii komisařem pro sociální záležitosti v orgánu NKOJ, a také předsedou slovinského Nejvyššího soudu.\n"}
{"id": "1140569", "url": "https://cs.wikipedia.org/wiki?curid=1140569", "title": "Klub Sráčů", "text": "Klub Sráčů\n\nKlub Sráčů (v originálním názvu Kevin & Perry Go Large) je britský komediální film, určen hlavně pro teenagery z roku 2000. Scénář byl napsán Davem Cummingsem a Harrym Enfieldem, vedoucí produkce byl Ed Bye.\n\nFilm začíná scénou, kde zrovna popravovali anglickou královnu Annu Boleynovou; byl to Kevinův erotický sen. Dělal referát do školy právě o popravené královně, ovšem nedokázal se na něj soustředit a představoval si svou vlastní verzi popravy.\n\nKevin se už tři roky snažil přijít o panictví. On a jeho kamarád Perry si šetřili na porno časopis, který si šli společně koupit do trafiky. V tomto časopisu se dočetli o letní párty na Ibize, kam si jezdí holky užívat a hlavně si užívají s diskžokeji.\n\nDíky tomuto článku se snažili sestavit svůj vlastní mix, se kterým by jeli na Ibizu, proslavili by se a konečně se vyspali s nějakou holkou. Kevinovi rodiče Ray a Sheila však s tímto nápadem nesouhlasili kvůli jeho špatnému prospěchu ve škole. Souhlasili s jejich výletem jen tehdy, když si najdou práci a na cestu si vydělají sami.\n\nKluci se snažili najít si práci, aby si vydělali peníze na cestu na Ibizu; nakonec skončili na velké house party. Tady se Kevin opět snažil s někým se vyspat, ale opět se mu to nepovedlo.\n\nPo několika pokusech o sex a o sehnání si práce, Kevin měl v plánu sebrat tátovi jeho novou kreditku, která přišla poštou. Šel s Perrym do banky, aby si vyzvedl peníze a koupil si za ně letenky. Během čekání ve frontě došlo k přepadení banky; Kevin a Perry si sedli k nejbližšímu stolku. Pod stolem bylo tlačítko, kterým se dal ohlásit poplach. Když Kevin viděl výstřih dámy, která vytahovala peníze pro lupiče, ztopořil se mu penis a tím stiskl tlačítko a spustil poplach. Přijela policie, zatkla lupiče a Kevin s Perrym dostali velkou peněžní odměnu. Ihned peníze vyměnili za letenky.\n\nHned na letišti na Ibize viděli \"holky svých snů\", Candice (Laura Fraser) a Gemmu (Tabitha Wady). Také se setkali s DJem Paulem Bulvou (jeho přezdívka vystihovala jeho zvyk, že si lil vodku do oka). Kluci strávili den na pláži s Candice a Gemmou, které je však odmítali, protože se jim nelíbili.\n\nV noci se kluci procházeli po městě a natáčeli sami sebe. Po cestě potkali Kevinovi líbající se rodiče, což také zachytila jejich kamera. Kevin a Perry šli s rodiči na nudnou večeři; dlouho nevydrželi u stolu a odešli. Poté se konečně dostali do klubu \"Amnesia\", kde tancovali noc předtím. Jejich \"holky snů\" se chtěly také dostat do klubu, jenže muž u dveří (Paul Whitehouse) je nepustil dovnitř.\n\nPříštího dne šli chlapci do domu Paula Bulvy, aby si poslechl jejich mix. Místo toho však uklízeli jeho koupelnu a sklenice a střepy po jeho alkoholové párty. Po cestě z Paulova domu zase potkali Candice a Gemmu, opět však na ně nezapůsobili zrovna nejlépe.\n\nPo té, co se holky doma upravily, chtěly, aby je Kevin a Perry dostali do Amnesie. Kluci souhlasili, protože za tím viděli šanci, jak se s nimi vyspat. Později po párty, natočil Perry Kevinovy rodiče, jak provozovali sex. Následující den si Paul konečně poslechl jejich mix, zatímco Kevin s Perrym čistili jeho kuchyň. V Perryho batohu našel i kazetu, kde byli Kevinovi rodiče natočení při sexu. Paul to všem ukázal a to na chvíli rozdělilo přátelství mezi Kevinem a Perrym.\n\nPříští den strávil Kevin sám v apartmánu a byl velmi smutný z toho, co mu Perry udělal. Z ničeho nic za ním Perry přiběhl a oznámil mu, že jejich mix zahraje večer Paul Bulva v Amnesii a že se konečně proslaví. Jejich přátelství bylo obnoveno a společně s Paulem večer odjeli limuzínou do Amnesii. Po cestě zastavili i Candice a Gemmě. Paul chtěl jejich mix zahrát jen proto, aby kluky ztrapnil a ponížil ještě víc před holkama; překvapivě však měli Kevin a Perry velký úspěch.\nV noci konečně přišli o své panictví, když se vyspali s Candice a Gemmou.\n\nV epilogu kluci podepisovali kopie svých mixů s názvem \"Oh Rayi\" v obchodě s hudbou, zatímco Kevinovi rodiče prodávali video kazety, kde byl natočen jejich pohlavní styk a kazeta byla pojmenována \"Nejlepší sex ve středním věku\".\n\nHarry Enfield se snažil, aby ve filmu zazněly písně, které momentálně nejvíc ovlivňovali mládež.\n\nDJ Judge Jules vytvořil mix \"Big Girl (All I Want Is Do It)\", který hráli Kevin a Perry po celou dobu filmu (v českém dabingu zazněl hit jako \"Já bych šukal, až bych pukal! Kozy vozy!\")\nTento mix se umístil v roce 2000 v hitparádě \"Top 40\" na dobu čtyř týdnů. Také byl v pořadí šestnáctý v UK Singles Chart.\n\nVe filmu byl Paul Bulva (v anglickém originálu Eyeball Paul) velmi známý a úspěšný DJ. Jeho představitel Rhys Ifans však říkal, že to byla jedna z jeho nejhorších rolí, avšak natáčení si užil.\n\nToto je seznam všech skladeb, které zazněly ve filmu.\n\nVe filmu hrálo především Trance (často je mylně uváděno Techno) a hudba tehdy populárních diskžokejů.\n\n"}
{"id": "1140570", "url": "https://cs.wikipedia.org/wiki?curid=1140570", "title": "Violanta Manuel", "text": "Violanta Manuel\n\nViolante Manuel Kastilská (1265 - 1314, Lisabon) byla kastilská šlechtična, dcera Manuela Kastilského a jeho první manželky Konstancie Aragonské. Byla paní z Elche, Eldy, Noveldy, Medellínu a poloviny Peñafielu.\n\nPo její smrti bylo její tělo pohřbeno v Dominikánském klášteře, který byl roku 1755 při zemětřesení v Lisabonu zničen.\n\nSe svým manželem Alfonse, pánem z Portalegre měla pět dětí:\n"}
{"id": "1140572", "url": "https://cs.wikipedia.org/wiki?curid=1140572", "title": "Mišo Brečko", "text": "Mišo Brečko\n\nMišo Brečko (* 1. května 1984, Trbovlje, SFR Jugoslávie) je slovinský fotbalový obránce a reprezentant, který působí v klubu 1. FC Norimberk.\n\nVe Slovinsku působil v klubech Factor Ljubljana a NK Šmartno ob Paki. V létě 2004 posílil německý bundesligový klub Hamburger SV (smlouvu podepsal už v prosinci 2003). Z Hamburku hostoval v jiných německých klubech FC Hansa Rostock (2005–2006) a FC Erzgebirge Aue (2006–2007).\n\nV letech 2008–2015 byl hráčem 1. FC Köln, odkud v létě 2015 přestoupil do 1. FC Norimberk.\n\nMišo Brečko působil ve slovinských mládežnických reprezentačních výběrech U19 a U21.\n\nV A-mužstvu Slovinska debutoval 17. 11. 2004 v přátelském zápase v Trnavě proti týmu Slovenska (remíza 0:0).\n\nZúčastnil se Mistrovství světa 2010 v Jihoafrické republice, kde Slovinci obsadili se čtyřmi body nepostupovou třetí příčku základní skupiny C. Brečko nastoupil ve všech třech zápasech skupiny (postupně proti Alžírsku, USA a Anglii).\n\n\n"}
{"id": "1140573", "url": "https://cs.wikipedia.org/wiki?curid=1140573", "title": "Duslova vila v Berouně", "text": "Duslova vila v Berouně\n\nDuslova vila v Berouně je vžité označení pro novorenesanční vilu v Berouně na třídě Politických vězňů 203. Dům si v roce 1890 postavil podle návrhu významného českého architekta 19. století a novorenesance Antonína Wiehla podnikatel Martin Dusl. Dům je ve vlastnictví Města Beroun a využívá jej Městská galerie. Od roku 1996 je zapsán v Ústředním seznamu kulturních památek\n\nDům je situován severně od Husova náměstí na Třídě Politických vězňů a jihozápadně od mostu přes Berounku.\nNovorenesanční, jednoposchoďová budova. Průčelí s rizalitem je směrováno na severozápad do Třídy Politických vězňů. Ve střední ose průčelí nad vchodem je v prvním patře balkon. Nad okny parteru i prvního patra jsou suprafenestry. Pod střechou je po celém obvodu budovy konzolová římsa. Budova je na jihozápad prodloužena prosklenou lodžií, jejíž střecha tvoří terasu 1. patra s balustrádovým zábradlím. Ze zahrady stoupá ke vchodu do lodžie schodiště. Nároží domu zdobí rustika. Fasáda je bohatě členěna štukovým ostěním, balustrádami, římsami, zrcadly a vázami. Ze zahrady vede do 1. patra vnější schodiště na zadní straně. Zvlášť hodnotná je originální výzdoba interiérů. Kromě prvků navržených při stavbě vily jsou do interiéru včleněny historické plastiky, architektonické prvky a malby: malovaný epitaf rodiny Mosníků z r. 1613 z kostela sv. Jakuba v Berouně, v přízemí u schodiště je osazen pozdně gotický portál se sklípkovou výzdobou z první poloviny 16. stol. (původně v domu čp. 31/I. v Berouně). Stropy jsou zdobeny fabiony a římsami se zrcadly s profilovanými rámy se štukami a malovanou dekorativní výzdobou. Stěny jsou pokryty papírovými tapetami s rostlinnými dekory. Na podlahách jsou položeny parkety s intarziemi. Unikátní jsou troje kachlová kamna. Na schodištích, v přízemí a 1. patře jsou kovaná zábradlí a mříže.\n\nAntonín Wiehl byl již od sedmdesátých let 19. století uznávaným a žádaným architektem a vůdčí osobností české novorenesance. Ve svých realizacích prosazoval vlastní styl vycházející výrazně z české renesance 16. století. Byl též erudovaným konzervátorem památkové péče, sběratelem a muzejním pracovníkem a tuto zkušenost uplatňoval v detailech fasád i interiérů. Ke každé realizaci přistupoval na základě detailního studia historických staveb, kdy si ke každé stavbě v terénu zpracoval podrobný dokumentační materiál.\nArchitektonický návrh na Duslovu vilu zpracoval poté, kdy v Praze realizoval již 8 činžovních domů, z veřejných staveb budovu vodárny v Praze na Novotného lávce, arkády na Vyšehradském hřbitově a 2 stavby srovnatelné velikostí s Duslovou vilou: Wiehlův dům ve Slaném pro svého bratra Julia (zde Wiehl navrhoval výtvarné řešení a sgrafita sám) a přístavbu vily pro Josefa Šebestiána Daubka v Brněnci u Svitav.Při těchto realizacích spolupracoval s významnými malíři a sochaři z generace Národního divadla: s malíři (Mikolášem Alšem, Františkem Ženíškem. Velice často spoluprácoval se sochařem (Josefem Václavem Myslbekem: na Berounsku v době před realizací Duslovy vily Wiehl (ve spolupráci právě s Myslbekem a s malířem Maxmiliánem Pirnerem) zpracoval návrh novorenesanční hrobky rodiny Daubkovy v Litni (1888). Na Duslově vile je vidět Wiehlova preciznost v detailech výzdoby fasády i interiérů. I když byl propagátorem české renesanční tradice, Duslova vila je navržena ve stylu italské renesance.\n\nOtec stavebníka Antonín Dusl, podílník na pile, koupil roce 1852 dům v tehdejší Karlově ulici nad severním okrajem vnitřního města. Jeho nejmladší syn Martin Dusl otcův podnik rozšířil a stal se významným výrobcem parket a dalších výrobků zé dřeva. Byl též významným mecenášem a vášnivým amatérským paleontologem, který spolupracoval s Joachimem Barrandem. Na konci osmdesátých let se rozhodl postavit novou reprezentativní rezidenci vedle otcova domu.\nStavba domu zahájil a dokončil v roce 1890. Od r. 1924 je vila majetkem města Beroun a do r. 1965 zde sídlilo muzeum v Berouně a Okresní archiv v Berouně. Poté zde do r. 2002 byla dislokována knihovna. Sál v prvním patře byl využíván k přednáškám, koncertům a různým kulturním programům. K domu v době jeho stavby náležela i zahrada oddělená od ulice vysokou zdí. Poté, kdy v roce 1924 dům koupilo město, byla zahrada upravena na veřejný park pojmenovaný od roku 1932 podle historika a archiváře Berouna prof. Ferdinanda Pakosty. V sadu je socha „Geniu Bedřicha Smetany“ od berounského rodáka Václava Živce.\n\nPro svou architektonickou hodnotu a význam v historii města je Duslova vila od roku 1996 zapsána v Ústředním seznamu kulturních památek.a patří k významným stavebním památkám Středočeského kraje. Dům je v současnosti ve vlastnictví města Beroun, které finacovalo jeho opravu v letech 2002–2005 Sdružení atika restaurovalo štukovou výzdobu fasády. Ve dvou etapách byly restaurovány interiéry. V roce 2003 byla dokončena II. etapa restaurování nástěnných maleb a papírových tapet, (restaurátor D. Frank), dále zábradlí, mříže, parapetní a střešní zahrádky (restaurátor J. Kučera), parkety v místnostech č. 208 a 209, 1890 (restaurátor J. Fiala), rekonstrukce nástěnných maleb ostatních místností restaurátor F. Ondráček). Po dokončení generální opravy slouží potřebám Městské galerie v Berouně.\n\n\n\n"}
{"id": "1140574", "url": "https://cs.wikipedia.org/wiki?curid=1140574", "title": "David Klímek", "text": "David Klímek\n\nDavid Klímek (* 11. září 1992 ve Vsetíně) je český lední hokejista.\n\nV roce 2007 hrál jako juniorský hráč ve Vsetínské hokejové, Ve 2008 hrál za Valašský hokejový klub. V roce 2011 se stal hráčem extraligového klubu HC Vítkovice Steel, za který odehrál pouze tři zápasy v juniorské kategorii a vrátil se do Valašského hokejového klubu, kde ovládl juniorské statistiky.\n\nV sezóně 2013/14 hrál ve Fort Saskatchewan v posádce Fort Saskatchewan Chiefs, klubu kanadské ligy \"Chinook Hockey League\" v Albertě. V lednu 2014 byl poslán na farmářský tým Devon Barons, hrající NCHL (North Central Hockey League). Zde David Klímek vyhrál s týmem ligu a po té postoupili do Kanadského národního finále, kde obsadili druhé místo. David Klímek byl zvolen nováčkem sezóny, nejproduktivnějším hráčem Play Off a nejmladší vítěz této ceny v historii soutěže.\n\nV létě roku 2014 obdržel pozvánku na kemp Edmonton Oilers (NHL). Po skončení kempu byl David Klímek poslán do Oklahoma Barons (AHL), kde nastali zdravotní komplikace a nucená pauza. David nestihl start sezóny a byl poslán do Tulsa Oilers (ECHL).\n\nV zimě 2014/15 byl hráčem klubu HK 36 Skalica, který patří do slovenské extraligy ledního hokeje. Tým upadl do finančních problémů a klub se měsíc před skončením sezóny dohodl na ukončení spolupráce a zaplacení závazků vůči němu. Po této sezóně se David upsal více mistrovi z Francie. Kde odcestoval po individuální letní přípravě v Česku.\n\nDo roku 2016 byl na základě smlouvy s klubem Dauphins d'Épinal, který patří do Ligue Magnus – nejvyšší profesionální ligy ledního hokeje ve Francii. David se ovšem rozhodl v roce v roce 2015 ukončit profesionální kariéru z osobních důvodů a začal se naplno věnovat práci a podnikání.\n\n"}
{"id": "1140575", "url": "https://cs.wikipedia.org/wiki?curid=1140575", "title": "Noční směna (Spongebob)", "text": "Noční směna (Spongebob)\n\nNoční směna (anglicky \"Graveyard Shift\") je 16. epizoda 2. série amerického animovaného dětského seriálu Spongebob v kalhotách. Premiéru v Americe měla 6. září 2002.\n\nKřupavý krab se zavírá v osm hodin a Sépiák je z toho šťastný, jenže příjde pozdě zákazník a chce si koupit Krabí hambáč, a Sépiák mu vysvětluje že se zavírá a že chce odejít domů. Pan Krabs nechce přijít o zákazníka, a tak vymyslí 24 hodiný provoz restaurace. Spongebob je nadšený, ale Sépiákovi se to nelíbí, nicméně Pan Krabs odchází domů. Sépiák děsí Spongeboba historkou, kterou si právě vymyslel, o Sekáči se sekáčkem. Kdysi pracoval jako kuchař v Křupavém krabovi, a když krájel maso na hambáče, tak si omylem usekl vlastní ruku, a proto si místo své ruky nahradil rezavou obracečkou. Nakonec ho srazil autobus a na svém pohřbu dostal výpověď. Každé úterý se vrací do Křupavého kraba, aby se příšerně pomstil. (Sépiák nevěděl, že je úterý). Spongebob se zeptal, jak se pozná, kdy se Sekáč se sekáčkem blíží. Sépiák mu řekl tři děje, kdy sem příjde:\n\n\nSpongebob se vyděsí a Sépiák se mu směje, ale potom mu řekne, že to byl jenom vtip. Později v noci se ale děje všechno a stejně, jak vyprávěl Sépiák. Do restaurace přichízí opravdu někdo pomalu, ale zjistí se, že je to někdo, kdo se pokouší dostat zaměstnání v Křupavém krabovi. Ten kdo se pokoušel dostat zaměstnání měl připravenou obracečku, ale dlouhé rukávy, což vypadalo, jako by obracečka byla s ním propojena. Také předem volal, ale byl nervózní se ozvat, a tak raději přijel autobusem. Stalé se ale řešilo , kdo blikal světly. Směsně se ukázalo, že to byl jenom Upír.\n"}
{"id": "1140578", "url": "https://cs.wikipedia.org/wiki?curid=1140578", "title": "Právo a spravodlivosť", "text": "Právo a spravodlivosť\n\nPRÁVO A SPRAVODLIVOSŤ je slovenská politická strana, založená v roce 2011. Strana se vymezuje vůči všem ostatním slovenským politickým stranám, přičemž avizuje „společenskou změnu“. Strana chce prosazovat lepší vymahatelnost právního státu a bojovat proti korupci a nezaměstnanosti. Od založení je předsedou strany Peter Puškár. \n\nPři svém vzniku strana prezentovala čtyři programové pilíře:\n\nV rámci nich avizuje Právo a spravedlnost zaměření na odhalování korupce a klientelismu ve státní správě, projekt snížení nezaměstnanosti, veřejné finance a životní prostředí. Strana klade důraz na regionální struktury a komunální politiku.\n\nStrana se dosud zúčastnila na celostátní úrovni voleb do Národní rady v roce 2012 a voleb do Evropského parlamentu v 2014, a komunálních voleb 2014. V prvním případě dosáhla 0,41 % za 10 604 obdržených hlasů, v druhém získala 1,66 % za 9 322 hlasů (dvanáctá strana v pořadí výsledků). V komunálních volbách 2014 obsadila místa 10 starostů (primátorů) a 82 poslanců v samosprávných orgánech.\n"}
{"id": "1140579", "url": "https://cs.wikipedia.org/wiki?curid=1140579", "title": "Alfons Portugalský (1509–1540)", "text": "Alfons Portugalský (1509–1540)\n\nInfant Alfons Avizský (23. dubna 1509, Évora – 21. dubna 1540, Lisabon) byl portugalský infant, syn krále Manuela I. Portugalského a jeho manželky Marie Aragonské, arcibiskup Lisabonu a kardinál.\n\nNarodil se 23. dubna 1509 v Évoře. Vzděláván byl na portugalské dvoře. Studoval pod vedením Ayrese Barbosy a Andrese Rezendeho.\n\nDne 9. září 1516 byl zvolen biskupem diecéze Guarda.\n\nDne 1. července 1517 jej papež Lev X. jmenoval kardinálem.\n\nDne 23. února 1519 se stal biskupem diecéze Viseu.\n\nDne 20. února 1523 byl ustanoven arcibiskupem Lisabonu.\n\nDne 6. července 1525 mu byl předán titul kardinál-jáhen ze Santa Lucia in Septisolio a 13. srpna 1535 se stal kardinálem-knězem ze Santi Giovanni e Paolo.\n\nZemřel 21. dubna 1540 v Lisabonu a jeho tělo lěží v Lisabonské katedrále.\n\n"}
{"id": "1140580", "url": "https://cs.wikipedia.org/wiki?curid=1140580", "title": "Západ Spojených států amerických", "text": "Západ Spojených států amerických\n\nZápad ( , \"American West\" nebo pouze \"The West\") je region Spojených států amerických, který obyčejně označuje nejzápadnější státy USA. Jako nejvýchodnější možná hranice mezi Východem a Západem se často používá řeka Mississippi.\n\nOficiální sem patří 13 států, které se dělí do dvou oblastí: Horských států (Arizona, Colorado, Idaho, Montana, Nevada, Nové Mexiko, Utah a Wyoming) a Pacifických států (Aljaška, Havaj, Kalifornie, Oregon a Washington).\n\nRozložení obyvatelstva v západních Spojených státech (2010):\n"}
{"id": "1140581", "url": "https://cs.wikipedia.org/wiki?curid=1140581", "title": "Alfons, pán z Leirii", "text": "Alfons, pán z Leirii\n\nAlfons Portugalský (1288 – 1300) byl portugalský šlechtic, syn Alfonse, pána z Portalegre a jeho manželky Violante Manuel. Získal titul pána z Leirii. Zemřel roku 1300 když mu bylo 12 let.\n\n"}
{"id": "1140584", "url": "https://cs.wikipedia.org/wiki?curid=1140584", "title": "Nejc Pečnik", "text": "Nejc Pečnik\n\nNejc Pečnik (* 3. ledna 1986, Dravograd, SFR Jugoslávie) je slovinský fotbalový záložník a reprezentant, který působí v japonském klubu JEF United Ichihara Chiba.\n\nJeho starší bratr Andrej Pečnik je také fotbalista a též se představil ve slovinském národním týmu.\n\n\nNejc Pečnik působil ve slovinské mládežnické reprezentaci U21.\n\nV A-mužstvu Slovinska debutoval 1. 4. 2009 v kvalifikačním zápase v Belfastu proti týmu Severního Irska (porážka 0:1).\n\nZúčastnil se Mistrovství světa 2010 v Jihoafrické republice, kde Slovinci obsadili se čtyřmi body nepostupovou třetí příčku základní skupiny C. Pečnik nastoupil ve dvou zápasech zápasech skupiny ze tří (postupně proti Alžírsku a USA).\n\n\n"}
{"id": "1140586", "url": "https://cs.wikipedia.org/wiki?curid=1140586", "title": "Gibon bělolící", "text": "Gibon bělolící\n\nGibon bělolící (\"Nomascus leucogenys\") je kriticky ohrožený druh z čeledi gibonovití (Hylobatidae) a z rodu \"Nomascus\". Druh popsal William Ogilby roku 1840. Gibon bělolící se dále rozčleňuje do několika poddruhů.\nGiboni bělolící se vyskytují v jihovýchodní Asii. Populace gibonů bělolících je velmi malá. Největším nebezpečím je pro ně ztráta lesních stanovišť i lov pro tradiční čínskou medicínu nebo kvůli masu. Podle IUCN jsou kriticky ohroženi. Největší množství jedinců doposud přežívá v Laosu. Ve Vietnamu jsou populace gibonů roztříštěné a jejich výskyt zde byl potvrzen jenom v několika oblastech. V Číně byl gibon bělolící naposledy pozorován v roce 1990 a nyní je zde pravděpodobně vyhuben.\n\nGibon bělolící dosahuje velikosti 45 až 63 cm, hmotnost se odhaduje na 5,7 kg. Nemá ocas. Samci mají černé zbarvení a jejich líce jsou bílé, barva samic je hnědá, u těchto lidoopů je tedy vyvinut pohlavní dimorfismus. Mláďata se rodí světlá, toto zbarvení se po 6 až 18 měsících mění na tmavou. Samice během dosažení pohlavní dospělosti získávají zpět béžovou barvu. Jídelníček tvoří především rostlinná potrava, například ovoce a květy, giboni se mohou přiživit také hmyzem. Gibon bělolící žije v malých rodinných skupinách, které tvoří samec, samice a několik mláďat. Území si značí táhlým melodickým voláním, které se může rozléhat až na vzdálenost 3 km. Den tráví giboni především v baldachýnu stromů, pohybují se pomocí rychlé brachiace, které napomáhají dlouhé silné paže s hákovitými prsty. Ze stromů málokdy slézají na zem.\n\nZákonem je chráněn ve Vietnamu a Číně. Patří též na seznam CITES I. Gibon bělolící je součástí Evropského záchovného programu (EEP). V Evropě je chován v celkem 36 institucích v Německu, Belgii, Nizozemsku, Francii, Polsku, Česku, Portugalsku, Švédsku, Španělsku, Maďarsku a Velké Británii. Z českých zoologických zahrad druh chovají zoologické zahrady Ostrava, Plzeň, Ústí nad Labem a Liberec. V zoo v Liberci probíhá chov od roku 1975, přičemž poslední mládě se zde narodilo na konci června 2019.\n\n"}
{"id": "1140588", "url": "https://cs.wikipedia.org/wiki?curid=1140588", "title": "Dálniční křižovatka Oberpfälzer Wald", "text": "Dálniční křižovatka Oberpfälzer Wald\n\nAutobahnkreuz Oberpfälzer Wald (zkráceně též Kreuz Oberpfälzer Wald; zkratka AK Oberpfälzer Wald) je křižovatka dvou německých dálnic, nacházející se ve spolkové zemi Bavorsko u městyse Wernberg-Köblitz. Zde se kříží dálnice A 6 s dálnici A 93.\n\nDálniční křižovatka se nachází na území městyse Wernberg-Köblitz a území města Pfreimd (hranice mezi nimi přibližně kopíruje jižní krajnic dálnice A6, přičemž městys Wernberg-Köblitz se nachází severně od dálniční křižovatky a město Pfreimd jižně. Další obcí v okolí je Trausnitz ležící východně od křižovatky. Křižovatka se nachází v údolí řeky Náby v její těsné blízkosti a v zářezu mezi okolními kopci uvnitř přírodního parku Hornofalcký les.\n\nNejbližší větší města jsou Norimberk (asi 80 km po dálnici A 6 na západ), Řezno (asi 55 km po dálnici A 93 na jih), Hof (asi 110 km po dálnici A 93 na sever) a Plzeň (asi 90 km po dálnici A 6, resp. dálnici D5 na východ).\n\nAutobahnkreuz Oberpfälzer Wald je mimoúrovňová křižovatka dálnice A 6 procházející západo-východním směrem (Saarbrücken–Mannheim–Norimberk–Waidhaus) a dálnice A 93 procházející severo-jižním směrem (Hof–Řezno–Kufstein). Současně po ní prochází i evropské silnice E50, a to západo-východním směrem. Na dálnici A 6 je křižovatka označena jako sjezd 70 a na dálnici A 93 je označena jako sjezd 27.\n\nAutobahnkreuz Oberpfälzer Wald je proveden jako čtyřlístková čtyřramenná dálniční křižovatka.\n\nPrvní úvahy o dálniční křižovatce sahají již do přelomu 30. a 40. let 20. století, neboť už tehdy byly plánovány dálniční tahy ve směrech dnešní dálnice A 6 a dálnice A 93. Avšak k samotné realizaci došlo o mnoho let později. Koncem 60. let 20. století byl zprovozněn úsek dálnice A 93 mezi městysem Wernberg-Köblitz, městem Pfreimd a městem Nabburg. Naopak výstavba dálnice A 6 se zastavila u města Amberg, což se změnilo až v 90. letech 20. století, kdy jednak narůstala doprava směrem k hraničnímu přechodu Waidhaus a jednak bylo mezi Německem a Českou republikou dohodnuto dálniční spojení obou zemí.\n\nDálniční křižovatka byla zprovozněna v roce 2005 spolu s navazujícím asi desetikilometrovým úsekem dálnice A 6 směrem na východ od křižovatky. Avšak naplno, tj. všemi směry, mohla být využívána až v roce 2008, kdy byl zprovozněn úsek dálnice A 6 navazující na dálniční křižovatku směrem na západ k městu Amberg.\n\nV průměru projede křižovatkou 45 000 vozidel denně, pročež patří mezi nejméně vytížené dálniční křižovatky v Německu.\n\n\"Mapa použitá v tomto článku byla vytvořena z mapových podkladů OpenStreetMap.org (© OpenStreetMap contributors, Licence).\"\n"}
{"id": "1140592", "url": "https://cs.wikipedia.org/wiki?curid=1140592", "title": "Andrej Pečnik", "text": "Andrej Pečnik\n\nAndrej Pečnik (* 27. září 1981, Dravograd, SFR Jugoslávie) je slovinský fotbalový obránce a bývalý reprezentant, který působí v rakouském klubu FC Großklein.\n\nJeho mladší bratr Nejc Pečnik je také fotbalista a představil se rovněž i ve slovinském národním týmu.\n\n\nV A-mužstvu Slovinska debutoval 17. 8. 2005 v přátelském zápase ve Swansea proti týmu Walesu (porážka 0:1). Celkem odehrál v letech 2005–2006 za slovinský národní tým 4 zápasy, gól nevstřelil.\n\n\n"}
{"id": "1140594", "url": "https://cs.wikipedia.org/wiki?curid=1140594", "title": "Seznam opatů Emauzského kláštera v Praze", "text": "Seznam opatů Emauzského kláštera v Praze\n\nSeznam opatů kláštera benediktinů \"\"na Slovanech\"\" neboli \"\"v Emauzích\"\" na Novém Městě Pražském od zřízení kláštera Karlem IV. po současnost. \n\n\n\n\n\n\n\n\n \n"}
{"id": "1140595", "url": "https://cs.wikipedia.org/wiki?curid=1140595", "title": "Svatohavelský kodex 359", "text": "Svatohavelský kodex 359\n\nSvatohavelský kodex 359 (, resp. \"Codex Sangallensis 359\") je středověký hudební rukopis, vzniklý v letech 922 až 926 v St. Gallenu. Je uchován v místní klášterní knihovně. Jedná se o nejstarší plně zachovalé rukopisy gregoriánských zpěvů mešního propria zapsané současně v neumové a písmenné notaci, čímž sehrálo klíčovou roli při obnově gregoriánského chorálu.\n\nDřevěná truhlička o rozměrech 28 cm x 12,5 cm zdobená slonovinovou tabulkou z pozůstalosti Karla Velikého obsahuje na 166 stran v podstatě středověkého mešního propria církevního roku a svátku svatých. Dále byly v 10. až 13. století připojeny některé hymny a chvalozpěvy. Kodex je od 24. května 2007 k nahlédnutí online ve virtuální knihovně freiburské knihovny.\n\nSvatohavelský kodex 359 byl znám již středověkým muzikologům, neboť se jedná o nejstarší známý rukopis úplného cantatoria. Sloužil kantorovi sólových zpěvů. Svatohavelský písař, učenec Ekhard IV., v klášterní kronice \"Casus Sancti Galli\", kterou dočasně vedl, zmiňuje, že toto cantatorium má být uchováváno v klášterní bazilice na pultíku. Dendrochronologický výzkum prokázal, že velmi pravděpodobně pochází z doby opata Hartmanna po roce 922.\n\nBenediktinští mniši z francouzského opatství svatého Petra v Solesmes, zejména pak zásluhou Doma Andrého Mocquereaua, porovnávali neumy Svatohavelského kodexu 359 s jinými rukopisy a podrobně je analyzovali. Díky tomu je dnes možné učinit správné a spolehlivé přepisy repertoáru k pěvecké interpretaci.\n\n\n"}
{"id": "1140598", "url": "https://cs.wikipedia.org/wiki?curid=1140598", "title": "Villarreal", "text": "Villarreal\n\nVillarreal (ve valencijštině Vila-real) je přístavní město nacházející se ve východním Španělsku. Villarreal, přináležící do Valencijského společenství a provincie Castellón, se nachází 7 kilometrů na jih od hlavního města provincie, Castellón de la Plana. Ve městě žije přibližně 50 000 obyvatel.\n\nVillarreal založil v roce 1274 král Jakub I. Aragonský. Dnes je město známé jako významné středisko pěstování pomerančů a výroby keramiky. Místní fotbalový klub Villarreal CF hraje v Primera División.\n\nKastilský název města Villarreal i valencijský ekvivalent Vila-real, oba s významem \"Královské město\", odkazují na založení Villarrealu králem Jakubem I. v roce 1274. Město, jež bylo založeno 65 kilometrů na sever od Valencie, při významné obchodní cestě Via Augusta, získalo status královského města.\n\nKvůli rostoucímu počtu obyvatel se Villarreal brzy rozrostl i za městské hradby. Často se však potýkal s konflikty mezi křesťany a mudejary, tedy zbývajícím muslimským obyvatelstvem. K oživení zemědělství v okolí města došlo v průběhu 16. století, kdy došlo k rozsáhlému vrtání studní a budování zavlažovacích systémů.\n\nMěsto značně poničil průběh války o španělské dědictví. Poté se zde ve druhé polovině 18. století začal rozvíjet textilní průmysl, který v 19. století doplnil také průmysl potravinářský, především pak pěstování a obchod s pomeranči. V průběhu 20. století se významnou složkou zdejší ekonomiky stal také obchod s keramikou.\n\nVe městě sídlí fotbalový klub Villarreal CF přezdívaný \"Žlutá ponorka\".\n\n\n"}
{"id": "1140600", "url": "https://cs.wikipedia.org/wiki?curid=1140600", "title": "Marie Markéta z Valdštejna", "text": "Marie Markéta z Valdštejna\n\nMarie Markéta z Valdštejna, rozená \"Černínová z Chudenic\" (1. prosince 1687 Vídeň – 4. července 1728 Komorní Hrádek) byla česká šlechtična, dcera Heřmana Jakuba Černína z Chudenic a manželka Františka Josefa Oktaviána z Valdštejna (1680–1722).\n\nV roce 1704 se provdala za hraběte z Valdštejna. Po neočekávané smrti otce působila s manželem jako poručník svého mladšího bratra Františka Josefa. Stala se známou zejména později, kdy se jí díky štědré podpoře kapucínů dostalo přízviska „máti kapucínů“, například ve valdštejnském rezidenčním městě Mnichově Hradišti nechala zbudovat kapli svaté Anny, investovala do přestaveb Lorety u hradčanských kapucínů. Vedla spory se svým švagrem Janem Josefem z Valdštejna o poručnictví nad svými syny – jí spravované majetek v odhadní ceně 2,43 milionů zlatých odevzdala synům zatížené dluhem 1,1 milionu zlatých.\n\nDne 17. července se v Praze provdala za Františka Josefa z Valdštejna. Měli spolu několik dětí, pouze dva synové František Arnošt a František Josef Jiří se dožili dospělosti:\n\n"}
{"id": "1140605", "url": "https://cs.wikipedia.org/wiki?curid=1140605", "title": "Dům s pečovatelskou službou", "text": "Dům s pečovatelskou službou\n\nDům s pečovatelskou službou je pobytové sociální zařízení, které vlastní obec. Obce přidělují žadateli byt podle stanovených kritérií. Obec s nájemníkem uzavírá nájemní smlouvu. Žijí zde senioři a hendikepovaní lidé. \n\nDům je rozdělen na malé bytové jednotky s kuchyňskou linkou a koupelnou. Mohou zde bydlet i páry, pro něž jsou určeny větší byty. Domy bývají bezbariérové, součástí domu je společenská místnost. Kromě nájemní smlouvy mohou klienti uzavřít i smlouvu o poskytování dalších služeb, které se však hradí zvlášť. Jde o pomoc při osobní hygieně, domácích pracích, o doprovod k lékaři či na úřady, systém tísňového volání či zajištění stravování a nákupu.\n"}
{"id": "1140606", "url": "https://cs.wikipedia.org/wiki?curid=1140606", "title": "Jitka Klimková", "text": "Jitka Klimková\n\nJitka Klimková (* 20. srpna 1974 v Kyjově) je česká fotbalistka a trenérka.\n\nKariéru začala v roce 1991 v Čejči v juniorském klubu „Sokol Čejč“. V letech 1992 až 1995 hrála v Holíči jako obránce v klubu „Slávia SSM Holíč“. V letech 1995 až 2003 byla převedena z ženského týmu „1. FC Slovácko Ženy“ do klubu „1. FC Slovácko“ v Uherském Hradišti, který v letech 2000 a 2001 patřil k reprezentaci českého ženského fotbalu.\n\nV roce 2004 byla trenérkou „1. FC Slovácko Ženy“ – v sezóně 2009/10 byla trenérkou české ženské reprezentace. V roce 2011 byla na Novém Zélandu trenérkou v klubu „Canberra United“, který se účastní ženské soutěže W-League (Austrálie). V letech 2013 a 2014 byla trenérkou na novozélandské úrovni mládeže v ženském fotbale.\n\nOd ledna 2015 je trénerkou ženské reprezentace mládeže Spojených států amerických U.S. Under-20 Women.\n\n"}
{"id": "1140609", "url": "https://cs.wikipedia.org/wiki?curid=1140609", "title": "Turismod", "text": "Turismod\n\nTurismod ( Turismodus) (6. století – 551–552, Panonie) byl synem Thurisinda, krále germánského kmene Gepidů. Turismod padl v bitvě u Asfeldu, kde ho v jednom ze soubojů zabil Alboin, mladý následník trůnu Langobardů .\n\nTurismod byl nejstarším synem Thurisinda a bratr Kunimunda, který nakonec nastoupil na trůn svého otce někdy okolo roku 560. Thurisind dal synovi Turismodovi pravděpodobně hodnost velitele Gepidů ve městě Sirmiu, aby tak zajistil jeho nástupnictví na trůn.\n\nPodle Paula Diakona se podílel na třetí langobardsko-gepidské válce v roce 551 nebo 552, v rozhodující bitvě u Asfeldu byl zabit Alboinem, synem krále Langobardů Audoina. Jeho smrt byla podle Paula Diakona bodem obratu v bitvě: když Gepidové viděli, že jejich vůdce je mrtvý, dali se na ústup.\n"}
{"id": "1140610", "url": "https://cs.wikipedia.org/wiki?curid=1140610", "title": "PubPeer", "text": "PubPeer\n\nPubPeer je webová stránka, která svým uživatelům umožňuje diskutovat a komentovat vědecké publikace.\n\nJedná se o jeden z mnoha serverů, jež umožňují tzv. popublikační peer review (recenzování). Činnost jeho uživatelů vedla k upozornění na chyby v celé řadě uznávaných vědeckých článků, což v některých případech skončilo až jejich stažením (retrakcí) a k obviněním z vědeckého podvodu.\n\nNěkteří uživatelé PubPeeru byli obviněni z urážky na cti; z tohoto důvodu jsou uživatelé povinni při komentování publikací vycházet jen z veřejně dostupných zdrojů, aby si je mohl kdokoliv ověřit.\n"}
{"id": "1140612", "url": "https://cs.wikipedia.org/wiki?curid=1140612", "title": "Zuzana Černínová z Harasova", "text": "Zuzana Černínová z Harasova\n\nZuzana Černínová, rozená Homutová z Harasova (25. září 1600 – 22. února 1654 Radenín) byla česká šlechtična, manželka Jana Černína z Chudenic a matka Humprechta Jana Černína.\n\nOd druhé poloviny 19. století se začala těšit oblibě její korespondence se synem, která se zachovala v dosti rozsáhlé podobě. Poprvé vydal korespondenci František Dvorský, v roce 1941 potom Zdeněk Kalista.\n\nNarodila se rožmberskému regentovi Jiříkovi Homutovi z Harasova a Alžbětě rodem z Cimburka s hlavním sídlem na Choustníku. Roku 1621 si vzala Jana Černína z Chudenic (1597–1642), syna Humprechta Černína (1570–1632). Jan byl spíš, jak ho charakterizoval Kalista na základě korespondence jeho manželky, „melancholiophlegmatik“, ovšem Zuzana vystupuje z korespondence jako rázná hospodářka na Choustníku (ten získala z otcovského dědictví, později získala i zbytek odkazu, tedy Radenín, který původně připadl její předčasně zemřelé sestře). Po otci Černínovi rodina zdědila Mitrovice. Důležité potom bylo, že si Zuzanina syna Humprechta Jana vybral za dědice bohatý strýc Jana Heřman Černín z Chudenic.\n\n"}
{"id": "1140616", "url": "https://cs.wikipedia.org/wiki?curid=1140616", "title": "Kostel svatého Jakuba Většího (Lhenice)", "text": "Kostel svatého Jakuba Většího (Lhenice)\n\nKostel svatého Jakuba Většího je jednou z nejvýznamnějších památek ve Lhenicích, která má raně gotický původ. Je chráněn jako kulturní památka České republiky.\n\nPůvodní stavba vznikla z podnětu cisterciáků, po roce 1560 však došlo k výrazné přestavbě, kdy byl kostel včetně věže poškozen bleskem a následným požárem. Další stavební úpravy musely být provedeny z důvodu nedostačující kapacity. Došlo k nim ve 30. letech 18. století v barokním stylu a obnášely prodloužení lodi a zhotovení lunetové valené klenby nad presbytářem. Věž se dočkala úprav až v roce 1783, kdy došlo k jejímu zvýšení a konstrukci nového jehlancového krovu. Roku 1833 nahradily prejzovou střešní krytinu tašky (na střeše kostela) a plech (střecha věže). Roku 1904 došlo k prodloužení presbytáře, stavbě nové sakristie a oratoře.\n\nVýbava kostela je převážně barokní a pochází z 18. století. Zvláštností je barokní křtitelnice mušlovitého tvaru nesená postavou andílka. Nejstarší dochovanou památkou je kalich z roku 1530.\n\nV lodi jsou uloženy ostatky pěti farářů, jejichž jména nejsou známá. Pod presbytářem se nachází klenutá hrobka, v níž odpočívá zlatokorunský kněz Karel Dicent.\n\nNa kůru bývaly umístěny patrně barokní varhany vzniklé před rokem 1763. Šlo o malý jednomanuálový stroj s mechanickou trakturou a zásuvkovou vzdušnicí, pocházely patrně od Fridricha Semráda ze Sedlce. V roce 1877 je nahradil stroj pražského varhanáře Karla Vocelky. V současnosti zaujímají jeho místo dvoumanuálové varhany s 24 rejstříky od společnosti Organa Kutná Hora, které byly instalovány roku 1953. Traduje se, že když se konala sbírka na jejich výstavbu, vybrala se částka, která by stačila na varhany dvoje.\n\nOd roku 2013 začal varhany vykazovat sníženou spolehlivost (prasklý měch aj. závady) a bylo rozhodnuto přistoupit k rekonstrukci rozplánované do 3 let za celkovou částku 498 tisíc Kč. Na podporu byla vyhlášena veřejná sbírka, a na realizaci první fáze oprav v roce 2015 přispělo zastupitelstvo částkou 50 tisíc Kč z obecní pokladny.\n"}
{"id": "1140617", "url": "https://cs.wikipedia.org/wiki?curid=1140617", "title": "Cibot", "text": "Cibot\n\nCibot (\"Cibotium\") je jediný rod čeledi cibotovité kapradin z řádu cyateotvaré. Jsou to velké pozemní kapradiny s dvakrát zpeřenými rozměrnými listy. Rod zahrnuje asi 11 druhů a je rozšířen v Asii, Střední Americe a na Havaji.\n\nCiboty jsou robustní pozemní kapradiny dorůstající výšky až 6 metrů. Oddenek je masivní, plazivý, vystoupavý nebo přímý. Vzrůstný vrchol a vytrvalé báze listů pokrývající oddenek jsou pokryté hustou vrstvou dlouhých, tenkých, měkkých chlupů. Cévní svazky jsou typu solenostélé nebo někdy diktyostélé, bez sklerenchymatické pochvy. Listy jsou rozměrné (obvykle 2 až 4 metry dlouhé), 2x zpeřené, v dospělosti lysé nebo na žilnatině chlupaté, nahloučené na vrcholu lodyhy, víceméně stejnotvaré, na rubu často sivé. Žilky jsou volné, jednoduché, vidličnatě větvené nebo zpeřené. Řapíky jsou dlouhé, hladké, na bázi nebo po celé délce pokryté chlupy.\nVýtrusné kupky jsou jednotlivé na spodní straně listů, umístěné po straně na konci žilek, uložené v miskovitém útvaru a kryté dvouchlopňovou ostěrou. Spory jsou kulovitě čtyřstěnné, triletní, odlišné od spor ostatních zástupců řádu \"Cyatheales\".\n\nRod cibot zahrnuje asi 11 druhů. Je rozšířen ve východní a jihovýchodní Asii, ve Střední Americe, Mexiku a na Havaji. Největší počet druhů (celkem 6) roste na Havaji a všechny jsou endemické. V Asii rostou celkem 3 druhy, z nichž největší areál má druh \"Cibotium barometz\", rozšířený od indického Assamu přes jižní Čínu po Indonésii.\nVe Střední Americe (včetně Mexika) rostou 2 druhy.\n\nČeleď \"Cibotiaceae\" je příbuzná čeledi \"Dicksoniaceae\". Rod \"Cibotium\" byl do této nové čeledi vřazen v roce 2006 na základě výsledků fylogenetických studií. Do té doby byl řazen do čeledi \"Dicksoniaceae\" či \"Cyatheaceae\".\n\nVe sklenících botanických zahrad je nejčastěji pěstován druh \"Cibotium schiedei\", pocházející z Mexika. V minulosti byl pěstován i v zimních zahradách honosných sídel. V roce 1969 bylo zjištěno, že extrakt z tohoto druhu má protirakovinné účinky. Další studie však zřejmě na tento objev již nenavazovaly.\n\nChlupy z oddenků cibotu jsou v Číně a Malajsii tradičně používány k zastavení krvácení při zevních zraněních. Místně se používají též v čalounictví a jako vycpávkový materiál.\n\n"}
{"id": "1140623", "url": "https://cs.wikipedia.org/wiki?curid=1140623", "title": "Bohuslav Hřímalý", "text": "Bohuslav Hřímalý\n\nBohuslav Hřímalý, křtěný \"Bohuslav Ferdinand Václav\", (18. dubna 1848 Plzeň – 11. října 1894 Helsinky, Finské velkoknížectví) byl český houslista, hudební skladatel a dirigent.\n\nNarodil se v Plzni do rodiny varhaníka a hudebního skladatele Vojtěcha Hřímalého. V letech 1858-1864 studoval na pražské konzervatoři hru na housle u \"Mořice Mildnera\". V roce 1868 nastoupil jako sekundista do orchestru Prozatímního divadla v Praze. Roku 1872 po odchodu Antonína Dvořáka se přesunul na post violisty. V letech 1872-1874 působil jako dirigent Švandova divadla v Plzni a na pražském Smíchově. Od roku 1872 také vystupoval se svými bratry ve smyčcovém Kvartetu bratří Hřímalých. Kvarteno vystupovalo ve složení: \"Jan\" - první housle, \"Vojtěch\" - druhé housle, \"Jaromír\" - violoncello a \"Bohumil\" - viola). V roce 1873 vystupoval coby hráč na violu v klavírním kvintetu, které účinkovalo ve složení: \"Antonín Bennewitz\" - první housle, \"František Deutsche\" - druhé housle, \"František Hegenbart\" - violoncello, \"Bedřich Smetana\" - klavír a \"Bohuslav Hřímalý\" - viola). V roce 1875 odešel do Helsinek za svým bratrem Jaromírem. Bohuslav získal místo dirigenta finské opery, později švédského divadla a operní společnosti Emmy Achteové. Rovněž byl kapelníkem vojenské hudby a věnoval se i výuce hry na klavír. Roku 1886 složil komickou operu Carevniny střevíčky.\n\n\n"}
{"id": "1140624", "url": "https://cs.wikipedia.org/wiki?curid=1140624", "title": "Vojtěch Engelhart", "text": "Vojtěch Engelhart\n\nPhLic. Vojtěch Jiří Engelhart, OSB (11. srpna 1927, Roudnice nad Labem – 13. února 2006, Praha) byl český římskokatolický duchovní, emauzský benediktin a duchovní správce českých emigrantů ve Skandinávii. V letech 1990-2004 působil jako převor-administrátor Emauzského kláštera v Praze.\n\nPocházel z Roudnice nad Labem jako Jiří Engelhart a původně studoval teologii jako bohoslovec litoměřické diecéze. Po komunistickém převratu v roce 1948 se mu podařilo emigrovat a studia dokončil v Římě na Lateránské univerzitě. Roku 1955 přijal kněžské svěcení. Po několika letech vstoupil v Ettalu do benediktinského řádu, přijal mnišské jméno Vojtěch a po vykonání noviciátu se připojil k české exilové komunitě benediktinů, která tehdy sídlila v Norcii pod vedením emauzského opata Maura Verzicha. V 70. letech pak začal působit ve Skandinávii, kde duchovně pečoval o české emigranty. V době svého skandinávského působení vydal apologetickou brožuru \"\"Kdo jsou Svědci Jehovovi\"\", ve které vyvracel jehovistickou věrouku.\n\nV roce 1990, po smrti Cyrila Stavěla se stal převorem-administrátorem obnoveného Emauzského kláštera v Praze. Za doby, kdy řídil klášter, byly obnoveny všechny jeho liturgické prostory: V roce 1993 tzv. \"Císařské kaple\" v konventu, v roce 2000 kostelík sv. Kosmy a Damiána (který byl upraven pro bohoslužby v byzantském ritu, což odkazovalo k původní ideji Karla IV., že v tomto klášteře se má sloužit v církevní slovanštině) a v roce 2003 opatský kostel Panny Marie a slovanských patronů). Mezitím, v roce 1995 se do kláštera naplno vrátila komunita mnichů. Vojtěch Engelhart se rovněž podílel na novém českém překladu Řehole svatého Benedikta. Dále překládal různé články s benediktinskou tematikou, skládal z nich tzv. \"Benediktinské sešity\" a počátkem 90. let je vydal tiskem (vyšlo celkem 11 čísel).\n\nRoku 2004 rezignoval na funkci převora a novým představeným Emauz se stal Marian Jan Klener, dosavadní farář v Praze-Strašnicích. Vojtěch Engelhart žil nadále v klášteře. Dne 17. prosince roku 2005 oslavil 50. výročí kněžství. V únoru následujícího roku zemřel ve věku nedožitých 79 let. Pohřben byl 18. února 2006 do řádového hrobu emauzských benediktinů na Vyšehradském hřbitově v Praze.\n\n"}
{"id": "1140625", "url": "https://cs.wikipedia.org/wiki?curid=1140625", "title": "Tomáš Andres", "text": "Tomáš Andres\n\nTomáš Andres (* 12. dubna 1996) je český lední hokejista hrající na pozici středního útočníka. V dorostu hrál nejprve za klub HC Slovan Ústí nad Labem, nicméně ještě v této věkové kategorie, před sezónou 2011/2012 přestoupil do dorostu pražské Slavie. Za ni pak hrál i mezi juniory. Do prvního mužstva Slavie přišel před sezónou 2014/2015. Během ní ještě odehrál i některé zápasy za juniory. Počínaje sezónou 2015/2016 byl stálým členem mužského výběru tohoto pražského klubu, a to až do začátku listopadu 2015, kdy v něm kvůli nenaplněným očekávání, které do něj vedení pražského celku vkládalo, skončil. Odešel na hostování do Ústí nad Labem, kde ihned ve svém prvním utkání rozhodl celý zápas. Na počátku ledna roku 2016 se ale z Ústí nad Labem vrátil zpět do Slavie.\n"}
{"id": "1140631", "url": "https://cs.wikipedia.org/wiki?curid=1140631", "title": "Pigmentový textilní tisk", "text": "Pigmentový textilní tisk\n\nPigmentový tisk je technologie nanášení pigmentových barviv tiskařskými technikami na textilní materiály s pomocí pojidel. Potištěná textilie je po vysušení použitelná bez praní nebo jiných úprav. \n\nNejstarší pokusy s pigmentovým tiskem byly známé již s příchodem prvních tiskařských strojů (např. v Anglii tzv. \"raised styles\"). Jedna z prvních technologií spočívala v potiskování tkanin pigmentem se lněnou fermeží a s přírodními pryskyřicemi (popsaná v roce 1930). \n\nNa začátku 21. století se podílí pigmentový tisk asi 50 procenty na celkové výrobě potiskovaných textilií.\n\nOrganické i anorganické pigmenty se tisknou zejména na textilie z celulózových a polyesterových vláken a ze směsových materiálů. Jako pojivo jsou známé akrylové polymery a umělé pryskyřice. \nK potiskování se používají stroje pro rotační a filmový tisk. \n\nPigment = 3, pojidlo = 60, ustalovač = 1, alginát sodný = 10, solventní nafta = 25\n\n\nPotiskování na rotačním stroji – sušení při 110-120°C – tepelná úprava na napínacím rámu (bavlna 110-120°C, 3-5-min; polyester 160-220°C, 30-60 vt.) \nVýhody: Jednoduchá a levná technologie použitelná pro přírodní i syntetické textilní materiály, brilantní vybarvenost a přesné kontury tištěných vzorů\n\nNevýhody: Potištěné textilie mají tužší omak, nízkou stálost barvy po praní i po chemickém čištění a tištěné vzory se snadno odírají\n"}
{"id": "1140632", "url": "https://cs.wikipedia.org/wiki?curid=1140632", "title": "Hradební koruna", "text": "Hradební koruna\n\nHradební koruna (latinsky: \"corona muralis\") je v heraldice obecná figura, která může být používána jak nad štítem (jako klenot), tak i ve štítu. Hradební koruny reprezentují městské hradby a tak se postupem času začaly používat především v evropské městské heraldice jako symboly měst a později v 19. a 20. století také jako součást státních znaků některých republik, jako náhrada královské koruny po svržení dosavadní monarchie.\n\nHradebních korun existují několik druhů, používaných většinou dle významnosti (velikosti) daného sídla, které hradební korunu ve svém znaku užívá.\n\n"}
{"id": "1140637", "url": "https://cs.wikipedia.org/wiki?curid=1140637", "title": "Peter Hraško", "text": "Peter Hraško\n\nPeter Hraško (* 6. listopadu 1991 Detva, Československo) je slovenský lední hokejista hrající na postu obránce. V dorosteneckém i juniorském věku nastupoval za HKm Zvolen. Příležitostně nastupoval i za HC 07 Detva i za Slovenský národní tým ledního hokeje do 20 let, který hraje tamní nejvyšší soutěž. Od sezóny 2011/2012 nastupoval již pouze za muže HKm Zvolen. S ním hned následující rok vyhrál základní část a následně též playoff, takže je mistrem Slovenska 2013. Po sezóně 2014/2015 přestoupil ze Zvolenu do pražské Slavie. Když ale pražský klub na podzim 2016 postihly finanční problémy a zbavoval se některých svých hráčů, propustil i Hraška, který odešel zpět na Slovensko do HKm Zvolen.\n"}
{"id": "1140640", "url": "https://cs.wikipedia.org/wiki?curid=1140640", "title": "Martin Winterkorn", "text": "Martin Winterkorn\n\nMartin Winterkorn (24. května 1947, Leonberg, Bádensko-Württembersko) je německý manažer, bývalý předseda rady ředitelů firmy Volkswagen AG. Na tuto funkci rezignoval 23. září 2015 v reakci na skandál s falšováním emisí vozů této automobilky v USA.\n"}
{"id": "1140643", "url": "https://cs.wikipedia.org/wiki?curid=1140643", "title": "Who I Am", "text": "Who I Am\n\nWho I Am můž odkazovat na:\n\n\n"}
{"id": "1140644", "url": "https://cs.wikipedia.org/wiki?curid=1140644", "title": "Radko Vyhlíd", "text": "Radko Vyhlíd\n\nRadko Vyhlíd (* 1923, Praha) je český spisovatel detektivních příběhů, občanským povoláním kontrolní pracovník. Své první prozaické práce začal psát až roku 1959 jako rozhlasové hádanky pro detektivy amatéry. Dále publikoval povídky v různých časopisech (například \"Kviz\"), kterých napsal několik stovek. Svou první knihu vydal roku 1968. Vyznačuje se velkým smyslem pro pointu, což se projevuje i v jeho humorně laděných povídkách bez detektivní zápletky.\n\n"}
{"id": "1140646", "url": "https://cs.wikipedia.org/wiki?curid=1140646", "title": "Anatolij Semjonov", "text": "Anatolij Semjonov\n\nAnatolij Anatolijevič Semjonov (rusky Анатолий Анатольевич Семёнов, * 5. března 1962 v Moskvě, SSSR) je bývalý ruský hokejový útočník, který odehrál 362 utkání v NHL.\n\nReprezentoval Sovětský svaz. S reprezentací do 18 let vyhrál mistrovství Evropy této věkové kategorie v roce 1980 konané v ČSSR. V dresu národního týmu do 20 let se dvakrát zúčastnil juniorského mistrovství světa - 1981 v SRN (bronz) a 1982 v USA a Kanadě (4. místo).\n\nV reprezentaci poprvé nastoupil 14.8.1981 v Göteborgu proti domácím Švédům (4:1), utkání se hrálo v rámci turnaje Pohár Rudého práva 1981/82. Semjonov se zúčastnil Kanadského poháru 1984, kde Sověti vypadli v semifinále. V roce 1987 nastoupil na mistrovství světa v Rakousku (stříbro) a Kanadském poháru. Na olympijském turnaji v Calgary 1988 získal zlatou medaili. Celkem v dresu SSSR odehrál\n120 utkání a vstřelil 33 branek.\n\nOdchovanec klubu HC Dynamo Moskva debutoval za mateřský klub v nejvyšší sovětské soutěži v sezoně 1979/80. V Dynamu působil celý úvod kariéry a vytvořil zde svého času útok s dvojicí Sergej Jašin a Sergej Světlov, se kterou hrál i v reprezentaci. Byl součástí All star týmu ligy 1984/85. V roce 1989 bylo umožněno sovětským hokejistům odejít do zahraničí a Semjonova draftoval do NHL klub Edmonton Oilers. Ročník sovětské ligy 1989/90 ale odehrál za Dynamo, s kterým soutěž vyhrál. Po skončení ročníku se připojil k reprezentaci, připravující se na mistrovství světa. Od té se odpojil kvůli nabídce Oilers posílit mužstvo v play off, kde sehrál dvě utkání. Oilers vybojovali Stanleyův pohár, ovšem Semjonov není uvedený na poháru, protože nesplnil podmínky (25 utkání základní části nebo zápas finálové série).\n\nDres Oilers oblékal do roku 1992. NHL se rozšířila v sezoně 1992/93 o dva kluby a stávající jim nabídli v expansivním draftu několik hokejistů. Semjonova si vybral celek Tampa Bay Lightning. Ti jej v listopadu 1992 vyměnili za Davea Capuana a volbu ve 4. kole draftu 1994 do Vancouver Canucks. V roce 1993 se NHL opět rozšířila a v expansivním draftu si tentokrát vybral moskevského rodáka Mighty Ducks of Anaheim. V březnu 1995 byl vyměněn za Miloše Holaně do Philadelphia Flyers, se kterou došel do semifinále Stanleyova poháru. V březnu 1996 se stěhoval zpět do Anaheimu, když jej společně s Mikem Crowleyem Philadelphia obětovala za Briana Wesenberga. V létě 1996 podepsal jako volný agent smlouvu s Buffalo Sabres, kde odehrál svou poslední sezonu v NHL (1996/97).\n\nV ročníku 1997/98 odehrál osm utkání v ruské lize za Dynamo-Energija Jekatěrinburg, poté ukončil aktivní kariéru.\n\n\nJako trenér působí v ruských soutěžích. V letech 2010–2012 vedl celek Serebrjannyje lvy Petrohrad v juniorské MHL. Následující dva roky vedl druholigový klub HC BMF Petrohrad. V sezoně 2014/15 pracoval jako asistent trenéra u HC Jugra Chanty-Mansijsk v KHL.\n\n"}
{"id": "1140647", "url": "https://cs.wikipedia.org/wiki?curid=1140647", "title": "Lindsay (jméno)", "text": "Lindsay (jméno)\n\nLindsey je ženské a mužské křestní jméno. Původ má z anglického a skotského příjmení, které původně utvořeno ze jména regionu \"Lindsey\", hrabství Lincolnshire. Pochází ze starého toponymu Lindesege \"Lindumský ostrov (deštivé místo)\", tj. \"mokřady Licolnovy\".\n\nDo roku 1960 to bylo jméno výhradně mužské (v Británii) a od roku 1970 (v Americe) se to stalo populární pro děvčata.\n\n\n\n\n"}
{"id": "1140649", "url": "https://cs.wikipedia.org/wiki?curid=1140649", "title": "Petr Punčochář", "text": "Petr Punčochář\n\nPetr Punčochář (* 8. června 1983 Tábor) je český lední hokejista hrající na postu obránce. Hrával za juniory Českých Budějovic či Karlových Varů, ale přitom již od sezóny 1999/2000 pronikal také do soutěží mužů. V nich střídal celek Karlových Varů, Mostu, Baníku Sokolov, Havířova, Chomutova, Znojma, Dukly Jihlava či Kadaně nebo Písku. Od sezony 2005/2006 stabilně nastupoval za Litvínov, odkud během léta 2010 přestoupil do Vítkovic. V roce 2012 však u něj lékaři identifikovali zúžení stěny srdeční tepny. To znamenalo okamžitý konec sportování a absolvování operace. Po ní pak Punčochář přibližně rok nehrál. Po pauze nastoupil v sezóně 2013/2014 ke třem utkáním za Vítkovice, ale rozehrával se za havířovské mužstvo. Na další sezónu ho Vítkovice poslaly na hostování do Českých Budějovic. A od ročníku 2015/2016 hostoval opět z Vítkovic v klubu HC Slavia Praha. Zde ovšem kvůli nenaplněným očekávání, které do něj vedení pražského celku vkládalo, na začátku listopadu 2015 skončil.\n"}
{"id": "1140650", "url": "https://cs.wikipedia.org/wiki?curid=1140650", "title": "Israel Military Industries", "text": "Israel Military Industries\n\nIsrael Military Industries také označuje jako TA'AS (), je izraelský výrobce zbraní. Vyrábí střelné zbraně a střelivo a dodává vojenské technologie pro Izraelské bezpečnostní složky, především pro izraelskou armádu (IDF), i když jeho ruční palné zbraně jsou velmi populární po celém světě.\n\n"}
{"id": "1140651", "url": "https://cs.wikipedia.org/wiki?curid=1140651", "title": "Israel Shipyards", "text": "Israel Shipyards\n\nIsrael Shipyards () je izraelská privátní loděnice pracující jak pro vojenský, tak civilní sektor. Zaměřuje se na stavbu menších válečných (hlídkové lodě, raketové čluny) a civilních plavidel (remorkéry, lodě na sypký náklad), ale i stavebních konstrukčních celků (např. jeřáby). Dále mimo jiné provádí opravy plavidel, nebo výcvik lodních posádek. Israel Shipyards je jedna z největších společností ve východním Středomoří. Provozuje také první a jediný privátní přístav v Izraeli. Zařízení společnosti se nachází v přístavu Kišon (součást Haifského přístavního komplexu) a zahrnují plovoucí suchý dok s nosností 20 000 tun a 900 metrů dlouhé molo s hloubkou vody 12 metrů.\n\nSpolečnost byla izraelskou vládou založena roku 1959 v Haifě. V 70. letech loděnice postavila 10 raketových člunů třídy \"Sa'ar 4\" pro izraelské námořnictvo, přičemž další plavidla zakoupilo jihoafrické námořnictvo jako třídu \"Warrior\". Díly pro první izraelská plavidla přitom byly dodány z Francie. Na konci 70. let loděnice začala stavět také civilní plavidla. V 80. letech byla zahájena stavba větších raketových člunů třídy \"Sa'ar 4.5\", přičemž poslední desátá jednotka této třídy byla dodána roku 2003. Na konci 80. let byl zahájen vývoj hlídkových člunů třídy \"Shaldag\", které se po svém zavedení staly úspěšným exportním artiklem této společnosti. Roku 1995 byla společnost Israel Shipyards privatizována a od té doby je v soukromých rukou. Od roku 2018 nabízí projekt korvety \"Sa'ar 72\". Řadu úspěchů společnost získala s hlídkovými plavidly OPV62 vyvinutými na základě třídy \"Sa'ar 4.5\", která do roku 2019 zakoupil Ázerbájdžán, Honduras, Kypr, Rovníková Guinea a Řecko.\n\n\n"}
{"id": "1140652", "url": "https://cs.wikipedia.org/wiki?curid=1140652", "title": "Ludrová", "text": "Ludrová\n\nLudrová je obec na Slovensku v okrese Ružomberok. V roce 2017 zde žilo 1 012 obyvatel. První písemná zmínka o obci pochází z roku 1376.\n\nPrvní přímá písemná zmínka o obci pochází z 9. července 1376, kdy král Ludvík I. Veliký nařídil platit obyvatelům obcí ležících v katastru města Ružomberok místní daň. První nepřímá zmínka však pochází z roku1340 z listiny uherského krále Karla Roberta z Anjou, ve které udělil Ružomberku městské výsady a ohraničil jeho katastr potokem Ludrovčankou. Zmíněný potok byl i hranicí mezi rozdělenou obcí. Na pravém břehu se nacházela obec Zemianska Ludrová, která patřila zemanskému rodu Tholtů, ze kterého pocházel i zakladatel obce Rudlinus z Ludrové a Štiavnice. Na levém břehu se nacházela Villa Ludrová, která byla součástí Ružomberku jako jedna z jeho částí (spolu s Bílým Potokem, Vlkolíncem a Černovou). Ke sjednocení Zemianské Ludrové a Villy Ludrové došlo v srpnu roku 1953.\n\nObec Ludrová se nachází v ústí Ludrovské doliny přibližně 4 km východně od Ružomberku. Je situována ve směru sever – jih. Obec je obklopena menšími masivy Páncové a Čerienu, které tvoří podhůří Nízkých Tater.\nSousedí s obcemi Štiavnička, Liptovská Štiavnica a přímo s Ružomberkem (Bílým potokem). Obec je obklopena mnohými poli a políčky, které se zařezávají do okolního terénu.\n\nNávrh současného znaku obce respektuje skutečnost, že vznikla spojením dvou odlišně se vyvíjejících celků.\nZnak tvoří v červeném poli po zelené pažitu doleva kráčející stříbrná husa se zlatým zobákem a nohama. Nad ní se vznáší stříbrná heraldická růže se zelenými lístky a zlatým semeníkem zprava vodorovně prostřelená zlatým šípem.\nHusu v kombinaci s heraldickou růží nepoužívá žádná jiná obec na Slovensku.\n\nV katastrálním území obce, v lokalitě Kout, se nachází opevněný gotický kostel Všech svatých z 13. století se vzácnými freskami z 15. století. Je součástí Liptovského muzea v Ružomberku.\n\n\n"}
{"id": "1140653", "url": "https://cs.wikipedia.org/wiki?curid=1140653", "title": "Kaple Panny Marie Pomocné (Děčín)", "text": "Kaple Panny Marie Pomocné (Děčín)\n\nKaple Panny Marie Pomocné v Děčíně je drobnější sakrální stavbou stojící mezi kostela sv. Václava a Blažeje a budovou magistrátu (dříve okresní úřad, ještě dříve budova jezuitské koleje). Přístupná je od západu portálem s mříží. Kaple je chráněna jako kulturní památka.\n\nPochází z roku 1726 a tvořila původně součást tzv. \"selského hřbitova\" založeného koncem 16. století. Hřbitov byl v 19. století zrušen a v roce 1879 byl přeměněn na park a \"náměstí Theodora Körnera\". Později upravená plocha s kaplí překážela novodobé výstavbě a proto byla kaple v roce 1927 přesunuta na protější stranu ulice do sousedství kostela sv. Václava a Blažeje. Ve 21. století stojí na počátku \"ulice 28. října\", která vychází z \"Masarykova náměstí\" k severu, po níž vede silnice do Hřenska.\n\nKaple je barokní, čtvercová se zaoblenými rohy, členěná pilastry. Hlavní průčelí je tříosé. Ve střední části průčelí má polokruhově zakončený portál s velkým klenákem a zalamující se římsou. V zaoblených nárožích se nacházejí niky se sochami sv. Dominika a sv. Antonína Paduánského. Nad střední částí je štít se sochou klečícího sv. Jana Nepomuckého v nice. Štít je zakončený segmentovou, volutovitě se stáčející římsou. Nad hlavní osou je sousoší \"Ukřižování Ježíše Krista\" se sv. Maří Magdalenou a sochami Panny Marie a sv. Jana na křídlatými zdmi.\n\nVnitřek kaple je zaklenut kupolí na pendantivech. Oltář Panny Marie je rokokový a v interiéru se naléhají také sochy sv. Josefa a sv. Barbory. Vstupní mříž je barokní, tepaná.\n\n"}
{"id": "1140654", "url": "https://cs.wikipedia.org/wiki?curid=1140654", "title": "Trubýši", "text": "Trubýši\n\nTrubýši (Siphonophora) jsou řád mořských polypovců tvořících kolonie z diferencovaných jedinců na základě pučení. Kolonii pojí dohromady tzv. centrální stvol (coenosac). Na vrcholu se nachází vzdušný vak (pneumatofor), který vstřebáváním či vylučováním vzduchu umožňuje stoupání či klesání kolonie ve vodě. Pod pneumatoforem jsou plovací medúzoidy (nektofory), v kolonii se dále nachází trávící polypy (gastrofory) s knidoblasty a pohlavní polypy s gonádami (gonofory). Jsou draví, kořist ochromují nebo usmrcují žahavými buňkami a díky svému jedu mohou být nebezpeční i člověku. Je známo asi 150 druhů.\n\n"}
{"id": "1140655", "url": "https://cs.wikipedia.org/wiki?curid=1140655", "title": "ATP Shenzhen Open 2015 – mužská čtyřhra", "text": "ATP Shenzhen Open 2015 – mužská čtyřhra\n\nDo soutěže mužské čtyřhry na tenisovém turnaji ATP Shenzhen Open 2015 nastoupilo šestnáct dvojic. Obhájcem titulu byl nizozemsko-rumunský pár Jean-Julien Rojer a Horia Tecău, jehož členové do turnaje nezasáhli.\n\nVítězem čtyřhry se stal nenasazený pár složený z Izraelce Jonatana Erlicha a Brita Colina Fleminga, když ve finále zdolal australsko-brazilské turnajové dvojky Chrise Guccioneho a Andrého Sá výsledkem 6–1 a 6–7, až v superitebreaku poměrem míčů [10–6]. Oba šampioni tak získali premiérový společný titul z deblu, jenž pro Erlicha představoval osmnácté turnajové vítězství ze čtyřhry na okruhu ATP Tour a pro Fleminga osmou takovou deblovou trofej.\n\nVítězové si do žebříčku ATP připsali 250 bodů.\n\n"}
{"id": "1140659", "url": "https://cs.wikipedia.org/wiki?curid=1140659", "title": "Malaysian Open, Kuala Lumpur 2015 – mužská čtyřhra", "text": "Malaysian Open, Kuala Lumpur 2015 – mužská čtyřhra\n\nDo soutěže mužské čtyřhry na tenisovém turnaji Malaysian Open, Kuala Lumpur 2015 nastoupilo šestnáct dvojic. Obhájcem titulu byla polsko-indická dvojice Marcin Matkowski a Leander Paes, jehož členové nestartovali společně. Matkowski se rozhodl deblové soutěže nezúčastnit. Spoluhráčem Paese se stal Bulhar Grigor Dimitrov, s nímž v 1. kole nestačil na australsko-britský pár Rameez Junaid a Jonathan Marray.\n\nVítězem čtyřhry se stal druhý nasazený filipínsko-finský pár složený z Treata Conrada Hueyeho a Henriho Kontinena, který ve finále zdolal turnajové jedničky Ravena Klaasene z Jihoafrické republiky a Rajeeva Rama ze Spojených států výsledkem 7–6 a 6–2. Oba šampioni tak získali druhý společný titul z deblu, jenž pro Hueyeho představoval šesté turnajové vítězství ze čtyřhry na okruhu ATP Tour a pro Kontinena rovněž šestou takovou deblovou trofej.\n\nOba šampioni si do žebříčku ATP připsali 250 bodů.\n\n"}
{"id": "1140663", "url": "https://cs.wikipedia.org/wiki?curid=1140663", "title": "Tomáš Doležal (lední hokejista)", "text": "Tomáš Doležal (lední hokejista)\n\nTomáš Doležal (* 29. září 1990, Jyväskylä) je český lední hokejista hrající na pozici útočníka. Je jedním ze synů někdejšího československého reprezentanta Jiřího Doležala st. Momentálně působí v klubu HC Zubr Přerov.\n\nSvá dorostenecká a juniorská léta strávil v týmu HC Slavia Praha. Prošel si i mládežnickými reprezentačními výběry. Poprvé byl v ročníku 2006/2007 nominován do reprezentace U17. O rok později pomáhal již v U18 při úspěšném mistrovství divize 1, po kterém národní tým postoupil zpět mezi elitní kategorii. V ročníku 2009/2010 reprezentoval na mistrovství světa juniorů v Kanadě.\n\nV sezóně 2009/2010 ale vedle juniorských utkání za Slavii odehrál již i první utkání za muže, konkrétně za Havlíčkův Brod. Během následující sezóny vedle juniorů Slavie odehrál utkání i za muže Slavie a dále za Beroun a Litoměřice. Ročník 2012/2013 nastoupil v utkáních jak mužů Slavie, tak posléze též Berouna. Část dalších dvou sezón strávil ve Slavii a v Litoměřicích. Od ročníku 2015/2016 hrál v první hokejové lize v barvách Slavie. Zde na začátku listopadu 2015 skončil a pokračoval v týmu HC Verva Litvínov. V listopadu 2017 přišel na měsíční hostování s opcí, která mu byla uplatněna, do konce sezóny do prvoligového Přerova.\n\nZapočítány jsou zápasy v základní části i v play off v dané sezóně.\n\nAktuální k 5. prosinci 2019\n"}
{"id": "1140665", "url": "https://cs.wikipedia.org/wiki?curid=1140665", "title": "Marko Šuler", "text": "Marko Šuler\n\nMarko Šuler (* 9. března 1983, Slovinský Hradec, SFR Jugoslávie) je slovinský fotbalový obránce a reprezentant, který působí v klubu NK Maribor.\n\n\nMarko Šuler působil ve slovinské mládežnické reprezentaci U21.\n\nV A-mužstvu Slovinska debutoval 26. března 2008 v přátelském zápase proti týmu Maďarska (výhra 1:0).\n\nZúčastnil se Mistrovství světa 2010 v Jihoafrické republice, kde Slovinci obsadili se čtyřmi body nepostupovou třetí příčku základní skupiny C. Šuler nastoupil ve všech třech zápasech skupiny (postupně proti Alžírsku, USA a Anglii).\n\n\n"}
{"id": "1140666", "url": "https://cs.wikipedia.org/wiki?curid=1140666", "title": "Třída Sentinel (2011)", "text": "Třída Sentinel (2011)\n\nTřída Sentinel (jinak též Fast Response Cutter – FRC) je třída kutrů Pobřežní stráže Spojených států amerických vyvinutých v rámci rozsáhlého modernizačního programu \"Integrated Deepwater System Program\" (IDS) na základě nizozemského typu Damen Stan Patrol 4708. Ve službě nahrazují zastaralé kutry třídy \"Island\". Prototypová jednotka byla do služby přijata v roce 2012. Do ledna 2020 bylo do služby přijato 36 jednotek této třídy. Plánovaná životnost plavidla této třídy dosahuje 20 let.\n\nCelkem je pobřežní stráží plánováno zakoupení 58 jednotek této třídy. Prototyp byl postaven v letech 2010–2012 loděnicí Bollinger Shipyards. Ta staví i ostatní plavidla této třídy. Do března 2016 bylo předáno celkem 16 kutrů této třídy. Do srpna 2019 bylo dokončeno 33 plavidel. Do roku 2019 bylo závazně objednáno 56 plavidel, přičemž pobřežní stráž má na zbývající dva kusy opci.\n\nJednotky třídy \"Sentinel\":\nPlavidla jsou vybavena vyhledávacím a navigačním radarem SPS-78 a vyhledávacím radarem SPS-50. Ze záďové rampy je spouštěn jeden inspekční člun RHIB. Výzbroj tvoří 25mm kanón Bushmaster v dálkově ovládané zbraňové stanici a čtyři 12,7mm kulomety M2HB. Pohonný systém tvoří dva diesely MTU 20V4000 M93L, každý o  výkonu 4300 kW. Nejvyšší rychlost přesahuje 28 uzlů.\n"}
{"id": "1140667", "url": "https://cs.wikipedia.org/wiki?curid=1140667", "title": "Václav Tomek (lední hokejista)", "text": "Václav Tomek (lední hokejista)\n\nVáclav Tomek (* 3. srpna 1993 Praha) je český lední hokejista hrající na postu pravého křídelního útočníka. Mládežnická léta strávil v celku HC Slavia Praha. Během sezóny 2013/2014 odehrál svá první tři utkání za mužský výběr tohoto týmu. Následující rok vedle mužů Slavie hrál i v barvách Havlíčkova Brodu. V sezóně 2015/2016 opět nastupuje za svůj mateřský celek Slavie Praha.\n"}
{"id": "1140672", "url": "https://cs.wikipedia.org/wiki?curid=1140672", "title": "Ronald Knot", "text": "Ronald Knot\n\nRonald Knot (* 3. srpna 1994 Praha) je český lední hokejista hrající na pozici obránce. Svá dorostenecká a juniorská léta strávil v celku HC Slavia Praha. Premiérové utkání v mužské soutěži odehrál během sezóny 2012/2013 opět v barvách tohoto pražského týmu. Za jeho účinkování ho chválil i trenér mužstva Vladimír Růžička. Následující dvě sezóny nastupoval střídavě za muže a za juniory Slavie Praha. Účastnil se také v sezóně 2014/2015 baráže, v níž Slavia po 21 letech v nejvyšší soutěži sestoupila. Následující sezónu – 2015/2016 – tráví v pražské Slavii.\n\nNa přelomu let 2013 a 2014 se Knot účastnil mistrovství světa hráčů do 20 let.\n"}
{"id": "1140673", "url": "https://cs.wikipedia.org/wiki?curid=1140673", "title": "Karel Evžen Czernin", "text": "Karel Evžen Czernin\n\nKarel Evžen Czernin též Karl Eugen Czernin (27. září 1920 Jemčina – 18. května 1940 západně od města Le Chesne, Francie) byl hrabě z rodu Černínů.\nStudoval práva, která musel přerušit po vypuknutí války a byl nucet nastoupit do německé armády. Byl přiřazen k pluku, který měl posádku v Prusku. Tento pluk byl po vypuknutí války nasazen ve Francii a Karel Czernin padl u městečka Le Chesne.\n\n"}
{"id": "1140674", "url": "https://cs.wikipedia.org/wiki?curid=1140674", "title": "Jean de Liège", "text": "Jean de Liège\n\nJean de Liège známý také jako Hennequin de Liège (1330, Lutych – 1381, Paříž) byl vlámský sochař aktivní ve Francii a Anglii. Není totožný s francouzsko-vlámským sochařem téhož jména, který pracoval v Dijonu.\n\nJean de Liège byl ve svém rodišti autorem náhrobků. V Paříži pracoval od roku 1361, kdy dostal zakázku na náhrobek Johany Bretaňské pro dominikánskou kapli v Orléans. Jeho prestiž rychle rostla a už roku 1364 ho francouzský král pověřil, aby zhotovil sochu krále a královny pro hlavní schodiště Louvru a náhrobek pro srdce krále Karla V. v katedrále v Rouenu. Byl hlavním sochařem francouzského krále Karla V., pro kterého jeho dílna pracovala do roku 1381. Kolem roku 1366 pobýval také v Londýně, kde ve Westminsterském opatství vytvořil náhrobek Filipy z Hainault, manželky krále Eduarda III.\n\nKolem roku 1370–1372 na žádost Jany z Évreux vytesal figury pro náhrobek v opatství Maubuisson blízko Pontoise, kam byla uložena srdce krále Karla IV. a Jany z Évreux.\n\nZ díla Jeana de Liége se zachoval poměrně velký soubor mramorových soch a náhrobků. Vyznačují se vynikajícím zpracováním drapérie u nohou s množstvím záhybů, individuální fyziognomií tváří a jemnými detaily rukou a očí.\n\n\n"}
{"id": "1140676", "url": "https://cs.wikipedia.org/wiki?curid=1140676", "title": "Tomáš Jiránek", "text": "Tomáš Jiránek\n\nTomáš Jiránek (* 8. července 1991) je český lední hokejista hrající na pozici středního útočníka. Svá mládežnická a juniorská léta strávil v klubu BK Mladá Boleslav, pouze během sezóny 2008/2009 odehrál deset utkání za juniory Nymburka. Počínaje ročníkem 2012/2013 odehrál během sezóny vždy několik utkání za Mladou Boleslav a další utkání na hostování v jiném klubu. Část této sezóny strávil v Nymburce, část následující nastupoval za Znojemské Orly v mezinárodní EBEL lize a během ročníku 2014/2015 hostoval v Havířově. Ročník 2015/2016 hraje na hostování v klubu HC Slavia Praha.\n"}
{"id": "1140679", "url": "https://cs.wikipedia.org/wiki?curid=1140679", "title": "David Šafránek", "text": "David Šafránek\n\nDavid Šafránek (* 20. července 1991) je český lední hokejista hrající na pozici útočníka. Svá mládežnická léta strávil v klubu Mountfield HK. Během sezóny 2009/2010 odehrál vedle 34 utkání za královéhradecké juniory také 12 zápasů za HC Hronov. Celý následující ročník strávil mezi juniory Komety Brno. Od sezóny 20111/2012 až do 2014/2015 do utkání nastupoval v dresu kolínského mužstva. Ročník 2015/2016 tráví Šafránek na hostování v celku HC Slavia Praha.\n"}
{"id": "1140680", "url": "https://cs.wikipedia.org/wiki?curid=1140680", "title": "Ishmael Beah", "text": "Ishmael Beah\n\nIshmael Beah (* 23. listopadu 1980 Mogbwemo) je bývalý dětský voják a lidskoprávní aktivista pocházející ze Sierra Leone. V dětství se jako voják zúčastnil bojů občanské války ve své vlasti. Proslavil se vydáním autobiografické knihy \"Došel jsem daleko\" (v anglickém originálu \"A Long Way Gone\"), v níž popsal své zkušenosti z války a svého následného znovuzapojení se do společnosti.\n\n\n"}
{"id": "1140684", "url": "https://cs.wikipedia.org/wiki?curid=1140684", "title": "Kurdlan", "text": "Kurdlan\n\nKurdlan (β-1,3-glukan) je polysacharid s vysokou molekulovou hmotností, derivát glukózy. Vyrábí se bakteriální fermentací, například pomocí nepatogenních bakterií \"Agrobacterium biobar\", zkoumá se i možnost jeho získávání pomocí \"Alcaligenes faecalis\".\n\nPoužívá se jako zahušťovací přídavná látka do potravin pod názvem E 424, v EU není povolen.\n"}
{"id": "1140685", "url": "https://cs.wikipedia.org/wiki?curid=1140685", "title": "Krzysztof Charamsa", "text": "Krzysztof Charamsa\n\nKrzysztof Olaf Charamsa (* 5. srpna 1972 Gdyně) je suspendovaný polský katolický kněz, bývalý druhý sekretář Mezinárodní teologické komise působící při Kongregaci pro nauku víry ve Vatikánu, teolog a básník. Specializuje se na systematickou teologii, fundamentální teologii a metodologii teologie.\n\nV roce 1997 byl vysvěcen na kněze. V letech 1991–1993 studoval v semináři v Pelplinu, následně na teologické fakultě v Luganu (v letech 1993–1997) a na Papežské univerzitě Gregoriana v Římě, kde v roce 2002 získal doktorát. Od roku 2004 do roku 2015 přednášel teologii na Papežském ateneu Regina Apostolorum a od roku 2009 do roku 2015 také na Papežské univerzitě Gregoriana. V roce 2008 získal čestný titul kaplan Jeho Svatosti. Od roku 2011 do roku 2015 byl druhým sekretářem Mezinárodní teologické komise.\n\nBěhem tiskové konference, kterou svolal 2. října 2015, udělal veřejný coming out své homosexuality a oznámil, že žije s partnerem. Mluvčí Vatikánu Federico Lombardi reagoval prohlášením, že v souvislosti s tím se Charamsa bude muset zříct svých funkcí v teologické komisi a na papežských vysokých školách.\n\n\n\n"}
{"id": "1140686", "url": "https://cs.wikipedia.org/wiki?curid=1140686", "title": "Dolní Okna", "text": "Dolní Okna\n\nDolní Okna (jinak též \"Poustka\", \"\") je zaniklá osada v okrese Česká Lípa v bývalém vojenském prostoru Ralsko, kvůli jehož založení zanikla. Ležela asi 4 km severovýchodně od Kuřívod a zhruba 7 km východojihovýchodně od Mimoně. Byla správně podřízena nedaleké, rovněž zaniklé obci Okna (pozn.: nezaměňovat tuto obec s vzdálenější obcí Okna na jihozápadě, německy označovanou jako \"Woken bei Hirschberg\", tj. \"Okna u Doks\"). Původní zabrané katastrální území bylo \"Okna\", současné je \"Ploužnice pod Ralskem\" v novodobém městě Ralsko. \n\nOsada ležela v nadmořské výšce přibližně 320 m, asi 4 km vzdušnou čarou severovýchodně od Kuřívod u okraje mokřadní nivy Ploužnického potoka na jeho levém břehu, při severní straně silnice z Hvězdova do Jablonečku, po níž vede cyklostezka č. 241. Nyní je toto místo porostlé lesem. V současnosti je celá tato oblast uvnitř obory Židlov. Z osady se nedochovaly žádné výraznější pozůstatky. V katastru nemovitostí je území někdejší obce evidováno jako lesní pozemek, který je v majetku České republiky.\n\nMezi Dolními Okny a Okny u pramene Ploužnického potoka stála myslivna. Z někdejší myslivny zůstaly jen základy a několik starých stromů. Ve svahu poblíž se zachovaly dva sklepy, postavené z pískovcových kvádrů. V jednom z nich vyvěrá boční pramen Ploužnického potoka, který byl využíván jako zdroj pitné vody pro myslivnu.\n\nVesnice Poustka neboli Dolní Okna vznikla pravděpodobně až v době po třicetileté válce. Před 1. světovou válkou byly v Poustce a Oknech varny smůly. Po 1. světové válce byla u silnice do Mimoně ještě poslední provozovna, kde se vyrábělo pálením dřevěné uhlí.\n\nPři sčítání lidu roku 1921 bylo v Dolních Oknech 5 domů s 26 obyvateli výhradně německé národnosti. Farní úřad byl v Jablonečku, zdravotní obvod v Kuřívodech, četnická stanice, pošta a telegraf v Olšině (4,5 km) a železniční stanice v Mimoni (9,5 km).\n\n"}
{"id": "1140689", "url": "https://cs.wikipedia.org/wiki?curid=1140689", "title": "Viktor Pešta", "text": "Viktor Pešta\n\nViktor Pešta (* 15. července 1990) je český bojovník smíšených bojových umění (MMA). Stal se druhým Čechem, který se dostal do prestižní UFC. V těžké váze je držitelem titulu organizace GCF a světového titulu asociace WASO. Podle žebříčků je nejlepším českým MMA bojovníkem těžké váhy. Pešta trénuje v pražském Penta Gymu a floridském Hard Knocks 365. \n\nV roce 2006, na začátku své kariéry, začal Viktor trénovat Tradiční Musado pod vedením Víta Skalníka. Tradiční Musado je civilní verze Musada, systému pro boj z blízka užívaném Armádou České republiky. V roce 2008 se začal připravovat na zápas v MMA pod vedením Jiřího Veseckého v jeho rodné Příbrami. Poté se přestěhoval do Prahy, aby mohl studovat na vysoké škole a více se rozvíjet v MMA. V Praze začal trénovat v žižkovském MMA klubu Penta Gym.\nSvůj první amatérský zápas měl v roce 2010. Téhož roku zažil svůj profesionální MMA debut.\nJeho poslední zápas v Česku byl se šampionem GCF v těžké váze Lukášem Ťupou. \nPešta vyhrál v prvním kole svou signaturou, Bábou pod kořenem, což je přezdívka daná jeho příznivci pro údery z posedu na kříž. Tím se stal novým šampionem GCF a českou jedničkou mezi MMA bojovníky v těžké váze.\n\nV zahraničí začal být známý pro své webové stránky letmebeyoursparringpartner.com. V roce 2014 podepsal smlouvu s UFC na šest zápasů a svůj debut si odbyl na UFC Fight Night 41 proti Ruslanu Magomedovovi. Propuštěn z této organizace byl v roce 2017 po sérii tří porážek v řadě. Osudným se mu stal zápas proti Oleksiy Oliynykovi. Tento zápas ho ovšem dostal do povědomí mnoha fanoušků, protože se stal prvním bojovníkem v historii UFC, který byl poražen technikou jménem Ezekiel choke.\n\nPo propuštění z UFC bojoval na českém galavečeru XFN 3 s Polákem Michałem „Masakra“ Kitou. Ke konci roku 2017 se Viktor upsal ruské organizaci Fight Nights Global.\n\nNa turnaji Fight Nights Global 79 se utkal s Alexeiem Kudinem, kterého 8 vteřin před koncem prvního kola utáhl technikou rear naked choke.\n\nPoté na turnaji Fight Nights Global 84 porazil na body Alexandera Gladkova. Viktor měl celou dobu převahu, ale v zápase se téměř nic nestalo.\n\nNásledně začaly finanční problémy ruské organizace a Pešta byl nejprve uvolněn na zápas s Jemeljaněnkem (do jiné ruské organizace RCC) a poté na začátku roku 2019 byla smlouva s Fight Nights Global pro tyto problémy ukončena.\n\nNa tomto galavečeru se utkal s velkým jménem. Jeho soupeřem byl Alexander Jemeljaněnko. Bratr slavného Fjodora Jemeljaněnka. Zápas se pro Peštu vyvíjel dobře, první kolo jednoznačně vyhrál. Ve druhém začal taky docela dobře, ale po polovině tohoto kola mu začala docházet energie. Když se pomalu blížil konec druhého kola, Jemeljaněnko Viktora ukončil technickým KO po sérii úderů.\n\n6. dubna 2019, necelých devět měsíců od zápasu s Jemeljaněnkem, se Pešta utkal s Chorvatem Ivanem Vitasovićem pod organizací Night of Warriors v Liberci. Pešta zvítězil ve třetím kole technikou rear naked choke a získal světový titul organizace WASO v těžké váze.\n"}
{"id": "1140694", "url": "https://cs.wikipedia.org/wiki?curid=1140694", "title": "Kostel Nanebevzetí Panny Marie (Arnoltice)", "text": "Kostel Nanebevzetí Panny Marie (Arnoltice)\n\nKostel Nanebevzetí Panny Marie v Arnolticích je barokní sakrální stavbou stojící po západní straně návsi uprostřed areálu hřbitova v obci Arnoltice v okrese Děčín v Ústeckém kraji. Od roku 1966 je kostel chráněn jako nemovitá kulturní památka.\n\nKostel byl postaven na místě staršího kostela, z něhož se zachoval pozoruhodný barokní deskový náhrobník, opřený o jižní zeď současného kostela. Stávající kostel byl postaven v letech 1757–1758 Janem Václavem Koschem. Vyhořel do základů 1. listopadu 1906 díky nedbalosti duchovního správce, který v něm zapomněl na noc zhasnout svíčky. Pro svou nedbalost byl duchovní správce litoměřickým biskupem odvolán z funkce. V roce 1907 byl kostel znovu obnoven, původní barokní vnitřní zařízení však bylo téměř zcela zničeno. K větší opravě došlo v roce 1959. V období přelomu druhého a třetího tisíciletí bylo další postupné chátrání kostela jen částečně odvráceno novou střechou, opravou sakristie a pásem opravené omítky.\n\nV rámci Programu záchrany architektonického dědictví 1995-2014 bylo na opravu kostela čerpáno 3 900 000 Kč.\nKostel se nachází uprostřed hřbitovního areálu, ohrazeného eliptickou zdí. Stavba je barokní (někdy uváděna jako rokoková), jednolodní a obdélná. Má užší, trojboce uzavřený presbytář s dvěma přízemními čtvercovými sakristiemi po stranách. Nad průčelím kostela je věž. Hlavní průčelí je tříosé, s lizénovými rámci a věží nad středním rizalitem, zakončeným štítem. V boční části průčelí jsou niky se sochami sv. Jana Nepomuckého a sv. Václava. V ose středního rizalitu je portál se supraportou, velkým klenákem a rokokovým ornamentem. Na ním je okno. Věž má zkosená nároží, lizénové rámci a polokruhově zakončená okna. Kryta je cibulovou bání. K věži jsou připojeny volutové zdi se sochami světců-biskupů na pilířích. Boční fasády mají obdélné portály a presbytář členěny lizénovými rámci a okny. Některá z nich mějí odsazený polokruh a supraportu s rokajovou výzdobou. Sakristie jsou se zkosenými nárožími a střechu mají mansardovou.\n\nStěny presbytáře jsou členěny pilíři s pilastry. Závěr je členěn širokým přízedním pilířem a pilastry s mohutným kladím. Kostel má valenou klenbu s dvěma lunetami, pásem a konchou. Loď má zkosená nároží a je členěna přízedními pilíři s dvojicemi pilastrů rokokově zdobených, a mohutnými úseky kladí, na něž se sbíhají valené pásy vysoké zrcadlové klenby s lunetami. Kruchta je zděná, balkónovitá, podklenutá plackou a dvěma pásy, které se sbíhají na přízední pilířky. Po stranách podkruchtí jsou dvě prostory.\n\nVnitřní zařízení (pokud se zachovalo) je převážně pseudobarokní (pseudorokokové), pořízené po zničujícím požáru 1. listopadu 1906. Kazatelna pochází ze 2. poloviny 18. století. Dvě rokokové zpovědnice jsou opatřeny reliéfy. V jižní boční fasádě kostela je zazděn barokní náhrobník (s chronogramy 1717 a 1742) s plochým reliéfem lodi na vlnách.\n\nVídeňská firma Franz Josef Swoboda postavila počátkem 20.století v chrámu Nanebevzetí Panny Marie romantický osmirejstříkový nástroj s pneumatickou kuželkovou trakturou. Principal v prospektu rekvírován, nahrazen zinkovým /autor úpravy není znám/. Měch i vzdušnice několikrát opravovány.\n\nV provozu byly ještě v roce 1968, hrával na ně Dr. Danišovič a Jan Záhora.\n\nCelkový stav nástroje nese známky značného opotřebení, v dezolátním stavu je i elektroinstalace. V roce 1991 varhany prohlédl MUDr. Tomáš Horák za přítomnosti chrastavského organologa Lubomíra Tomšího. Další prohlídka proběhla v r. 1993 za přítomnosti P. Jaroslava Gajdošíka a Janů Záhorových st. a ml. a varhanáře Jiřího Jóna. Konstatován neutěšený stav – nástroj je částečně rozebrán neznámým člověkem, fíbrové trubičky pro pneumatický rozvod se stářím rozpadají na prach a měch neudrží ani minimální tlak. Demontováno dmychadlo Ventus a převezeno do kostela sv. Václava a Blažeje v Děčíně, odkud bylo dmychadlo i s elektromotorem odcizeno.\n\nProhlídka v roce 1999 za přítomnosti varhanářů Jiřího Jóna a Joachima Žura, spolu s J.Záhorou st. určila hrubý odhad ceny pro rekonstrukci, která činila 100 000,- Kč. Z prohlídky sepsán znalecký posudek. V r. 2003 do Arnoltic dovezeno varhanní dmychadlo Laukhuff s motorem MEZ Mohelnice a upravenou komorou firmou Organa Kutná Hora, jako plnohodnotná náhrada za původní dmychadlo Ventus.\n\nV r. 2005 provedena první etapa přívodky elektroinstalace firmou HEL Jaroslava Hrbáčka.\n\nManuál -  Principal 8´\n\n                Burdon 8´\n\n                Salicional 8´\n\n                Aeolina 8´\n\n                Octave 4´\n\n                Corni 4x           (otevřený, krytý)\n\nPedál -     Subbass 16´\n\n                Octavbas 8´ \n\nVzhledem k nezvyklé akustice chrámové lodi bez oblouků a bočních kůrů, tato konfigurace dokáže naplnit celý prostor. Pro tento efekt zde několikrát působil Děčínský pěvecký sbor.\n\nV r. 2013 nechal duchovní správce odpojit kostel od elektrického proudu pro nevyužívání, bohoslužby 1x týdně se konají v kapli na přilehlé faře.  \n\nNa základě průzkumu a posouzení zdejšího archivního notového materiálu, bylo předběžně dohodnuto s organologickou sekcí, že v rámci letní aktivity bude provedena digitalizace tohoto notového materiálu. Účast přislíbil Lukáš Rydlo se spolupracovníky Tomášem Weissarem, Václavem Konvalinkou a Pavlou Jůzovou. Z prozkoumaných vzorků je již předem utvořen závěr, že hudební chrámový život této farnosti v meziválečném období zde byl na vysoké úrovni. A archivním soupisem bude navázáno na krásné předsevzetí o dokumentaci zdejšího kůru, které si před lety stanovili varhaničtí kolegové Igor Heinz a Jan Záhora st.            \n\nKolem kostela je hřbitov v jehož zdi jsou tři brány s lizénami a trojúhelníkovými štíty. Dále je zde, v pilastrových edikulách s reliféry, čtrnáct zastavení \"Křížové cesty\" z druhé poloviny 18. století. Za hřbitovní zdí severně od kostela se nalézá budova fary. Je jednopatrová z roku 1774. Při obnově po požáru v roce 1906 byla secesně upravená. Vede k ní barokní brána se soškou sv. Jana Nepomuckého. Na návsi se nachází socha Immaculaty z roku 1736 (s chronogramem). Východně od kostela je pomník padlým z válek 1859 (s Piemontem) a 1866 (s Itálií a Pruskem).\n\n"}
{"id": "1140705", "url": "https://cs.wikipedia.org/wiki?curid=1140705", "title": "FK Skalka 2011", "text": "FK Skalka 2011\n\nFotbalový klub Skalka 2011 je moravský fotbalový klub z obce Skalka, hrající od sezony 2014/15 Okresní přebor Prostějovska. Klub byl založen v roce 2011 a své domácí zápasy hraje na hřišti v Klenovicích na Hané.\n\n \n\nPoznámky:\n\n"}
{"id": "1140718", "url": "https://cs.wikipedia.org/wiki?curid=1140718", "title": "Zlatan Ljubijankić", "text": "Zlatan Ljubijankić\n\nZlatan Ljubijankić (* 15. prosince 1983, Lublaň, SFR Jugoslávie) je slovinský fotbalový útočník a reprezentant, který působí v japonském klubu Urawa Red Diamonds.\n\nZa rok 2007 byl vyhlášen vítězem ve slovinské anketě Fotbalista roku.\n\nVe Slovinsku působil v klubech ND Slovan a NK Domžale. V letech 2008–2012 byl hráčem belgického klubu KAA Gent. V roce 2012 odešel za fotbalovým angažmá do Japonska do týmu Omiya Ardija, kde strávil dva roky. V roce 2014 přestoupil do jiného japonského mužstva Urawa Red Diamonds.\n\nZlatan Ljubijankić působil ve slovinské mládežnické reprezentaci U21.\n\nV A-mužstvu Slovinska debutoval 28. 2. 2006 na přípravném turnaji Cyprus International Tournament proti domácímu týmu Kypru (výhra 1:0).\n\nZúčastnil se Mistrovství světa 2010 v Jihoafrické republice, kde Slovinci obsadili se čtyřmi body nepostupovou třetí příčku základní skupiny C. Ljubijankić nastoupil ve všech třech zápasech skupiny (postupně proti Alžírsku, USA a Anglii). Proti USA se gólem podílel na remíze 2:2.\n\n\n"}
{"id": "1140720", "url": "https://cs.wikipedia.org/wiki?curid=1140720", "title": "Jacksonův ostrov", "text": "Jacksonův ostrov\n\nJacksonův ostrov () je arktický ostrov ve střední části souostroví Země Františka Josefa v Severním ledovém oceánu.\n\nRozloha ostrova je 510 km² a nejvyšší vrchol dosahuje výšky 481 m n. m. Většina jeho povrchu je s výjimkou několika malých oblastí na pobřeží zaledněná. Na severovýchodní straně se nachází hluboký \"De Longův záliv,\" který od sebe odděluje dva poloostrovy. Z jižní strany je tento záliv ohraničen \"Bystrovovým mysem\" pojmenovaným podle ruského paleontologa Alexeje Bystrova. Na západním pobřeží se nacházejí kolonie alkounů malých.\n\nSamotný ostrov byl pojmenován na počest anglického polárníka F. G. Jacksona, který v souostroví se svou expedicí prozkoumal a pojmenoval několik ostrovů. Na \"Norském mysu\" v západní části ostrova přezimovali v letech 1895–1896 Fridtjof Nansen a Hjalmar Johansen poté, co se jim nepovedlo dosáhnout severního pólu. Zbytky jejich chaty dosud existují.\n\n"}
{"id": "1140724", "url": "https://cs.wikipedia.org/wiki?curid=1140724", "title": "Bojan Jokić", "text": "Bojan Jokić\n\nBojan Jokić (* 17. května 1986, Kranj, SFR Jugoslávie) je slovinský fotbalový obránce a reprezentant, který působí v klubu Villarreal CF.\n\n\nBojan Jokić působil ve slovinské mládežnické reprezentaci U21.\n\nV A-mužstvu Slovinska debutoval 28. 2. 2006 na přípravném turnaji Cyprus International Tournament proti domácímu týmu Kypru (výhra 1:0).\n\nZúčastnil se Mistrovství světa 2010 v Jihoafrické republice, kde Slovinci obsadili se čtyřmi body nepostupovou třetí příčku základní skupiny C. Jokić nastoupil ve všech třech zápasech skupiny (postupně proti Alžírsku, USA a Anglii).\n\n\n"}
{"id": "1140730", "url": "https://cs.wikipedia.org/wiki?curid=1140730", "title": "Edna (počítačová hra)", "text": "Edna (počítačová hra)\n\nEdna je počítačová hra z roku 1997. Vytvořil ji tým českých vývojářů známých jako Black Raven. Vydavatelem byla společnost Signum, přičemž plná verze hry vyšla v časopise Game Star.\n\nHlavní postavou hry je sudička Edna. Jednou jí samolibý král odmítl nechat předpovědět budoucnost své dcery. Edna se proto rozhodne pomstít králi, i královně. Musí však napřed najít spojence. To však není jednoduché, protože ne každému může Edna věřit.\n\nJedná se o 2D adventuru hranou jako plošinovka. Hráč ovládá Ednu, přičemž může sbírat předměty do inventáře, skákat, či používat kouzla. Inventář je omezený pouze na 3 předměty a hráč musí proto zvažovat, který bude potřebovat. K postupu také musí hráč mluvit s různými bytostmi, které Edně občas zadají úkol, či něco dají, i když proto musí hráč většinou něco udělat. Hra připomíná svojí hratelností herní sérii Dizzy.\n"}
{"id": "1140733", "url": "https://cs.wikipedia.org/wiki?curid=1140733", "title": "Robert Koren", "text": "Robert Koren\n\nRobert Koren (* 20. září 1980, Radlje ob Dravi, SFR Jugoslávie) je slovinský fotbalový záložník a bývalý reprezentant, který působí v klubu Melbourne City FC.\n\n\nRobert Koren působil ve slovinské mládežnické reprezentaci U21.\n\nV A-mužstvu Slovinska debutoval 2. 4. 2003 v kvalifikačním zápase v Lublani proti týmu Kypru (výhra 4:1). Celkem odehrál v letech 2003–2011 za slovinský národní tým 61 zápasů a vstřelil 5 branek.\n\nZúčastnil se Mistrovství světa 2010 v Jihoafrické republice, kde Slovinci obsadili se čtyřmi body nepostupovou třetí příčku základní skupiny C. Koren nastoupil ve všech třech zápasech skupiny (postupně proti Alžírsku, USA a Anglii). V utkání proti Alžírsku vsítil vítězný gól na konečných 1:0. Na šampionátu byl kapitánem týmu.\n\n\n"}
{"id": "1140734", "url": "https://cs.wikipedia.org/wiki?curid=1140734", "title": "Oswald", "text": "Oswald\n\nOswald je mužské křestní jméno germánského původu znamenající \"božský vládce\". Jméno je odvozeno ze slov \"os\" – „bůh“ a \"weald\" – „vládnout“. Česky může být i Osvald.\n\n\n\n\n\n"}
{"id": "1140735", "url": "https://cs.wikipedia.org/wiki?curid=1140735", "title": "Kulcita", "text": "Kulcita\n\nKulcita (\"Culcita\") je jediný rod čeledi kulcitovité kapradin z řádu cyateotvaré. Jsou to pozemní kapradiny s vícenásobně zpeřenými velkými listy. Patří do příbuzenstva stromových kapradin, nevytvářejí však větší kmen. Rod zahrnuje pouze 2 druhy, z nichž jeden (kulcita velká) roste v Makaronézii a na Pyrenejském poloostrově a druhý v tropické Americe.\n\nKulcity jsou pozemní kapradiny. Oddenek je plazivý nebo vystoupavý, bez chlupů nebo šupin. Stromovité formy nevytvářejí, kmen je nanejvýš krátký, na vrcholu hustě pokrytý lesklými, kaštanově hnědými chlupy. Cévní svazky jsou typu solenostélé a jsou obklopeny sklerenchymatickou pochvou. Listy jsou stejnotvaré a velké (obvykle přes 1 metr). Čepel je 3x až 5x zpeřená. Žilnatina je tvořena volnými žilkami. Výtrusné kupky se vytvářejí po straně na koncích žilek a jsou kryté dvouchlopňovou ostěrou. Výtrusy jsou čtyřstěnné, triletní.\n\nRod kulcita zahrnuje 2 druhy a má výrazně disjunktní areál. Kulcita velká (\"Culcita macrocarpa\") se vyskytuje v Makaronézii na Azorských ostrovech, Madeiře a Tenerife a na Pyrenejském poloostrově. Ve Španělsku je rozšířena v Galcii, Andalusii a na pobřeží Kantábrie, v Portugalsku roste při atlantickém pobřeží. Druh \"Culcita coniifolia\" se vyskytuje v tropické Americe od Mexika a Karibských ostrovů po Peru a Brazílii.\n\nKulcita velká je svým výskytem vázána na vlhké poříční a pobřežní lesy a hluboká údolí a často roste v blízkosti vodopádů vytvářejících ve vzduchu jemný aerosol. Americký druh \"Culcita coniifolia\" roste v horských vlhkých a mlžných lesích v nadmořských výškách přibližně od 2000 do 3000 metrů. Vyskytuje se i na vrcholech venezuelských stolových hor.\n\nČeleď \"Culcitaceae\" je sesterskou větví čeledi \"Plagiogyriaceae\". V minulosti byla kladena do blízkosti rodu \"Calochlaena\" v rámci čeledi \"Dicksoniaceae\" (případně byly druhy rodu \"Calochlaena\" součástí rodu \"Culcita\"), fylogenetické studie však blízkou příbuznost nepotvrdily. Čeleď \"Culcitaceae\" byla popsána v roce 1970.\n\n\nKulcita velká je místně pěstována k okrasným účelům a má využití v medicíně.\nRod kulcita není uváděn z žádné české botanické zahrady.\n\n"}
{"id": "1140739", "url": "https://cs.wikipedia.org/wiki?curid=1140739", "title": "Protisvit", "text": "Protisvit\n\nProtisvit je slabá záře na nočním nebi v okolí bodu naproti poloze Slunce. Jde vlastně o zesílení zvířetníkového světla.\n\nPodobně jako zvířetníkové světlo vzniká protisvit kvůli rozptylu slunečního světla na částicích meziplanetárního prachu, ten se nejvíce nachází kolem ekliptiky a nejvyšší koncentrace prachu je kolem libračního bodu L soustavy Země<nowiki>-</nowiki>Slunce, který se nachází na vnější straně prodloužené spojnice Slunce-Země, tedy při pozorování ze Země naproti Slunci.\n\nPrvní, kdo popsal tento jev, byl francouzský astronom a profesor Esprit Pezenas v roce 1730.\nProtisvit rovněž pozoroval Alexander von Humboldt během své cesty do Jižní Ameriky v letech 1799-1803. Humboldt dal tomuto jevu dnes v mnoha jazycích používaný název Gegenschein..\n\nV dnešní době je protisvit kvůli světelnému znečištění na většině obývaných míst neviditelný, lze jej spatřit prakticky pouze při stupni světelného znečistění B1.\n"}
{"id": "1140743", "url": "https://cs.wikipedia.org/wiki?curid=1140743", "title": "Alfons Portugalský (1263–1312)", "text": "Alfons Portugalský (1263–1312)\n\nAlfons Portugalský (8. února 1263, Lisabon – 2. listopadu 1312, Lisabon) byl portugalský infant, syn krále Alfonse III. Portugalského a jeho druhé manželky Beatrix Kastilské. Měl titul pána z Portalegre, Castelo de Vide, Arronches, Marvão a Lourinhy.\n\nNarodil se 8. února 1263 a roku 1287 se oženil s Violante Manuel, dcerou kastilského infanta Manuela Kastilského.\n\nZemřel 2. listopadu 1312 v Lisabonu.\n\n"}
{"id": "1140745", "url": "https://cs.wikipedia.org/wiki?curid=1140745", "title": "Národní park Serra da Capivara", "text": "Národní park Serra da Capivara\n\nNárodní park Serra da Capivara je jedním z brazilských národních parků nacházející se na východě země ve spolkovém státě Piauí. Založen byl v roce 1979 a od roku 1991 figuruje na seznamu světového kulturního dědictví UNESCO. Nachází se v semiaridním regionu Caatinga, na rozvodí povodí řek Parnaíba a São Francisco. Kromě zachovalého přírodního prostředí jsou předmětem ochrany i mnohá archeologická naleziště a skalní malby z prehistorického období.\n\nV parku bylo objeveno přes 300 archeologických nalezišť, nejstarší z nich z období 50 000 a 30 000 lety před naším letopočtem. Analýzy a zjišťování stáří zde nalezených artefaktů potvrdily tisíciletou přítomnost člověka v této oblasti. Prokazatelné stáří nalezených předmětů bylo důležitým podkladem revoluce klasických teorií o příchodu člověka na americký kontinent přes Beringovu úžinu. Podle studií zde žili lovci a sběrači, následně již zemědělská společnost. Serra da Capivara patří k nejvýznamnějším archeologickým lokalitám v Jižní Americe, ale i na celém světě.\n\n"}
{"id": "1140746", "url": "https://cs.wikipedia.org/wiki?curid=1140746", "title": "Taškent Open 2015 – ženská čtyřhra", "text": "Taškent Open 2015 – ženská čtyřhra\n\nDo soutěže ženské čtyřhry na tenisovém turnaji Taškent Open 2015 nastoupilo šestnáct dvojic. Obhájcem titulu byl pár Aleksandra Krunićová a Kateřina Siniaková, jehož členky nestartovaly společně. Krunićová do turnaje zasáhla po boku Chorvatky Petry Martićové, s níž ve čtvrtfinále nestačila na pár Anna-Lena Friedsamová a Katarzyna Piterová. Spoluhráčkou Siniakové se stala Věra Duševinová.\n\nVítězem čtyřhry se stala druhá nasazená ruská dvojice Margarita Gasparjanová a Alexandra Panovová, která ve finále přehrála Věru Duševinovou z Ruska a Kateřinu Siniakovou z Česka výsledkem 6–1 a 3–6, až v superitebreaku poměrem míčů [10–3]. Obě šampionky tak získali třetí společný titul z deblu, jenž pro Gasparjanovou představoval třetí turnajové vítězství ze čtyřhry na okruhu WTA a pro Panovovou šestou takovou deblovou trofej.\n\nVítězky si do žebříčku WTA připsaly 280 bodů.\n\n"}
{"id": "1140749", "url": "https://cs.wikipedia.org/wiki?curid=1140749", "title": "Jiří Balcárek", "text": "Jiří Balcárek\n\nJiří Balcárek může být:\n\n"}
{"id": "1140750", "url": "https://cs.wikipedia.org/wiki?curid=1140750", "title": "Andraž Kirm", "text": "Andraž Kirm\n\nAndraž Kirm (* 6. září 1984, Lublaň, SFR Jugoslávie) je slovinský fotbalový záložník a reprezentant, který působí v klubu AC Omonia.\n\nVe Slovinsku působil v klubech NK Šmartno, ND Slovan, NK Svoboda Ljubljana a NK Domžale. S Domžale vyhrál dvakrát domácí ligový titul. V letech 2009–2012 byl hráčem polského klubu Wisła Kraków, s nímž v sezóně 2010/11 vyhrál titul v Ekstraklase. V letech 2012–2014 hrál za nizozemský tým FC Groningen. V roce 2014 přestoupil do kyperského mužstva AC Omonia z Nikósie.\n\nAndraž Kirm byl členem slovinské mládežnické reprezentace U21.\n\nV A-mužstvu Slovinska debutoval 22. 8. 2007 v přátelském utkání v Podgorici proti domácímu týmu Černé Hory (remíza 1:1).\n\nZúčastnil se Mistrovství světa 2010 v Jihoafrické republice, kde Slovinci obsadili se čtyřmi body nepostupovou třetí příčku základní skupiny C. Kirm nastoupil ve všech třech zápasech skupiny (postupně proti Alžírsku, USA a Anglii).\n\n\n"}
{"id": "1140753", "url": "https://cs.wikipedia.org/wiki?curid=1140753", "title": "TJ Palavan Bavory", "text": "TJ Palavan Bavory\n\nTJ Palavan Bavory (celým názvem: Tělovýchovná jednota Palavan Bavory) je český fotbalový klub, který sídlí v Bavorech na Břeclavsku v Jihomoravském kraji. Založen byl roku 1952. Klubovými barvami jsou červená a bílá. Od sezony 2013/14 hraje Základní třídu Břeclavska, od sezony 2018/19 ve skupině „A“ (nejnižší soutěž).\n\nNejvětším úspěchem klubu je dvouletá účast v Přeboru Jihomoravského kraje (2008/09 a 2009/10), zejména pak vítězství v sezoně 2009/10. Z důvodu absence mládežnických mužstev však nebyl svazem postup do Divize D umožněn.\n\nZdroj: \n\n\nKopaná se hrála v Bavorech již v letech 1952 – 1955, kdy bylo družstvo dospělých přihlášeno do soutěže. Hrávalo nejnižší třídu tehdejšího Okresu Mikulov, v níž skončilo pokaždé poslední a zanedlouho se rozpadlo. Ke konci 60. let 20. století dospěly do mládežnických let silné ročníky, hrávaly se také zápasy svobodných proti ženatým, horního konce proti dolnímu, dokonce i přátelský zápas s Pernou. K rozhodnutí znovu přihlásit klub do soutěžních klání (od 1970/71) přispěla i nedaleká Klentnice, jejíž činovníci tak učinili dva týdny před bavorskými. Až do roku 2006 startovalo mužstvo výhradně v okresních soutěžích.\n\nV sezoně 2002/03 zde jako hrající trenér působil Roman Kukleta. V letech 2005 – 2010 nastupovali za klub mj. i bývalí prvoligoví hráči jako Radim Vlasák, Lambert Šmíd, Róbert Kafka, Vladimír Michal, Pavel Šustr, Petr Baštař a Peter Hrubina.\n\nV roce 1948 byl určen Místním národním výborem v Bavorech pozemek č. 329 jako hřiště. Původní hřiště kopírovalo terén a bylo ve velkém spádu. Rekonstrukce hřiště začala v roce 1970 srovnáváním terénu. Vápenka Mikulov poskytla bezplatně pásový traktor „Stalinec“, JZD Bavory dodávalo pro tento stroj naftu. Hlínu na nové hřiště navážela auta n. p. Silnice Znojmo, která v té době pracovala na přeložce silnice Brno – Mikulov. Rekonstrukce hřiště trvala rok a hřiště bylo předáno do užívání v sobotu 17. července 1971. První zápas na tomto hřišti se hrál hned následujícího dne proti Vlasaticím. Hřiště bylo bez trávy, hrálo se na hlíně. V následujících letech bylo provedeno ještě zatravnění hřiště.\n\nRoku 1976 se začalo s budováním šaten. Kabiny byly postaveny brigádně, pouze pokládání lepenky na střechu bylo zadáno řemeslníkům. Bylo vybudováno kvalitní zázemí – kabiny pro družstva domácích a hostů, kabina pro rozhodčí, klubovna, sociální zařízení. Otevírání nových kabin se uskutečnilo v létě 1981 a při této příležitosti byl sehrán přátelský zápas s prvoligovým mužstvem hokejistů Komety Brno.\n\nV roce 1998 bylo zahájeno budování zastřešené tribuny pro přibližně 120 diváků. Celá akce proběhla opět brigádně a za pomoci mnoha členů TJ byla tribuna uvedena do provozu v květnu 1999. Na podzim roku 1999 byla zahájena rekonstrukce zatravnění hřiště a současně byla zahájena výstavba opěrné zdi při vstupu do sportovního areálu. Tato akce umožnila provést oplocení celého areálu a vybudování další plochy, kterou lze v současnosti používat jako tréninkovou plochu.\n\n\nZdroj: \n\n\n\nZdroj: \n\nTJ Palavan Bavory „B“ byl rezervním týmem Bavor, který se pohyboval v okresních soutěžích. Zanikl po sezoně 2009/10 v souvislosti s pádem A-mužsva do okresních soutěží.\n\n\nZdroj: \n\n\n\nZdroj: \n\n"}
{"id": "1140757", "url": "https://cs.wikipedia.org/wiki?curid=1140757", "title": "Boštjan Cesar", "text": "Boštjan Cesar\n\nBoštjan Cesar (* 9. července 1982, Lublaň, SFR Jugoslávie) je slovinský fotbalový obránce a reprezentant, který působí v klubu AC ChievoVerona.\n\nJe rekordmanem v počtu odehraných zápasů za slovinský národní tým (celkem 85 ke 4. říjnu 2015). V roce 2011 poprvé převzal ve slovinském národním týmu kapitánskou pásku.\n\n\nBoštjan Cesar byl členem slovinské mládežnické reprezentace U21.\n\nV A-mužstvu Slovinska debutoval 12. 2. 2003 v přátelském zápase ve městě Nova Gorica proti týmu Švýcarska (prohra 0:5).\n\nZúčastnil se Mistrovství světa 2010 v Jihoafrické republice, kde Slovinci obsadili se čtyřmi body nepostupovou třetí příčku základní skupiny C. Cesar nastoupil ve všech třech zápasech skupiny (postupně proti Alžírsku, USA a Anglii).\n\n\n"}
{"id": "1140761", "url": "https://cs.wikipedia.org/wiki?curid=1140761", "title": "Alfons Portugalský", "text": "Alfons Portugalský\n\nJméno Alfons Portugalský je portugalské jméno, které nosí nebo v minulosti nosilo několik panovníků a několik dalších významných osobnostíː\n\n"}
{"id": "1140765", "url": "https://cs.wikipedia.org/wiki?curid=1140765", "title": "Tim Matavž", "text": "Tim Matavž\n\nTim Matavž (* 13. ledna 1989, Šempeter pri Gorici, SFR Jugoslávie) je slovinský fotbalový útočník a reprezentant, který působí v klubu FC Augsburg.\n\nVe Slovinsku působil v klubech ND Bilje a ND Gorica. V letech 2007–2011 byl hráčem nizozemského klubu FC Groningen, odkud hostoval v sezóně 2008/09 v FC Emmen. V letech 2011–2014 hrál za PSV Eindhoven, s nímž v ročníku 2011/12 vyhrál nizozemský fotbalový pohár. V roce 2014 přestoupil do německého bundesligového mužstva FC Augsburg.\n\nTim Matavž byl členem slovinské mládežnické reprezentace U19 a U21.\n\nV A-mužstvu Slovinska debutoval 4. 6. 20107 v přátelském utkání v Mariboru proti týmu Nového Zélandu (výhra 3:1).\n\nZúčastnil se Mistrovství světa 2010 v Jihoafrické republice, kde Slovinci obsadili se čtyřmi body nepostupovou třetí příčku základní skupiny C. Matavž zasáhl pouze do utkání proti Anglii (porážka 0:1).\n\n\n"}
{"id": "1140770", "url": "https://cs.wikipedia.org/wiki?curid=1140770", "title": "Ásdís", "text": "Ásdís\n\nÁsdís je ženské křestní jméno severského původu. Je odvozeno ze staroseverských slov \"áss\" \"Bůh\" a \"dís\" \"bohyně\". Podobné jméno je Astrid.\n\n\n"}
{"id": "1140771", "url": "https://cs.wikipedia.org/wiki?curid=1140771", "title": "Facka", "text": "Facka\n\nFacka (též políček) je úder otevřenou dlaní do tváře. Cílem je spíše ponížit než způsobit zranění. Až do 20. století byl políček vedle dalších tělesných trestů považován za vhodný výchovný prostředek.\n\nV extrémních případech může vést políček dítěti k traumatickému rotačnímu pohybu hlavy, který může vést až k úmrtí. Relativně často může vést facka ke zranění ušního bubínku.\n\nFacky jsou vnímány různě v různých kulturách. Na Islandu je políček dítěti vnímán jako extrémní forma fyzického týrání, zatímco ve Spojeném království to tak vnímá jen část rodičů.\n\nV některých kulturách matky políčkují své dcery, které poprvé menstruují, čímž je podle tradice připravují na těžký život ženy.\n\nPolíčky byly v historii často používány k posílení paměti, kdy prožitá bolest měla fungovat jako připomínka dané události.\n"}
{"id": "1140773", "url": "https://cs.wikipedia.org/wiki?curid=1140773", "title": "Eydís", "text": "Eydís\n\nEydís je ženské křestní jméno severského původu. Je odvozeno ze staroseverských slov \"ey\" \"dobré štěstí\" či \"ostrov\" a \"dís\" \"bohyně\". Čili se tedy vykládá jako \"bohyně dobrého štěstí\" či \"ostrov bohyně\".\n\n"}
{"id": "1140779", "url": "https://cs.wikipedia.org/wiki?curid=1140779", "title": "Anton Ludwigstorff", "text": "Anton Ludwigstorff\n\nAnton Ludwigstorff (16. ledna 1845 Guntersdorf – 28. února 1929 Bad Deutsch-Altenburg) byl rakouský šlechtic a politik německé národnosti, v 2. polovině 19. století poslanec Říšské rady z Dolních Rakous.\n\nProfesí byl statkářem v Bad Deutsch-Altenburg. Patřil mu zde fideikomisní statek. Měl titul komořího. Byl členem rakouské archeologické společnosti. Jeho manželkou byla od roku 1868 hraběnka Anna von Schönborn-Buchheim.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1885 za kurii velkostatkářskou v Dolních Rakousích. Mandát zde obhájil ve volbách roku 1891, volbách roku 1897 a volbách roku 1901. Ve volebním období 1885–1891 se uvádí jako baron Anton von Ludwigstorff, statkář, bytem Bad Deutsch-Altenburg.\n\nNa Říšské radě patřil po volbách roku 1885 do poslaneckého Coroniniho klubu. V tomto klubu je uváděn i po volbách roku 1891. Podle jiného zdroje se v Říšské radě později připojil ke Straně ústavověrného velkostatku.\n\nRoku 1892 mu byl udělen Císařský rakouský řád Leopoldův a roku 1894 získal titul tajného rady a roku 1902 Královský uherský řád sv. Štěpána.\n\nV červnu 1907 byl jmenován do Panské sněmovny (nevolená horní komora Říšské rady).\n"}
{"id": "1140782", "url": "https://cs.wikipedia.org/wiki?curid=1140782", "title": "Charlie Puth", "text": "Charlie Puth\n\nCharlie Puth (celým jménem Charles Otto Puth mladší) (* 2. prosince 1991, Rumson, USA) je americký zpěvák, působící od roku 2009. Svůj první klip vydal v roce 2015.\n\nNarodil se a vyrůstal ve městě Rumson v New Jersey. Jeho otec je německé národnosti, matka pochází z židovské rodiny. V dětství hrál na piáno. Studoval bostonskou vysokou školu Berklee College of Music, kterou absolvoval v roce 2013. Má bratra Stephena a sestru Mikaelu. Je popovým zpěvákem.\n\nSvou kariéru započal založením svého vlastního kanálu na YouTube v září 2009, kde publikoval své akustické covery. V říjnu 2011 oznámila Ellen DeGeneres, že Puth podepsal smlouvu do labelu Eleveneleven, poté co viděla jeho cover na píseň \"Someone Like You\" od Adele.\n\n"}
{"id": "1140783", "url": "https://cs.wikipedia.org/wiki?curid=1140783", "title": "Guido Sommaruga", "text": "Guido Sommaruga\n\nGuido von Sommaruga (22. ledna 1842 Vídeň – 11. ledna 1895 Vídeň) byl rakouský právník, šlechtic a politik německé národnosti, v 2. polovině 19. století poslanec Říšské rady z Dolních Rakous.\n\nJeho otcem byl ministerský rada Franz Sommaruga (1815–1884). Guido působil jako dvorní a soudní advokát. Vychodil vídeňské akademické gymnázium, studoval práva na Vídeňské univerzitě. Roku 1864 na této univerzitě získal titul doktora práv. Od roku 1864 pak byl na soudní praxi. V roce 1867 se stal kandidátem advokacie a od roku 1871 byl advokátem ve Vídni. Roku 1879 se stal členem disciplinární rady advokátní komory. Byl aktivní i veřejně a politicky. Od roku 1877 do roku 1887 byl členem vídeňské obecní rady. Prosazoval rozšíření správních hranic města. Byl nájemcem honitebních pozemků v Tyrolsku. Podílel se na vzniku spolku Oesterreichischer Alpenverein.\n\nOd roku 1880 byl poslancem Dolnorakouského zemského sněmu za kurii měst, obvod Vídeň I. Mandát obhájil v roce 1884 a 1890. Poslancem byl až do své smrti roku 1895. Od října 1884 do své smrti byl rovněž náhradníkem zemského výboru. Na sněmu zastupoval německé liberály.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1885 za kurii městskou v Dolních Rakousích, obvod Vídeň, III. okres. Mandát obhájil ve volbách roku 1891. Poslancem byl až do své smrti roku 1895, pak ho v parlamentu nahradil Leopold Steiner. Ve volebním období 1885–1891 se uvádí jako baron Dr. Guido von Sommaruga, dvorní a soudní advokát, bytem Vídeň.\n\nNa Říšské radě se po volbách roku 1885 uvádí jako člen poslaneckého klubu Sjednocené levice, do kterého se spojilo několik ústavověrných proudů. V roce 1887 se uvádí jako člen poslanecké frakce Deutschösterreichischer Club (Německorakouský klub), která sdružovala umírněnou část německého ústavověrného tábora. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I po volbách roku 1891 byl členem klubu Sjednocené německé levice.\n\nZemřel v lednu 1895.\n"}
{"id": "1140786", "url": "https://cs.wikipedia.org/wiki?curid=1140786", "title": "Ingeborg", "text": "Ingeborg\n\nIngeborg je ženské křestní jméno severského původu. Odvozuje se ze staroseverského Ingibjorg, Ingiborg. Na kombinovaný se jménem Ing. Vykládá se tedy jako \"chráněná bohem Ingem\". Podobné jméno jest Ingrid.\n\n\n\n\n"}
{"id": "1140788", "url": "https://cs.wikipedia.org/wiki?curid=1140788", "title": "Stańczyk", "text": "Stańczyk\n\nStańczyk (okolo 1480–1560) byl šašek u dvora polských králů Jana I. Olbrachta (1492–1501), Alexandra I. Jagellonskeho (1501–1506), Zikmunda I. Starého (1506–1548) a Zikmunda II. Augusta (1548–1572).\n\nO jeho životopisu se dochovalo jen málo spolehlivých informací. Narodil se ve vesnici poblíž Proszowic nedaleko Krakova. Své výsadní postavení na královském dvoře získal pro svůj smysl pro humor a inteligenci. Díky klaunské svobodě kritizoval nemilosrdně nedbalou politiku vládnoucích vrstev Polska.\n\nPolští spisovatelé doby renesance: Łukasz Górnicki, Jan Kochanowski, Marcin Kromer, Mikołaj Rej a jiní často citovali jeho otevřené prohlášení (nebo mu přičítali své vlastní myšlenky).\n\nV 60. letech 19. století v západní části Haliče bylo po něm pojmenováno politické uskupení, které se snažilo o větší svobodu pro polské obyvatelstvo v rakouské části Polska.\n\nSlavný obraz polského malíře Jána Matejka líčí okamžik, kdy během plesu v královském paláci královny Bony Sforzy si Stańczyk zoufá nad porážkou polsko-litevské armády a ztrátou Smolenska v roce 1514.\n\nTaké v divadelní hře \"\"Wesele\"\" (\"\"Veselka\"\") Stanisława Wyspiańského (1901) se objeví mezi veselými svatebními hosty zasmušilý Stańczyk s klaunskou třtinou – caduceusem v ruce, aby odsoudil pasivitu zotročeného polského národa. Stańczyk je v polské tradici symbolem obyčejného člověka, chytřejšího nad krále, kterým věrně sloužil a nebál se jim říct pravdu.\n\n"}
{"id": "1140789", "url": "https://cs.wikipedia.org/wiki?curid=1140789", "title": "Der vollkommene Capellmeister", "text": "Der vollkommene Capellmeister\n\nDer vollkommene Capellmeister ( \"Dokonalý kapelník\") je kniha Johanna Matthesona z roku 1739, psaná formou výkladové encyklopedie.\n\nJedná se o jedno ze stěžejních děl hudební teorie 18. století, obsahující témata hudební teorie i praxe. Kniha je rozdělena do 26 kapitol a obsahuje mnoho notových příkladů a rejstřík s více než 1500 odkazy.\n\nPůvodní kniha byla vydána v roce 1739 a byla podrobně představena a recenzována Lorenzem Christophem Mizlerem v jeho \"Musikalische Bibliothek\".\n\nMATTHESON, Johann a Faksimile-Nachdruck herausgegeben von Margarete REIMANN. Der vollkommene Kapellmeister. Faks.-Nachdr. [d. Ausg.] Hamburg, 1739 / hrsg. von Margarete Reimann, 4. Aufl. Kassel [u.a.]: Bärenreiter, 1987. ISBN 37-618-0100-9.\n"}
{"id": "1140790", "url": "https://cs.wikipedia.org/wiki?curid=1140790", "title": "Josef Ursin", "text": "Josef Ursin\n\nJosef Ursin (13. ledna 1823 – 29. března 1896 Tulln an der Donau) byl rakouský politik německé národnosti, v 2. polovině 19. století poslanec Říšské rady z Dolních Rakous.\n\nProfesí byl obchodníkem. Od roku 1878 do roku 1885 zastával funkci starosty města Tulln. Politicky byl orientován jako stoupenec antisemitské skupiny okolo Georga von Schönerera. Ve volbách na zemský sněm i na Říšskou radu ale získal podporu i od katolických konzervativních kruhů.\n\nOd roku 1887 byl poslancem Dolnorakouského zemského sněmu za kurii měst, obvod Sankt Pölten. Poslancem byl do roku 1890. Na sněmu zastupoval antisemity.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách roku 1887 za kurii městskou v Dolních Rakousích, obvod St. Pölten, Scheibbs atd. Nastoupil 20. října 1887 místo Johanna Ofnera. Ve volebním období 1885–1891 se uvádí jako Josef Ursin, majitel nemovitostí, bytem Tulln. V roce 1890 se na Říšské radě uvádí jako poslanec bez klubové příslušnosti, ovšem s poznámkou, že náleží do skupiny antisemitů.\n\nZemřel v březnu 1896.\n"}
{"id": "1140793", "url": "https://cs.wikipedia.org/wiki?curid=1140793", "title": "Školné", "text": "Školné\n\nŠkolné je poplatek za studium.\n\nŠkolné je stanovováno k hrazení nákladů spojených se studiem či pomocí něho stát reguluje poptávku po studiu nebo volbu oboru. Studenti mohou hradit školné z úspor, rodinných peněz, aktuálního přijmu, studentské půjčky od státu či banky či mohou získat stipendium, grant z nadací či je může sponzorovat firma (např. budoucí zaměstnavatel). Například v USA je často splácení studentské půjčky vázáno na dosažení určité hranice příjmu, od které absolvent začne půjčku hradit.\n\nŠkolné se hradí v soukromých školách a obvykle se neplatí ve státních mateřských, základních a středních školách. Ze státem zřizovaných škol se nejčastěji platí školné na vysokých školách, situace se však liší podle konkrétního státu. V některých státech se platí poměrně vysoké školné (USA či Anglie), jinde nižší či studenti hradí tzv. administrativní poplatky (při vstupu do studia, respektive do každého vyššího ročníku nebo poplatek za certifikaci). Školné se hradí v Anglii, Irsku, Itálii, Litvě, Lotyšsku, Nizozemsku, Belgii, Portugalsku, Španělsku, Bulharsku, Estonsku, Maďarsku, Lichtenštejnsku, USA, Japonsku, Jižní Koreji, Kanadě, Austrálii a Novém Zélandu. Administrativní poplatky platí studenti na Islandu a a na některých francouzských školách. Žádné školné či poplatky nepožadují Německo, Lucembursko, Malta, Polsko, Rumunsko, Slovensko, Finsko, Švédsko, Dánsko, Rakousko, Skotsko, Slovinsko, Řecko, Malta, Kypr a Turecko.\n\nV Česku se školné neplatí na veřejných a státních mateřských, základních, středních ani vysokých školách. Školné hradí studenti soukromých škol, a také na vyšších odborných školách, jehož horní hranice je ale stanovena na 3000 Kč za školní rok. Na vysokých školách studenti platí poplatky při překročení standardní doby studia, zahraniční studenti platí školné při studiu v cizím jazyce.\n"}
{"id": "1140798", "url": "https://cs.wikipedia.org/wiki?curid=1140798", "title": "Rudolf Černý (spisovatel, 1905)", "text": "Rudolf Černý (spisovatel, 1905)\n\nRudolf Černý (14. dubna 1905, Lažínky, hájenka \"Ochoz\" – 11. prosince 1979, Moravské Budějovice) byl československý spisovatel, překladatel a publicista.\n\nPro některou svoji činnost užíval pseudonym Cyril Vochoza (dle hájenky Ochoz, řečené v nářečí \"Vochoz\").\n\nNarodil se jako druhý syn panského hajného Františka Černého a Jany, rozeného Dohnalové. Studoval obecnou školu a gymnázium v Moravských Budějovicích, kde maturoval v roce 1924. Po maturitě odšel na studia na Filozofickou fakultu Univerzity Karlovy v Praze, kde studoval obory francouzština, němčina a filosofie. Během studií, v roce 1927, začíná spolu s Janem Zahradníčkem, Bedřichem Fučíkem, Jakubem Demlem, Aloysem Skoumalem, Františkem Halasem, Milošem Dvořákem, Janem Čepem a dalšími pracovat na revue Tvar. \n\nPo skončení studií v roce 1929 začal působit jako středoškolský učitel postupně v Češkém Těšíně, Kroměříži, Trenčíně a Michalovcích. Od roku 1934 do roku 1938 učil v Košicích, kde se v roce 1937 oženil s Růženou Zdeňkovou. V roce 1938 se vrátil na Moravu, kde učil v roce 1938 na gymnáziu ve Znojmě a od roku 1938 do roku 1948 na gymnáziu v Třebíči. Po roce 1948 učil na gymnáziu v Moravských Budějovicích, kde vydržel až do roku 1951. Po tomto roce odešel učit na osmiletku do Domamili a od roku 1954 do roku 1965 učil na Základní devítileté škole v Jaroměřicích nad Rokytnou.\n\nOd roku 1928 publikoval v revuích či časopisech Tvar, Listy pro umění a kritiku, Akord, Rozhledy a v dalších.\n\n\n"}
{"id": "1140802", "url": "https://cs.wikipedia.org/wiki?curid=1140802", "title": "Žiga Pavlin", "text": "Žiga Pavlin\n\nŽiga Pavlin (* 30. dubna 1985 Kranj, Jugoslávie) je slovinský reprezentant v ledním hokeji hrající na postu obránce. Svá mládežnická léta strávil v klubu Triglav Kranj. Od sezóny 2000/2001 ale postupně pronikal mezi muže. Nejprve odehrál jedno utkání za HK Kranjska Gora, následující sezónu deset za HK Bled a pak se začal prosazovat i do sestavy svého mateřského klubu Triglav Kranj. Během sezóny 2005/2006 odtud ale přestoupil do celku Slavija Lublaň a od ročníku 2007/2008 působil v HDD Telemach Olimpija, která hraje mezinárodní Erste Bank Eishockey Liga. Po dvou letech opět měnil dres a přestoupil do italského HC Ritten-Renon. Ovšem hned následující sezónu (2010/2011) již opět hrál v barvách HDD Telemach Olimpija. Následující rok přestoupil do švédského mužstva IF Troja-Ljungby, kde vydržel tři roky. Během nich pouze během ročníku 2012/2013 hrál i zápasy za Rögle BK. V průběhu sezóny 2014/2015 nastoupil Pavlin k zápasům nejprve za kazašský klub HK Saryarka Karaganda, ale posléze hrál za švédský AIK Ishockey. V ročníku 2015/2016 nastupoval za pražskou Slavii. Stal se v ní dokonce třetím nejproduktivnějším obráncem druhé české nejvyšší soutěže, ovšem po sezóně přestoupil do ČEZ Motoru České Budějovice.\n\nPavlin svou zemi reprezentoval jak na olympijských hrách (2014 v Soči), tak také na mistrovství světa (2013 ve Stockholmu či 2015 v Praze a Ostravě).\n\n"}
{"id": "1140804", "url": "https://cs.wikipedia.org/wiki?curid=1140804", "title": "Paweł Moskwik", "text": "Paweł Moskwik\n\nPaweł Moskwik (* 8. června 1992, Osvětim) je polský fotbalový záložník, obránce či útočník, od července 2014 působící v klubu Piast Gliwice.\n\nS fotbalem začínal v malém polském klubu Hejnał Kęty. Jako dorostenec hrál ještě v Unii Oświęcim. S kopanou na seniorské úrovni se seznámil v klubu Puszcza Niepołomice, kde nastupoval v letech 2011-2014 a v sezoně 2012/13 s týmem postoupil do 1. ligy (druhé nejvyšší soutěže).\n\nV létě 2014 odešel do jiného polského klubu Piast Gliwice.\n\nV A-týmu debutoval 23. února 2015 v zápase 21. ligového kola proti týmu GKS Bełchatów (výhra Piastu 3:1), odehrál 90 minut. Svůj první gól za mužstvo vstřelil ve 28. kole (18. 4. 2015) proti mužstvu Jagiellonia Białystok (Gliwice prohráli 1:2). Další branku přidal ve 35. kole ve střetnutí proti klubu Korona Kielce, když v 55. minutě vyrovnával na 1:1 (Piast nakonec prohrál 1:2). V ročníku 2014/15 vsítil dva góly ve 13 utkáních.\n\nV ročníku 2015/16 odehrál 18 střetnutí, branku nedal. V sezoně s týmem dosáhl historického umístění, když jeho klub skončil na druhé příčce a kvalifikoval se do druhého předkola Evropské ligy UEFA.\n\nS Piastem se představil ve 2. předkole Evropské ligy UEFA, kde klub narazil na švédský tým IFK Göteborg, kterému podlehl 0:3 (v tomto utkání Paweł nenastoupil) a remízoval s ním 0:0.\n\nAktuální k 28. květnu 2016\n\n"}
{"id": "1140807", "url": "https://cs.wikipedia.org/wiki?curid=1140807", "title": "Viktor Nestrašil", "text": "Viktor Nestrašil\n\nViktor Nestrašil (* 31. prosince 1996) je český lední hokejista hrající na pozici útočníka. Pochází ze čtyř sourozenců, bratrů Andreje, jenž je také ledním hokejistou, dále Borise a nejmladšího Václava. Viktor během sezóny 2012/2013 nastupoval v pražském klubu HC Letci Letňany za hráče do osmnácti let. Hned ale následující sezónu přestoupil do stejné věkové kategorie v HC Slavia Praha. Za ní od té doby nastupuje i nadále, byť ve vyšších věkových kategoriích, a od sezóny 2015/2016 také za její mužský tým.\n"}
{"id": "1140808", "url": "https://cs.wikipedia.org/wiki?curid=1140808", "title": "Markéta Habsburská (1536–1567)", "text": "Markéta Habsburská (1536–1567)\n\nMarkéta Habsburská (německy: \"Margarethe von Österreich-Habsburg\"; 16. února 1536, Vídeň – 12. března 1567, Hall in Tirol) byla rakouská arcivévodkyně a řeholnice.\n\nČlenka habsburské dynastie se narodila 16. února 1536 ve Vídni jako dcera krále Ferdinanda I. Habsburského a jeho manželky Anny Jagellonské, dcery českého a uherského krále Vladislava Jagellonského. Stala se řeholnicí v Hallu v Tyrolsku, kde 12. března 1567 zemřela.\n"}
{"id": "1140818", "url": "https://cs.wikipedia.org/wiki?curid=1140818", "title": "Láska na první boj", "text": "Láska na první boj\n\nLáska na první boj (francouzsky Les Combattants) je romantické drama francouzského režiséra Thomase Cailleyho z roku 2014. Film byl představen na festivalu v Cannes 2014 a získal mnoho ocenění a nominací, mimo jiné i cenu César pro nejlepší film v kategorii Patnáctka režisérů.\n\nHlavní role ztvárnili Kévin Azaïs a Adèle Haenel.\n\nNadcházející léto, pouze ve společnosti přátel a rodiny, vypadá pro Arnauda klidně. Potká však dívku Madeleine, která se připravuje na službu v armádě a má pesimistické myšlenky. On neočekává nic a ona ho připravuje na to nejhorší. Rozhodne se jí následovat při vstupu do armády, jak daleko až zajde? Je to příběh o lásce. Nebo příběh o přežití. Nebo obojí.\n\nPři návratu do svého rodného kraje, do les Landes de Gascogne v Akvitánii, byl režisér Thomas Cailley inspirován jednak rozsáhlou a nehybnou krajinou a na druhé straně také bouřkami. Z těchto prvků vznikají charakterové rysy pro Arnauda a Madeleine. Inspiraci také čerpal z chování Beara Gryllse v pořadu \"Nutné k přežití\", které sledoval během výroby svého krátkometrážního snímku. Kromě toho také vycházel z myšlenek sekvencí, které již předtím pro scénář vymyslel, jde o scény na lodi, s maskováním a mikrovlnnou troubou.\n\nThomas Cailley při psaní scénáře nepřemýšlí nad možnými herci, kteří by role mohli ztvárnit. Nicméně po dokončení scénáře byla ihned obsazena Adèle Haenel do role Madeleine. Kévin Azaïs se nejprve ucházel o vedlejší roli Xaviera, ale režisér měl problém se sehnáním herce podle svých představ pro roli Arnauda a nakonec si uvědomil, že Azaïs je vhodným adeptem a roli získal.\n\n"}
{"id": "1140819", "url": "https://cs.wikipedia.org/wiki?curid=1140819", "title": "Ukrajinské námořní letectvo", "text": "Ukrajinské námořní letectvo\n\nUkrajinské námořní letectvo (, ) je leteckou složkou Ukrajinského námořnictva. Vzniklo po rozpadu Sovětského svazu v roce 1992 z jednotek a vybavení Sovětského námořního letectva nacházejících se na území Ukrajiny.\n"}
{"id": "1140820", "url": "https://cs.wikipedia.org/wiki?curid=1140820", "title": "Kapitán lodi", "text": "Kapitán lodi\n\nKapitán (kapitán lodi, kapitán plavidla) je tradiční a zároveň oficiální označení funkce kvalifikovaného vůdce některých typů plavidel, například lodí nebo ponorek. Nese celkovou odpovědnost za její provoz, zahrnující i odpovědnost za její technický stav, navigaci, posádku, náklad či pasažéry a ostatní osoby přítomné na její palubě, jakož i naplnění všech dalších požadavků plavebního práva, případně námořního práva mezinárodního i jednotlivých států, v jejichž přístavech či výsostných vodách se jemu svěřená loď vyskytuje, jakož i práva státu, v němž je plavidlo registrováno.\n\nV právním řádu České republiky stanoví práva a povinnosti kapitána námořního plavidla zákon o námořní plavbě č. 61/2000 Sb. a prováděcí předpisy k němu. \n\nČeský zákon o vnitrozemské plavbě 114/1995 Sb. užívá pro osobu, která vede a je způsobilá vést plavidlo nebo sestavu plavidel v provozu na vodní cestě, legislativní zkratku „vůdce plavidla“, a to jak pro velká, tak pro malá plavidla. Prováděcí vyhláška č. 42/2015 Sb., o způsobilosti osob k vedení a obsluze plavidel, však zavádí podrobnější terminologii funkcí v lodní posádce, přičemž funkci kapitána se věnuje § 11. Vyhláška rozlišuje kapitány kategorií A, B a C, přičemž \n\nZvlášť vyhláška pojmenovává funkce některých vůdců plavidel: převozník, vůdce malého plavidla a vůdce rekreačního plavidla. Vůdce plavidla oprávněný obsluhovat plovoucí stroj se nazývá strojmistr. \n\nVyhláška č. 67/2015 Sb., o pravidlech plavebního provozu, funkci kapitána vůbec nezmiňuje, používá termínů vůdce plavidla a zavádí termín vůdce sestavy plavidel (vůdce sestavy). \n\n\n"}
{"id": "1140821", "url": "https://cs.wikipedia.org/wiki?curid=1140821", "title": "The Cinematic Orchestra", "text": "The Cinematic Orchestra\n\nThe Cinematic Orchestra je britská nu-jazzová a elektronická hudební skupina, založená v roce 1999 Jasonem Swinscoem. Kromě Jasona do skupiny patří Luke Flowers (bubny), Tom Chant (saxofon), Nick Ramm (piano), Stuart McCallum (kytara) a Phil France (kontrabas). Bývalí členové této skupiny byli Jamie Coleman (trubka), T. Daniel Howards (bubny), Alex James (piano), Frederico Ughi (bubny) a Clean Sadness (syntezátor, programování). Později přibyl kytarista Stuart McCallum.\n\n\n\n"}
{"id": "1140827", "url": "https://cs.wikipedia.org/wiki?curid=1140827", "title": "Poručík (námořní hodnost)", "text": "Poručík (námořní hodnost)\n\nPoručík je hodnost užívaná námořnictvy pro nejvyšší stupeň nižších námořních důstojníků. Odpovídá armádní hodnosti kapitána.\n\nRůzné státy užívají mírně odlišné variace této hodnosti, kromě základního označení poručík (např. Americké, Australské a Britské námořnictvo; ), jako třeba poručík řadové lodi (Chorvatské, Italské, Francouzské, Kanadské – – a Slovinské a Španělské námořnictvo, jakož i zaniklá námořnictva Jugoslávie a Rakousko-Uherska) a kapitánporučík či kapitán-poručík (například v Bulharském, Lotyšském, Německém, Ruském a Ukrajinském námořnictvu a v bývalém námořnictvu SSSR).\n"}
{"id": "1140832", "url": "https://cs.wikipedia.org/wiki?curid=1140832", "title": "Antonín Růžička", "text": "Antonín Růžička\n\nAntonín Růžička (* 29. ledna 1993) je český lední hokejista hrající na postu obránce. Ve svých dorosteneckých a juniorských letech působil v celku HC Slavia Praha. První zkušenosti se soutěží mužů nabyl v sezóně 2013/2014 v dresu Berounských Medvědů. Následující sezónu (2014/2015) působil jak v celku HC Kobra Praha, tak také mezi muži HC Slavia Praha. Zasáhl i do bojů neúspěšné baráže, po níž Slavia po 21 letech sestoupila z nejvyšší soutěže do první ligy. V ní i nadále barvy Slavie hájí.\n"}
{"id": "1140833", "url": "https://cs.wikipedia.org/wiki?curid=1140833", "title": "Flotilla de Aeronaves", "text": "Flotilla de Aeronaves\n\nFlotilla de Aeronaves (FLOAN) () je letecká složka Španělského námořnictva založená roku 1954. Jejím úkolem je poskytnutí vzdušné ochrany a podpory operacím španělského loďstva a námořní pěchoty. \n\nTvořena je jedenácti letkami (), z nichž sedm je v současnosti aktivních a čtyři deaktivované, vybavenými různými typy letounů a vrtulníků.\n\nJejí 9. letka (\"9. Escuadrilla de Aeronaves\") je vybavena víceúčelovými proudovými stroji kategorie VTOL/STOVL AV-8B Harrier II, které operují z paluby víceúčelové lodi s letovou palubou Juan Carlos I, což Španělsko řadí mezi několik málo států světa provozujících palubní letadla s pevným křídlem z letadlové lodi.\n\n"}
{"id": "1140840", "url": "https://cs.wikipedia.org/wiki?curid=1140840", "title": "Dunker", "text": "Dunker\n\nDunker neboli norský honič, je středně velké psí plemeno původem z Norska, využívané pro lovecké účely. Dunker vyniká především zvláštními a různorodými zbarveními, která není možné najít u jiných plemen. Mezinárodní kynologická federace (FCI) toto plemeno plně uznává a řadí jej do skupiny honiči a barváři. Oficiální zkratka je DU a číslo standardu je 203.\n\nDunker vznikal v 19. a 20. století účelným křížením různých psů. Oním šlechtitelem byl norský chovatel William Dunker, podle něhož bylo plemeno pojmenováno. Dunker nejvíce genů zdělil z dnes prakticky vyhynulého plemene: ruského harlekýnského honiče. V Norsku panuje dlouhá tradice lovu a právě pro lovecké účely zde vzniklo hned několik plemen, krom dunkera třeba i hamiltonův honič. Tato plemena jsou si stylem lovu poměrně podobná: řídí se především dobrým čichem a po nalezení kořisti ji naženou přímo před svého majitele. Nejčastější kořistí mu byli zajíci a lišky. Mimo hranice Skandinávie je toto plemeno téměř neznámé, nechává se ani v Česku. Podobně jsou na tom i všechny západo- a středoevropské státy.\n\nDunker je středně veliký pes obdélníkového rámce, se silnou a lehkou tělesnou konstrukcí. V průběhu šlechtění bylo jeho tělo šlechtěno především pro mrštnost a pružnost. Srst, která pokrývá celé tělo, je rovná, tvrdá, hustá a krátká. Na stehnech a ocasu je osrstění hustší. Možné zbarvení je černé nebo blue merle se světlým pálením, které se vyskytuje častěji. Hmotnost dospělých jedinců je 16 až 22 kg, výška u psů je 50 až 55 cm, u fen 47 až 53 cm.\n\nHlava je nízko nesená, čistých linií, středně dlouhá. Není klínovitého tvaru. Mozkovna je klenutá, v harmonickém poměru vůči čenichu. Stop vyznačený. Uši jsou zavěšené spíš nízko. Jsou jemné na dotek. Nejsou příliš široké, zužují se ke špičce, která je zaoblená. Jsou zavěšené na plocho, nestáčejí se a nemají vrásky. Přiléhají dobře k hlavě. Oči tmavě zbarvené, kulaté, spíše velké, nevykulené. Mají živý a vyzývavý pohled. U jedinců se zbarvením blue merle se vyskytují dvoubarevné oči. Zuby musí mít nůžkový skus. Krk je středně dlouhý a bez laloku. Hřbet pevný, rovný, spíše krátký a úzký. Ocas je prodloužením hřbetní linie, od kořene ke špičce se zužuje. Je šavlovitého tvaru. Nohy jsou dlouhé, svalnaté, ale úzké. Zakončené poměrně mohutnými kulatými tlapkami. Drápky mohou být čistě bílé nebo černé v závislosti na zbarvení.\n\nPovahově je dunker bystrý, inteligentní, energický a lovecky upotřebitelný pes s vlohami především pro nahánění zvěře. Naopak aportování není jeho příliš velkou oblibou. Rychle se učí a jeho výcvik není náročný. Vůči své rodině je dunker oddaný a loajální. Je vždy klidný a vyrovnaný, nikdy ne nervózní nebo agresivní. Zároveň ale může být i tvrdohlavý. K dětem se chová přátelsky a leckteré jejich hry přetrpí. Vůči cizím je lhostejný, ale pořád zůstává ostražitý; je schopný kdykoliv do krve svoji rodinu i majetek bránit. Je to dobrý hlídač, který na každého kolemjdoucího upozorní hlasitým štěkotem, zároveň imponuje i velikostí a houževnatým zjevem. S jinými psy je schopný vycházet i spolupracovat při lovu, jinak si jich příliš nevšímá. Pro norského honiče je těžké vycházet s jinými zvířaty, především kvůli jeho loveckému pudu, který mu velí zvíře pronásledovat. Pokud s nimi má vyjít, je nutné, aby si na ně od štěněcího věku zvykal.\n\nDunker se hodí pro aktivního člověka, nejlépe myslivce, se kterým bude mít možnost vybít svoji energii. Vyžaduje hodně volného pohybu a pokud se mu ho nedostane, může majitel následky pociťovat především na zničené zahradě. Toto psí plemeno se hodí i pro celoroční pobyt venku, samota mu nedělá problém. Naopak se nehodí do města a už vůbec ne do bytu. Srst je nenáročná, s podsadou, takže líná 2x ročně (na jaře a na podzim).\n\n"}
{"id": "1140846", "url": "https://cs.wikipedia.org/wiki?curid=1140846", "title": "Soňa Nouzáková", "text": "Soňa Nouzáková\n\nMgr. Soňa Nouzáková (* 1977 Hodonín) je česká manažerka, moderátorka a tisková mluvčí.\n\nNa Univerzitě Palackého v Olomouci vystudovala obor česká filologie a získala akademický titul magistra. Již ve svých univerzitních letech se snažila vyčnívat z davu, když se výrazně oblékala, na svém těle má několik tetování a nosí i piercingy. Po studiích se během roku 2000 přestěhovala do Prahy a začala působit v médiích. Pracovala například v zahraniční redakci privátní televize Prima nebo v soukromých rozhlasových stanicích (Blaník). V roce 2002 se seznámila s režisérem Vojtěchem Nouzákem, jenž je velkým fandou fotbalového klubu SK Slavia Praha a i jejich první rande se uskutečnilo na zápase tohoto mužstva.\n\nOd roku 2006 se začala podílet na vydávání magazínu \"Poločas\", jenž fotbalový klub Slavie vydává ke každému domácímu soutěžnímu utkání, a v průběhu července 2007 se stala zaměstnankyní tohoto klubu. Nejprve spolupracovala s tehdejším tiskovým mluvčím Ondřejem Zlámalem, ale když se 2. října 2011 trenérem mužstva stal František Straka a v reakci na to následující den Zlámal na svou pozici rezignoval, stala se Nouzáková jeho nástupkyní ve funkci ředitelky Oddělení komunikace a vnějších vztahů. Ve funkci působila až do 31. března 2014, kdy odešla na mateřskou dovolenou, a v téže funkci ji vystřídal Jiří Vrba. Nouzákovým se poté narodil syn, s nímž již v jeho dvou měsících vyrazili do Edenu na utkání Slavie.\n"}
{"id": "1140847", "url": "https://cs.wikipedia.org/wiki?curid=1140847", "title": "Jurij Vasiljevič Bondarev", "text": "Jurij Vasiljevič Bondarev\n\nJurij Vasiljevič Bondarev ( ) (15. března 1924, Orsk) je ruský sovětský spisovatel, představitel ruské válečné prózy.\n\nNarodil se v Orsku v Orenburská oblasti v rodině úředníka. Od roku 1931 žil v Moskvě. Za druhé světové války byl evakuován do Taškentu a po základním výcviku odešel na frontu. Sloužil jako velitel dělostřelecké od baterie od Stalingradu až po Duklu. Roku 1944 vstoupil do komunistické strany.\n\nPo skončení války studoval v letech 1946-1951 na Literárním institutu Maxima Gorkého v Moskvě. Debutoval roku 1949 povídkou \"В пути\" (Na cestě) otištěnou v časopise \"Смена\" (Směna). Nejprve psal povídky a novely, později především romány. Jeho vypravěčský talent se plně rozvinul v druhé polovině padesátých a na počátku šedesátých let, když si za téma svých děl vybral pravdivé vylíčení války a poválečného života v éře stalinismu. Poté, co si zvolil kariéru literárního funkcionáře, dostávají ale jeho práce silně oficiální ráz.\n\nOd roku 1967 byl členem předsednictva Svazu sovětských spisovatelů, od roku 1971 jedním z jeho vedoucích tajemníků. Roku 1981 byl delegátem 26. sjezdu Komunistické strany Sovětského svazu. Od roku 1971 byl zástupcem předsedy Svazu spisovatelů RSFSR a od roku 1990 do roku 1994 předsedou Svazu spisovatelů Ruska. V době perestrojky zaujal reakční stanovisko a rovněž ideologicky podporoval tzv. srpnový puč v Sovětském svazu v roce 1991. To vše mu vyneslo ostrou kritiku tehdejších demokratických sil.\n\nBondarev je výrazným představitelem ruské válečné prózy. Jeho pohled na válku je pohledem prostého vojáka. Přinesl drsný pohled na válku, na každodenní frontový život s jeho lidskými tragédiem. Proti falešnému heroizování postavil tzv. „zákopovou pravdu“. Druhým závažným tématem jeho knih je kritický pohled na éru pozdního stalinismu.\nZa svou práci obdržel Bondarev celou řadu vyznamenání a oceněmí:\n\n"}
{"id": "1140848", "url": "https://cs.wikipedia.org/wiki?curid=1140848", "title": "Helmut", "text": "Helmut\n\nHelmut, Hellmut, Helmuth, Hellmuth je rodné jméno německého původu. Mezi jeho nositele mimo jiné patří:\n\n"}
{"id": "1140849", "url": "https://cs.wikipedia.org/wiki?curid=1140849", "title": "Studentské koleje Goce Delčeva", "text": "Studentské koleje Goce Delčeva\n\nStudentské koleje Goce Delčeva (makedonsky Студентски дом Гоце Делчев) se nacházejí v severomakedonské metropoli Skopje, v jihovýchodní části města, ve čtvrti Karpoš. Obklopují je ulice \"Moskovska\", \"Londonska\" a \"Mitropolit Teodosij Gologanov\". Jejich architektem je Georgi Konstantinovski, který za projekt obdržel cenu jugoslávského deníku Borba.\n\nKomplex brutalistických budov byl vybudován v rámci rozsáhlé přestavby Skopje po katastrofálním zemětřesení v roce 1963. Slavnostně byl otevřen v roce 1971; ve své době patřil k moderním stavbám svého druhu v celé Jugoslávii. V současné době je největší stavbou svého typu v Severní Makedonii. Komplex o počtu celkem čtyř budov nabízí 1324 míst k ubytování.\n\nKomplex budov se stal vděčným mediálním tématem na počátku 21. století. Od doby jeho vzniku totiž bylo v průběhu desítek let jeho provozu do údržby investováno jen pramálo prostředků a začal tak rychle chátrat. K rozšíření zpráv o špatných podmínkách na kolejích přispěl portál Reddit, odkud se zprávy rozšířily do celého světa. Zatímco město Skopje investovalo nemalé prostředky do rozvoje centra a výstavby historizujících paláců, v kontrastu s tím zůstaly tyto koleje, jejichž technický stav se začal rychle zhoršovat. Zvlášť problematickým se ukázaly být rozvody vody, z nichž voda vytékala do zdí, což podporovalo růst hub způsobujících hnilobný zápach. Dalším problémem byly převážně nefunkční výtahy. V roce 2013 byl proto podepsán kontrakt na rekonstrukci prvního ze čtyř bloků (bloku B), a to ve výši jednoho milionu EUR. Rekonstrukce všech ostatních je plánována na rok 2016.\n"}
{"id": "1140850", "url": "https://cs.wikipedia.org/wiki?curid=1140850", "title": "Helena Habsburská", "text": "Helena Habsburská\n\nHelena Habsburská (7. ledna 1543, Vídeň – 5. března 1574, Hall in Tirol) byla členka dynastie Habsburků, rakouská arcivévodkyně a spoluzakladatelka kláštera v Hall in Tirol.\n\nByla desátá dcera císaře a krále Ferdinanda I. Habsburského a jeho manželky Anny Jagellonské. Měla přísnou jezuitskou katolickou výchovu. Vzhledem k jejímu křehkému tělu, její otec zvážil že by nebylo dobré jí provdat a proto vstoupila do kláštera. Společně se svými sestrami Magdalenou a Markétou založila v Hall in Tirol \"Haller Damenstift\".\n\nZemřela 5. března 1574 v Hall in Tirol ve věku 31 let a byla pohřbena v místním \"Jesuitenkirche\".\n"}
{"id": "1140856", "url": "https://cs.wikipedia.org/wiki?curid=1140856", "title": "Spreyopithecus chaluhensis", "text": "Spreyopithecus chaluhensis\n\nSpreyopithecus chaluhensis je čtvrté studiové album české punk-rockové kapely Totální nasazení, vydané k desátému výročí založení kapely. Deska byla nahrána v červenci 2000 v pražském nahrávacím studiu Hostivař. Vydána byla pod vydavatelstvím Globus music. Celé album je žánrově dosti pestré. Deska se stala přelomovou v celé diskografii skupiny Totální nasazení, kromě klasického melodického punk-rockového nádechu se na album nachází prvky folku, reagge, ska i metalu. V několika písních bylo použito v punku poněkud netradičních nástrojů - houslí, mandolíny a saxofonu. Textařsky se na této desce nejvíce podílel baskytarista kapely Svatopluk Šváb spolu s bubeníkem Pavlem Pospíšilem. Zhudebnění textů se naopak zhostil kytarista Pavel Pešata se Svatoplukem Švábem. Na albu se nachází celkem 17 písní.\n\n"}
{"id": "1140857", "url": "https://cs.wikipedia.org/wiki?curid=1140857", "title": "McClintockův ostrov", "text": "McClintockův ostrov\n\nMcClintockův ostrov ( ) je arktický ostrov v jižní části souostroví Země Františka Josefa v Severním ledovém oceánu. Pojmenován byl po irském polárníkovi F. L. McClintockovi.\n\nOstrov má pravidelný obdélný tvar s rozlohou 612 km². Většina povrchu je zaledněná. Nejvyšší bod dosahuje výšky 521 m n. m. Od sousedního Hallova ostrova je na východě oddělen jen úzkým průlivem. Nejsevernějším bodem je \"Greelyho mys,\" na jihozápadě se nachází \"Dillonův mys\" a na jihovýchodě \"Oppolzerův mys.\" Na jižním pobřeží se nachází kolonie alkounů malých a mrožů ledních.\n\nZ Dillonova mysu byla v roce 1905 zachráněna lodí Terra Nova část Zieglerovy polární expedice.\n\n"}
{"id": "1140859", "url": "https://cs.wikipedia.org/wiki?curid=1140859", "title": "Jugoslávské námořnictvo", "text": "Jugoslávské námořnictvo\n\nOznačení Jugoslávské námořnictvo se může vztahovat k několika různým námořnictvům:\n"}
{"id": "1140860", "url": "https://cs.wikipedia.org/wiki?curid=1140860", "title": "Nao Hibinová", "text": "Nao Hibinová\n\nNao Hibinová, : (* 28. listopadu 1994 Ičinomija, Japonsko) je japonská profesionální tenistka, hrající pravou rukou. Ve své dosavadní kariéře vyhrála na okruhu WTA Tour jeden turnaj a to uzbecký Taškent Open 2015. V rámci okruhu ITF získala sedm titulů ve dvouhře a čtyři ve čtyřhře.\n\nNa žebříčku WTA byla ve dvouhře nejvýše klasifikována v lednu 2016 na 56. místě a ve čtyřhře pak v dubnu 2017 na 55. místě.\n\nNa nejvyšší grandslamové úrovni se dostala do 3. kola kvalifikace newyorského US Open 2015, kde nestačila na Ukrajinku Katerynu Bondarenkovou, které podlehla dvakrát 6–1.\n\nV japonském fedcupovém týmu neodehrála k listopadu 2015 žádné utkání.\n\n"}
{"id": "1140861", "url": "https://cs.wikipedia.org/wiki?curid=1140861", "title": "Šarlota Habsbursko-Lotrinská", "text": "Šarlota Habsbursko-Lotrinská\n\nArcivévodkyně Šarlota Rakouská (německy: \"Erzherzogin Charlotte von Österreich\"; 1. března 1921, Prangins – 23. července 1989, Mnichov) byla dcera císaře a krále Karla I. a jeho manželky Zity Bourbonsko-Parmské.\n\nNarodila se 1. března 1921 ve švýcarském Pranginsu, kde po pádu Rakouska-Uherska žila její rodina v exilu. Její rodina po vyhnanství žila v různých zemích; odešla ze Švýcarska na portugalský ostrov Madeira, kde zemřel její otec. Později se Šarlota usadila v Belgii a kvůli nacistům odletěla do USA. Roku 1943 začala v East Harlemu pracovat jako sociální pracovnice a používala jméno Charlotte de Bar.\n\nV květnu 1956 byla zasnoubena s vévodou Jiřím Meklenbursko-Střelickým. Dne 21. července 1956 se v německém Pöckingu odehrál jejich civilní svatební obřad a poté církevní. Její manžel zemřel 6. července 1963 a nikdy neměla děti.\n\nZemřela 23. července 1989 v Mnichově, několik měsíců po své matce.\n\n\n"}
{"id": "1140868", "url": "https://cs.wikipedia.org/wiki?curid=1140868", "title": "Dominik Frodl", "text": "Dominik Frodl\n\nDominik Frodl (* 16. dubna 1996) je český lední hokejista hrající na postu brankáře. Svá mládežnická léta strávil v celku HC Slavia Praha. Pouze v sezóně 2011/2012 startoval v barvách HC Hvězda Praha. Téhož roku také nastoupil ve dvou zápasech české reprezentace do 16 let. Během sezóny 2014/2015 odehrál vedle juniorů Slavie jedno utkání také za NED Hockey Nymburk. V následujícím ročníku se již stal druhým brankářem týmu HC Slavia Praha, který kryl záda Alexandru Hylákovi. Prvně nastoupil 16. září 2015, kdy jej trenéři v utkání s Prostějovem poslali chytat samostatné nájezdy. Po skončení sezóny 2017/2018 přestoupil do tehdy extraligového mužstva Plzně, která o něj projevila zájem již o rok dříve, jenže v tu dobu měl Frodl uzavřenu smlouvu se Slávií a k přestupu tak nedošlo.\n\nFrodl je též členem in-linového družstva Slavie Praha. V tomto sportu se účastnil také mistrovství světa.\n"}
{"id": "1140870", "url": "https://cs.wikipedia.org/wiki?curid=1140870", "title": "Státní znak Laosu", "text": "Státní znak Laosu\n\nStátní znak Laosu byl v současné podobě přijat roku 1991 na základě nové ústavy. Má podobu kruhu, v němž jsou realisticky vyobrazeny zleva přehrada Nam Ngun, asfaltová silnice, rýžové pole a les, horní část kruhu vyplňuje stúpa Pha That Luang a spodní část ozubené kolo. Vše je ohraničeno věncem z rýžových klasů svázaných rudou stuhou, která nese bílé nápisy v laoském písmu: ສັນຕິພາບ ເອກະລາດ ປະຊາທິປະໄຕ (), ເອກະພາບ ວັດຖະນາຖາວອນ () a ສາທາລະນະລັດ ປະຊາທິປະໄຕ ປະຊາຊົນລາວ (název státu, ).\n\nZnak Laoského království do roku 1975 nesl stejně jako státní vlajka obraz mýtického bílého tříhlavého slona na červeném pozadí.\n\nPo nástupu Lidové revoluční strany Laosu k moci byl přijat znak vytvořený podle zásad socialistické heraldiky.\n\nRoku 1991 se strana zřekla ortodoxní marxisticko-leninské ideologie (i když mocenský monopol si ponechala) a nahradila ve znaku srp a kladivo vyobrazením buddhistického chrámu.\n\n\n"}
{"id": "1140871", "url": "https://cs.wikipedia.org/wiki?curid=1140871", "title": "Hookerův ostrov", "text": "Hookerův ostrov\n\nHookerův ostrov ( ) je ostrov v jižní části souostroví Země Františka Josefa v Severním ledovém oceánu. Byl pojmenován po britském přírodovědci Josephu D. Hookerovi, který se v roce 1839 zúčastnil Rossovy expedice do Antarktidy.\n\nOstrov s rozlohou 508 km² je z velké části pokrytý ledovci. Větší nezaledněné oblasti se nacházejí zejména v západní části ostrova. Nejvyšší vrchol se nazývá \"Jensenova kupole\" a dosahuje výšky 576 m n. m. Na západní straně ostrova se nachází \"Tichý záliv\" s nezaledněným pobřežím, na kterém se nachází velké kolonie mořských ptáků. Další kolonie jsou na \"Rubiniho skále,\" což je menší ostrov nedaleko pobřeží. Kromě ptáků zde také žije mrož lední.\n\nNa ostrově byly nalezeny fosilní pozůstatky plesiosaura. Nálezy sobích parohů z doby před 1300 lety ukazují, že zde tato zvířata v dobách s teplejším podnebím žila. V severní části Tichého zálivu stála základna pro polární expedice a v letech 1929–1963 také meteorologická stanice. V červenci roku 1931 na ostrově během průzkumné cesty přistála vzducholoď Graf Zeppelin. Vysadila zde posádku stanice, která existovala v letech 1941–1945 a po které se dochovaly dvě budovy a hřbitov.\n\n"}
{"id": "1140873", "url": "https://cs.wikipedia.org/wiki?curid=1140873", "title": "IV. třída skupina B (okresu Kladno)", "text": "IV. třída skupina B (okresu Kladno)\n\nIV. třída skupina B (okres Kladno) patří mezi desáté nejvyšší fotbalové soutěže v Česku. Je řízena Okresním fotbalovým svazem Kladno. Hraje se každý rok od léta do jara se zimní přestávkou. Je to jedna ze dvou skupin, které se na úrovni čtvrtých tříd v okresu Kladno hraje. Hraje ji 9 účastníků (převážně ze Slánska a Velvarska), stylem každý s každým jednou na domácím hřišti a jednou na hřišti soupeře. Celkem se tedy hraje 18 kol, přičemž v případě remízy se kopou tři série pokutových kopů a jejich vítěz získává bonusový bod. Celkovým vítězem soutěže se stává tým s nejvyšším počtem bodů v tabulce.\n\nNově se v kladenských okresních soutěžích upltaňují v případě postupů a sestupů i baráže.\n\n\nIV. třída je nejnižší fotbalová soutěž. Nikdo tedy nesestupuje.\n\nV předchozích sezónách existovaly v okrese Kladno 3 skupiny IV. třídy (A, B, C). Od ročníku 2009/2010 došlo k redukci na 2 skupiny a skupina B přijala kluby ze skupin B a C.\nOd ročníku 2017/2018 byla zrušena i tato skupina a existuje už jen jedna IV. třída.\n"}
{"id": "1140875", "url": "https://cs.wikipedia.org/wiki?curid=1140875", "title": "Dub letní v Chlumečku", "text": "Dub letní v Chlumečku\n\nDub letní v Chlumečku je památný strom, solitérní dub letní (\"Quercus robur\"). Roste před plotem zahrádek u místní komunikace původně vedoucí do Chlumečku, nedaleko zaniklé tvrze. V minulosti mu byly odstraněny spodní větve. Tím se zvýraznil silný válcovitý kmen, jehož obvod měří 507 cm. Široká, košatá koruna s mnoha silnými větvemi dosahuje do výšky 20,5 m (měření 2014).\n\nZa památný byl strom vyhlášen v roce 1985 jako strom významný stářím a vzrůstem.\n\n"}
{"id": "1140878", "url": "https://cs.wikipedia.org/wiki?curid=1140878", "title": "F1 H2O", "text": "F1 H2O\n\nF1 H2O nebo také F1 Powerboat World Championship je seriál mistrovství světa v závodech motorových člunů. Organizátorem je Union Internationale Motonautique. Závody motorových katamaranů z kompozitních materiálů se konají od počátku šedesátých let, šampionát založil David Parkinson roku 1981. Jeho formát je obdobný jako u automobilové Formule 1. Jezdci startují za tovární týmy, seriál se koná na jezerech a mořských zálivech v různých zemích, kde je připraven závodní okruh vymezený bójemi. Každé Velké ceně předchází trénink a kvalifikace, hlavní závod trvá okolo 45 minut a lodě dosahují rychlosti až 250 km/h. Nejlepších deset závodníků v cíli dostává body do celkové klasifikace a na konci roku je vyhlášen mistr světa. Nižší kategorií je Formula-4s, v USA se jezdí USF1 Powerboat Tour.\n\n"}
{"id": "1140882", "url": "https://cs.wikipedia.org/wiki?curid=1140882", "title": "Adam Rippon", "text": "Adam Rippon\n\nAdam Rippon (* 11. listopadu 1989, Scranton, Pensylvánie, USA) je americký krasobruslař. V sezoně 2007–08 byl finalistou Grand Prix juniorů Mezinárodní bruslařské unie (ISU). V roce 2008 se stal juniorským mistrem Spojených států amerických a v letech 2008 a 2009 také juniorským mistrem světa. V roce 2010 se stal mistrem čtyř kontinentů, v letech 2012 a 2015 stříbrným medailistou v mistrovství USA.\n\nV říjnu 2015 v oficiálním časopisu amerického krasobruslení zveřejnil informaci o své homosexualitě a uvedl, že zvažoval svůj coming out už před olympiádou v Soči. V roce 2018 se zúčastnil jeho prvních Olympijských her v korejském Pyeong Changu, kde získal bronzovou medaili.\n\n"}
{"id": "1140883", "url": "https://cs.wikipedia.org/wiki?curid=1140883", "title": "Heinz Felfe", "text": "Heinz Felfe\n\nHeinz Felfe (18. březen 1918 Drážďany – 8. květen 2008 Berlín) byl SS-Obersturmführer, který po druhé světové válce pracoval ve Spolkové zpravodajské službě. V roce 1961 byl odhalen jako sovětský špión.\n"}
{"id": "1140884", "url": "https://cs.wikipedia.org/wiki?curid=1140884", "title": "Seznam biskupů Jednoty bratrské", "text": "Seznam biskupů Jednoty bratrské\n\nSeznam biskupů Jednoty bratrské uvádí přehled biskupů Jednoty bratrské od jejího vzniku v 15. století do současnosti.\n\nPrvní biskupové byli ustanoveni r. 1467. Jan Blahoslav o tom píše:\n\"A když pak vstali od modlitby starší Bratři, totiž Řehoř s jinými staršími za stolem sedě ke všemu zboru promluvil takto: „Teď sme se Bratři milí svěřili Pánu Bohu svému, aby on, jestliže jest jeho svatá vůle, z těchto mužů devíti některé vyvolil k úřadu apoštolství na místě syna svého milého Pána Ježíše Krista, buď jednoho, buď dva, aneb tři, aneb žádného; na všem že chceme rádi přestati podlé vůle jeho svaté.“ I rozkázali jim, aby po jednom přistupovali k stolu a každý svou ceduli aby dal. A rozvinujíce je i nalezli, že tří cedulky dostaly se třem: jedna Matějovi Kunvaldskému, druhá Tumovi Přeloučskému, třetí Eliášovi mlynářovi.\" \nTito tři vybraní muži byli následně potvrzeni za biskupy Michalem Žamberským, který byl k tomu účelu potvrzen valdenským biskupem Štěpánem. \n\nČíslování je uvedeno podle genealogie používané v Jednotě bratrské.\n\n\n"}
{"id": "1140888", "url": "https://cs.wikipedia.org/wiki?curid=1140888", "title": "Evald Rucký", "text": "Evald Rucký\n\nEvald Rucký (* 9. ledna 1959, Frýdek-Místek) je biskup a člen Rady Jednoty bratrské.\n\nNarodil se v lednu 1959 ve Frýdku Místku.\n\nVystudoval obor klasický tanec na tehdejší Státní konzervatoři v Praze, poté uměleckou pedagogiku na HAMU. Po svém obrácení se k Bohu pak vystudoval nejprve biblickou školu při Církvi bratrské, později dálkově vysokou školu biblické teologie v Kalifornii v USA, kde r. 1998 získal doktorát z pastoračně-psychologického poradenství.\n\nUvěřil v roce 1977 v Církvi bratrské. Opustil své původní povolání umělce a vydal se do služby Bohu. V letech 1979–1981 působil jako laický kazatel v Církvi bratrské v Horních Počernicích, v letech 1981–1987 v Pardubicích. Od roku 1987 byl povolán do kazatelské služby v Jednotě bratrské na plný úvazek. V letech 1987–1997 byl správcem sboru Jednoty bratrské v Liberci, následně působí v nadsborové službě.\n\nRoku 1998 se stal členem Úzké rady Jednoty bratrské, roku 2008 jejím předsedou. V roce 2011 byl konsekrován na biskupa světové Jednoty bratrské (Unitas Fratrum), konsekrujícími byli bratrští biskupové Kingsley Lewis z Antiguy a Samuel Gray z USA.\n\nPo pádu komunismu se výrazně angažoval ve spolupráci mezi českými církvemi. Po roce 2000 přednášel na mezinárodních konferencích v Evropě a v různých církvích po celém světě. Přednášky se většinou týkaly témat jako praktická pomoc lidem v nouzi, pastorační péče a poradenství nebo prezentace historie a současnosti své církve. V letech 2007 a 2008 reprezentoval před významnými českými politiky, hejtmany a starosty měst a obcí putovní výstavu k 550. výročí existence Jednoty bratrské. Od roku 2008 rovněž rozvíjí zahraniční aktivity své církve v Polsku.\n\nOd roku 2005 se zasazuje o to, aby při všech sborech Jednoty bratrské vznikaly různé kluby, spolky a společensky prospěšné aktivity, jako např. dětské kluby, nízkoprahová zařízení pro děti a mládež, seniorské kluby či rodinná a mateřská centra. Přímo se podílel na zrodu asociace komunitních center Comeniana, která tyto všechny aktivity propojuje, a zformuloval její ideový kodex. V této síti center spolu s manželkou přednáší na témata jako výchova dětí v rodině, manželské problémy či mezilidské vztahy v rodině, dále zde pracuje v oblasti poradenství rodinám a také seniorům.\n\nVe své práci usiluje o to, aby se z církve klasického typu stala církev, která bude ve svém poslání atraktivní, zajímavá a přitažlivá i pro ty, kteří by se o ní jinak nezajímali.\n\nJe ženatý, s manželkou Rut mají tři dospělé dcery.\n\n"}
{"id": "1140895", "url": "https://cs.wikipedia.org/wiki?curid=1140895", "title": "Hebrejština (blok Unicode)", "text": "Hebrejština (blok Unicode)\n\nHebrejština ( ) je blok Unicode obsahující znaky pro hebrejštinu, jidiš, ladino a další jazyky židovské diaspory.\n"}
{"id": "1140900", "url": "https://cs.wikipedia.org/wiki?curid=1140900", "title": "Kino 64 U Hradeb", "text": "Kino 64 U Hradeb\n\nKino 64 U Hradeb je někdejší pražské premiérové kino. Nachází se poblíž Malostranského náměstí přímo na takzvané Královské cestě, v Mostecké ulici, v podzemí domu číslo popisné 273, číslo orientační 21. Kino bylo otevřeno roku 1964. Po nepodařené privatizaci a povodních bylo kino v roce 2002 uzavřeno a chátralo. Postupně vzniklo několik iniciativ snažících se o odkup a obnovu prostoru. Od roku 2015 obnovu kina realizuje nový majitel Jan Čep, zastupitel za Prahu 1 (2014–2018). Proběhly základní čisticí a zabezpečovací práce a je vytvářeno zázemí pro obnovu. Jsou zde pořádány benefiční akce i prohlídkové dny otevřených dveří.\n\nŠlo o premiérové kino, před rokem 1989 bylo možná nejmoderněji vybaveným kinem v Praze. Kino vzniklo jako součást novostavby na adrese Mostecká 21, která nahradila dva domy z 2. poloviny 19. století. Stavět se začalo v druhé polovině 50. let podle projektu Miroslava Hudce. Kino bylo vybudováno v bruselském stylu a kromě promítacího sálu zde byl i mléčný bar a restaurace. Kapacita kina byla 540 míst. Otevřelo se 25. září 1964 filmem \"Starci na chmelu\". V únoru 1965 zde měl českou premiéru film \"Vinnetou\". Kino hostilo slavné snímky české nové vlny. Premiéru zde měl i film \"Případ pro začínajícího kata\" (1969), který byl později zakázán, ale symbolicky se v průběhu listopadové revoluce 1989 konala v Kině 64 U Hradeb jeho obnovená premiéra.\n\nKino zaniklo v roce 2002. Hrát se přestalo v květnu, následně zde bylo provozováno černé divadlo a výstava pavouků a mučících nástrojů. V srpnu byl sál vyplaven povodní a tehdejší majitel objektu zde následně chtěl vybudovat garáže, proti čemuž protestoval Klub Za starou Prahu.\nV roce 2014 o obnovu kina usiloval Nadační fond Obruč, který chtěl v objektu kromě promítacího sálu otevřít i kavárnu a expoziční prostory.\n\nOd srpna 2015 probíhají v objektu záchranné práce a rekonstrukce. O obnovu kina usiluje v březnu 2016 zřízený spolek \"Jsme U Hradeb\", jehož předsedou je Jan Čep, zastupitel za Prahu 1 (2014–2018). Má zde vzniknout společenské centrum zaměřené na film a vše, co s audiovizuální tvorbou souvisí, dokončení první fáze rekonstrukce kina bylo naplánováno na konec roku 2018. V současnosti probíhá další fáze rekonstrukce a revitalizace celého prostoru.\n\n"}
{"id": "1140901", "url": "https://cs.wikipedia.org/wiki?curid=1140901", "title": "Česká volejbalová reprezentace mužů", "text": "Česká volejbalová reprezentace mužů\n\nČeská volejbalová reprezentace mužů představuje reprezentační družstvo České republiky ve volejbale pod vedením České volejbalové federace, které se účastní mezinárodních soutěží. Před vznikem samostatného českého státu v roce 1993 nastupovali volejbalité za československý výběr. Mezinárodní volejbalová federace (FIVB) připisuje České republice, jakožto nástupnickému družstvu, statistické údaje od roku 1948. \nAktuálním trenérem reprezentačního výběru je od roku 2017 Michal Nekola.\n\n"}
{"id": "1140903", "url": "https://cs.wikipedia.org/wiki?curid=1140903", "title": "Heimatkunst", "text": "Heimatkunst\n\nHeimatkunst (doslova „umění domoviny“, výslovnost [hajmátkunst], v němčině femininum) či Heimatkunstbewegung („hnutí umění domoviny“) bylo etnicky německé umělecké, především literární hnutí konce 19. a první poloviny 20. století. Jeho představitelé se zasazovali za „zdravé“ německé národní prvky, jež spatřovali především v tradičním vesnickém a maloměstském životě, a často bojovali proti domnělé zkaženosti velkoměsta a údajně cizorodým prvkům jako intelektuálům a Židům. Předjímali i některá témata dnešního ekologického hnutí.\n\nPojem Heimatkunst poprvé použil spisovatel a teoretik Adolf Bartels roku 1898 v článku uveřejněném v časopise \"Der Kunstwart\". Dalšími představiteli hnutí byli například Julius Langbehn, Hermann Löns, Wilhelm von Polenz, Heinrich Sohnrey a Clara Viebigová.\n\nV českém kontextu zastával příbuzné postoje ruralismus. V nacistickém Německu na Heimatkunst navázalo ještě vyhraněnější, ostře antisemitské hnutí Blut-und-Boden.\n"}
{"id": "1140904", "url": "https://cs.wikipedia.org/wiki?curid=1140904", "title": "Loxsomataceae", "text": "Loxsomataceae\n\nLoxsomataceae, alternativně též Loxomataceae, je čeleď kapradin z řádu cyateotvaré. Jsou to pozemní kapradiny s několikanásobně zpeřenými listy. Čeleď zahrnuje pouze 2 druhy ve 2 rodech. Jeden druh se vyskytuje ve Střední a Jižní Americe, druhý na Novém Zélandu.\n\nZástupci čeledi \"Loxsomataceae\" jsou pozemní kapradiny s dlouze plazivým oddenkem pokrytým hojnými, lesklými, tmavými chlupy. Cévní svazky jsou typu solenostélé. Listy jsou stejnotvaré, 2x až 3x zpeřené. Čepel listů je lehce kožovitá, na líci lysá, na rubu lysá nebo chlupatá. Žilnatina je tvořena volnými, vidličnatě větvenými žilkami. Výtrusné kupky jsou marginální, jednotlivé na koncích žilek, kryté ostěrou a uložené na prodlouženém lůžku. Výtrusy jsou kulovitě čtyřstěnné, triletní, s řídce bradavčitým povrchem.\n\nČeleď zahrnuje 2 monotypické rody. Druh \"Loxsoma cunninghamii\" je endemit Nového Zélandu, kde roste pouze v severní části Severního ostrova. \"Loxsomopsis pearcei\" se vyskytuje v Kostarice a v jihoamerických Andách od Kolumbie po Bolívii a Peru.\n\nNázev \"Loxsoma\" je složen z řeckých slov λοξός (loxos – šikmý) a σώμα (soma – tělo) a je připisován Robertu Brownovi.\nPři publikaci tohoto rodového jména Allanem Cunninghamem v roce 1837 došlo k tiskové chybě a bylo publikováno jako \"Loxoma\". O rok později publikoval William Jackson Hooker korekci na základě Cunninghamovy písemné zmínky, že zde došlo k tiskové chybě. Tato korekce nebyla některými taxonomy přijata a lze se proto setkat s názvem čeledi \"Loxomataceae\" (např. ). V roce 2009 byla podána žádost o konzervaci správného tvaru a rodový název \"Loxsoma\" byl v tomto tvaru zařazen mezi nomina conservanda.\n\nPodle výsledků fylogenetických studií je čeleď \"Loxsomataceae\" nejblíže příbuzná čeledím \"Plagiogyriaceae\", \"Culcitaceae\" a \"Thyrsopteridaceae\".\nV minulosti bylo rozlišováno z různých částí areálu několik různých druhů rodu \"Loxsomopsis\", v současné taxonomii je vesměs uznáván jediný druh, \"Loxsomopsis percei\".\n\nZástupci řazení do čeledi \"Loxsomataceae\" pocházejí již z období jura|jury a křída|křídy. Jejich fosílie jsou pod názvem \"Loxsomopteris\" a \"Solenostelopteris\" nacházeny zejména v Severní Americe, Indii a Japonsku.\n\n"}
{"id": "1140915", "url": "https://cs.wikipedia.org/wiki?curid=1140915", "title": "Cesta za pověstí", "text": "Cesta za pověstí\n\nOkruh Cesta za pověstí je značená cesta mající charakter naučné stezky, dlouhá 14,8 km, vedoucí z náměstí ve Žluticích v okrese Karlovy Vary a spojující zajímavá místa v okolí Žlutic a pod vrchem Vladař. Stezka vznikala od roku 2009 a jejím cílem je především propojit zajímavá místa v kraji pod stolovou horou Vladař a upozornit na pověsti, které se ke kraji vztahují.\n\nStezku včetně tabulí, laviček, propagačních materiálů a terénních úprav vytvořilo občanské sdružení Spolek okrašlovací Vladař. Cesta je značena běžnou červenou a žlutou turistickou značkou ( v úseku ze Žlutic přes místní část Lomnice, odtud údolím Střely k železniční zastávce Záhořice a na vrchol Vladaře; dále jako z vrcholu Vladaře přes Vladořice a Kolešov k rozcestí Nad Roklí, přes Hradsky Dvůr ke zřícenině hradu Nevděk a odtud zpátky do Žlutic). Od rozcestí v polích za Kolešovem vede již neznačená odbočka stezky do vsi Kobylé s vesnickou minizoo Babiččin dvoreček, jejíž provoz je však od roku 2014 v útlumu. Na stezce jsou umístěny malované informační tabule vytvořené výtvarníkem Daliborem Nesnídalem, které seznamují s okolními zajímavostmi a pověstmi. \n\nStezka využila původní červenou značenou trasu ze Žlutic na Vladař, kde však byl velmi nevhodný úsek mezi městem a záhořickou zastávkou vedoucí původně po silnici 205 nahrazen nově zbudovanou lesní cestou mezi řekou Střelou a železniční tratí, částečně vedený mlýnským náhonem. Tato partie byla dříve pro náletové dřeviny zcela neprůchodná. Další část stezky značená žlutě představuje zajímavé propojení Vladaře a původně kusé žlutě značené cesty ze Žlutic k hradu Nevděk, kdy vznikla nová přístupová cesta na vrchol Vladaře od východu. Částečně pak dochází k souběhu se stezkou sovy Rozárky. \n\nVedení celé trasy je vyobrazeno na informačních tabulích a propagačních materiálech. Mapku i s informacemi je možné získat v informačních střediscích ve Žluticích, Chyších, Toužimi a Rabštejně nad Střelou a jsou také ke stažení na stránkách o naučné stezce. \nKrajinou pod Vladařem byly v posledních letech vybudovány další naučné či jiné stezky, které se trasami s touto z části prolínají. \n\n"}
{"id": "1140926", "url": "https://cs.wikipedia.org/wiki?curid=1140926", "title": "Willi Apel", "text": "Willi Apel\n\nWilli Apel (10. října 1893 Chojnice, Pruské království – 14. března 1988 Bloomington, Indiana) byl americký muzikolog německého původu, narozený v západopruské Chojnici, dnešním Polsku.\n\nWilli Apel byl vlivná osobnost v oblasti hudební vědy 20. století. Studoval v Berlíně hru na klavír a hudební vědu a v roce 1936 promoval s prací „Accidentien und Tonalität in den Musikdenkmälern des 15. und 16. Jahrhunderts“, a ještě v témže roce emigroval do USA. Zde v letech 1936 až 1943 vyučoval na „Longy School of Music“ v Cambridgi ve státě Massachusetts. V letech 1938 až 1942 byl profesorem na Harvardově univerzitě a na Radcliffe College, v letech 1950 až 1970 přednášel hudební vědu na Indianské univerzitě. Roku 1963 odešel do penze a zemřel v roce 1988.\n\nPo jeho smrti, založila jeho vdova Ursula Apel-Siemeringová nadaci na podporu studentů staré hudby na „School of Music“ Indianské univerzity.\n\n\n"}
{"id": "1140932", "url": "https://cs.wikipedia.org/wiki?curid=1140932", "title": "Andrea Habsbursko-Lotrinská", "text": "Andrea Habsbursko-Lotrinská\n\nAndrea Habsbursko-Lotrinská (německy: \"Andrea Maria von Habsburg-Lothringen\"; 30. května 1953, Würzburg) je císařská princezna, arcivévodkyně rakouská a dědičná hraběnka z Neippergu, dcera prince Otto von Habsburga a jeho manželky princezny Reginy Sasko-Meiningenské.\n\nDne 9. července 1977 se v bavorském Pöckingu vdala za Karla Evžena, dědičného hraběte z Neippergu (* 20. října 1951 Schwaigern), syna Josefa Huberta, hraběte z Neippergu a hraběnky Marie Ledebur-Wicheln. Je potomkem Adama Alberte Neipperga. Spolu zplodili pět dětí:\n\n"}
{"id": "1140936", "url": "https://cs.wikipedia.org/wiki?curid=1140936", "title": "Karl Eugen, dědičný hrabě z Neippergu", "text": "Karl Eugen, dědičný hrabě z Neippergu\n\nKarl Eugen z Neippergu (celým jménem: \"Maria Karl Eugen Johannes Nepomuk Erwin Michael; \"20. října 1951, Schwaigern) je dědičný hrabě z Neippergu a syn Josefa Huberta, hraběte z Neippergu a jeho manželky hraběnky Marie Ledebur-Wicheln.\n\nDne 9. července 1977 se v bavorském Pöckingu oženil s arcivévodkyní a princeznou Andreou Habsbursko-Lotrinskou, dcerou Otto von Habsburga a princezny Reginy Sasko-Meiningenské. Spolu měli pět dětí:\n\n"}
{"id": "1140943", "url": "https://cs.wikipedia.org/wiki?curid=1140943", "title": "Kostel Tří králů (Libouchec)", "text": "Kostel Tří králů (Libouchec)\n\nKostel svatých Tří králů v Libouchci je původně pozdně gotická sakrální stavba stojící na mírném návrší nad hlavní komunikací procházející Libouchcem, uprostřed rozsáhlého hřbitova. Je chráněn jako kulturní památka České republiky.\n\nPůvodní pozdně gotický kostel byl zčásti přestavěn v roce 1857 a obnovený byl v letech 1897-1898.\n\nKostel je jednolodní, obdélný. Má pětiboce uzavřený presbytář a obdélnou sakristii po severní straně a hranolovou věž po jižní straně lodi. Západní průčelí má tři osy a obdélný portál v ose. Je s lizénami a lizénovými rámci. Průčelí je zakončeno obdélným štítem s trojúhelným nástavcem. Boční fasády lodi jsou s polokruhově ukončenými okny. Presbytář má opěráky a hrotitá okna s kružbami. Věž je dvoupatrová, s římsami a lizénami. V přízemí věže je obdélný kamenný portál se supraportou. V prvním patře jsou segmentově zakončená okna. Ve druhém patře jsou podvojná, polokruhově ukončená okna.\n\nV presbytáři je strop s fabionem a obrazem Nejsvětější Trojice. Ve třech stěnách závěru kostela jsou vysoká hrotitá okna s kružbami a středovým prutem. V severní stěně je sedlový portál do sakristie. Východně od něho je kamenný výklenkový pozdně gotický sanktuář v pravoúhlém profilovaném rámci se sloupky, které jsou zdobeny geometrickým ornamentem, kolem výklenku zakončeného oslím obloukem. Jsou zde původní železná dvířka. Ve východní stěně jsou obdélné dveře na hřbitov. V lodi je strop s fabionem a nástropním obrazem (kopie Sixtinské madony). Tříramenná kruchta je podklenuta valenou klenbou se stýkajícími se lunetami a pásy. Západní rameno spočívá na dvou zděných hranolových pilířích a třech obloucích, postranní rameno na dřevěných vyřezávaných pilířích a krakorcích. Obdélná předsíň v přízemí věže má valenou klenbu se stýkajícími se lunetami. Ve východní stěně je výklenek s pamětní deskou padlým v 1. světové válce. Jsou zde také dvě kamenné sochy od \"P. Philippa\" z roku 1919. Do lodi vede pravoúhlý portál s uchy. Sakristie má hladkou valenou klenbu.\n\nHlavní oltář, boční oltáře, kazatelna, křížová cesta a lavice jsou pseudogotické. Kamenná křtitelnice je pseudorenesanční a pochází z 19. století. V kostela jsou barokní dřevěné kandelábry a cínové svícny.\n\nNa boční věži se nacházejí tři zvony – velký litinový zvon z roku 1918, střední zvon z roku 1704 od \"Matyáše Christla\" a malý zvon z roku 1789 od \"Františka Franka\". V lucerně věže jsou dva litinové hodinové cymbály, zcela bez ozdob, možná z téže dílny jako litinový zvon. Sanktusník kostela je bez zvonu.\n\nKostel obklopuje hřbitov na který vede brána, která je v dolní části barokní a v horní části pochází z 19. století. Je obdélná, má polokruhově zakončený vstup, dva pilastry a lichoběžníkový štít se segmentovým vyvrcholením a dvěma postranními jehlanci. Ve štítě je nápis o stavbě kostela z roku 1857 a jeho obnově v letech 1897-1898. Před hřbitovní zdí stojí barokní sousoší Kalvárie z roku 1728 signovaná \"G.V.\"\n\n"}
{"id": "1140949", "url": "https://cs.wikipedia.org/wiki?curid=1140949", "title": "Josef Paldus (geograf)", "text": "Josef Paldus (geograf)\n\nJosef Paldus, (22. března 1863, Jablonec nad Nisou – 10. října 1937 tamtéž) byl český Němec, vojenský archivář a historický geograf.\n\nJosef Paldus se narodil v Jablonci nad Nisou, jeho rodiči byli brusič skla Ignaz Paldus a matka Anna, rozená Lindnerová. Obecnou a měšťanskou školu vychodil v Jablonci. Byl český Němec a jeho znalost češtiny, jak vyplývá z jeho písemné pozůstalosti, byla dokonalá. Dále ovládal španělštinu, angličtinu a francouzštinu, vykazoval jisté znalosti turečtiny a arabštiny, pasivně ruštiny. \n\nPodle kvalifikačního listu byl \"zdatný muž střední postavy, pevného charakteru, dobromyslný a přátelský\", ovládal stenografii. 31. října 1905 se oženil s Františkou rozenou Pavlíkovou, nar. 1868 v Česticích u Strakonic. O dětech manželů Paldusových se zdroje nezmiňují.\n\nVětšinu profesního života strávil nejprve u vojenských útvarů (1880-1895) a pak ve Vídni, kde pracoval ve Vojenském archivu (1895-1919). V roce 1927 se odstěhoval z Vídně do Jablonce nad Nisou (nadále Vídeň navštěvoval, aby ukončil práce, kterými byl pověřen). I když většinu života prožil mimo své rodiště, zachoval si k Jablonci a místním osobnostem blízký vztah a udržoval s nimi styk. Svůj životopis např. věnoval svému příteli, starostovi Jablonce Karlu R. Fischerovi. Po dohodě s ním zabezpečil ve Vídni reprodukce map a plánů města Jablonec n. N. a okolí. Po návratu do Čech spolupracoval též s historikem Zdeňkem Wirthem.\n\n10. října 1937 zemřel v Jablonci nad Nisou na mozkovou mrtvici. Pohřben byl na pražském Vyšehradském hřbitově.\n\n\n\nZdroj: Katalog University Heidelberg\n\n\nPři \"Dni evropského dědictví\" v Jablonci nad Nisou 21. 9. 2013 byl Josef Paldus jmenován \"Osobností roku\".\n\nPodle vlastního životopisu se osmadvacetiletý rakousko-uherský důstojník Josef Paldus seznámil se svou budoucí manželkou, třiadvacetiletou Františkou Pavlíkovu, na Všeobecné zemské výstavě v Praze roku 1891. Ke svatbě však došlo až o 14 let později, roku 1905. Důvodem nejspíš byly byrokratické překážky, které tehdejší řád kladl ženitbychtivým důstojníkům. Podle poznámky v matrice oddaných musel Josef Paldus složit 2 000 korun záruky (Sicherstellung), odpovídajících jeho ročnímu platu; až poté mu byla svatba Ministerstvem války povolena.\n\n"}
{"id": "1140951", "url": "https://cs.wikipedia.org/wiki?curid=1140951", "title": "Josef Paldus", "text": "Josef Paldus\n\nJméno a příjmení Josef Paldus nosí více osob:\n"}
{"id": "1140967", "url": "https://cs.wikipedia.org/wiki?curid=1140967", "title": "Seznam prezidentů Libanonu", "text": "Seznam prezidentů Libanonu\n\nToto je seznam prezidentů (a úřadujících prezidentů) Libanonu od vzniku úřadu v roce 1926. Prezident je do značné míry ceremoniální a symbolická funkce. Nicméně, prezident je stále schopen ovlivňovat politické rozhodování a ve spojení s předsedou vlády, má vliv na výběr ministrů ve vládě a na ochranu ústavy. V souladu s ústavou by měl být prezident Libanonu příslušníkem Maronitské katolické církve.\n\nSeznam prezidentů Velkého Libanonu od roku 1926 do roku 1943 (Francouzský mandát Sýrie a Libanonu)\n\n! style=\"background:#C0C0C0; color:black; width:38%;\" colspan=\"2\" | Prezident\n! style=\"background:#C0C0C0; color:black; width:15%;\" | Od\n! style=\"background:#C0C0C0; color:black; width:15%;\" | Do\n! style=\"background:#C0C0C0; color:black; width:30%;\" | Poznámka \n<small>(1885–1935)\n<small>\n<small>(1867–1942)\n<small>(1886–1949)\n<small>(1886–1949)\n<small>(1887–1978)\n<small>(1884–1951)\n<small>(1876–1947)\n<small>(1890–1964)\nSeznam prezidentů Libanonské republiky od roku 1943 dosud\n\n! style=\"background:#C0C0C0; color:black; width:38%;\" colspan=\"2\" | Prezident\n! style=\"background:#C0C0C0; color:black; width:15%;\" | Od\n! style=\"background:#C0C0C0; color:black; width:15%;\" | Do\n! style=\"background:#C0C0C0; color:black; width:30%;\" | Poznámka \n<small>(1886–1949)\n<small>(1890–1964)\n<small>(1902–1973)\n<small>(1913–2001)\n<small>(1910–1992)\n<small>(1924–1985)\n<small>(1947–1982)\n<small>(1942–)\n<small>(1929–)\n<small>(1935–)\n<small>(1925–1989)\n<small>(1929–)\n<small>(1926–2006)\n<small>(1936–)\n<small>(1943–)\n<small>(1948–)\n<small>(1945–)\n<small>(1935–)\n"}
{"id": "1140968", "url": "https://cs.wikipedia.org/wiki?curid=1140968", "title": "Josef Hubert, hrabě z Neippergu", "text": "Josef Hubert, hrabě z Neippergu\n\nJosef Hubert z Neippergu (celým jménem: \"Maria Josef Hubert Ernst Amadeus Vincenz Benediktus Antonius Konrad Apolinarius\"; 22. července 1918, Schwaigern) je hrabě a pán z Neippergu, hlava rodu, syn Antona, hraběte z Neippergu a jeho manželky hraběnky Anny Silva-Tarouca.\n\nDne 21. prosince 1950 se v Mnichově oženil s hraběnkou Marií Ledebur-Wicheln, dcerou hraběte Eugena Ledebur-Wicheln a jeho manželky hraběnky Eleonory Larisch-Mönnich. Spolu mají osm dětí:\n\nJeho manželka Marie zemřela 14. června 1983.\n\nDne 23. srpna 1986 se civilně znovu oženil a to s princeznou Terezou Hohenlohe-Waldenburg-Schillingsfürst, dcerou knížete Friedricha Karla III. Hohenlohe-Waldenburg-Schillingsfürst a jeho manželky kněžny Mechthildy, princezny z Urachu. Dne 25. září 1986 se ve Waldenburgu odehrál jejich církevní svatební obřad. Spolu nemají děti.\n\n"}
{"id": "1140977", "url": "https://cs.wikipedia.org/wiki?curid=1140977", "title": "Marie Ledebur-Wicheln", "text": "Marie Ledebur-Wicheln\n\nMarie Ledebur-Wicheln (5. listopadu 1920, Křemýž – 14. června 1983, Heidelberg) byla hraběnka a dcera hraběte Eugena Ledebur-Wicheln a jeho manželky hraběnky Eleonory Larisch-Mönnich.\n\nDne 21. prosince 1950 se v Mnichově vdala za Josefa Huberta, hraběte z Neippergu, syna Antona, hraběte z Neippergu a jeho manželky hraběnky Anny Silva-Tarouca. Spolu mají osm dětí:\n\nZemřela 14. června 1983 v Heidelbergu.\n\nDne 23. srpna 1986 se její manžel znovu oženil a to s princeznou Terezou Hohenlohe-Waldenburg-Schillingsfürst, dcerou knížete Friedricha Karla III. Hohenlohe-Waldenburg-Schillingsfürst a jeho manželky kněžny Mechthildy, princezny z Urachu.\n\n"}
{"id": "1140981", "url": "https://cs.wikipedia.org/wiki?curid=1140981", "title": "Young for Young", "text": "Young for Young\n\nYoung for Young je divadelní festival, který se od roku 2010 koná v Městském divadle v Mostě a v Divadle rozmanitostí.\n\nNultý ročník festivalu se odehrál v roce 2010. Jeho cílem bylo představit nové divadelní směry. První ročník proběhl v březnu 2011 jako součást oslav 100. výročí od otevření historické budovy městského divadla.\nFestival se původně odehrával na jaře. Od roku 2014 se jeho konání přesunulo na podzim.\nV roce 2015 oslavila budova divadla 30. narozeniny. Proto se během 5. ročníku konala ve foyer výstava architekta Iva Klimeše, autora divadelní budovy.\n\n\nNa festivalu se předává cena \"Forever young\" pro osobnost české divadelní scény. Držiteli této ceny jsou např. Ljuba Skořepová, Květa Fialová, Lubomír Lipský, Stanislav Zindulka, Iva Janžurová, Jiří Suchý\nnebo Daniela Kolářová a Miroslav Středa.\n\n"}
{"id": "1140986", "url": "https://cs.wikipedia.org/wiki?curid=1140986", "title": "Raphe perinei", "text": "Raphe perinei\n\nRaphe perinei je pruh tmavší a mírně vystouplé kůže probíhající středem hráze a rozdělující lidské tělo na symetrické poloviny, u mužů pokračuje dále přes šourek a spodní stranu penisu. Tento kožní šev se vytváří během embryonálního vývoje (asi v sedmém týdnu těhotenství). Název pochází z výrazu rafe, označujícího diakritické znaménko v hebrejském písmu, které má podobu vodorovné čárky.\n\nRoku 2001 publikovali američtí vědci Scott F. Gilbert a Ziony Zevit teorii, podle níž je termín „žebro“ použitý v knize Genesis eufemismem: Bůh ve skutečnosti stvořil Evu z Adamovy pyjové kosti a raphe perinei je jizvou po tomto zákroku. Autoři argumentují tím, že člověk je jediným primátem, kterému pyjová kost chybí.\n\n\n"}
{"id": "1140987", "url": "https://cs.wikipedia.org/wiki?curid=1140987", "title": "Pardaillan de Gondrin", "text": "Pardaillan de Gondrin\n\nDynastie Pardaillan de Gondrin byla významným šlechtickým rodem v době starého režimu ve Francii, původem z Gaskoňska.\n\n\n"}
{"id": "1140988", "url": "https://cs.wikipedia.org/wiki?curid=1140988", "title": "Filip, hrabě z Neippergu", "text": "Filip, hrabě z Neippergu\n\nFilip z Neippergu (celým jménem: \"Maria Philipp Karl Friedrich Hubert Magnus\"; * 6. září 1978, Heilbronn-Neckargartach) je hrabě z Neippergu a syn Karla Eugena, dědičného hraběte z Neippergu a jeho manželky princezny a arcivévodkyně Andrei Habsbursko-Lotrinské.\n\nDne 26. dubna 2008 se oženil s Paulou Wolff, dcerou Lukase Wolffa a hraběnky Ladislaji, hraběnky z Meranu. Spolu mají tři děti:\n\n"}
{"id": "1140989", "url": "https://cs.wikipedia.org/wiki?curid=1140989", "title": "Obyvatelstvo Gruzie", "text": "Obyvatelstvo Gruzie\n\nPočet obyvatel Gruzie v roce 2015 činil odhadem 3 729 500 lidí.\n\nDemografická situace v Gruzii je stejně jako v některých jiných v minulosti sovětských republikách (zvláště v Estonsku a Lotyšssku) charakterizovaná dvěma hlavními trendy po získání nezávislosti – úbytek celkové populace a \"gruzínifikace\" etnického složení. Poměr etnických Gruzínců se zvýšil mezi lety 1989 a 2002 o deset procent – z 73,7 % se zvýšil na 83,7 % populace.\n\nPopulace v době, kdy Gruzie byla součástí Sovětského svazu a v prvních letech nezávislosti, strmě rostla a z počtu 4 miliony v padesátých letech se zvýšila na nejvyšší počet 5,5 milionu v roce 1992. Poté se trend změnil, populace se začala zmenšovat a v roce 2005 se snížila na 4,5 milionu. Tento počet reprezentuje celkovou populaci, včetně dvou separatistických regionů, tedy Abcházie a Jižní Osetie, jejichž populace se v roce 2005 odhadovala na 178 000 a 49 200. Bez Abcházie a Jižní Osetie měla Gruzie 4 321 500 obyvatel v roce 2005 a 4 382 100 v roce 2008.\n\nPodle sčítání v roce 2002 přišla Gruzie od začátku devadesátých let kvůli migraci o 1,1 milionu obyvatel, neboli 20 % populace. Snížení populace je způsobeno emigrací lidí hledajících zaměstnání, a snížením porodnosti v této době. Mezi lety 2002–2014 přišla Gruzie o 14,7 % populace.\n\nZdroje: \"OSN\" \"a\" \"GeoStat\"\n\nStruktura populace (1.7.2012) (odhady) :\n\nGruzínci jsou převažující etnickou skupinou a podle sčítání v roce 2002 tvořili 84 % populace. Toto etnické zastoupení je mnohem vyšší než v předchozích sčítáních, jelikož v roce 2002 nebyla zahrnuta Abcházie a Jižní Osetie. Oseti a Abchazové tedy byli zastoupeni jen velmi málo (0,9 % a 0,1 %).\n\nGruzínská pravoslavná církev 82,1 %, Islám 9,9 %, Arménská apoštolská církev 5,7 %, katolictví 0,8 %, židé 0,1 %, ostatní 1,4 % (2002)\n"}
{"id": "1140994", "url": "https://cs.wikipedia.org/wiki?curid=1140994", "title": "Superpotravina", "text": "Superpotravina\n\nSuperpotravina je marketingové označení pro potraviny, které mají vysoký obsah látek, které by měly prospívat zdraví. Jde například o vitamíny a minerální látky.\n\nPoprvé byl tento výraz použit na počátku 20. století, k rozšíření však došlo až na počátku 21. století. Tento trend souvisí s větším zájmem lidí o své zdraví, zdravou stravu a zdravý životní styl. Podle studie YouGov 61 % obyvatel Spojeného království nakoupilo nějakou potravinu, protože byla označena jako superpotravina.\n\nNeexistuje žádná oficiální definice superpotraviny. Tento termín se používá především v marketingu a v médiích a popisují se jím velmi výživné potraviny s pozitivním dopadem na zdraví. Podle Oxford English Dictionary jde o „výživově bohatou potravinu, která je považovaná za zvláště prospěšnou pro zdraví, tělesnou a duševní pohodu“, Webster's Dictionary je vymezuje jako „zvláště výživově bohatou potravinu, plnou vitamínů, minerálů, vlákniny, antioxidantů a/nebo živin rostlinného původu“.\n\nOznačování určitých potravin za superpotraviny někteří odborníci kritizují. Podle Britské dietologické organizace a profesora bostonské Tufts University Jeffreyho Blumberga označení mate zákazníky, kteří se pak domnívají, že tyto potraviny jsou lepší než jiné či se jim prodejci snaží prodat dražší produkty (exotické ovoce nebo džusy), které jsou podobně zdraví prospěšné jako běžné ovoce a zelenina, které však stojí zlomek ceny superpotravin. Při označování některých druhů ovoce a zeleniny se často argumentuje vědeckými studiemi, které zjistily, že mají určité zdraví prospěšné vlastnosti. Ovšem již neuvádějí, že těchto výsledků bylo dosaženo za odlišných podmínek, než za kterých je poté lidé konzumují. Používají se například vysoké koncentrace živin, jichž není při běžném stravování možné dosáhnout, či studie nepočítají, že kromě superpotravin lidé jedí i jinou stravu, která může působení superpotravin ovlivnit. Například červené jablko obsahuje tolik antioxidantů jako 13 dávek džusu z kustovnice čínské.\n\nVýčet potravin, které lze označit názvem superpotravina není jednotný. Řadí se sem například červená řepa, borůvky, chia semínka, mladý ječmen, nepražené kakaové boby, citrusy, některé ryby, ořechy, semínka (konopné, lněné, slunečnicové, melounové, dýňové) a luštěniny (fazole, čočka, sója), exotické ovoce (avokádo, granátové jablko, mango, kiwi), řasy (chlorella, spirulina), quinoa či kustovnice čínská (goji).\n"}
{"id": "1140996", "url": "https://cs.wikipedia.org/wiki?curid=1140996", "title": "Socha svatého Václava (Uhlířské Janovice)", "text": "Socha svatého Václava (Uhlířské Janovice)\n\nSocha svatého Václava stojí uprostřed stejnojmenného náměstí v Uhlířských Janovicích. Je zapsána na seznamu nemovitých památek \nSocha byla pořízena 13. září 1858 částečně z peněz zanechaných poslední vůlí Josefa Zelenky, bývalého učitele z Drahobudic a částečně z peněz obecních. Autorem byl pražský sochař J. Möldner. Ve stejném roce ji slavně požehnal okresní vikář a farář Pater Vincenc Bradáč.\n\nSocha byla opravována v letech 1895 a 1905 a opatřena nátěrem.\n\nV roce 1928, při desátém výročí vzniku Československé republiky provedl renovaci a odstranění nátěrů sochař Miroslav Böswart z Břevnova a na podstavci přibyl nápis \"OBNOVENO L.P.1928 V 10.ROCE R.ČS.\n\nV roce 1958 došlo k zápisu do seznamu nemovitých památek. Ke konci 20. století se stala několikrát terčem vandalů (1987). Zatím poslední renovace proběhla v roce 2014 a 28. září 2014 na svatého Václava byla slavnostně požehnána.\n"}
{"id": "1140999", "url": "https://cs.wikipedia.org/wiki?curid=1140999", "title": "Špalíček", "text": "Špalíček\n\nŠpalíček může být:\n"}
{"id": "1141008", "url": "https://cs.wikipedia.org/wiki?curid=1141008", "title": "Louis-Henri de Pardaillan de Gondrin (1620-1674)", "text": "Louis-Henri de Pardaillan de Gondrin (1620-1674)\n\nLouis-Henri de Pardaillan de Gondrin (1620 – 19. září 1674) byl francouzský římskokatolický duchovní, arcibiskup senský. Narodil se jako sedmý syn Antoine-Arnauda z rodu Pardaillan de Gondrin a jeho druhé ženy Pauly de Saint-Lary de Bellegarde, která byla dcerou Rogera de Bellegarde.\n\nStudoval filosofii na Pařížské univerzitě, poté tři roky teologii na Sorbonně.\n\nV roce 1644 se jeho bratranec Octave de Saint-Lary de Bellegarde, arcibiskup senský, zeptal jeho regentky Marie Medicejské, zda by jej mohl požadovat jako biskupa koadjutora pro senskou arcidiecézi. Louis-Henri byl jmenován koadjutorem a titulárním arcibiskupem \"heraklejským\" (lat. \"Heracleensis in Europa\"). Biskupské svěcení přijal dne 14. května 1645, z rukou svého bratrance.\n\nArcidiecézi převzal po bratrancově smrti 26. července 1646.\n\nLouis-Henri zemřel 19. září 1674 v opatství Charmes-en-Brie.\n\n\n"}
{"id": "1141014", "url": "https://cs.wikipedia.org/wiki?curid=1141014", "title": "Česká volejbalová reprezentace žen", "text": "Česká volejbalová reprezentace žen\n\nČeská volejbalová reprezentace žen představuje reprezentační družstvo České republiky ve volejbale pod vedením České volejbalové federace, které se účastní mezinárodních soutěží. Před vznikem samostatného českého státu v roce 1993 nastupovaly volejbalitky za československý výběr. Mezinárodní volejbalová federace (FIVB) připisuje České republice, jakožto nástupnickému družstvu, statistické údaje od roku 1948.\n\n"}
{"id": "1141028", "url": "https://cs.wikipedia.org/wiki?curid=1141028", "title": "Ernst Vergani", "text": "Ernst Vergani\n\nErnst Vergani (15. března 1848 Sołec – 19. února 1915 Emmersdorf an der Donau) byl rakouský publicista, vydavatel a politik německé národnosti, v 2. polovině 19. století poslanec Říšské rady z Dolních Rakous.\n\nNarodil se v obci Sołec v Haliči (nyní na Ukrajině), kde byl jeho otec státním úředníkem. Působil jako majitel nemovitostí a vydavatel novin v Mühldorfu. Vystudoval německou reálnou školu ve Lvově, báňskou akademii v Banské Štiavnici a Příbrami. Působil v Haliči a na Moravě a roku 1874 se stal ředitelem grafitového dolu v Mühldorfu. V roce 1881 získal sňatkem statek a rafinerii v Mühldorfu. Roku 1885 založil v této obci spořitelnu a roku 1889 začal vydávat list \"Deutsche Volksblatt\". Od roku 1875 byl členem národní jednoty v Kremži. Od roku 1876 zasedal v obecním zastupitelstvu v Mühldorfu a roku 1882 se stal starostou.\n\nPoliticky byl orientován jako stoupenec antisemitské skupiny okolo Georga von Schönerera. Později se s Schönererem rozešel a veřejně spolu polemizovali. V červenci 1890 založil s Heinrichem Fürnkranzem organizaci Volkswirtschaftliche Verein. Později se názorově blížil národoveckému křídlu Křesťansko-sociální strany. V roce 1897 vedl proti Schönererovi žalobu pro urážku na cti. Poté, co byl Schönerer zproštěn viny, rezignoval Vergani na všechny funkce. V následné doplňovací volbě kandidoval, ale porazil ho Riether. Poté, co zemřel předseda křesťanských sociálů Karl Lueger, Vergani prosazoval posílení německonacionální orientace strany.\n\nOd roku 1886 byl poslancem Dolnorakouského zemského sněmu za kurii venkovských obcí, obvod Kremže. Mandát obhájil v roce 1890. Roku 1896 byl zvolen za kurii venkovských obcí, obvod Pöggstall, Ottenschlag,\nPersenbeug, Spitz. Poslancem byl až do své rezignace roku 1897. V letech 1896–1897 byl rovněž náhradníkem zemského výboru. Na sněmu zastupoval nejprve stoupence Georga von Schönerera, pak antisemity, nakonec křesťanské sociály.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách roku 1887 za kurii městskou v Dolních Rakousích, obvod Krems, Stein atd. Nastoupil 23. dubna 1887 místo Theodora Doblera. Do parlamentu se vrátil ve volbách roku 1897. Rezignace byla oznámena již na schůzi 23. září 1897. Pak ho v parlamentu nahradil Leopold Daschl. Ve volebním období 1885–1891 se uvádí jako Ernst Vergani, majitel nemovitostí a starosta, bytem Mühldorf. V roce 1890 se na Říšské radě uvádí jako poslanec bez klubové příslušnosti, ovšem s poznámkou, že náleží do skupiny antisemitů.\n\nZemřel v únoru 1915.\n"}
{"id": "1141041", "url": "https://cs.wikipedia.org/wiki?curid=1141041", "title": "172 (číslo)", "text": "172 (číslo)\n\nSto sedmdesát dva je přirozené číslo, které následuje po čísle sto sedmdedesát jedna a předchází číslu sto sedmdesát tři. Římskými číslicemi se zapisuje CLXXII.\n\n\n\nSilnice II/172 je česká silnice II. třídy vedoucí na trase Katovice – Volenice – Mačice – Strašín\n\n\n"}
{"id": "1141043", "url": "https://cs.wikipedia.org/wiki?curid=1141043", "title": "Karl Wrabetz", "text": "Karl Wrabetz\n\nKarl Wrabetz (24. dubna 1846 Vídeň – 29. srpna 1924 Vídeň) byl rakouský fotograf a politik německé národnosti, v 2. polovině 19. století poslanec Říšské rady z Dolních Rakous.\n\nProfesí byl fotografem. Zasedal ve vídeňské obecní radě.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1885 za kurii městskou v Dolních Rakousích, obvod Vídeň, IX. okres. Mandát obhájil ve volbách roku 1891, volbách roku 1897 a volbách roku 1901. Ve volebním období 1885–1891 se uvádí jako Karl Wrabetz, fotograf a rada obchodní komory, bytem Vídeň.\n\nNa Říšské radě se po volbách roku 1885 uvádí jako člen poslaneckého klubu Sjednocené levice, do kterého se spojilo několik ústavověrných proudů. V roce 1887 se uvádí jako člen poslanecké frakce Deutschösterreichischer Club (Německorakouský klub), která sdružovala umírněnou část německého ústavověrného tábora. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl zvolen za Sjednocenou německou levici. Ve volbách roku 1897 byl zvolen za Německou pokrokovou stranu.\n\nZemřel v srpnu 1924.\n"}
{"id": "1141048", "url": "https://cs.wikipedia.org/wiki?curid=1141048", "title": "Arthur Zimmermann", "text": "Arthur Zimmermann\n\nArthur Zimmermann (5. října 1864 – 6. června 1940) byl ministrem zahraničí německého císařství od 22. listopadu 1916 do své rezignace 6. srpna 1917. Je spojen s aférou zvanou \"Zimmermannův telegram\" během I. světové války. Byl také úzce zapojen do německých plánů na podporu irského tzv. velikonoční povstání, indického povstání a snahy o podkopání carského režimu v Rusku.\n"}
{"id": "1141055", "url": "https://cs.wikipedia.org/wiki?curid=1141055", "title": "Slovenská extraliga ledního hokeje 2015/2016", "text": "Slovenská extraliga ledního hokeje 2015/2016\n\nTipsport liga 2015/16 je 23. sezónou slovenské hokejové extraligy. Původně měli hrát baráž čtyři týmu ale HK 36 HANT Skalica byla ze soutěže vyloučena kvůli finančním problémům a právě tento tým se považuje za sestupující. Baráž budou hrát pouze tři týmu poslední devátý tým po základní části Tipsport ligy a finalisté z 1. hokejovej ligy SR.\n\nSystém je stejný jako v minulé sezóně 2014/2015. Z minulé sezóny žádný z klubů nesestoupil. V průběhu soutěže se odhlásil tým HK 36 HANT Skalica, čímž se snížil počet kol na 50 a všechny odehrané zápasy byly po ukončení základní části anulované. Po základní části postoupilo prvních osm týmů do play-off.\n\n\n\nToto je konečné pořadí hráčů podle dosažených bodů. Za jeden vstřelený gól nebo přihrávku na gól hráč získal jeden bod.\n\"Z = Odehrané zápasy; G = Vstřelené góly; A = Asistence; B = Body; TM = Trestné minuty\"\n\n\n\n\nPůvodně měli hrát baráž čtyři týmu ale HK 36 HANT Skalica byla ze soutěže vyloučena kvůli finančním problémům a právě tento tým se považuje za sestupující. Baráž budou hrát pouze tři týmu poslední devátý tým po základní části Tipsport ligy a finalisté z 1. hokejovej ligy SR. HC Nové Zámky postoupili do Tipsport ligy v baráži se zachránili i ŠHK 37 Piešťany. HC 46 Bardejov do Tipsport ligy nepostupuje.\n\n"}
{"id": "1141056", "url": "https://cs.wikipedia.org/wiki?curid=1141056", "title": "Georgi Konstantinovski", "text": "Georgi Konstantinovski\n\nGeorgi Konstantinovski (v makedonské cyrilici Георги Константиновски; 29. července\n1930, Kragujevac, Království Jugoslávie) je makedonský architekt.\n\nKonstantinovski studoval ve Skopje a na univerzitě v Yale, kde získal magisterský titul v roce 1956. Po dostudování spolupracoval s architekty I. M. Pei, Henry Cobb a Araldo Cossuta. Jeho práce, které vznikaly v duchu brutalismu, byly oceňovány vysokými jugoslávskými i makedonskými oceněními. Mezi ně patřil např. cena 11. října (1969), třikrát ocenění jugoslávského deníku Borba (1969, 1972, 1983), ocenění BIMAS (1981 a 1995), nebo např. cena Andreje Damjanova za celoživotní dílo (1999).\n\nPozději se stal Konstantinovski děkanem Architektonické fakulty Univerzity ve Skopje a předsedou výboru pro územní plánování makedonské metropole. V současné době je členem Makedonské akademie architektury.\n\nMezi stavby, které navrhl ₋ a které byly zrealizovány ₋ patří například studentské koleje Goce Delčeva ve Skopje, republikový archiv, institut inženýrství v oblasti zemětřesení, vzpomínkové centrum ASNOM v Pelincích, nebo kulturní centrum v Razlovcích. Je také jedním z kritiků projektu Skopje 2014.\n"}
{"id": "1141057", "url": "https://cs.wikipedia.org/wiki?curid=1141057", "title": "Franz Attems", "text": "Franz Attems\n\nFranz von Attems (30. května 1848 Spielfeld – 28. května 1919 Gösting) byl rakouský šlechtic a politik německé národnosti, v 2. polovině 19. století poslanec Říšské rady ze Štýrska.\n\nPůsobil jako statkář v Göstingu. Jeho otcem byl hrabě Wilhelm Attems. Roku 1872 po smrti otce převzal správu fideikomisního statku Gösting. Roku 1882 získal titul komořího, roku 1913 tajného rady.\n\nOd roku 1884 byl poslancem Štýrského zemského sněmu za kurii velkostatkářskou. Zasedal zde až do roku 1918. Roku 1893 se stal i členem zemského výboru.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách roku 1883 za kurii velkostatkářskou ve Štýrsku. Slib složil 15. ledna 1883. Mandát obhájil ve volbách roku 1885 a volbách roku 1891. Rezignace byla oznámena na schůzi 16. října 1894. Pak ho v parlamentu nahradil Julius Alfred Moscon. Ve volebním období 1885–1891 se uvádí jako hrabě Franz Attems, statkář, bytem Gösting.\n\nNa Říšské radě se po volbách roku 1885 uvádí jako člen poslaneckého klubu Sjednocené levice, do kterého se spojilo několik ústavověrných proudů. V roce 1887 se uvádí jako člen poslanecké frakce Deutschösterreichischer Club (Německorakouský klub), která sdružovala umírněnou část německého ústavověrného tábora. V roce 1890 i po volbách roku 1891 byl členem klubu Sjednocené německé levice.\n\nZemřel po dlouhé nemoci v květnu 1919 na zámku v Göstingu.\n"}
{"id": "1141059", "url": "https://cs.wikipedia.org/wiki?curid=1141059", "title": "Lutverci", "text": "Lutverci\n\nLutverci je jednou z 21 vesnic, které tvoří občinu Apače ve Slovinsku. Ve vesnici v roce 2002 žilo 349 obyvatel.\n\nRozkládá se v Pomurském regionu na severovýchodě Slovinska.\nSídlo leží při silnici č. 438 asi 3 km východně od Apače, správního centra občiny.\n\nRozloha obce je 2,54 km² a rozkládá se v nadmořské výšce 212 m. Při severním okraji, zhruba 250 od obce, protéká řeka Mura. Středem toku řeky prochází státní hranice s Rakouskem.\n\nPři jižním okraji obce teče potok Plitvica.\n"}
{"id": "1141060", "url": "https://cs.wikipedia.org/wiki?curid=1141060", "title": "Ivica Vrdoljak", "text": "Ivica Vrdoljak\n\nIvica Vrdoljak (* 19. září 1983, Novi Sad) je bývalý chorvatský fotbalový záložník. Má i srbské občanství.\n\nMimo Chorvatsko působil na klubové úrovni v Polsku. Nejúspěšnější období kariéry prožil v polském týmu Legia Warszawa.\nV únoru 2017 ukončil v klubu Wisła Płock aktivní hráčskou kariéru, důvodem bylo i vleklé zranění kolena.\nReprezentoval Chorvatsko v mládežnické kategorii do 21 let.\n\n\n"}
{"id": "1141061", "url": "https://cs.wikipedia.org/wiki?curid=1141061", "title": "Mahovci", "text": "Mahovci\n\nMahovci je jednou z 21 vesnic, které tvoří občinu Apače ve Slovinsku. Ve vesnici v roce 2002 žilo 106 obyvatel.\n\nRozkládá se v Pomurském regionu na severovýchodě Slovinska.\n\nMahovci leží zhruba 700 m jižně od silnice č. 438 a asi 2,5 km západně od Apače, správního centra občiny.\n\nRozloha obce je 1.22 km² a nadmořská výška 223 m. Při jižním okraji protéká potok Plitvica.\n"}
{"id": "1141066", "url": "https://cs.wikipedia.org/wiki?curid=1141066", "title": "Průtočná vodní elektrárna", "text": "Průtočná vodní elektrárna\n\nPrůtočná vodní elektrárna, jinak také průtočná nebo říční elektrárna, pracuje bez akumulace vody, takže přítok nad příslušným jezem a odtok pod elektrárnou jsou v běžném provozu stejné. Nevyužívá ke zvýšení užitnosti akumulaci vyrovnávající výkyvy přítoku. Jedná se o typ vodní elektrárny s nízkým spádem (nízkotlaká elektrárna).\n\nVoda je sváděna do turbíny, která převádí potenciální energii vody na mechanickou. Ke zvýšení rozdílu hladin nad a pod elektrárnou se voda hromadí nad jezem. Výška spádu mezi horní a dolní hladinou a na základě stavby možné množství protékající vody určují potenciální výkon elektrárny. Hladina zadržované vody nad jezem se během provozu udržuje na konstantní hodnotě.\n\nPomocí zdymadla se zadržovaná voda udržuje na co nejvyšší úrovni. Tato potenciální energie se převede při průtoku turbinou na mechanickou a následně v generátoru na elektrickou. K pohonu generátoru se používají Kaplanovy nebo Francisovy turbíny.\n\n"}
{"id": "1141068", "url": "https://cs.wikipedia.org/wiki?curid=1141068", "title": "Dům učitelů v Niši", "text": "Dům učitelů v Niši\n\nDům učitelů v Niši (srbsky Учитељски дом у Нишу) je kulturní památka, nacházející se v jihosrbském městě Niš. Dům byl vybudován v roce 1933 pro potřeby ubytování a práce učitelů; jeho provozovatelem bylo Sdružení učitelů Niše. Nachází se na \"Sinđelićově náměstí\" v centru města.\n\nV roce 1922 získalo sdružení učitelů v Niši od radnice potvrzení, že tento dům bude vybudován. V roce 1930 začala jeho výstavba; projekt stavby připravili Julijan Djupon a Bora Simović. Dům byl postaven jako jednopatrový, s osmibokou kupolí. Zpočátku byl využíván jako dům s péčí pro sirotky po učitelích, kteří zahynuli během první světové války, později sloužil jako kulturní centrum. \n\nDům sloužil patnáct let pro účely vydavatelství Prosveta, které se odsud nakonec vystěhovalo a dům tak zůstal prázdný.\n\nV nedávných letech byl předmětem sporů mezi Sdružením učitelů Srbska a městem Niš, ve kterých zvítězili učitelé, kteří jsou i nadále jeho vlastníky. Město Niš původně zamýšlelo do domu umístit kanceláře nedalekého Přestupkového soudu.\n"}
{"id": "1141069", "url": "https://cs.wikipedia.org/wiki?curid=1141069", "title": "Šulbak", "text": "Šulbak\n\nŠulbak je dovednostní hra, která je provozována jako sport. Tento sport vznikl v Nizozemí.\n\nŠulbak se hraje na dřevěném prkně zvaném \"sjoelbak\". Existují tři hlavní značky: Schilte, Homas a Heemskerk.\n\nPřehled hlavních prken k dispozici (rozměry v centimetrech):\n"}
{"id": "1141072", "url": "https://cs.wikipedia.org/wiki?curid=1141072", "title": "Karl Ausserer", "text": "Karl Ausserer\n\nKarl Ausserer, též Karl Äußerer (23. září 1844 Bolzano – 5. října 1920 Seis), byl rakouský politik německé národnosti, v 2. polovině 19. století poslanec Říšské rady ze Štýrska.\n\nPůsobil jako statkář v Sevnici (Lichtenwald). V 80. letech 19. století byl poslancem Štýrského zemského sněmu.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1885 za kurii městskou ve Štýrsku, obvod Maribor, Slovenska Bistrica atd. Rezignace byla oznámena na schůzi 30. ledna 1889. Ve volebním období 1885–1891 se uvádí jako Dr. Karl Ausserer, statkář, bytem Lichtenwald.\n\nNa Říšské radě se po volbách roku 1885 uvádí jako člen poslaneckého klubu Sjednocené levice, do kterého se spojilo několik ústavověrných proudů.\n"}
{"id": "1141074", "url": "https://cs.wikipedia.org/wiki?curid=1141074", "title": "La Roncierův ostrov", "text": "La Roncierův ostrov\n\nLa Roncierův ostrov ( ) je arktický ostrov ve východní části souostroví Země Františka Josefa v Severním ledovém oceánu. Pojmenován byl rakousko-uherskou expedicí k severnímu pólu po francouzském kapitánovi La Roncierovi Le Loury. Na některých mapách může být ostrov pojmenován jako \"Whitneyho ostrov,\" jak ho pojmenovala Zieglerova polární expedice na počátku 20. století.\n\nOstrov se nachází asi osm kilometrů severně od Wilczekovy země. Jeho rozloha je 478 km² a nejvyšší bod dosahuje výšky 431 m n. m. S výjimkou dvou malých oblastí na západě a severovýchodě je pokryt ledovým příkrovem \"Vostok-1.\"\n\nV průlivu mezi La Roncierovým ostrovem a Wilczekovou zemí je malý \"Geddesův ostrov\" dlouhý přibližně jeden kilometr. Pojmenován byl po skotském vědci Patriku Geddesovi, ale další jméno (\"Haydenův ostrov\") získal po americkém geologovi F. V. Haydenovi.\n"}
{"id": "1141075", "url": "https://cs.wikipedia.org/wiki?curid=1141075", "title": "Thunderbolt (rozcestník)", "text": "Thunderbolt (rozcestník)\n\nThunderbolt [\"sandboult\"] (angl. hromy a blesky) může znamenat:\n\n"}
{"id": "1141077", "url": "https://cs.wikipedia.org/wiki?curid=1141077", "title": "NGC 7372", "text": "NGC 7372\n\nNGC 7372 je spirální galaxie typu Sbc v souhvězdí Pegase. Byla objevena Albertem Marthem 7. srpna 1864. Její vizuální jasnost je 13,7.\n\nV této galaxii byly pozorovány supernovy SN 2009hj a SN 2010if. \n"}
{"id": "1141078", "url": "https://cs.wikipedia.org/wiki?curid=1141078", "title": "Pochybek severní", "text": "Pochybek severní\n\nPochybek severní (\"Androsace septentrionalis\") je nenápadná, nízká, bíle kvetoucí bylina, druh rodu pochybek, která je v české přírodě ohrožená vyhynutím.\n\nDruh vyrůstá v mírném až arktickém podnebném pásmu severní polokoule. Centrum jeho výskytu se nachází na severu evropské i asijské části Ruska (až po Jamal, Tajmyr, Čukotku), v Kazachstánu, Mongolsku i na severu Číny a Pákistánu. Rozšířen je také na severních územích Severní Ameriky (Aljaška, Yukon, Labrador) a téměř v celé Kanadě a severní polovině Spojených států amerických. Ve Střední Evropě se vyskytuje jen v izolovaných arelách.\n\nV České republice roste jen na několika málo místech v severozápadních Čechách. V posledních desetiletích se jeho výskyt podstatně snížil, většina lokalit zanikla. Jednou z posledních lokalit výskytu je národní přírodní památka Rašovické skály.\n\nAreál výskytu je široký geograficky i výškově, vyskytuje se od mořského pobřeží až po subalpínský stupeň. Je poměrně teplomilný, ale protože je rostlinou s krátkou vegetační dobou, dokáže využít i nedlouhého léta jak v severně položených krajích, tak i ve vyšších nadmořských výškách.\n\nNejčastěji jej lze nalézt na místech jen s mírně zapojeným travním porostem, které se nacházejí v oblastech s vátými písky, v suchých stepích, v borových lesích, na úhorech s nevýživnou půdou i náspech okolo cest a železničních tratí.\n\nDrobná, jednoletá rostlina jenž nebývá vyšší než 25 cm. Z dlouhého tenkého kořene vyrůstá listová růžice a z ní obvykle více květných stvolů. Listy v listové růžici jsou přisedlé, kopinaté a bývají dlouhé 5 až 30 mm a široké 3 až 10 mm, v horní polovině jsou jemně zubaté. Listy i stvol porůstají jednoduchými i žláznatými chlupy.\n\nNa stvolu vyrůstá okoličnaté květenství tvořené pěti až dvaceti bílými květy. Obal okolíku má malé, úzce kopinaté listeny, stopky květů bývají obloukovitě prohnuté a vždy o hodně kratší než stvol. Oboupohlavný květ má pětičetný, lysý, úzce zvonkovitý kalich se vzpřímenými, na vrcholu zašpičatělými lístky. Pět bílých podlouhlých lístků, dole srostlých a na vrcholu celistvých, vytváří trubku koruny která je o málo větší než kalich. Pět tyčinek má nitky se žlutými prašníky přirostlé zevnitř ke korunní trubce. Lysý svrchní semeník je vytvořen z pěti plodolistů a nese kratičkou čnělku s hlavičkovitou bliznou. Květy se otevírají v květnu a červnu a bývají opylovány létajícím hmyzem, nejčastěji mouchami, který v květech nachází nektar.\n\nPlodem je černá nebo hnědá, kulovitá či zvonkovitá, pukající tobolka. Je velká asi 3 mm, lysá, pětidílná a obsahuje 14 až 20 podlouhlých, hnědých semen asi 1,5 mm velkých.\n\nRostlina se rozmnožuje výhradně semeny. Část z nich vyklíčí již na podzim a vyrostou z nich drobné listové růžice které přezimují, většina semen však klíčí až na jaře.\n\nPochybek severní je v České republice i v celé Střední Evropě ohrožován fyzickým zánikem vhodných stanovišť. Dochází k jejich zarůstání rozšiřující se vegetací nebo změnou půdního substrátu. K této situace dochází nejen v Česku, ale v celé Střední Evropě, např. na Slovensku již vymizel. Proto je tato málo konkurenceschopná rostlina v „Červeném seznamu cévnatých rostlin ČR“ i ve „Vyhlášce MŽP ČR č. 395/1992 Sb. ve znění vyhl. č. 175/2006 Sb“ zařazena mezi druhy kriticky ohrožené (C1), (§1).\n\n\n \n"}
{"id": "1141087", "url": "https://cs.wikipedia.org/wiki?curid=1141087", "title": "Nejvyšší zemský podkomoří", "text": "Nejvyšší zemský podkomoří\n\nNejvyšší zemský podkomoří (obvykle uváděn jen jako \"podkomoří\", latinsky \"subcamerarius\", německy \"Unterkämmerer\") byl v dvanáctičlenném kolegiu devátým nejvyšším zemským stavovským úředníkem v Čechách. Obdobně na Moravě patřil mezi sedm nejvyšších zemských úředníků. Vedl agendu správy královských měst. \n\nNejvyšší zemský podkomoří se vyvinul z úřadu podkomořího, který patřil k nejstarším, původně královským úřadům. Nejstarší zmínka je už z roku 1185. V Čechách i na Moravě se častěji připomíná v první polovině 13. století, ale až v 2. polovině lze postihnout jeho činnost. Název úřadu pochází z výrazu \"sub camera regis\", tedy \"pod panovnickou komorou\". Podkomoří měl na starosti královská města a kláštery založené členy panovnického rodu. Vybíral hotové peníze z komorního zboží, tedy z dominia speciale, kde nebyl král omezován tlakem šlechty. Potvrzoval městskou radu při výročních soudech, rozhodoval o odvolání z městského soudnictví a vyhlašoval příkazy a žádosti panovníka. V husitské době se funkce podkomořího změnila, z úředníka nad městy se stal úředník ve službách měst. V pohusitské době zůstal úřad vyhrazen městskému stavu, konkrétně Starému Městu pražskému. V roce 1486 vytlačili měšťany rytíři. Měl-li však měšťan Starého Města pražského erb, mohl nastoupit do úřadu místo rytíře (fakticky to byl ovšem zase jen rytíř, který žil a vlastnil nemovitost na Starém Městě pražském). To bylo potvrzeno v konečné dohodě roku 1497. Na začátku vlády Ferdinanda I. Habsburského v roce 1527 byla funkce podkomořího podřízena české komoře, která postupně převzala všechny finanční záležitosti. V předbělohorském období byl jmenován na doživotí, po roce 1627 pouze na pět let. Před Bílou horou přísahal králi a stavům, po Bílé hoře pouze králi a jeho dědicům. Do zániku místodržitelského kolegia v roce 1748 byl jedním z jeho jedenácti řádných členů. Od doby Josefa II. (králem 1780–1790) byl úřad fakticky čestnou funkcí.\n\nTaké královnin dvůr měl obdobnou pozici. Podkomoří králové se staral především o příjmy z věnných měst.\n\n\n\nNejvyšší zemský podkomoří se řadil vedle zemského hejtmana, českého (královského) maršálka, komorníka, sudího, hofrychtéře a písaře k nejvyšším zemským úředníkům Moravy. V roce 1523 za Ludvíka Jagellonského (markrabětem 1516–1526) bylo potvrzeno, že úřad bude v rukou rytířů. Byl sněmovním předsedou měst a prelátů. Původem dvorský úředník se sice počítal mezi zemské úředníky, ale až do roku 1545 přísahal pouze králi, nikoliv zemské obci. V 16. a 17. století došlo jako v Čechách k omezení jeho pravomocí, po roce 1726 byl jen přísedícím královského tribunálu.\n\n\n\n"}
{"id": "1141089", "url": "https://cs.wikipedia.org/wiki?curid=1141089", "title": "Fram (rozcestník)", "text": "Fram (rozcestník)\n\nFram může být:\n\n\n\n\n"}
{"id": "1141090", "url": "https://cs.wikipedia.org/wiki?curid=1141090", "title": "Metaxya", "text": "Metaxya\n\nMetaxya je rod kapradin z čeledi Metaxyaceae. Je to jediný rod této čeledi. Zahrnuje 2 druhy, z nichž jeden byl popsán v roce 2001. Zástupci rodu \"Metaxya\" jsou pozemní kapradiny s jednoduše zpeřenými velkými listy, rozšířené v tropické Americe.\n\nZástupci rodu \"Metaxya\" jsou pozemní kapradiny s tlustým, plazivým nebo částečně vzpřímeným oddenkem. Vrchol oddenku je hustě pokrytý žlutavými až oranžovými chlupy. Šupiny chybějí. Cévní svazky jsou typu solenostélé. Listy jsou stejnotvaré, jednoduše zpeřené, 1 až 2 metry dlouhé. Jednotlivé lístky jsou kopinaté, řapíčkaté, celistvé, s dlouze zašpičatělým, řídce zubatým vrcholem. Žilnatina je tvořena volnými, rovnoběžnými, někdy vidličnatě větvenými žilkami jdoucími přímo od středního žebra k okraji listu. Řapíky jsou až 1 metr dlouhé. Výtrusné kupky jsou na spodní straně listů, bez ostěr, po 1 až 3 na jednu žilku, uložené v mělkém lůžku. Sporangia jsou četná, promísená hojnými chlupy. Spory jsou kulovité, triletní, se zrnitým povrchem. Prokel je nadzemní, zelený, srdčitého tvaru.\n\nRod \"Metaxya\" zahrnuje 2 druhy. Je rozšířen v tropické Americe od jižního Mexika po severní Brazílii, Bolívii a Peru a na některých Karibských ostrovech. Vyskytuje se v nížinných a nižších horských tropických deštných lesích v nadmořských výškách od 50 do 1000 metrů. Oba druhy, ačkoliv místy rostou ve stejných oblastech, mají odlišné ekologické nároky a nerostou spolu na stejných stanovištích. \"Metaxya lanosa\" se vyskytuje na extrémně chudých písčitých půdách v podrostu řídkých, nevysokých lesů. \"Metaxya rostrata\" roste v různých typech lesů na rozličných podkladech od živných jílovitých půd po chudé hlinité či písčité půdy, nikoliv však na tak chudých stanovištích jako druhý druh.\n\nDruh \"Metaxya rostrata\" popsal Karel Bořivoj Presl v roce 1836.\nRod \"Metaxya\" byl od té doby považován za monotypický, v roce 2001 byl pak popsán další druh, \"Metaxya lanosa\". Od druhu \"Metaxya rostrata\" se liší zejména hustě chlupatým řapíkem a středním žebrem listu, širšími a oválnějšími lístky, bělavými a chrupavčitými okraji listů aj.\n\n"}
{"id": "1141097", "url": "https://cs.wikipedia.org/wiki?curid=1141097", "title": "Monika Habsbursko-Lotrinská", "text": "Monika Habsbursko-Lotrinská\n\nMonika Habsbursko-Lotrinská (německy: \"Monika von Habsburg\"; 13. září 1954, Würzburg) je císařská a královská princezna, arcivévodkyně rakouská, vévodkyně z Maquedy a Santangela.\n\nNarodila se 13. září 1954 v německém Würzburgu, společně se svou sestrou-dvojčetem Michaelou, jako dcera korunního prince Otty Habsbursko-Lotrinskéhoa a jeho manželky princezny Reginy Sasko-Meiningenské. Při křtu dostala jméno \"Monika Marie Roberta Antonie Rafaela Habsbursko-Lotrinská\".\n\nDne 21. června 1980 se v Pöckingu vdala za Luise María Gonzagu de Casanova-Cárdenas y Barón (* 24. dubna 1950 Madrid), vévodu ze Santangela, syna Balthasara de Casanova-Cárdenas y de Ferrer a jeho manželky Maríi de los Dolores Barón y Osorio de Moscoso, vévodkyně z Maquedy. Spolu mají čtyři děti:\n"}
{"id": "1141098", "url": "https://cs.wikipedia.org/wiki?curid=1141098", "title": "Městský archiv ve Skopje", "text": "Městský archiv ve Skopje\n\nMěstský archiv ve Skopje (makedonsky Архив на град Скопје) je instituce města Skopje, která slouží k archivaci všech významných a potřebných dokumentů. Formálně je součástí makedonského státního archivu.\n\nSoučasné sídlo archivu se nachází v budově na rohu ulic \"Bulevar Partizanski odredi\" a \"Moskovska\". Brutalistickou stavbu navrhl makedonský architekt Georgi Konstantinovski v roce 1965 a za kterou získal ocenění jugoslávského deníku Borba. Stavba byla dokončena roku 1968 v období obecné přestavby makedonské metropole po ničivém zemětřesení v roce 1963. Unikátní vlastností stavby je osmiboká věž, vycházející z kancelářského bloku pod ním.\n\nV roce 2015 byla budova prohlášena za kulturní památku.\n"}
{"id": "1141100", "url": "https://cs.wikipedia.org/wiki?curid=1141100", "title": "Michaela Habsbursko-Lotrinská", "text": "Michaela Habsbursko-Lotrinská\n\nMichaela Habsbursko-Lotrinská (německy: \"Michaela Maria Madeleine Kiliana Habsburg-Lothringen\"; 13. září 1954, Würzburg) je císařská a královská princezna, arcivévodkyně rakouská a hraběnka z Kagenecku.\n\nNarodila se 13. září 1954 v německém Würzburgu, společně se svou sestrou-dvojčetem Monikou, jako dcera korunního prince Otto von Habsburga a jeho manželky princezny Reginy Sasko-Meiningenské. Má sestru dvojče Moniku. Při křtu dostala jméno \"Michaela Marie Madeleine Kiliana Habsbursko-Lotrinská\".\n\nV raném věku odešla z domova do New Yorku. Vystudovala historii a stala se propagátorkou dějin svého vlastního panovnického rodu.\n\nDne 14. ledna 1984 se v Antónu v Panamě vdala za Erica Alba Teran d'Antin. Mají spolu tři děti:\n\n\nV roce 1994 se Michaela s Ericem rozvedli, avšak nedlouho po rozvodu, 22. října téhož roku se Michaela ve floridském Naples znovu vdala za Huberta, hraběte z Kagenecku (* 10. srpna 1940 ve Wittlichu), syna hraběte Františka Josefa a jeho manželky princezny Alžběty Marie Bavorské. Roku 1998 se spolu rozvedli.\n"}
{"id": "1141102", "url": "https://cs.wikipedia.org/wiki?curid=1141102", "title": "Benedikt, hrabě z Neippergu", "text": "Benedikt, hrabě z Neippergu\n\nBenedikt z Neippergu (celým jménem: \"Maria Benedikt Reinhard Michael Alois Leo\"; 11. dubna 1980, Heilbronn-Neckargartach) je hrabě z Neippergu a syn Karla Eugena, dědičného hraběte z Neippergu a princezny a arcivévodkyně Andrei Habsbursko-Lotrinské.\n\nNa Katolické univerzitě Eichstätt-Ingolstadt studoval obor podniková ekonomika, kterou ukončil roku 2008. Od listopadu 2009 je asistent manažera ve společnosti Salm-Salm & Partner.\n\n"}
{"id": "1141104", "url": "https://cs.wikipedia.org/wiki?curid=1141104", "title": "Thyrsopteris elegans", "text": "Thyrsopteris elegans\n\nThyrsopteris elegans je druh kapradiny a jediný žijící zástupce čeledi Thyrsopteridaceae. Je to rozměrná kapradina s vícenásobně zpeřenými, dvoutvárnými listy dosahujícími délky až 3,5 metru. Druh se vyskytuje na Ostrovech Juana Fernándeze u břehů Chile.\n\n\"Thyrsopteris elegans\" je rozměrná pozemní kapradina. Oddenek je vystoupavý až přímý, tlustý, pokrytý tuhými chlupy. Rostlina se rozrůstá pomocí výběžků. Cévní svazky jsou typu solenostélé. Listy jsou velké, 2 až 3,5 metru dlouhé, 3x až 5x zpeřené. Žilnatina je tvořena volnými žilkami. Plodné (fertilní) listy se odlišují od sterilních. Horní část fertilních listů bývá kožovitá a bez výtrusů, spodní část bývá plodná, tvořená tenkými úkrojky. Výtrusné kupky se vytvářejí na koncích žilek, ostěry srůstají do asymetrického pohárkovitého útvaru, usazeného na sloupkovitém lůžku. Spory jsou zaobleně čtyřstěnné.\n\nDruh \"Thyrsopteris elegans\" se vyskytuje na Ostrovech Juana Fernándeze u břehů Chile. Na Ostrově Robinsona Crusoe se vyskytuje na prudkých svazích v podrostu horských lesů v nadmořských výškách 460 až 630 metrů. Náleží spolu se stromovitou kapradinou \"Dicksonia berteroana\" k dominantním druhům těchto porostů, dosahujících výšky až 3 metry. Z dalších rostlin se zde vyskytuje zejména žebrovice \"Blechnum cycadifolium\" a gunera \"Gunnera bracteata\".\n\nDruh †\"Onchiopsis psilotoides\", pocházející z rané křídy, je považován za předka čeledi \"Thyrsopteridaceae\".\n\n"}
{"id": "1141111", "url": "https://cs.wikipedia.org/wiki?curid=1141111", "title": "Eliška Klimková-Deutschová", "text": "Eliška Klimková-Deutschová\n\nEliška Klimková-Deutschová, rozená Folkmannová (14. prosince 1906 Litomyšl – 2. prosince 1981 Praha) byla česká lékařka a profesorka neurologie.\n\nEliška Folkmannová se narodila v rodině rabína Isaka Folkmanna. Ukončila střední školu v Chrudimi a studovala na lekařské fakultě Univerzity Karlovy v Praze. Studia medicíny ukončila v roce 1931. Začala pracovat na neurologické klinice u profesora Vladimíra Haškovce, později v Brně na neurologicko-psychiatrické klinice u profesora Miroslava Křivého. Její první manžel byl RNDr. Jaroslav Klimko (Klymko).\n\nOd září 1939 nesměla pracovat a byla deportována do koncentračního tábora Terezín, kde působila jako ředitelka nemocnice. Podílela se zde na vymýcení epidemie, zejména virové encefalitidy v letech 1942 až 1944. Později byla deportována do tábora Auschwitz a subtábora Gross-Rosen v Chrastavě. Domů se mohla navrátit až po osvobození 9. května 1945.\n\nV roce 1945 začala pracovat na neurologické ambulanci s profesorem Kamilem Hennerem v Praze, kde se začala věnovat také vědecké práci. V roce 1958 obhájila kandidátskou práci na téma neurastenie a psychoneurastenie. Odstěhovala se do Plzně, kde od roku 1961 až do roku 1972 pracovala jako ředitelka neurologické kliniky spadající pod lékařskou fakultu Univerzity Karlovy v Praze. Přednášela vysokoškolským studentům. V roce 1961 získala doktorát, o šest let později titul profesor.\n\nProfesorka Klimková-Deutschová měla neobyčejně rozsáhlou činnost, věnovala se prevenci, vědeckovýzkumné práci a vyučovala studenty. V Plzni na neurologické klinice zavedla přednášky z dětské neurologie a elektrofyziologie. Kromě učitelské praxe v Plzni vybudovala moderní ústav, vybavený všemi nejnovějšími a nejpokrokovějšími vyšetřovacími metodami a zavedla systematický výzkum průmyslové neurologie. Stala se také zakladatelkou průmyslové neurologie. Během své lékařské praxe také publikovala mnoho odborných a vědeckovýzkumných prací o neurologii i hraničních oborech. Její druhým manželem byl pražský právník JUDr. Kurt Deutsch (1909–1991).\n\nStala se iniciátorkou a první předsedkyní komise průmyslové neurologie \"Československé neurologické společnosti\". Byla sekretářkou \"Mezinárodní komise průmyslové neurologie Světové federace neurologie\". Stala se členkou \"Federálního a Českého výboru Neurologické společnosti\". Působila deset let jako vedoucí redaktorka v \"Československé neurologii a neurochirurgii\" v \"Praktickém lékaři\" pak jako jeden z členů redakční rady.\n\n\n\n\n"}
{"id": "1141114", "url": "https://cs.wikipedia.org/wiki?curid=1141114", "title": "Kracmanov", "text": "Kracmanov\n\nKracmanov ( \"\") je zaniklá vesnice v nejvýchodnější části okresu Česká Lípa v bývalém vojenském prostoru Ralsko, kvůli jehož založení zanikla. Ležela na území o rozloze 73,1 ha asi 6 km severovýchodně od Kuřívod a zhruba 10 km jihovýchodně od Mimoně. Byla asministrativně podřízena obci Okna jako její osada. Původní zabrané katastrální území bylo \"Okna\", současné je \"Jabloneček\" v novodobém městě Ralsko.\n\nKracmanov stál 300 metrů severně od křižovatky dvou okresních silnic, které vedly ve směru Hvězdov – Jablonec (dnešní Jabloneček) a Olšina – Kuřívody. Ze silnice do Olšiny odbočovala obecní cesta (nyní zcela nezřetelná), která procházela celou vsí. Podél ní byly vystavěny všechny domy. Dále cesta pokračovala do Jablonce. V současnosti leží bývalý Kracmanov v oboře Židlov.\n\nKdy obec vznikla, není známo. Na rozdíl od Oken měl Kracmanov protáhlý tvar, typický pro německé vesnice. Název vsi pochází ze sloves \"kratzen\" neboli \"roden\", znamenajících v českém překladu mýtit, klučit. Dokladem je i místní název nivy v Kracmanově \"Rodefeld\", což lze přeložit jako \"Mýtina\" či \"Klučina\". Někdy býval Kracmanov uváděn také jako \"Grasdorf\" (Gras = tráva). \n\nV Kracmanově nebyla škola, v zimních měsících se děti učily v domě č. 28, který náležel pod školu v Jablonečku. Kracmanovská hospodářství byla malá, jejich majitele lze označit spíše za chalupníky, kteří byli zaměstnáni u větších statků v okolí. Bylo zde, stejně jako v Oknech, několik maloživnostníků. V minulosti zde byla varna smoly, která však na počátku 20. století zanikla.\n\nPři sčítání lidu roku 1921 bylo v Kracmanově 24 domů a 89 obyvatel (z nich bylo 13 Čechů a 76 Němců). Ves náležela pod farnost Jablonec. Zdravotní obvod byl v Kuřívodech. Četnická stanice, pošta a telegraf byly v Olšině (2 km). Nejbližší železniční stanice byla v Mimoni (13,5 km).\n\n"}
{"id": "1141117", "url": "https://cs.wikipedia.org/wiki?curid=1141117", "title": "TSS Earnslaw", "text": "TSS Earnslaw\n\nTSS Earnslaw je dvoušroubový parník brázdící vody jezera Wakatipu na Novém Zélandu od roku 1912. Loď je pojmenována podle hory Mount Earnslaw nacházející se poblíž jezera Wakatipu. V současnosti je parník turistická atrakce a přepravuje pasažéry z Queenstownu do \"Walter Peak High Country Farm\" na opačnou stranu jezera, kde je možnost návštěvy místní farmy, posezení v restauraci \"Colonel’s Homestead Restaurant\" a dalších volnočasových aktivit. V současnosti jde o jediný uhlím poháněný parník v provozu na jižní polokouli.\n\nTSS Earnslaw je jediným parníkem zapsaným v Lloydovu lodním rejstříku.\n\n"}
{"id": "1141120", "url": "https://cs.wikipedia.org/wiki?curid=1141120", "title": "Saint-Pierre-à-Arnes", "text": "Saint-Pierre-à-Arnes\n\nSaint-Pierre-à-Arnes je francouzská obec v departementu Ardensko v regionu Grand Est. V roce 2012 zde žilo 64 obyvatel.\n\nObec leží u hranic departementu Ardensko s departementem Marne. Sousední obce jsou: Cauroy, Hauviné, Saint-Clément-à-Arnes, Saint-Étienne-à-Arnes a Saint-Souplet-sur-Py (Marne).\n\n\"Počet obyvatel\"\n"}
{"id": "1141126", "url": "https://cs.wikipedia.org/wiki?curid=1141126", "title": "TJ Cukrovar Hrušovany nad Jevišovkou", "text": "TJ Cukrovar Hrušovany nad Jevišovkou\n\nTJ Cukrovar Hrušovany nad Jevišovkou (celým názvem: Tělovýchovná jednota Cukrovar Hrušovany nad Jevišovkou) je český fotbalový klub, který sídlí v Hrušovanech nad Jevišovkou v Jihomoravském kraji. Založen byl roku 1924. Od sezony 2009/10 hrál I. A třídu Jihomoravského kraje – sk. A (6. nejvyšší soutěž), po skončení ročníku 2016/17 A-mužstvo zaniklo. Od sezony 2017/18 měl klub pouze mládežnické týmy. A-mužstvo obnovilo činnost v ročníku 2019/20 v nejnižší soutěži Znojemska.\n\nZdroj: \n\n\nZakládajícím členem Sokola a sportovního klubu byl Josef Futera (22. dubna 1895, Ostrov u Ledče nad Sázavou – 25. srpna 1946, Hrušovany nad Jevišovkou). Jako člen představenstva oddílu pracoval až do roku 1938, kdy byla celá jeho rodina odsunuta z pohraničního městečka Hrušovany nad Jevišovkou do Žďáru na Moravě. Zde žil po celou dobu 2. světové války, po jejím skončení roku 1945 se vrátil zpět do Hrušovan. Znovu se zapojil do práce ve fotbalovém klubu, jeho činnost však již neměla dlouhého trvání, zemřel na zápal plic.\n\nMužstvo se původně skládalo z místních nadšenců, od konce 2. světové války byli řadoví členové doplňováni fotbalisty z útvaru pohraniční stráže. Největším úspěchem do roku 1989 byla účast v I. B třídě. Od roku 1989 se však už oddíl musel obejít bez opor z řad vojáků. Rok 1998 znamenal návrat do I. B třídy, v tomtéž roce bylo vytvořeno mužstvo přípravky a následujícího roku postoupili žáci do krajské soutěže (I. B třída). Sezona 2001/02 vyústila v historický postup do I. A. třídy. V ročníku 2003/04 dosáhl klub největšího úspěchu své historie, kdy vyhrál Přebor Jihomoravského kraje a postoupil do Divize D. Nejlepším umístěním je 3. místo z divizního ročníku 2005/06.\n\nFotbalové hřiště se nachází v Polní ulici, jeho rozměry jsou 101x60 metrů. Kapacita je 500 diváků, z čehož je 100 míst k sezení.\nStaré kabiny byly zbořeny 26. června 1999, svépomocí a zčásti firmami pak byla vystavěna víceúčelová stavba zahrnující v sobě kabiny, sprchy, klubovnu, ubytovnu, technické zázemí a nezbytnou restauraci.\n\n\nZdroj: \n\n\n\nZdroj: \n\nPoznámky:\n\nTJ Cukrovar Hrušovany nad Jevišovkou „B“ byl rezervním týmem hrušovanských, který se pohyboval v okresních soutěžích. B-mužstvo zaniklo po sezoně 2011/12.\n\n\nZdroj: \n\n\n\nZdroj: \n\nPoznámky:\n\n\n"}
{"id": "1141127", "url": "https://cs.wikipedia.org/wiki?curid=1141127", "title": "Government Communications Headquarters", "text": "Government Communications Headquarters\n\nVládní komunikační ústředí (\"Government Communications Headquarters\", \"GCHQ\") je britská vládní zpravodajská a špionážní organizace. Stejně jako Secret Intelligence Service (tajná služba) odpovídá ministru zahraničí. Úzce spolupracuje s americkou Národní bezpečnostní agenturou (NSA).\n\nSídlem GCHQ je budova zvaná \"The Doughnut\" (kobliha) stojící na předměstí Cheltenhamu v hrabství Gloucestershire v jihozápadní Anglii.\n\nGCHQ vzniklo po první světové válce jako \"Government Code and Cypher School\" (GC&CS) neboli Vládní kódovací a šifrovací ústav a existovalo pod tímto jménem až do roku 1946. Během druhé světové války, kdy sídlilo v Bletchley Parku nedaleko města Milton Keynes, si získalo pověst díky své roli při dešifrování tajných německých zpráv zakódovaných pomocí přístroje Enigma.\n\nV roce 2013 se GCHQ dostalo nechtěné pozornosti médií, když bývalý systémový administrátor pracující pro americkou Národní bezpečnostní agenturu Edward Snowden odhalil, že agentura sledovala prostřednictvím tajného programu Tempora veškerou telefonickou a elektronickou komunikaci ve Spojeném království.\n"}
{"id": "1141136", "url": "https://cs.wikipedia.org/wiki?curid=1141136", "title": "Jan Tříska (saxofonista)", "text": "Jan Tříska (saxofonista)\n\nJan Tříska je český tenorsaxofonista a klarinetista působící na jazzové scéně. \n\nVystudoval klarinet a saxofon na ZUŠ v Českých Budějovicích. Během studií hrál v jazzovém saxofonovém kvartetu, Tanečním orchestru ZUŠ a v místní kapele Spoody Original Swing Band. Poté studoval Konzervatoř Jaroslava Ježka. \n\nOd roku 1997 je stálým členem orchestru Melody Makers Ondřeje Havelky.\nHraje také s menšími jazzovými formacemi (např. unORGANized band), natáčí filmovou hudbu a aranžuje.\nHostuje v Originálním Pražském Synkopickém Orchestru.\n"}
{"id": "1141137", "url": "https://cs.wikipedia.org/wiki?curid=1141137", "title": "Železniční trať Salta–Antofagasta", "text": "Železniční trať Salta–Antofagasta\n\nŽelezniční trať Salta – Antofagasta spojuje město Salta v argentinské provincii Salta (1187 m n. m.) a město Antofagasta (119 m n. m.) v severní části Chile u Tichého oceánu. \n\nV Argentině trať vede několika solnými pouštěmi, např. Salar de Cauchari, Salar Pocitos a Salar de Arizaro. Solné pouště na území Chile jsou součástí pouště Atacama.\n\nV Chile přejíždí vlak solnou poušť Salar Punta Negra a vede také v blízkosti povrchových dolů na měděnou rudu.\n\nTrať vede vysoko v oblacích přes 29 mostů, 21 tunelů, 13 viaduktů, dvě zpětné smyčky a dvěma úvratěmi. Je na ní celkem 21 stanic.\n\nArgentinská část trasy je asi 570 km dlouhá a přechází hranice do Chile průsmykem Socompa (3858 m n. m.). Ten se nachází na úpatí sopky Socompa, jejíž nadmořská výška je 6031 metrů.\n\nChilská část trati je dlouhá asi 370 km. V Argentině má tato trať mezi městem Guemes a průsmykem Socompa označení Ramal C-14.\n\nŽelezniční trať s rozchodem 1000 mm byla naplánována a postavena americkým inženýrem Ricardo Fontaine Maury. Stavba začala v roce 1921. \n\nViadukt La Polvorilla, který je na trati nejvýše položen (4220 m n. m.), byl dokončen až v listopadu 1932.\n\nCelá železniční trať ale byla slavnostně otevřena až koncem února 1948.\n\nTrať byla původně postavena pro nákladní přepravu především ledku, ale i dalších surovin, které se v oblasti těží. V současnosti se zde jednou týdně vlakem přepravuje zemní plyn z Argentiny do Chile. \n\nTeprve po roce 1970 začala na trati doprava pasažérů, ale jen příležitostně. Později, od roku 1981, jednou týdně jezdil osobní vlak se spacími a lehátkovými vozy mezi Saltou a Antofagastou. \n\nV současnosti na této trati v Argentině, v období od března do listopadu, jezdí pravidelně jednou týdně zvláštní turistický vlak. Ten vyjíždí z nádraží ve městě Salta (1187 m n. m.) a končí u viaduktu La Polvorilla (4220 m n. m.). Po krátké zastávce se vlak opět vrací zpět. Název tohoto vlaku je Tren a las Nubes – česky Vlak do oblak.\n"}
{"id": "1141144", "url": "https://cs.wikipedia.org/wiki?curid=1141144", "title": "Belanský tajch", "text": "Belanský tajch\n\nBeliansky tajch je tajch ve Štiavnických vrších, u obce Banská Belá.\n\nTajch vznikl před rokem 1747. V druhé polovině 18. století i v 19. století sloužil tajch, společně s Halčianským tajchem k pohonu stoup v Kozelnické dolině. \n\n"}
{"id": "1141151", "url": "https://cs.wikipedia.org/wiki?curid=1141151", "title": "Brennerský tajch", "text": "Brennerský tajch\n\nBrennerský tajch nebo Praniarsky tajch je tajch v Štiavnických vrších v katastrálním území obce Hodruša-Hámre.\n\nBrennerský tajch se poprvé uvádí v písemných podkladech v roce 1584, pravděpodobně byl postaven v první polovině 16. století v bočním údolí nad historickým centrem Banské Hodruše v Hodrušské hornatině jako majetek nejsilnější těžařské brennerské společnosti. Přesný rok vybudování ani projektant není znám, Hans Brenner se jako majitel dolů a hutě v Hodruši uvádí v roce 1519, Brennerská společnost byla založená spojením trojice nejmocnějších težařství v revíru v roce 1571, zanikla 1640. Další zmínky o Brennerském tajchu jsou z 17. století a 18. století\n\nBrennerský tajch má nejhrubší a nejmasivnější hráz ze všech tajchů v Štiavnických vrších – na koruně hráze šířka této hráze přesahuje 30 metrů při relativně malém objemu zadržované vody a při výšce vzdušného svahu hráze do 10 metrů.\n\nNepoměr masy hráze a zadržované kapacity vody lze vysvětlovat několika způsoby:\n1) Bezpečnostní faktor – předimenzování hráze kvůli faktu, že pod hrází Tajch je celé historické jádro Banské Hodruše s obytnými domy, kostely, cennými doly, Huta a úpravnami rudy. Masivní předimenzovanou hráz mohou přívalové vody poškodit méně.\n2) Problémy s vybudovanou hrází – pokud prvotní hráz propouštěla vodu netěsnostmi, mohli se jí provozovatelé a majitelé pokoušet situaci řešit její zpevňováním masivními navážkami\n3) Vysvětlení, že Brennerský tajch nikdy nebyl dostavěn na projektován objem a výšku hráze, a že tedy zůstal jen masivní základ hráze. Tato hypotéza je málo pravděpodobná, proto že investoři podobné velké stavební akce věděli řádně spočítat již v 16. století.\n\nHráz Brennerského tajchu byla několikrát nastavována a zvětšována, i poté, co byl v roce 1705 Samuelem Mikovíni dobudován Horní Hodrušský tajch a v roce 1744 Dolný Hodrušský tajch, které fakticky několikanásobnou kapacitou zadržované vody převzaly původní funkci Brennerského tajchu. Tento se po tomto období stal jen pomocnou vodní nádrží, jako rezervní zdroj vodní energie pro důlní a hutní stroje a zařízení v Hodrušském údolí.\n\nPoslední přestavba Brennerského tajchu – zvýšení hráze o jednu sáh (2 metry) a tím zvýšení kapacity tajchu na nynější parametry proběhla v roce 1811 v souvislosti se zkouškami Kempelenova reaktivního stroje (předchůdce turbín) v šachtě Michal strojním mistrem Chenotom. Brennerský tajch sloužil pro tento stroj jako zdroj tlakové vody v letech 1814 – 1816.\nV druhé polovině 19. století po zavaleni ústí šachty Michal v Hodruši údržba tajchu pravděpodobně začala být zanedbávána. Šachta se sice nadále používala, ale voda se do ní už nedala přivádět z povrchu.\nPo 2. světové válce byl dnový výpustný systém jezera úmyslně poškozen, ale tajch stále sloužil jako oblíbené výletní místo a koupaliště místních obyvatel. V roce 1955 se po dlouhotrvajících letních deštích sesunula část pláště vzdušné hráze a voda z Tajch pozvolna vytekla. Hráz byla opravena, ale výpustní zařízení ne, takže voda se v Brennerským Tajch akumuluje pouze v menším objemu.\nV současnosti je tajch ve zprávě Slovenského vodohospodářského podniku, nijak se nevyužívá.\n\nBrennerský tajch zachycoval srážkové vody z doliny Grinta / Grünthal, která končí o několik set metrů výše na hraně rozvodí Hodrušského a Vyhnianskeho potoka při usedlosti Hadová / starší název Majer Horní dvůr. Brennerský tajch měl cca 500 metrů dlouhý sběrný (přívodní) jarok, který do Tajch přiváděl i srážkové vody přiváděné mimo oblast jeho přirozené svůdně z jižních svahů rozhraní doliny Althandel a Grinta a vody vytékající z na vodu bohaté štoly Marie Mutter Gottes. Následně naakumulované vody přes dnovou výpusť tajchář tyto propouštěl do Královské vodní stružky šachty Michal v údolí Althandel nad Banskou Hodruša dlouhé cca 1000 metrů, kde vody hnaly vodní kola důlních a úpravárenských strojů. Vody zadržené brennerským tajchem čerpaly vodu z hlubších částí dolů na úroveň dědičných štol, hnaly měchy hutí a drtiče hamrů na železné a vzácné kovy. Případně se voda dala vypouštět do Grintálskeho a následně Hodrušského potoka a z něj se odrážela k jednotlivým důlním závodům. Po napojení Královské přívodní stružky na Horní Hodrušský tajch již Brennerský tajch ztratil význam, a sloužil jako požární vodní nádrž.\n\nPrakticky nefunkční Brennerský tajch je ve zprávě Slovenského vodohospodářského podniku, Odštěpný závod Povodí Hronu. Plní se jen na malou část své maximální kapacity při tání sněhu a vydatnějších deštích, přičemž zmírňuje průběh lokálních povodní. Zátopová část tajchu je porostlá vodomilnými dřevinami jako vrba bílá, olše lepkavá. Kamenné vyložení návodního svahu hráze je zachovalé, systém dnové výpusti je poškozen, ale průtočný.\nRekonstrukce Brennerského Tajchu je již desítky let odkládána, plocha koruny hráze se dostala odprodejem do soukromého vlastnictví jako zemědělská půda.\nVe vzdušné straně hráze Tajchuu je vidět jasně zachovalou část Královské náhonné stružky za vyústěním Královské vodní štoly v místě dotyku hráze se svahem.\nV literatuře se často uvádí, že Královským vodním potokem se dal Brennerský tajch dopouštět vodou od Horního Hodrušské Tajchu. Kvůli výškovému rozdílu stružky (je níže) a koruny hráze (je výše) je však zřejmé, že jde o omyl.\n\nZemní sypaná – heterogenní, konstrukce a členění hráze je stejná jako u Tajchu Rozgrund nebo Dolnohodrušského tajchu.Podle plánu z roku 1811 vyhotoveného měřičem Markem měla hráz svrchní přepadové jarky po obou okrajích hráze. Dnes nejsou čitelné.\n\nOd Tajch po Mária Mutter Gottes štoly cca 500 m.\n\nJarok Královský vodní od Brennerského Tajchu po šachtu Michal v údolí Althandel cca 1000 m.\n\n"}
{"id": "1141152", "url": "https://cs.wikipedia.org/wiki?curid=1141152", "title": "Medosavka hvízdavá", "text": "Medosavka hvízdavá\n\nMedosavka hvízdavá (\"Notiomystis cincta\"), či také medosavka žlutopásá nebo hihi je drobný pěvec, jediný zástupce monotypické čeledi \"Notiomystidae\" a rodu \"Notiomystis\". Druh popsal Bernard du Bus de Gisignies roku 1839. Medosavka hvízdavá se dále dělí na několik poddruhů.\n\nTento pták se vyskytuje na Severním ostrově Nového Zélandu a přilehlých oblastech, na některých místech již vyhynul.\n\nDélka těla se odhaduje na 18 cm, hmotnost samic je zhruba 30 g, samec je o 10 g těžší. Ten je také na rozdíl od samic barevnější, vlastní tmavou „čepičku” na hlavě a žlutý pás, který druhu vytvořil synonymum medosavka žlutopásá. Jak již název napovídá, druh se živí nektarem, který vysává pomocí kartáčovitého jazyku uloženého v krátkém, dolů zahnutém zobáku.\n\nKomunikují společně zpěvem, který zní jako „tzit-tzit”.\n\nMedosavka hvízdavá je vzácnějším druhem. Problém představují především introdukované druhy na ostrov, na které nebyli ptáci zvyklí. Ohroženost způsobuje také malá populace. Největší rozsah druhu (3000 ks) je na ostrově Barrier Island. Dle IUCN jde o zranitelný druh (VU).\n\n\n"}
{"id": "1141154", "url": "https://cs.wikipedia.org/wiki?curid=1141154", "title": "TV-aksjonen", "text": "TV-aksjonen\n\nDalší možností přispět je tradiční živě vysílaná televizní sbírka kde mohou přispět firmy a soukromé osoby. Sbírka také pokračuje po dni televizní sbírky. Účel sbírky je určen v radě pro veřejnou sbírku v NRK.\n\nRada pro uprchlíky a norská církevní charita jsou organizace, pro které byla televizní sbírka organizovaná nejčastěji. Sbírka je organizována každý rok jednu neděli v říjnu. V tento den věnuje televizní kanál NRK1 hodně z jejího vysílacího času informování o sbírce a organizaci za ní. Kromě toho má NRK pořady o televizní sbírce před samotnou sbírkou. Měřeno ve finančních prostředcích získaných na osobu je televizní sbírka největší světovou sbírkou. Televizní sbírka je považována za nejznámější sbírku v Norsku.\n\nVybraná organizace v roce 2015 je Fond pro deštný prales.\n"}
{"id": "1141159", "url": "https://cs.wikipedia.org/wiki?curid=1141159", "title": "Dolnohodrušský tajch", "text": "Dolnohodrušský tajch\n\nDolnohodrušský tajch nebo Dolný Hodrušský tajch nebo Hodrušské jezero je tajch v pohoří Štiavnické vrchy v katastrálním území obce Hodruša-Hámre. Zapsán jako jeden z objektů do Seznamu světového kulturního dědictví UNESCO v rámci území Banská Štiavnica a okolí.\n\nTajch vznikl pro potřeby Hodrušského hornictví, hutnictví a úpravníctva po stížnostech na pokles průtoku Hodrušského potoka kvůli odvádění srážkových vod z Pohronie na Poiplie.\n\nJarkovým systémem napájí Vindšachtovné a Richňavské tajchy.\nPůvodně byla naplánována pro tyto účely opravy a zvětšení kapacity Horního Hodrušského tajchu. 7. června 1743 provedl na tyto účely obhlídku stavu Samuel Mikovíny s adjunktem Matějem Zipserem. Zipser Mikovínyho přesvědčil na výstavbu nového, většího tajchu. Projekt byl Mikovínim zpracován neprodleně a s přípravou na stavbu se začalo v témže měsíci. O rok byla hráz vysoká již 14 metrů a práce se pro nedostatek financi zastavily a tajch byl spuštěn do provozu. Souběžně proběhla rekonstrukce Horního Hodrušského tajchu. Zvyšování hráze Dolního tajchu o 9 metrů na projektovanou výšku hladiny 20 m bylo provedeno až v roce 1786.\nTajch byl vícekrát opravován, vyskytly se poruchy výpustního zařízení v letech 1786, 1960 opravoval se vodní propad a hráz má tendenci posadit, co bylo řešeno dostavbami a opravami v letech 1824, 1966 a 2008. Tajch čeká na generální rekonstrukci.\n\nDolní Hodrušský tajch zachycoval vody z propadu a z dnové výpusti Horního Hodrušského tajchu, části Hodrušského potoka sbírajícího vody z kotliny Hölle - Peklisko, také srážkové vody z úbočí pod Rabensteinem, které nemohl zachytit náhonný Královský vodní jarok šachty Michal vedený od Horního Hodrušského tajchu. Z dnové výpusti byly vody vypouštěny buď na náhonný jarok šachty Zipser (Jezerní), kde poháněl vodní čerpací a tažné zařízení šachty používané při ražení Hodrušské dědičné štoly (dědičná štola císaře Františka Lotrinského) a později při ražení Voznické dědičné štoly (dědičné štoly císaře Josefa). Tento náhonný jarok pokračoval úbočím Bärenleuten nad Horní centrální stoupu, kde později hnal Peltonovu turbínu s dynamem na jejím osvětlování. Z toku Hodrušského potoka pod Dolním Tajchem byly vody dopadající na množství vodních údělu (spádů) stoup, dolů, hutí a mlýnů v Hodrušském údolí, které stály v údolí až po Žarnovica. Z nejvýznamnějších jmenujme: Horní Hodrušský báňský závod a šachta Lill, Horní centrální stoupa, stoupy Mikuláš, Finsterort, Leopold, Tiergarten, šachty na Voznické dědičné štole, Dolní Hodrušský báňský závod Schopfer, stupy a mlýny v Dolních Hamrech (dnes část obce Hodruša-Hámre). Samozřejmě i zde vody zadržené jezery čerpaly vodu z hlubších částí dolů na úroveň dědičných štol, hnali měchy hutí a hamrů na železné i vzácné kovy.\n\nV současnosti je tajch ve zprávě Slovenského vodohospodářského podniku, jeho OZ Povodí Hronu. Do roku 1981 byl ve vlastnictví rudných dolů š.p. Banská Bystrica. Jeho vody zásobují dodnes fungující úpravnu Slovenskej banskej, spol. s r.o. v Hodruši-Hámroch, která dobývá a zpracovává drahokovové a polymetalické rudy v dole Rozália. Tajch je oblíbeným místem relaxu a koupání obyvatel a rekreantů ze širokého okolí. Od konce 60. let 20. století nebyl generálně rekonstruován - plánovaná generální rekonstrukce začala v září 2013 a má trvat 20 měsíců.\n\n\nTyp hráze: zemní sypaná - heterogenní, konstrukce a členění hráze je stejné jako u tajchu Rozgrund\n\nDélka přívodních (sběrných) struh: Tajch měl krátký sběrný jarok, zachycující potůčky z bočních dolin směrem k Rabensteinu, dnes přebudovaný na chodník k autobusové zastávce U Honvéd dlouhý cca 700 m, v současnosti nefunkční\nDélka náhonních struh: K stoupě Rabenstein cca 500 m, dále pokračoval k šachtě Lill v délce cca 1000 m, druhý k šachtě Zipser, pak k stupe Horního Hodrušské důlního závodu přes Barenleuten cca 1500 m. Z toku Hodrušské potoka pod Dolním Tajch odrážely vody k hutám, dolům a stoupám mnohé náhonní jarky v úhrnné délce několika desítek kilometrů.\n"}
{"id": "1141163", "url": "https://cs.wikipedia.org/wiki?curid=1141163", "title": "Halčianský tajch", "text": "Halčianský tajch\n\nHalčianský tajch je umělá vodní nádrž (tajch), která byla vybudována v polovině 18. století. Voda z tajchu byla určena na pohon stoup pro potřeby Banské Belé. V roce 1926 se vzpomíná chov ryb a rybolov. Objem nádrže je 257 000 m, max. hloubka 13 m, výška koruny hráze 11, 5 m a délka 123 m. Rozloha nádrže je 4.6 ha.\n"}
{"id": "1141166", "url": "https://cs.wikipedia.org/wiki?curid=1141166", "title": "Počúvadlo (vodní nádrž)", "text": "Počúvadlo (vodní nádrž)\n\nVodní nádrž Počúvadlo (, nebo také \"Počúvadlo-jazero\") je jezero umělého původu (tzv. Tajch), nacházející se v okolí Banské Štiavnice u obce Počúvadlo, kde patří mezi nejnavštěvovanější lokality. Rozprostírá se na ploše 12 ha a je oblíbeným letním, ale i zimním rekreačním střediskem pro chataře, turisty, dětské tábory a místem kulturních akcí. Zároveň je východiskem na nejvyšší kopec Štiavnických vrchů Sitno.\n\nV banskoštiavnické oblasti byl vybudován od počátku 16. stol. do poloviny 19. stol. unikátní vodohospodářský systém umělých vodních nádrží. Systém sestával ze 60 umělých vodních nádrží – tajchů – s celkovým objemem 7 mil. m³, které byly navzájem pospojovány sběrnými strouhami (72 km), náhony (57 km) a spojovacími strouhami. Vzhledem k nedostatku přírodních vodních zdrojů v oblasti se sněhová a dešťová voda zachycovala v sběrných strouhách a kumulovala se ve vodních nádržích. Z nich se voda náhonovými strouhami rozváděla k důlním zařízením. S vybudováním tohoto systému jsou spojena jména Matěje Kornela Hella, Jozefa Karola Hella, ale především významného vědce Samuela Mikovínyho.\n\nDo současnosti se zachovalo 23 těchto vodních nádrží. Počúvadlianské jezero patří mezi ty největší a také nejchladnější. Největší hloubka je 11 m.\n"}
{"id": "1141167", "url": "https://cs.wikipedia.org/wiki?curid=1141167", "title": "Richňava", "text": "Richňava\n\nRichňava je jedno z umělých jezer při Banské Štiavnici. Jezera (nebo \"tajchy\") byly v minulosti vytvořeny jako zásobníky vody pro Richňavské jezera, dva velké tajchy patří k nejvýše položeným v okolí Banské Štiavnice. Velké a Malé Richňavské jezero jsou navzájem propojeny a odděluje je od sebe hráz.\n\nPřístup - k jezerům se dostaneme pohodlně na kole, autem nebo autobusem.\n\nObě jezera byla postavena v osmnáctém století. Původně byla vlastně nádrž jen jedna, s mnohem větším objemem jímané vody. Avšak již po několika letech od vybudování se začaly objevovat problémy. Nebezpečné prosakování vody z tak velké nádrže vzbudilo oprávněné obavy z poškození, či snad protržení hráze. Doprava shromážděné vody k důlním dílům byla řešena systémem vodních štol a struh.\n\nV letních měsících nabízí jezero možnost koupání a vodních sportů. Richňavské jezero je velmi dobře známé mezi potápěči, kteří zde pravidelně pořádají školení a kurzy potápění. Jezero slouží i jako rybářský revír. Jezero je červeně zbarvené pravděpodobně kvůli řase \"Tovellia sanguinea\".\n"}
{"id": "1141168", "url": "https://cs.wikipedia.org/wiki?curid=1141168", "title": "Surah", "text": "Surah\n\nSurah je obchodní označení tkaniny z hedvábné nebo filamentové příze v keprové vazbě. \n\nHedvábný surah váží 120-160 g/m, pro surah z umělých vláken se udává hmotnost 330 g/m. Zesílený kepr tvoří na povrchu plastickou diagonální strukturu. Při husté dostavě má látka příjemný měkký omak a dobře splývá.\nTkaniny s úzkým žebrováním se nazývají „surah-fine-côté“ a se širokým žebrováním „surah-grosse-côté“. Použití: šaty, halenky, šály, kravaty \n"}
{"id": "1141169", "url": "https://cs.wikipedia.org/wiki?curid=1141169", "title": "Hyperplazie děložní sliznice", "text": "Hyperplazie děložní sliznice\n\nHyperplazie děložní sliznice, odborně hyperplazie endometria, je hyperplazie neboli zmnožení buněk děložní sliznice. Poměrně často se vyskytuje při biopsii (odběru) děložní sliznice. V histologickém popisu rozlišujeme hyperplazii typickou či atypickou, simplexní či komplexní.\n\nNejčastěji zjistitelnou příčinou hyperplazie endometria je nadměrná hormonální stimulace estrogeny. Tyto mohou být dodávány exogenně (z vnějšího prostředí), nebo se mohou tvořit endogenně (vnitřně, např. v tukových rezervách).\n\nHyperplazie děložní sliznice se vyskytuje především u žen v období okolo menopauzy, tzv. perimenopauze, a v období po ní. Některé případy jsou asymptomatické (bez projevů), ale častěji dochází k nepravidelnostem děložního krvácení (krvácení mezi menstruacemi, špinění, aj.).\n\nLéčba hyperplazie děložní sliznice závisí na histologickém typu hyperplazie. Některé typy jsou zcela benigní a můžeme je zaléčit medikací (léky), jiné jsou podezřelé z výskytu rakoviny děložního těla a je nutný chirurgický výkon v podobě odstranění dělohy.\n\n"}
{"id": "1141170", "url": "https://cs.wikipedia.org/wiki?curid=1141170", "title": "Tajch Rozgrund", "text": "Tajch Rozgrund\n\nRozgrund je tajch v Štiavnických vrších na Slovensku.\n\nProjekt nádrže vypracoval Samuel Mikovíni v roce 1741. V letech 1743-44 byla stavba pod jeho vedením zrealizovaná. Až do vybudování přehrady Meurad v Alžírsku v letech 1855-59 byl tajch Rozgrund považován za nejodvážnější vodní nádrž na světě. Tím se vlastně potvrdila technická vyspělost jeho realizátora.\n\nI plnění nádrže bylo důmyslným způsobem řešeno z převážné části z cizího povodí, vybudovanými přívodními stružkami. Rozgrundským (západním) náhonem v původní délce cca 1900 m a Schönlindenskými strouhami v původní délce cca 1500 m z plochy povodí cca 3,5 km. Dále byla voda přiváděna z vlastního povodí Teplého potoka jako hlavního přítoku a z vedlejších přítoků (původní štoly Rafael) ze západní části nádrže, z jižní části ze štoly Roxner Ignác a z dalších dvou horských bystřin z východní části nádrže z plochy cca 1,5 km.\n\nZ titulu objemu vodní nádrže, plochy povodí a odběru vody prostřednictvím regulačních systémů, rozdělovacími objekty na přítokových a náhonných jarcích byla srážková voda v maximální míře využita po celý rok na pohon důlních a úpravárenských zařízení. V době nadměrných srážek byl odběr vody z převážné části prováděn ze sběrných přítokových struh přes rozdělovací objekty přímo do náhonových struh přivádějících vodu k důlním a úpravárenským zařízením, přičemž byl odstaven odběr vody z nádrže. Současně zvýšená srážková činnost ve vlastním povodí byla využívána na doplňování nádrže. Ještě důmyslněji byla využívána voda, která nejdříve poháněla důlní strojní zařízení, zejména čerpací stroje a následně dále spolu už i s nepoužívanými důlními vodami na vybudovaných několika spádech ve Vyhnianské dolině poháněla ještě strojní úpravárenská zařízení (stoupy, splavy apod.). Příkladem je rok 1768, kdy v šachtě Leopold v Bankách byly postaveny Karolem Jozefem Hellem dva vodosloupcové čerpací stroje, kterými se vyčerpávala voda z hloubky 99,2 m. Pohonná voda byla přiváděna vrchním náhonovou strouhou z výpustního systému tajchu. Každý z nich mohl spotřebovat cca 2300 m/ 24 h vody, aby ze zmiňované hloubky vyčerpal cca 1300 m/ 24 h. Vyčerpaná důlní voda spolu s vodou již jednou použitou poháněla nejen stupy Hoferštôlnianského těžařství, ale na vybudovaných spádech ve Vyhnianské dolině i další stoupy z jiných těžařství.\n\nPro plynulejší zásobování vodou zmíněných čerpacích zařízení v šachtě Leopold byla na konci náhonné stružky vybudována menší nádrž, která se nacházela na vyvýšeném místě vzhledem k ohlubni šachty. Tím se dosáhlo větší spádové výšky a tím i následně zvýšeného výkonu čerpadel. Jelikož zmíněný systém čerpání vody ze šachty Leopold si vyžádal větší množství vody, bylo třeba zvýšit objem vody v nádrži Rozgrund. Tento problém vyřešil Jozef Lill, jeden z bývalých úspěšných žáků Samuela Mikovíniho, když navrhl a vypracoval projekt zvýšení hráze o jeden sáh (cca o 2 metry). Tím se výrazně zvýšil objem nádrže a tím i prodloužila doba čerpání vody. V 19. stol. se již voda několikrát využitá ve Vyhnianské dolině k pohonu úpravárenských strojních zařízení využívala i u Vyhní ve Staré štole Antona Paduánského, kde poháněla vodosloupcový stroj na čerpání vody. Poháněcí voda v množství 0.410 m/ min. dosáhla při spádové výši 44 m výkonu 4 HP, což postačilo na vyčerpání 0.145 m vody za minutu.\n\nKromě vrchní náhonné stružky - ze šachty Leopold byla vybudována i spodní - ze šachty Karol, která byla propojen s vrchní strouhou tzv. regulačním výpustným systémem, který umožňoval dodávat vodu v potřebném množství pro pohon zejména úpravárenských zařízení v šachtě Karol v Bankách. Využitá voda odtékala do Vyhnianského potoka, kde byla znovu používána na zmíněná zařízení.\n\nPo ukončení hornické činnosti v Rozgrundu, na Bankách a ve Vyhních voda z tajchu Rozgrund sloužila pro potřeby továrny Karola Kachelmanna ve Vyhních a také jako zdroj pitné vody pro Banskou Štiavnici.\n\nZměny správců tajchů, když některé přešly pod místní správu, některé pod podnik Vodáren a kanalizací a některé zůstaly ve správě podniku, prohloubily úpadek péče o jednotlivé nádrže. Výsledkem dalšího hledání optimálního správce bylo rozhodnutí, že od roku 1981 se stal správcem vodárenské nádrže Rozgrund podnik Povodí Hronu v Banské Bystrici, v současnosti odštěpný závod Povodí Hronu spadající pod Slovenský vodohospodářský podnik Banská Štiavnica, který je v současnosti správcem.\nV důsledku přechodu správcovství došlo k zásadní změně v pohledu a v přístupech k zachování a obnově nádrže. V letech 1985-86 byl proveden inženýrskogeologický průzkum hrázového tělesa se zabudováním piezometrických a hydropedologických vrtů na sledování režimu proudění podzemních vod hrází a podložím. V letech 1986-87 byla provedena rekonstrukce části bezpečnostního přepadu, na přítoku Teplého potoka do nádrže byl zabudován limnigraf. V letech 1987-89 byl vyčištěn Schönlindenský přívod a zpřístupněno cca 20 m štoly dnové výpusti. V roce 2004 byla provedena rozsáhlá rekonstrukce hrázového tělesa a výpustního systému.\n\n\"Tvar příčného profilu.\"\n\n\"Typ přehrady:\" zemní hráz - heterogenní, budovaná ze suťových hlín uspořádána na způsob jaderného těsnění.\nHráz se skládá z 5 částí:\n\n\"Opevnění:\"\n\n\"Hydrologické údaje:\"\n\n\"Hladiny v nádrži:\"\n\n\"Objem nádrže:\"\n\n\"Efekty nádrže:\" Zabezpečení pitné vody do úpravny vody -StVak-u/ Q= 14 l / s\n\n"}
{"id": "1141171", "url": "https://cs.wikipedia.org/wiki?curid=1141171", "title": "Rakovina těla děložního", "text": "Rakovina těla děložního\n\nRakovina těla děložního (také karcinom endometria) je gynekologický nádor. Četnost zachycených případů je v Česku přibližně 1800 za rok s mírně vzrůstající tendencí. Ta je dána záchytem karcinomu, prodlužující se délkou života a životním stylem dnešní civilizace. Poměrně nízká úmrtnost (7 žen/100 000 za rok) je především díky záchytu mižších stádií onemocnění a kurabilitě nádoru. Nádor se vyskytuje u mladých žen pouze zřídka, nejčastěji jej nacházíme u žen v období kolem klimakteria a po klimakteriu.\n\nVýznamnou roli pro vývin rakoviny představuje nadbytek ženských pohlavních hormonů – estrogenů. Ty mohou být tělu dodány exogenně (z vnějšího prostředí), například při terapii samostatnými estrogeny, nebo endogenně (z vnitřního prostředí), například při obezitě nebo nádorech s hormonálním působením. Mezi další rizikové faktory patří civilizační choroby jako jsou diabetes mellitus, nebo hypertenze. Také hormonální aktivita každé ženy hraje určitou úlohu ve vývinu tohoto nádorového onemocnění. Jako riziková je považována nuliparita (jako nullipara je považována žena, která nikdy nerodila), časná menarche, pozdní menopauza, ovariální poruchy, léčba tamoxifenem aj.\n\nPrvní příznaky nádoru jsou zpravidla poruchy menstruačního cyklu. Dochází ke spottingu, nepravidelnému nebo nadměrnému krvácení. Přibližně jedna pětina nádorů však žádné příznaky nevykazuje.\n\nDiagnostika nádoru je možná až z histologického vyšetření. To se získává zpracováním tkáně získané z \"biopsie\" (odběru tkáně) při \"hysteroskopii\" (což je chirurgická metoda, která umožňuje zrakem prohlédnout sliznici dutiny děložní), či \"kyretáže\" (odběru většího množství sliznice děložní).\n\nTerapie závisí na stupni nádorového onemocnění a celkovém stavu pacientky. Nejčastěji je doporučeno chirurgické odstranění dělohy a vaječníků. V některých případech je léčba doplněna ještě odstraněním spádových lymfatických uzlin, nebo radioterapií. Chemoterapie se používá pouze zřídka a sice u pokročilých stádií onemocnění. Výsledky terapie závisí na mnoha faktorech, avšak nádory zachycené v nižším stádiu je zpravidla možno vyléčit úplně.\n\n"}
{"id": "1141183", "url": "https://cs.wikipedia.org/wiki?curid=1141183", "title": "Seznam premiérů Libanonu", "text": "Seznam premiérů Libanonu\n\nToto je seznam předsedů vlád (premiérů) Libanonu od ustavení tohoto úřadu v roce 1926.\n\nI když to není výslovně uvedeno v ústavě, známé jako Národní pakt, z roku 1943, bylo dohodnuto, že předsedou vlády pro všechna další volební období bude sunnitský muslim. Nicméně někteří předsedové vlád v minulosti byli křesťané.\n\n\n"}
{"id": "1141188", "url": "https://cs.wikipedia.org/wiki?curid=1141188", "title": "Reimiro", "text": "Reimiro\n\nReimiro (psáno také \"rei miro\") je náhrdelník, který patří k původní hmotné kultuře obyvatel Velikonočního ostrova. Má podobu plochého ležatého půlměsíce, který je na obou cípech zakončen lidskými hlavami vyobrazenými z profilu a obrácenými proti sobě. Význam je předmětem sporů: podle jedné teorie je reimiro symbolem měsíčního boha a vyjadřuje důležitost fází Měsíce pro zemědělství, podle druhé znázorňuje polynéské kanoe a první osadníky, kteří v nich na ostrov připluli. \n\nReimiro bylo obvykle zhotoveno ze dřeva stromu toromiro, výrobce je po dokončení vyleštil, opatřil vyvrtanými otvory na provlečení šňůrky a podélným zářezem, který se vyplnil práškem z rozdrcených mušlí. Výraz \"rei miro\" znamená v rapanuištině \"dřevěný přívěsek\", byla však nalezena také reimira z velrybích kostic. Šperk nosili muži i ženy z náčelnické vrstvy při slavnostních příležitostech jako odznak společenského postavení. Zachovalo se svědectví jistého cestovatele, který viděl hodnostáře okrášleného šesti půlměsíci: dva měl pověšeny okolo krku a po dvou na každém rameni. Nejdelší známý náhrdelník byl dlouhý 92 cm. Reimiro bývalo zdobeno vyřezávanými ornamenty, na dvou exemplářích uložených v Britském muzeu se také našly nápisy v dosud nerozluštěném písmu rongorongo.\n\nJako symbol tradiční domorodé kultury zobrazuje také vlajka Velikonočního ostrova červené reimiro na bílém podkladu. Šperky podobného tvaru se nosí i na jiných ostrovech Tichomoří, nebývají však opatřeny lidskými hlavami. \n\n"}
{"id": "1141189", "url": "https://cs.wikipedia.org/wiki?curid=1141189", "title": "Kaple svatého Antonína (Libouchec)", "text": "Kaple svatého Antonína (Libouchec)\n\nKaple svatého Antonína v Libouchci je drobnější pozdně barokní sakrální stavbou. Je chráněna jako kulturní památka České republiky.\n\nKaple je obdélná s dvěma pilastry, vpadlým polem a portálem zakončeným segmentovým zprohýbaným obloukem. Na římsou se nachází attika s třemi sochami: uprostřed je sv. Jan Nepomucký, na postranních pilířích jsou busty zřejmě sv. Antonína Paduánského a neznámého světce.\n\nV interiéru má kaple valenou klenbu. Nachází se zde kamenné Ukřižování se sv. Janem a Pannou Marií. Ve výklencích jsou dvě zlidovělé barokní sochy sv. Ondřeje a sv. Judy Tadeáše.\n\n"}
{"id": "1141193", "url": "https://cs.wikipedia.org/wiki?curid=1141193", "title": "Brackets", "text": "Brackets\n\nBrackets je open-source textový editor zaměřený na vytváření webových stránek, který slouží k editaci HTML, CSS a Javascriptu. Byl vytvořen společností Adobe Systems a je šířen pod MIT licencí. Brackets je dostupný pro platformy Mac, Windows a Linux.\n\nPrvní verze Brackets vyšla 4. listopadu 2014. Tato verze představila nové funkce. Například použití klávesových zkratek při vývoji, které usnadňují editaci kaskádových stylů nebo automatickou nápovědu při psaní známých tagů či javascriptových funkcí.\n\nBrackets obsahuje řadu užitečných funkcí:\n\n"}
{"id": "1141196", "url": "https://cs.wikipedia.org/wiki?curid=1141196", "title": "Jaroslav Němec (technik)", "text": "Jaroslav Němec (technik)\n\nJaroslav Němec (15. března 1921 Horažďovice – 2. března 2005) byl český technik a malíř. Byl zakladatelem a dlouholetým vedoucím Katedry materiálů Fakulty jaderné a fyzikálně inženýrské ČVUT v Praze. Byl jedním z otců československého jaderného programu. Jeho hlavním oborem byla mechanika a nauka o materiálu.\n\n"}
{"id": "1141199", "url": "https://cs.wikipedia.org/wiki?curid=1141199", "title": "Tajch Bakomi", "text": "Tajch Bakomi\n\nTajch Bakomi je vodní nádrž, tajch v obci Štiavnické Bane.\n\nZačal se stavět v roce 1736, dokončen byl v roce 1737. Projekt navrhl J. T. Brinn, který byl žákem a spolupracovníkem Samuela Mikovínyho. V době ukončení díla se se vzpomíná pojmenování St. Pachomii – tajch na území Krechsengrundu. Důvodem postavení tajchu Bakomi bylo to, že baron Ján Nepomuk Mitrovský, komisař dvorské komory pro důlní města, pokládal za nezbytné lépe zachytit zbytečně odtékající povrchové vody (po naplnění tajchu Veľká Vindšachta) ze sběrných struh z Krížné, Sitna a Dekýše, jakož i vodu z Dolního Krechsengrundu. Vyjádřil přesvědčení, že po jeho postavení budou čerpací zařízení, jakož i 13 stoupových kol se 78 tlouky každoročně pracovat o tři až čtyři týdny déle než do té doby.\n\nPo zaměření stavby geodetem Samuelem Mikovínym začaly práce na stavbě tajchu v červenci 1736. V archivním materiálu z roku 1737 se již hovoří konkrétně o končících pracích na tajchu Bakomi. Přitom se konstatuje, že tajch je hotov, zbývá srovnat jen několik výstupků a přivést sběrnou strouhu, přičemž předpokládané náklady 21 600 zlatých se již vyčerpaly.\n\nV letech 1789 – 1791 byla provedena největší rekonstrukce tajchu, jejíž součástí byla výměna dřevěného potrubí za železné, oprava výstupního systému a zabudování regulačního rozdělovacího zařízení v odtokové hrázové chodbě.\n\nV roce 2005 byl tajch vypuštěn a začaly práce na jeho generální opravě. Celkový objem vodní nádrže je 160 000 m³, výška hráze 15,60 m, šířka koruny hráze 12,20 až 13,30 m, délka hráze 113,80 m, kóta koruny hráze 714 m.\n"}
{"id": "1141201", "url": "https://cs.wikipedia.org/wiki?curid=1141201", "title": "Tajch Červená studňa", "text": "Tajch Červená studňa\n\nČervená studňa je tajch ve Štiavnických vrších.\n\nV konzultačních protokolech se poprvé vzpomíná v roce 1759. Byl vybudován na rozhraní dvou povodí, Hronu a Ipľu na začátku druhé poloviny 18. století v nadmořské výšce 787 m n. m.. Stavbu tajchu navrhl J. K. Hell. Chtěl využít jeho strategickou polohu pro vybudování náhonové strouhy, která by přiváděla vodu k šachtě Amálie na pohon vodosloupcového čerpacího stroje.\n\nStroj byl v činnosti jen tehdy, když bylo dostatek vody z tajchu, zejména na podzim a na jaře, když byl vydatně zásobován třemi sběrnými strouhami – severní, jižní a západní – o celkové délce více než 2 km. Tehdy bylo nejvíce vody i v dolech a jelikož šachta Amálie byla propojena s dalšími šachtami na Štiavnických Baních, voda z tajchu sehrála významnou roli nejen pro zmíněnou šachtu, ale i pro ostatní.\n\nV roce 1759 tajch Červená studna dodával vodu i do tajchu Klinger, zajišťoval také vodu potřebnou pro pohon vodosloupcového čerpacího stroje u šachty Zikmund. Tento stroj, zkonstruovaný také J. K. Hellem, byl jako jediný v banskoštiavnickém rudném revíru zabudovaný na povrchu.\n\nVýznamná je plocha tajchu i z hlediska geografického; byl vybudován v bezprostřední blízkosti křižovatky, ze které se rozcházejí cesty do tří kdysi významných důlních center – Banské Štiavnice, Hodruši a Vyhní.\n"}
{"id": "1141202", "url": "https://cs.wikipedia.org/wiki?curid=1141202", "title": "Jarok", "text": "Jarok\n\nJarok může označovat:\n\n"}
{"id": "1141203", "url": "https://cs.wikipedia.org/wiki?curid=1141203", "title": "Tajch Krechsengrund", "text": "Tajch Krechsengrund\n\nTajch Krechsengrund je bývalé důlní jezero v Banské Štiavnici. Lokalita se zbytky této vodní nádrže se dodnes nazývá Tajšok.\n\nVýstavba hráze začala pod dohledem Samuela Mikovíniho v roce 1735. Z hlášení důlních úředníků ze dne 24. září 1737 vyplývá, že nádrž je hotová a její výstavba stála přes 21 000 zlatých. Nádrž byla poměrně malá a ze skupiny Piargských tajchů byla nejvýše položená (730 m n. m.). Měla menší hospodářský význam a sloužila víceméně jen pro potřeby šachty Königseg (pohon čerpacího a těžního stroje, pohon stoup).\n\nKonkrétní technické parametry této vodní nádrže se nepodařilo zjistit.\n"}
{"id": "1141205", "url": "https://cs.wikipedia.org/wiki?curid=1141205", "title": "Richnava (potok)", "text": "Richnava (potok)\n\nRichnava je potok na středním Pohroní, na území okresů Banská Štiavnica a Žarnovica. Je to levostranný přítok Hronu, dlouhý 13,2 km a je tokem III. řádu. \n\nVytéká z Richňavského jezera v Štiavnických vrších v nadmořské výšce kolem 725 m, jihozápadně od obce Štiavnické Bane. Nejprve teče jihozápadním směrem, vzápětí se stáčí na západ a po přibrání přítoku z jihovýchodního svahu Vtáčnika (695,2 m n. m.) na severozápad. Protéká dolinou Richnava, kde postupně přibírá několik přítoky: zleva z oblasti obce Košiarská a při osadě Dolní mlýn (434,6 m n. m.) od Muráně \n\n(651,1 m n. m.), zprava od Trstené (650,9 m n. m.), následně zleva potoky Zlatno a Suchá Voznica, přítok ze severního svahu Velkého Žiar (855,8 m n. m.), ze severního svahu Drastavice (834,2 m n. m.) a z doliny Vtáčnik. Nakonec vstupuje do Žiarské kotliny, do podcelku Žarnovické podolie, kde protéká obcí Voznica. Na severním okraji jejího intravilánu ústí v nadmořské výšce kolem 206,5 m do Hronu.\n"}
{"id": "1141206", "url": "https://cs.wikipedia.org/wiki?curid=1141206", "title": "Kostel svatého Bartoloměje (Dobrovice)", "text": "Kostel svatého Bartoloměje (Dobrovice)\n\nDěkanský kostel svatého Bartoloměje v Dobrovici je renesanční v kombinaci s opožděnou gotikou sakrální stavbou stojící na návrší nad náměstím na místě tvrze, v jejímž areálu snad stál i předchůdce stávajícího kostela. Je chráněn jako kulturní památka České republiky.\n\nGoticko-renesanční síňové trojlodí nechal postavit v letech 1569–1571 Jindřich z Valdštejna. Masivní věž v ose západního průčelí, která zřejmě nahradila původní dřevěnou zvonici, doplnil v roce 1755 František Ignác Prée. K větším opravám došlo v letech 1813–1814 a v roce 1941.\n\nKostel je síňový, trojlodní, s hranolovou masívní, jednopatrovou, na nároží bosovanou pozdně barokní věží, kterou podle návrhu \"Préea\" postavil polír \"J. Kytlice\". Má polygonální kněžiště má dva boční renesanční portály. Ke kněžišti na severu přiléhá obdélná kaple a sakristie. Okna s lomenými oblouky a kružbami.\n\nTrojlodí je sklenuté valeně se stýkajícími se lunetami na 2x2 hranolové zkosené pilíře. Kněžiště je sklenuto jedním žebrovým křížem a paprsčitým závěrem. Sakristie je sklenuta dvěma poli křížové klenby. Na klenbách jsou malované renesanční a barokní znaky a květinový ornament se stuhami a věnci. V presbytáři jsou barokní znaky Valdštejnů z roku 1732, v lodi renesanční znaky z roku 1571 od malířů \"Kregera Karguse\", \"A. Laňky\" a malíře \"K. Arnošta\". Kruchta je zděná, na třech arkádách. Je podklenuta třemi kříži, s vyklenutým zábradlím a vestavěným malým korpusem varhan.\n\nZařízení je většinou barokní. V pořadí nalevo od kruchty v severní boční lodi je novější oltář Kalvárie s původní barokní skupinou. Dílo je datované do období kolem roku 1730. Oltář sv. Barbory je barokní z období kolem roku 1740. Je na něm 14 původních sošek českých patronů. Figurální náhrobek je z roku 1599. Oltář sv. Jana Nepomuckého je sloupový, portálový z roku 1736. Honosná kazatelna s iluzívními záclonami, Salvátorem, reliéfem Krista na lodi a emblémy evangelistů je barokní z roku 1732. Jejím autorem je J. Jelínek z Kosmonos. Na severní straně se nachází malovaný rodokmen Fürstenberků z období po roku 1734. Hlavní oltář ze 2. poloviny 18. století je rámový, nesený anděly a s obrazem sv. Bartoloměje od \"Františka Barbieriho\".\n\nNa jižní stěně chóru je trojdílný malovaný epitaf stavebníka kostela \"Jindřicha z Valdštejna\" s genealogií Valdštejnů z roku 1571 a 1608. Pod ním se nachází barokní intarzovaná patronátní lavice z roku 1732. Rokokové pontifikální řezané křeslo je ze 2. poloviny 18. století. V jižní boční lodi je oltář sv. Antonína. Je portálový, sloupový z roku 1741. Oltář sv. Josefa, také v jižní boční lodi, je skříňový. Upraven byl v roce 1764 \"Václavem Parnekem\". Je na něm čtrnáct sošek svatých pomocníků. Oltář Panny Marie byl přenesený roku 1775 ze zrušeného klášterního kostela v Jičíně. Je barokní, asi z období kolem roku 1740, s hodnotnou sochou Madony a andělů. Pochází též zřejmě z \"Jelínkovy\" dílny. Barokní lavice, které jsou na bocích vyřezávané do rozvilin a pásků, pocházejí asi z roku 1732. Varhany jsou rokokové, dvouvěžové, ze 2. poloviny 18. století. Křtitelnice je kamenná, klasicistní z roku 1786. V sakristii je barokní intarzovaná kredenc asi z roku 1730.\n\nNa hřbitovní zdi se nacházejí dva náhrobníky z 1. poloviny 19. století. Pozoruhodný je náhrobník \"W. Mrkoše\" († roku 1819) s reliéfem pozůstalých, kteří lkají nad zemřelým.\n\nPřed kostelem stojí barokní fara z roku 1709. Fara je volná jednopatrová, hladká a uvnitř klenutá. Dále se před kostelem nachází socha Madony. Je rokokově zlacená a s reliéfem Zvěstování na soklu z roku 1762.\n\n"}
{"id": "1141209", "url": "https://cs.wikipedia.org/wiki?curid=1141209", "title": "Dimitrovgrad (Bulharsko)", "text": "Dimitrovgrad (Bulharsko)\n\nDimitrovgrad (bulharsky: Димитровград) je město a obština v Chaskovské oblasti na jihu centrální části Bulharska, poblíž Chaskova, správního centra oblasti. Město bylo založeno na konci 40. let a je pojmenováno po komunistickém lídrovi Georgim Dimitrovovi. Architektura je zde podobná jako v Římském impériu. Jsou zde prostorné ulice a tři velké parky, ve kterých se nachází asi patnáct jezer, nespočet druhů vzácných stromů, křovisek a květin, a také mnoho soch, altánů a fontán. Dimitrovgrad se řadí mezi nejzelenější města v zemi.\n\nMěsto bylo vybudováno v roce 1947 tehdejší komunistickou vládou a brigádami organizovanými pro účel stavby. Rozvoj města pokračoval po mnoho dalších let a součástí města se staly i vesnice \"Rakovski\", \"Marijno\" a \"Černokonjovo\", které se nacházely na území dnešního města. Důvodem pro stavbu tohoto města bylo vytvoření moderního průmyslového centra.\nV roce 1992 byl odstraněn památník Georgiho Dimitrova, po kterém bylo město pojmenováno. Místním obyvatelům se však tento akt nelíbil a v roce 2012 bylo rozhodnuto, že se památník o rok později znovu postaví.\n\n\n\n"}
{"id": "1141211", "url": "https://cs.wikipedia.org/wiki?curid=1141211", "title": "Centrum stavitelského dědictví", "text": "Centrum stavitelského dědictví\n\nHospodářské části areálu bývalého kláštera v Plasích pocházející ze středověku, byla upravované v baroku a v 19. století, po rekonstrukci z let 2012-2015, jejíž náklady přesáhly 350 mil. korun, jsou sídlem nově zřízeného Centra stavitelského dědictví, které je specializovaným pracovištěm Národního technického muzea. Centrum se zaměřuje na výzkum a prezentaci historických stavebních prvků a konstrukcí, na šíření povědomí o významu jejich uchování a na předávání technických i řemeslných znalostí jak široké veřejnosti, tak badatelům a pracovníkům v oblasti památkové péče. Za tím účelem je zpřístupněno veřejnosti, pořádá výstavy, zážitkové dílny, řemeslné kurzy či vědecké konference.\n\nV bývalém pivovaru jsou umístěny sbírky historického stavebního materiálu či prvků, kdežto v hospodářském dvoře najdou prostor především stavební technologie.\n\nBudovy hospodářského zázemí kláštera převzalo do správy Národní technické muzeum již v roce 2008. V areálu bývalého pivovaru je situován studijní depozitář s referenční sbírkou stavebních materiálů, prvků a konstrukcí. Návštěvnicky atraktivní část této sbírky bude přístupná nejširší veřejnosti formou stálé muzejní expozice. Studijní depozitář v členění na jednotlivá témata podrobněji rozveden a bude určen především pro zasvěcence s hlubším zájmem o problematiku stavitelství. Zde najdou místo příslušné dosavadní sbírky NTM, jejichž doplňováním o další sbírkové předměty budou vznikat souvislé vývojové řady dokumentující vývoj technologií i forem jednotlivých prvků. Expozici doplní též hmatová a tvůrčí dílna umožňující poznání předmětů i základních principů z nejtěsnější blízkosti. Další polyfunkční výstavní prostory jsou určeny pro specializované prezentace. Nechybí ani trvalé expozice seznamující s historií objektu a jeho památkovou obnovou. Odborníkům je k dispozici specializovaná knihovna a tzv. materiatéka shromažďující vzorky určené především k badatelským účelům.\n\nBývalý hospodářský dvůr poskytuje prostor zázemí pro stavebně řemeslnou huť a zážitkovému stavebnímu dvoru. Ten ideově naváže na středověká stavební společenství a umožní nácvik tradičních technologií. Sem jsou dislokovány také prostory pro pokračovací řemeslné vzdělávání a pro odborné konference.\n\n"}
{"id": "1141213", "url": "https://cs.wikipedia.org/wiki?curid=1141213", "title": "Hebert Silva Santos", "text": "Hebert Silva Santos\n\nHebert Silva Santos známý jako Hebert (* 23. května 1991, Barra Mansa) je brazilský fotbalový obránce, od ledna 2014 působící v klubu Piast Gliwice. Mimo Brazílii působil na klubové úrovni v Portugalsku.\n\nS fotbalem začínal v klubu AA Ponte Preta, odkud v průběhu mládeže zamířil do CR Vasco da Gama. Před sezonou 2010/11 odešel do portugalského klubu Vasco da Gama AC. V létě 2012 zamířil do jiného mužstva z Portugalska, konkrétně do CD Trofense. Po roce se stal hráčem týmu SC Braga, kde nastupoval za první mužstvo i za rezervu.\n\nPřed jarní částí ročníku 2013/14 odešel na hostování do polského klubu Piast Gliwice.\n\nV Ekstraklase za Piast debutoval v ligovém utkání 22. kola (17. února 2014) proti klubu Wisła Kraków (výhra Piastu 1:0), odehrál celý zápas. V sezoně odehrál celkem 9 zápasů, ve kterých branku nedal.\n\nV srpnu 2014 do Piastu přestoupil. 3. 11. 2014 na půdě týmu Podbeskidzie Bielsko-Biała vsítil v 63. minutě v utkání 14. kola svůj první gól v ročníku a zároveň premiérový v dresu Piastu (zápas skončil výhru Piastu 4:2). Proti stejnému týmu vstřelil v ročníku ještě dva góly ve dvou zápasech. Ročník zakončil s bilancí 25 střetnutí v nichž se 3x gólově prosadil.\n\nV 10. kole v utkání proti klubu Śląsk Wrocław vsítil v 44. minutě první branku zápasu (Piast vyhrál 2:1). V prosinci 2015 podepsal s týmem nový kontrakt do léta 2017 s roční opcí. Celkem v ročníku odehrál 35 zápasů, dal v nich jeden gól. V sezoně s týmem dosáhl historického umístění, když jeho klub skončil na druhé příčce a kvalifikoval se do druhého předkola Evropské ligy UEFA.\n\nS Piastem se představil ve 2. předkole Evropské ligy UEFA, kde klub narazil na švédský tým IFK Göteborg, kterému podlehl 0:3 a remízoval s ním 0:0 (v tomto utkání Hebert nenastoupil).\n\n\n"}
{"id": "1141214", "url": "https://cs.wikipedia.org/wiki?curid=1141214", "title": "Jozef Bačkor", "text": "Jozef Bačkor\n\nJozef Bačkor (7. listopadu 1919 – 14. července 1988) byl slovenský fotbalista, záložník.\n\nV československé lize hrál za ŠK Bratislava. V roce 1944 nastoupil za Slovensko reprezentaci v utkání s Chorvatskem.\n\n"}
{"id": "1141215", "url": "https://cs.wikipedia.org/wiki?curid=1141215", "title": "Společnost bratří Čapků", "text": "Společnost bratří Čapků\n\nSpolečnost bratří Čapků (SBČ) je dobrovolným sdružením fyzických a právnických osob, sdružujícím členy na základě společného zájmu o život a dílo Josefa a Karla Čapka; svou činnost vykonává nepřetržitě od roku 1947.\n\nOficiálně vznikla Společnost bratří Čapků schválením stanov Ministerstvem vnitra ČSR, což se stalo v prosinci 1946. SBČ tak mohla činnost započít od března následujícího roku. Ustavující schůze Společnosti bratří Čapků se konala 7. března 1947 ve výstavní síni Topičova salonu a denní tisk o ní informoval. Pod záštitou SBČ se v září 1947 konala i premiéra Fričova filmu Čapkovy povídky.\n\nV padesátých a šedesátých letech byla její činnost politickými tlaky utlumována, nikdy však nepřerušila svou existenci a aktivity. K renesanci činnosti a nárůstu členské základny došlo v sedmdesátých a osmdesátých letech. V sedmdesátých letech také znovu začal sporadicky o činnosti Společnosti informovat denní tisk. Též se v tisku objevují zmínky o pravidelném uctění památky Karla Čapka na Vyšehradském hřbitově, ve výroční den jeho úmrtí.\n\nPodrobně popisuje Společnost svoji historii na svých webových stránkách.\n\nSBČ nemá vlastní prostory, využila však nabídky Městské knihovny v Praze. Adresa SBČ, schůzky výboru a literární pořady jsou nyní umístěny do této knihovny. Funkcionáři a členové pracují ve prospěch Společnosti bezplatně. Převážnou část příjmů SBČ tvoří příspěvky jejích členů. Na tisky a literární pořady získává SBČ finanční příspěvky formou grantu od Ministerstva kultury ČR a Městské části Praha 10.\n\nSpolečnost bratří Čapků spolupracuje zejména s těmito institucemi:\nMezi předsedy SBČ patřily vždy výrazné osobnosti; prvními předsedy byli Václav Rabas (1947–1949) a MUDr. František Langer (1949–1965). Úplný seznam předsedů SBČ včetně dalších údajů je zveřejněn na webových stránkách Společnosti.\n\nPočet členů SBČ se měnil podle politické a společenské situace. Z počátečních 62 narostl na několik set. Maxima bylo dosaženo v roce 1992, kdy měla společnost 1548 členů. Poté jejich počet postupně klesal, až na 674 koncem roku 2013.\nČlenem se může stát kdokoliv, kdo vyplní přihlášku, zaplatí členský příspěvek a zápisné. Členové dostávají tiskoviny Společnosti, jiné povinnosti jim nejsou stanoveny.\nPro své členy vydává SBČ bezplatné tiskoviny:\nPravidelně též pro členy pořádá tematické literárně-dramatické pořady. Každoročně pořádá SBČ setkání na pražském Vyšehradském hřbitově u symbolického hrobu Josefa Čapka (duben) a u hrobu Karla Čapka a Olgy Scheinpflugové (25. prosinec).\n\nSpolečnost bratří Čapků v Sankt-Peterburgu (\"Общество братьев Чапеков в Санкт-Петербурге\") existuje od roku 1995.\n\n\n"}
{"id": "1141216", "url": "https://cs.wikipedia.org/wiki?curid=1141216", "title": "Rovina (Unicode)", "text": "Rovina (Unicode)\n\nRovina ( ) ve standardu Unicode je spojitá skupina 65536 (= 2) kódových bodů, které se liší pouze v nejnižších 16 bitech. Unicode předpokládá použití nejvýše 17 rovin identifikovaných čísly 0 až 16, které odpovídají hodnotám 00–10 prvních dvou číslic v šesticiferném zápisu hodnoty kódového bodu (\"U+hhhhhh\"). První rovina (s číslem 0) se nazývá základní vícejazyčná rovina, BMP ( ), další roviny (1–16) se nazývají „doplňkové“ ( ), nebo žertovně „astrální roviny“. Unicode verze 8.0 definuje přiřazení kódových bodů patřících do pěti rovin.\n\n17 rovin může pojmout 1114112 kódových bodů. Toto podivně vypadající číslo (které není mocninou 2) je maximální hodnotou, kterou lze zobrazit pomocí kódování UTF-16.\nPředpokládá se, že 1114112 kódových bodů bude stačit, i kdyby se objevila dosud neznámá písma s desítkami tisíc znaků;\nUnicode Consortium vydalo prohlášení, že uvedený limit nebude nikdy změněn.\nKódování UTF-8 bylo navrženo pro kódovaní až 2 kódových bodů (32768 rovin) původního ISO/IEC 10646 kódy délky 1 až 6 bytů; pro 17 rovin stačí posloupnosti maximální délky 4 byty.\n\nRoviny jsou dále rozděleny na Unicode bloky, které na rozdíl od rovin nemají pevnou velikost. Unicode 8.0 definuje 262 bloků s velikostí od 16 kódových bodů (tuto velikost má jedenáct bloků) po 65536 kódových bodů (tuto velikost má Doplňková oblast pro soukromé použití A a Doplňková oblast pro soukromé použití B, které zabírají celou rovinu 15 a 16). Jednotlivé bloky byly předběžně vyhrazeny pro všechna známá současná i historická písma a pokrývají 24 procent možného prostoru kódových bodů.\n\nZákladní vícejazyčná rovina, BMP ( ) je první rovina Unicode (rovina číslo 0); obsahuje znaky pro téměř všechny moderní jazyky a velký počet symbolů. Primárním cílem BMP je unifikace dřívějších znakových sad a znaků pro psaní.\n\nPrvní bloky jsou určeny pro písma používající latinku, další pro ostatní evropská a asijská písma.\nVětšina přiřazených kódových bodů v BMP slouží pro kódování čínštiny, japonštiny a korejštiny (CJK).\n\nOblasti vyšších () a nižších () náhradních hodnot ( ) jsou rezervovány pro kódování znaků mimo BMP pomocí tzv. \"náhradních dvojic\" 16-bitových kódů tvořených jednou vyšší a jednou nižší náhradní hodnotou. Samostatným kódovým bodům z tohoto rozsahu nebyly a nikdy nebudou přiřazeny Unicode znaky.\n\nV BMP bylo již 65392 z 65536 kódových bodů přiděleno blokům Unicode, v nepřidělených rozsazích zbývá pouze 144 kódových bodů (64 kódových bodů v rozsahu 0860 až 089F, 64 kódových bodů v rozsahu 1C80 až 1CBF a 16 kódových bodů v rozsahu 2FE0 až 2FEF).\nV Unicode 8.0 BMP obsahuje celkem 160 bloků.\n\nDoplňková vícejazyčná rovina, SMP ( ) má číslo 1; obsahuje historická písma jako například Lineární písmo B, Egyptské hieroglyfy a klínové písmo, dále historické a moderní hudební notace, matematické alfanumerické symboly, Emoji a jiné sady piktografů, reformované pravopisy jako Shavian a Deseret a herní symboly pro hrací karty, Mahjong a domino.\n\nV Unicode 8.0 je v SMP definováno 93 bloků.\n\nDoplňková ideografická rovina, SIP ( ) je rovina číslo 2; je určena pro CJK Ideografy, většinou CJK sjednocené ideografy, které nebyly obsaženy ve starších standardech znakových kódů.\n\nV Unicode 8.0 SIP obsahuje následujících 5 bloků:\n\n\nRoviny 3 až 13: těmto rovinám dosud nebyly přiřazeny žádné znaky.\nRovina 3 je předběžně pojmenovaná Terciární ideografická rovina, TIP ( ), ale v Unicode verze 8.0 v ní nejsou žádné přiřazené znaky. Je rezervována pro symboly z písem používaných v nápisech na věštebných kostech, nápisech na broznu, v malém pečetním písmu, přídavné jednotné ideografy CJK a další historická ideografická písma.\n\nVzhledem k nevelkému počtu dosud nepřiřazených písem se neočekává, že by v dohledné době byly všechny tyto roviny použity, i když počet možných symbolů, které by se mohly objevit mimo kontext písem, může být obrovský. V současnosti je 11 ze 17 rovin nepoužito.\n\nDoplňková rovina pro speciální účely, SSP ( ) je rovina číslo 14 (E šestnáctkově); aktuálně obsahuje negrafické znaky. První blok obsahuje znaky pro jazykové jmenovky určené pro identifikaci jazyka, pokud jazyk nemůže být indikován pomocí jiných protokolů (například atribut v XML); tyto kódy jsou nedoporučované. Další blok obsahuje selektory pro výběr variant glyfů pro určitý znak, pokud variantu nelze určit z kontextu.\n\nV Unicode 8.0 SSP obsahuje následující 2 bloky:\n\n\nDoplňková oblast pro soukromé použití-A a Doplňková oblast pro soukromé použití-B ( ) jsou roviny 15 a 16; tyto roviny jsou volné pro přiřazení znaků jinými institucemi než je Mezinárodní organizace pro normalizaci a Unicode Consortium. Ve fontech mohou být použity pro glyfy neobsažené v Unicode, například pro slitky (ligatury), stavební bloky jiných glyfů nebo pro glyfy, které zatím součástí Unicode nejsou. Tyto znaky budou mít omezenou interoperabilitu; software a fonty podporující Unicode pravděpodobně nebude podporovat přiřazení znaků jiných výrobců.\n"}
{"id": "1141220", "url": "https://cs.wikipedia.org/wiki?curid=1141220", "title": "Horské státy", "text": "Horské státy\n\nHorské státy (anglicky Mountain States, případně též Mountain West) je jedna z 9 geografických oblastí USA, které oficiálně rozlišuje úřad United States Census Bureau.\n\nTvoří ji 8 států: Arizona, Colorado, Idaho, Montana, Nevada, Nové Mexiko, Utah a Wyoming. Spolu s Pacifickými státy (Aljaška, Kalifornie, Havaj, Oregon a Washington) tvoří tato oblast širší region Západ, což je jeden ze čtyř regionů USA, které rozlišuje United States Census Bureau.\n"}
{"id": "1141221", "url": "https://cs.wikipedia.org/wiki?curid=1141221", "title": "Trollbeads", "text": "Trollbeads\n\nTrollbeads (Dánsky: \"Troldekugler\") je dánská šperkařská značka, která celosvětově prodává svůj koncept šperků. Od roku 1976 navrhuje, vyrábí a prodává přívěsky z muranského skla, sterlingového stříbra, zlata a drahých kamenů, které se navlékají na náramky a náhrdelníky. Do roku 2001 kolekci Trollbeads tvořily jen stříbrné a zlaté přívěsky, od té doby se rozrostla o přívěsky z dalších materiálů a přibyly prstýnky a náušnice. Každý rok jsou publikovány dvě velké kolekce Jaro a Podzim a menší kolekce k různým příležitostem, např. Den svatého Valentýna, Den Matek, Halloween a speciální limitované edice.\nKoncept značky vymyslel v roce 1976 dánský zlatník Svend Nielsen. Jeho dcera, Lise Aagaardová, později doplnila kolekci přívěsky z muránského skla a založila samostatnou společnost pod jménem Lise Aagaard Copenhagen, která tyto šperky distribuuje do zahraničí. Do roku 2012 byla ředitelkou společnosti, poté byl výkonným ředitelem jmenován Jan Stig Andersen. V tomto roce se také společnost oficiálně přejmenovala na Trollbeads A/S. Hlavní sídlo Trollbeads je v Kodani, Dánsko.\n\n„The Original Since 1976“ je ochranná značka a motto, které odkazuje na originalitu konceptu navlékání přívěsků na náramek, který byl v této své podobě uveden poprvé na trh právě značkou Trollbeads v roce 1976. Tento koncept je hlavním produktem této značky.\n\nTrollbeads\nŠperky Trollbeads od roku 1976 do roku 2000 navrhovali Søren Nielsen, Lise Aagaard a další členové rodiny. Od roku 2000 začala společnost spolupracovat s větším počtem nezávislých designerů. Všechny přívěsky jsou vyráběny ručně a liší se tedy svým vzhledem, přívěsky z muránského skla také velikostí.\n\nPeople's Bead\nV každoroční akci se kdokoliv může stát designérem Trollbeads. Fanoušci vkládají své návrhy a hlasují pro ty, které se jim líbí. Vítězný přívěsek se stává součástí stálé kolekce. V roce 2012 bylo vybráno 11 vítězných návrhů a vytvořily celou speciální kolekci.\n\nMateriály\nŠperky jsou z drahých kovů, a to ze sterlingového stříbra a zlata o ryzosti 22 karátů u skleněných přívěsků, 18 karátové zlato je používáno k výrobě přívěsků, prstýnků a karabin, ze 14 karátového zlata jsou náramky, náhrdelníky a bezpečnostní řetízky. Dalšími materiály jsou sladkovodní perly, drahé kameny, kůže, muránské sklo nebo Swarovského křišťálové sklo.\n\nDistributoři\nPo roce 2000 Trollbeads expandovali do více než 35 zemí, kde mají lokální distributory, s výjimkou Skandinávie a USA.\n\nOnline\nWebová stránka Trollbeads.com má jednotlivé jazykové webové stránky a sociální média jako Facebook, Twitter, Pinterest a Instagram.\n\nSpolečenská odpovědnost\nTrollbeads se snaží udržovat sociálně odpovědnou reputaci, a proto je od roku 2012 stala členem organizace Responsible Jewellery Council. Podílí se na řadě charitativních aktivit, např. v Indii a Malawi se zaměřily na školení a vedly k založení úspěšných podniků. \n\n"}
{"id": "1141226", "url": "https://cs.wikipedia.org/wiki?curid=1141226", "title": "Dominik, hrabě z Neippergu", "text": "Dominik, hrabě z Neippergu\n\nDominik z Neippergu (celým jménem: \"Maria Dominik Georg Christoph Johannes Pantaleon\"; 27. července 1981, Warendorf) je hrabě z Neippergu a syn Karla Eugena, dědičného hraběte z Neippergu a arcivévodkyně a princezny Andrei Habsbursko-Lotrinské.\n\nDne 4. srpna 2012 se ve Wallhausenu oženil s princeznou Marií-Annou Salm-Salm, dcerou knížete Michaela Salm-Salm a jeho manželky hraběnky Filipy Castell-Castell. Spolu mají jedno dítě:\n\n"}
{"id": "1141227", "url": "https://cs.wikipedia.org/wiki?curid=1141227", "title": "SK Chválkovice", "text": "SK Chválkovice\n\nSK Chválkovice, z.s. je moravský fotbalový klub z olomoucké městské části Chválkovice, který byl založen 7. ledna 1924. Klubovými barvami jsou zelená a černá. Od sezony 2014/15 hrál Přebor Olomouckého kraje, z něhož v sezoně 2016/17 sestoupil do I. A třídy Olomouckého kraje (6. nejvyšší soutěž).\n\nNejvětších sportovních úspěchů klub dosahoval ve 40. letech 20. století, kdy hrál I. A třídu (tehdy nejvyšší župní soutěž, tedy 3. nejvyšší po Národní lize a zemských divizích). Ve třetí nejvyšší soutěži se naposled objevil v ročníku 1952.\n\nZdroj: \n\n\nPoznámky:\n\n"}
{"id": "1141230", "url": "https://cs.wikipedia.org/wiki?curid=1141230", "title": "Selkie", "text": "Selkie\n\nSelkie (irsky/gaelsky: \"selchidh\") je bájné stvoření, které se vyskytuje ve folklóru ve Skotsku, v Irsku a na Faerských ostrovech. Podobné stvoření popisuje i folklór na Islandu. Slovo je odvozené ze staroskotského slova \"selich\", resp. ze staroanglického \"seolh\", jež znamená tuleň. Selkie žijí jako tuleni v moři, ale když si svléknou kůži, stávají se lidmi na pevnině. Legenda je nejznámější na Orknejích a Shetlandech a je velmi podobná legendě o labutí dívce.\n\nPříběhy se selkií jsou většinou smutné romantické příběhy. Pokud selkie přijde o svou tulení kůži, není již schopná se vrátit zpět do moře. Pokud ji však najde, okamžitě se tam vrátí a je ochotná nechat na souši i svou rodinu.\n\nLidská podoba samců těchto bájných stvoření bývá popisována jako velmi přitažlivá. Pro lidské ženy je obtížné odolat svůdné moci těchto samců. Samci selkie obvykle svádí vdané ženy čekající na své muže rybáře a okouzlují ženy, které jsou nespokojené se svým životem. Pokud chce lidská žena navázat kontakt se samcem selkie, musí uronit sedm slz do moře. V případě, že člověk ukradne ženě selkie její tulení kůži, selkie je nucena stát se jeho ženou. Tato ženská bájná stvoření jsou prý výborné manželky, ale často je můžeme přistihnout, jak toužebně hledí na oceán a teskní po svém pravém domově. Když však selkie žena nalezne svou kůži, ihned se vrátí do moře, případně ke svému selkie manželovi. Selkie žena se po návratu do moře obvykle vyhýbá setkání se svým lidským manželem, ale někdy jsou tyto ženy zobrazovány při návštěvě svých pololidských dětí, jak si s nimi hrají ve vlnách.\n\nTulení kožoměnci, podobně jako selkie, existují ve folklóru mnoha zemí. Odpovídající stvoření existovalo ve švédské legendě. Činukové v Severní Americe si vypravějí příběh o chlapci měnícím se do tuleně.\n\nIrské animační Cartoon Saloon natočilo v roce 2014 animovaný film Píseň moře, který je založený na legendě o selkie.\n\nV irském filmu Ondine, uveden roku 2015, rybář Syracuse (Colin Farrell) zachytil do svých sítí krásnou mladou ženu. Řekla mu, že se jmenuje Ondine, což znamená „ta, která přichází z moře“. Zpívá na jeho lodi a rybáři se zázračně podaří ulovit velké množství ryb. Nabídne jí přístřeší ve svém domě. Neznámá dívka vyvolává řadu otázek. Setkává se s rybářovou dcerou, která si je jistá, že Ondine je selkie, která nechala svoji tulení kůži v moři, aby mohla žít na zemi jako člověk.\n\n"}
{"id": "1141232", "url": "https://cs.wikipedia.org/wiki?curid=1141232", "title": "Lauenburg/Elbe", "text": "Lauenburg/Elbe\n\nLauenburg/Elbe (dolnoněmecky: \"Loonborg\", česky: \"Lauenburk nad Labem\") je malé město v okrese Vévodství lauenburské ve spolkové zemi Šlesvicko-Holštýnsko v Německu. Nejjižnější město Šlesvicka-Holštýnska leží asi 40 km jihovýchodně od Hamburku na Labi.\n\nNázev města \"Lauenburg\" je odvozen od slovanského výrazu \"Lave\", staršího označení řeky Labe.\n\nLauenburg leží na severním pravém břehu Labe, jež zde tvoří hranici mezi spolkovými zeměmi Šlesvicko-Holštýnsko a Dolní Sasko. Na území města se větví Lübecký labský kanál, asi tři kilometry západně (v dolnosaském Artlenburgu) od Vedlejšího labského kanálu. Jihovýchodně od Lauenburgu se nachází trojmezí Šlesvicko-Holštýnsko – Dolní Sasko – Meklenbursko-Přední Pomořansko.\n\nMěsto byla založeno údajně v roce 1182 Bernardem z Askánie, zakladatelem vévodské dynastie Lauenburských, společně se zámkem Lauenburg, který dal obci jméno. O správnosti tohoto údaje však nepanuje jednotný názor. Dříve se městská správa odkazovala na listitnu z roku 1260, v roce 1960 se proto konaly oslavy 700. výročí města.\n\nNaproti tomu ve svém novém bádání vychází Wichmann von Meding z toho, že město bylo založeno Dány roku 1209. Ti se za krále Knuta IV. zmocnili hrabství Holštýnsko a Ratzeburk a v roce 1199 také Lauenburgu, která předtím patřila Welfům.\n\nStarší prameny uvádějí, že vévoda Albrecht I. po vítězství u Bornhövedu roku 1227 měl v úmyslu založit město pod hradem. Farář ve zdejším kostele je poprvé zmíněn roku 1243. Městská práva získal Lauenburg před rokem 1260.\n\nDo roku 1689 byl Lauenburg součástí Sasko-lauenburského vévodství, přičemž území tehdejšího vévodství do značné míry koresponduje s dnešním Okres Vévodství lauenburské. Ve středověku byl Lauenburg významným obchodním centrem na Šteknickém kanálu, který se zde vyděluje na Labi. Stará solná cesta překračovala Labe čtyři km západně pod Ertheneburkem u Schnakenbeku.\n\nPo Artlenburské úmluvě bylo Lauenburské vévodství obsazeno francouzskou armádou a v letech 1810 až 1813 začleněno do Francouzského císařství jako Département des Bouches de l’Elbe. V \"bitvě o Lauenburg\" na západním okraji města Lauenburku bojovali po tři dny v srpnu 1813 spojenecké oddíly s napoleonskými jednotkami postupujícími od Hamburk pod velením maršála Davouta.\n\n\n\n"}
{"id": "1141236", "url": "https://cs.wikipedia.org/wiki?curid=1141236", "title": "Rozlišení 2K", "text": "Rozlišení 2K\n\n2K je nově vznikající standard pro rozlišení obrazu v digitálním filmu a počítačové grafice. Název je odvozen z horizontálního rozlišení, které je přibližně 2000 pixelů. Digital Cinema Initiatives (DCI) definuje standardní 2K rozlišení jako 2048×1080 bodů.\n\nTento nový standard se odvolává na počet sloupců, což je rozdíl proti dřívějšímu způsobu odlišení HD a Full HD, které byly odlišeny podle počtu řádků (tj. vertikální rozměr 720 nebo 1080 řádků).\n"}
{"id": "1141242", "url": "https://cs.wikipedia.org/wiki?curid=1141242", "title": "Investiční šperk", "text": "Investiční šperk\n\nInvestiční šperk je klenot, který kupující pořizuje za účelem zhodnocení vložených peněz. Hlavním tahounem zhodnocení jsou v první řadě vzácné drahokamy, poté drahé kovy (nejčastěji zlato), jedinečný design, precizní zpracování od renomovaných uměleckých ateliérů i měnící se kurz koruny k dolaru, protože většina surovin k výrobě šperků se na světových trzích obchoduje právě v této měně. Do investičních šperků jsou kvůli velké oblibě nejčastěji zasazovány diamanty. Setkat se je možné ale také se sytě rudými rubíny, nazelenalými smaragdy, modrými tanzanity i dalšími drahokamy. Investiční klenoty se řadí mezi dlouhodobé investice. Prodej analytici doporučují nejdříve po osmi nebo deseti letech od nákupu. Investiční šperky mnohdy přetrvávají v majetku rodin celé generace.\n\nProtože největší míru zhodnocení dodávají šperku drahokamy, obecně platí, čím větší drahokam klenot obsahuje, tím lépe. Nejrychlejší růst ceny totiž vykazují právě velké drahé kameny. Pro ilustraci, cena diamantů o váze 3 – 3,99 karátů s barvou D (excelentní bílá plus) o čistotě IF (dokonale čistý) za desetileté rozmezí 2005 – 2015 vzrostla o 122 %. Design investičního šperku by měl být kvůli měnícím se módním trendům vždy spíše nadčasový. Pořizovací cena investičních klenotů začíná na desítkách tisíc korun. Pokud je investiční šperk dražší, je možné očekávat vyšší zhodnocení.\n\nNa začátku výrobního řetězce je hledání nalezišť drahých kamenů a jejich těžba. Poté, co jsou vybroušené a vyleštěné drahokamy v majetku klenotníků, přichází na řadu kreativní designéři. Ti zpracují návrh celého šperku, který pak realizují zlatníci. Specialistovi, který zasazuje drahokamy do šperků, se říká faser. Výroba méně náročných šperků, které se prodávají ve velkých sériích, trvá zhruba dva dny. Práce na složitých luxusních klenotech mohou trvat týdny i měsíce.\n"}
{"id": "1141268", "url": "https://cs.wikipedia.org/wiki?curid=1141268", "title": "Marťan", "text": "Marťan\n\nMarťan je hypotetický nebo fiktivní obyvatel planety Mars. Ačkoliv hledání důkazů života na Marsu stále pokračuje, řada literárních, filmových nebo televizních vědecko-fantastických děl zobrazuje různé představy, jaký by mimozemský život na této planetě mohl být. Výraz „Marťan“ používají někteří autoři také pro lidské kolonisty Marsu.\n\nPoprvé se výraz „Marťan“ objevil v angličtině (ve své anglické podobě „Martian“) na konci roku 1877, kdy se řada časopiseckých článků věnovala objevu obou měsíců Marsu, který se podařil Asaphu Hallovi v tomtéž roce. O čtyři roky později vyšel futuristický článek, inspirovaný pařížskou Mezinárodní výstavou elektřiny, který obsahoval stručnou smyšlenou zmínku o invazi Marťanů na Zemi.\n\nMezi nejvýznamnější sci-fi díla patří román \"Válka světů\" popisující invazi marťanských mimozemšťanů do Anglie.\n"}
{"id": "1141279", "url": "https://cs.wikipedia.org/wiki?curid=1141279", "title": "Niemczyk", "text": "Niemczyk\n\nPříjmení Niemczyk má více nositelů: \n\n"}
{"id": "1141284", "url": "https://cs.wikipedia.org/wiki?curid=1141284", "title": "Tajch Moderštôlňa", "text": "Tajch Moderštôlňa\n\nModerštôlnianský tajch nebo Moder / Kopanický tajch je tajch v Štiavnických vrších v katastrálním území obce Hodruša-Hámre část Kopanice. Tajch je zapsaný jako jeden z objektů do Seznamu světového kulturního dědictví UNESCO v rámci území Banská Štiavnica a okolí.\n\nModerštôlnianský tajch se poprvé uvádí v mapovém podkladu Adama Artnera v roce 1737 (je také možné že byl postaven na bázi staršího malého tajchu z 17. století) v Hodrušské hornatině jako majetek těžařské společnosti Gerod. Tajch je v povodí Richňavského (Voznického) potoce v přírodní kotlině mezi vrchy Banište, Makovište a výběžky Hrbu a Valů, je tedy kromě výtoku z hráze jezera (extrémně hluboko zaříznutou dolinkou) zcela rámován vrchy. Před lidskými aktivitami se na místě tajchu nacházela pravděpodobně bažina.\n\nPřesný rok výstavby tajchu ani jeho projektant není znám; menší předchůdce tajchu mohl být vybudován spolu s dnes již nefunkčními tajchy Henrik a Stredná Jasenová ve vedlejší Kohútovskej dolině, které patří do povodí Hodrušského potoka, již během provozu ťěžařství Gerod.\n<br>První zmínky o hornictví v okolí Kopanice jsou z první poloviny 16. století v souvislosti s těžařstvem \"Gerod\". Tehdejší hornická, vápenická a uhlířská osada je uváděna také pod jménem \"Gerod / Gerode\". Nástupce težařství Gerod, těžařství Moderstollen začalo svůj provoz pravděpodobně v druhé polovině 17. století.\n\nTajch \"Moderstolln\" zakreslený Mathiasem Zipserem na generální mapě revíru z roku 1747 je menší než dnešní, podobně jako na nákresu Josefa Nittmanna z roku 1790. V tomto roce měl Moderštôlnianský tajch řešené zásobování vodou z jihu potůčkem od štoly Michal a od jihozápadu potůčkem od šachty Moder. Ze strany Richňavské doliny ho již v roce 1739 napájela Moderštôlnianská sběrná strouha.\n\nDalší zmínky o tajchu jsou z let 1850 a 1883 v souvislosti se značným zvyšováním hráze o několik metrů a tedy i objem zadržované vody se výrazně zvětšil. V roce 1883 jsou již na generální mapě revíru nakreslené obě dnes známé sběrné - přívodní strouhy. Byly vybudovány pravděpodobně souběžně se stavbou a řešením problematiky sběrných struh Richňavské nádrže v období let 1740 - 1790. Po zvýšení hráze Moderštôlnianského tajchu v roce 1850 se dokonce úroveň konce Moderštôlnianské sběrné strouhy dostávala pod úroveň hladiny tajchu (625 m). Kvůli tomu bylo vybudováno zajímavé technické řešení uzavírání stružky v štole zasahující pod korunu hráze. V takových případech se vody stružky propouštěly přímo do stoup na dně výtokové dolinky.\n\nTěžařství Moder se stejnojmennou šachtou nedaleko tajchu a mnohými štolami v okolí zbankrotovalo v roce 1862, doly na zlato a stříbro přebral státní báňský erár, ale již v roce 1902 doly erár definitivně zavřel. Šachta Moder byla zasypána, stoupy pod hrází byly předělány na pilu s vodním pohonem, ale i tato zanedlouho zkrachovala.\n\nTajch Moder zachycoval srážkové vody z vlastního malého povodí omezeného horami Šípové, Makoviště a výběžku Hrbu na hraně rozvodí Kohútovského a Richňavského potoka. Pod dnovou výpustí tajchu byly na malém prostoru umístěny dvě stoupy těžařství Moderštôlňa.\n\nHned za stoupami se dolinka těsně svírá mezi velmi strmé svahy Baniště a Makoviště a potůček následně strmě spadá úzkým kaňonem do Richňavské / Voznické doliny, kde se spojuje s Richňavským potokem. O technickém vybavení stoup toho času není dostatek informací, podle zděných pozůstatků základů a starých plánů je zřejmé, že šlo o dvě samostatnými žlaby propojené budovy, pravděpodobně vystrojené stupňovitými tlouky a šľamovnou, tedy provozem na oddělení částeček rudy od jaloviny pomocí vodního proudu. Podle některých zmínek bylo strojní vybavení stupy moderní : celoželezné kalifornské stoupy. Těžařství Moderštôlňa mělo k dispozici ještě několik dalších stoup ve vedlejší Kohútovské dolině, které však mají s tajchem jen nepřímou souvislost.\n\nPo roce 1930 desítky let neudržovaný tajch odkoupil od státu místní obyvatel František Schulz. Jelikož potřeboval pozemek na výstavbu domu, chtěl získat pastviny pro hospodářská zvířata a ovládání dnového výpustě hráze se už zřejmě nedalo používat, brzy úzkou korunu hráze (1,5 metru) ve středu její délky hluboce prokopal. Tím tajch jako jeho majitel vypustil na polovinu výšky původní hladiny, následkem čehož se objem vod zmenšil více než o dvě třetiny. Základy Schulzova domu jsou dodnes vidět pod hladinou v boční zátoce pod chatkou patřící MoSRZ.\n\nV šedesáti letech 20. století byla do dna přerušení hráze zakopána betonová trouba pro odvádění vyšší hladiny a byla zde také vybetonovana zídka, na které stála vodní \"skluzavka\" pro koupající se děti. Tajch zůstal v takovém stavu ve zprávě rudných dolů s.p. Banská Bystrica. V roce 1995 byl spolu s dalšími třinácti rybníky převeden do správy Slovenského vodohospodářského podniku s.p. Banská Štiavnica.\n\nV roce 1996 začala generální rekonstrukce Moderštôlnianskeho tajchu. Dokončena byla v roce 1997 komplexním obnovením hráze s vybudováním bezpečnostního přepadu, zpevněním a dalšími pracemi v celkovém nákladu 5,03 mil. Sk (167 000 € podle kurzu z roku 2009). Sběrné strouhy nebyly rekonstruovány. Tajch po rekonstrukci slouží k rekreaci obyvatel a chalupářů, je také rybolovnou nádrží.\n\nV literatuře se často vyskytuje názor, že severovýchodní strouhou označovanou jako Základní se daly vody Moderštôlnianského / Kopanického tajchu propouštět na stoupy těžarství Moder v sousední Kohútovskej dolině a do dnes již zaniklých tajchů Henrik a Horní Jasenová tamtéž. Jde však o mnohokrát opakovaný omyl, neboť úroveň ukončení základní sběrné stružky se i po rekonstrukci tajchu nachází cca 6 metrů nad maximální hladinou tajchu. Autoři z nějakých důvodů ignorovali starší mapovou dokumentaci vodohospodářského systému, ve které jsou vyznačeny při každé stružce směry toku vedené vody. Zřejmě také neprovedli základní měření v terénu. Vody Základní strouhy se daly propouštět do Kohútovské doliny, ale po vtoku do tajchu Moder již mohla voda odtéct jen do Richňavské doliny.\n\n\nZemní sypaná - heterogenní, konstrukce a členění hráze je stejné jako u tajchu Rozgrund nebo Dolnohodrušského tajchu.\nVoda do tajchu přitéká i z jižní strany potůčkem od zavalené štoly Michal.\n\nTajch má zbytky náhonné stružky na severozápadním úbočí Makoviště na levé straně dolinky pod hrází, je však možné, že voda od dnové výpusti se k části stoup vedla krátkým dřevěným akvaduktem, aby se neztrácel vodní spád.\n"}
{"id": "1141290", "url": "https://cs.wikipedia.org/wiki?curid=1141290", "title": "Lesní železnice Sučany – Struháreň", "text": "Lesní železnice Sučany – Struháreň\n\nLesní železnice Sučany–Struháreň měla rozchod 760 mm, existovala v letech 1917–1965. Sloužila na svoz dřeva z Kantorské doliny a ze Struhárně (Révayovské doliny) v severozápadní části Velké Fatry.\n\nTrať začínala na Struhárni a na Kantorské louce pod Turčianskou větví hlavního velkofatranského hřebene, spojovala se na Kapli a vedla přes Sklabinský Podzámok a Turčianskou Štiavničku a končila v Sučanech při Prefě, kde bylo překladiště.\n\nLesní železnice patřila Ladislavu Revaiovi, odbočka do Kantorské doliny patřila Urbáru Martin.\n\nPrůmyslový areál u trati se po zrušení úzkokolejky rozrostl, vlečka byla prodloužena až k oblouku trati. Těleso úzkokolejky posloužilo pro oplocení areálu. V dalším průběhu je sledovatelný souběh tohoto normálněrozchodného tělesa staré jednokolejky. Po překročení Kantorského potoka se jejich trasy rozcházejí, v místě jsou dochovány opěry obou mostů po stranách silničního mostu. Také zůstaly opěry mostu přes staré koryto Podhradského potoka za cestou na Podhradie. \n\nPak je ještě trochu viditelné těleso na pravém břehu Kantorského potoka (cesta na levém břehu) a to je na delší dobu všechno. Za Turčianskou Štiavničkou využila těleso úzkokolejky cesta, i s levobřežní úsekem pod zříceninou hradu Sklabiňa. V Sklabinském Podzámku pokračovala železnička po levém břehu asi o 200 metrů delší než asfaltka, volný pruh pod svahem a umístění někdejšího mostu jsou zřejmé. Na konci obce trasa počtvrté přechází Kantorský potok a vstupuje na zarostlý levý břeh. Ale není tu nic k vidění, těžko kousek násypu u dalšího bývalého mostu za úrovní myslivny Marshallovy, kde se trať vracela na pravý břeh. Asfaltová cesta mezi tím prochází kolem myslivny výše v svahu, pak klesá zpět a za rozšířeným prostranstvím s bývalým nákladišť opět využívá tělesa železničky. \n\nO několik set metrů dál, ještě před překonáním přítoku zpod Kľaku, v kilometru 9,6 Kaplna se nacházela odbočka. Po pravé straně silnice se zde dochoval kus násypu Urbárské tratě zarostlý státnými smrky, přes to stále s jamkami po pražcích. Za mostem přes přítok, těleso pod silnicí krátce pokračuje, zároveň se na opačné straně silnice objevuje zarostlý násep trati na Struháreň. \n\nV Kantorskej dolině, dnes opět majetku martinského urbáru, prakticky žádné pozůstatky dávno zrušené tratě nenajdete, i když její těleso využila současná lesní cesta jen z části. Jen ve středním úseku je na opačném (pravém) břehu potoka patrná kamenná rovinka. I tak jsou zničeny stopy po druhé větvi; na Struhárni v místě výhybny a nákladního se nachází dřevařská manipulační plocha. Pokud půjde někdo dál údolím po žluté turistické značce (vede na Kľak, vrch s výborným rozhledem), po jednom a tři čtvrtě kilometru narazí na starou rampu na levé straně silnice ve značném sklonu, kde zřejmě lesní železnice kdysi končila.\n\n\nJedna parní lokomotiva Orenstein & amp; Koppel (výr. Č. 8198) se třemi nápravami s přezdívkou Lujza zde sloužila do roku 1946, pak byla převezena na lesní železničku Vigla a odtud do středoslovenských skláren v Zlatne. \n\nPo roce 1946 přibyla dieselová lokomotiva Gébus typ BN30, která zde sloužila do ukončení provozu\n\n10 párů vozů na dřevo, 6 vozů na štěrk, 1 krytý vůz, 2 výpomocné vozy\n\n\n"}
{"id": "1141292", "url": "https://cs.wikipedia.org/wiki?curid=1141292", "title": "Ernest Duchesne", "text": "Ernest Duchesne\n\nErnest Duchesne (30. května 1874, Paříž — 12. dubna 1912, Amélie-les-Bains-Palalda) byl francouzský lékař, průkopník výzkumu antibiotik. \n\nAbsolvoval školu pro vojenské lékaře v lyonské čtvrti Bron. Během služby v Alžírsku si povšiml, že domorodci léčí drobná poranění koní tím, že do rány vtírají plíseň setřenou ze zapařených sedel. Provedl řadu pokusů na morčatech a zjistil, že tato plíseň z rodu štětičkovec dokáže účinně likvidovat bakterii \"Escherichia coli\". V roce 1897 uvedl výsledky výzkumu ve své disertační práci, avšak Pasteurův ústav se objevem neznámého mladého vojenského felčara odmítl zabývat. Časově náročná služba u armády zabránila Duchesnemu ve výzkumu pokračovat. Roku 1907 onemocněl tuberkulózou a zemřel ve věku 37 let v sanatoriu v Amélie-les-Bains. Penicilin tak oficiálně objevil až roku 1929 Alexander Fleming. Teprve po uvedení tohoto léku do lékařské praxe udělila Académie nationale de médecine roku 1949 Duchesnemu posmrtně čestné uznání a roku 1983 obdržel čestný doktorát. V Marseille je po něm pojmenována \"Rue Ernest Duchesne\". \n\n"}
{"id": "1141293", "url": "https://cs.wikipedia.org/wiki?curid=1141293", "title": "173 (číslo)", "text": "173 (číslo)\n\nSto sedmdesát tři je přirozené číslo, které následuje po čísle sto sedmdedesát dva a předchází číslu sto sedmdesát čtyři. Římskými číslicemi se zapisuje CLXXIII.\n\n\n\nSilnice II/173 je česká silnice II. třídy vedoucí na trase II/174 – Blatná \"peáž s I/20\" Sedlice – Radomyšl – Strakonice\n\n\n"}
{"id": "1141295", "url": "https://cs.wikipedia.org/wiki?curid=1141295", "title": "FC Ingolstadt 04", "text": "FC Ingolstadt 04\n\nFC Ingolstadt 04 (celým názvem: Fußballclub Ingolstadt 04 e.V.) je německý fotbalový klub, který sídlí v bavorském městě Ingolstadt. Založen byl v roce 2004 (na což poukazuje číslo 04 v názvu) po fúzi klubů ESV Ingolstadt a MTV Ingolstadt. Od sezóny 2017/18 působí ve 2. Bundeslize, druhé německé nejvyšší fotbalové soutěži. Domácím hřištěm klubu je stadion Audi-Sportpark s kapacitou 15 800 míst. Klubové barvy jsou černá a červená.\n\nV květnu 2015 FC Ingolstadt 04 poprvé v historii postoupil do nejvyšší německé ligy, 1. Bundesligy.\n\n\"Aktuální k datu: 24. září 2017\"\n\n\nZdroj: \n\n\n\nZdroj: \n\nFC Ingolstadt 04 II, dříve znám také pod názvem FC Ingolstadt 04 Amateure, je rezervním týmem Ingolstadtu. Největšího úspěchu dosáhl v sezóně 2014/15, kdy se v Regionallize (4. nejvyšší soutěž) umístil na 5. místě.\n\n\nZdroj: \n\n\n\nZdroj: \n\n"}
{"id": "1141296", "url": "https://cs.wikipedia.org/wiki?curid=1141296", "title": "Oblast Velkých jezer", "text": "Oblast Velkých jezer\n\nOblast Velkých jezer () je region v Severní Americe, který zahrnuje většinu kanadské provincie Ontario a osm států USA, které leží kolem Velkých jezer. V USA jde o státy Illinois, Indiana, Ohio, Michigan, Minnesota, New York, Pensylvánie a Wisconsin.\n\nNejdůležitější města jsou Buffalo, Chicago, Cleveland, Cincinnati, Detroit a Milwaukee v USA a Hamilton a Toronto v Kanadě.\n"}
{"id": "1141297", "url": "https://cs.wikipedia.org/wiki?curid=1141297", "title": "Jiří Hřib", "text": "Jiří Hřib\n\nIng. Jiří Hřib, CSc., dr.h.c. (16. září 1942 Frýdek-Místek – 19. července 2016 Brno) je český botanik, rostlinný fyziolog, žák profesora Jana Calábka, průkopníka časosběrné výzkumné a populárně-vědecké kinematografie.\n\nJiří Hřib vystudoval Vysokou školu zemědělskou (nyní Mendelova univerzita), kde v roce 1973 získal titul kandidát biologických věd. V roce 1966-1973 byl řádným vědeckým aspirantem Ústavu přístrojové techniky (ÚPT ČSAV). V letech 1973-1974 byl vědeckým pracovníkem Ústavu obratlovců ČSAV, 1975-1983 Botanického ústavu ČSAV, 1984-1987 Ústavu experimentální fytotechniky ČSAV, 1988–1991 Ústavu systematické a ekologické biologie ČSAV, Brno. Od roku 1992 do roku 1996 byl vědeckým pracovníkem Ústavu genetiky rastlín SAV a v roce 1997-98 vedoucím vědeckým pracovníkem Ústavu genetiky a biotechnologií rastlín SAV v Nitře.\n\n\n\n"}
{"id": "1141298", "url": "https://cs.wikipedia.org/wiki?curid=1141298", "title": "Křížová cesta (Petřkovice)", "text": "Křížová cesta (Petřkovice)\n\nKřížová cesta v Petřkovicích na Novojičínsku se nachází jihovýchodně od obce na úpatí kopce Petřkovická hůrka a vede k poutnímu místu Petřkovské Lourdy.\n\nKřížovou cestu tvoří čtrnáct kovových sloupků, na kterých je připevněna vrcholová kaplička. Pašijový obrázek je ve dřevěném rámu a je zastřešen stříškou. Osm zastavení stojí oboustranně podél přístupového schodiště, šest zastavení lemuje kruhové prostranství před vlastní Lourdskou jeskyní, ke které stoupá další krátké schodiště.\n\nRoku 1887 novojičínský měšťan pan Stüber navštívil poutní místo Lurdy v jižní Francii, kde se roku 1858 zjevila chudé dívce Bernadetě šestnáctkrát Panna Maria. Po návratu z Lurd se rozhodl rozšířit tuto zvěst. K založení poutního místa vybral opuštěný pískovcový lom poblíž Petřkovic a požádal o pomoc starostu a obecní radu.\n\nProstranství před lomem, obklopeném lesy, skalami a stráněmi, roku 1888 obyvatelé obce vyklidili, upravili jeskyni a postavili schody z louky. Socha Panny Marie byla vytesána z kamene vylomeného ve zdejším lomu. Později byla vybudována křížová cesta a vztyčen kříž, roku 1958 zde byl umístěn kříž nový.\n\n\n"}
{"id": "1141301", "url": "https://cs.wikipedia.org/wiki?curid=1141301", "title": "Be'er Ganim", "text": "Be'er Ganim\n\nBe'er Ganim ( באר גנים, doslova „\"Pramen zahrad\"“, v oficiálním přepisu do angličtiny Be'er Gannim) je nově zřízená vesnice typu společná osada (\"jišuv kehilati\") v Izraeli, v Jižním distriktu, v Oblastní radě Chof Aškelon, určená pro usídlení Židů vystěhovaných v roce 2005 z pásma Gazy.\n\nLeží v nadmořské výšce cca 30 metrů v pobřežní nížině, v regionu Šefela. Nachází se na rozmezí pásu intenzivně zemědělsky využívané krajiny a pruhu písečných dun lemujících pobřeží.\n\nObec se nachází 3 kilometry od břehu Středozemního moře, cca 42 kilometrů jihojihozápadně od centra Tel Avivu, cca 60 kilometrů jihozápadně od historického jádra Jeruzalému a 3 kilometry severovýchodně od města Aškelon. Be'er Ganim obývají Židé, přičemž osídlení v tomto regionu je etnicky převážně židovské.\n\nBe'er Ganim je na dopravní síť napojen pomocí dálnice číslo 4, jež vede podél východního okraje vesnice. S ní paralelně probíhá i železniční trať z Tel Avivu do Aškelonu. Ta zde ale nemá stanici.\n\nBe'er Ganim je nová vesnice vzniklá v rámci širšího regionálního projektu usídlení židovských rodin vystěhovaných v roce 2005 v rámci izraelského jednostranného stažení z pásma Gazy. Tyto rodiny byly po několik let po vysídlení z Gazy ubytovány v provizorních podmínkách, zejména ve vesnici Nican Bet. Be'er Ganim má poskytnout podstatné části z vysídlenců trvalé bydlení. Pro udržení komunity se mají do zdejších jednotlivých čtvrtí přesunout pohromadě bývalí obyvatelé devíti židovských osad z Gazy. V první fázi se tu projektuje usídlení 700 rodin. Celkem tu má žít víc než 1000 rodin. V červenci 2015 se uvádí, že v Be'er Ganim žije už 170 rodin. Vesnice už disponuje nižším stupněm základní školy. Chybí ovšem zatím většina budov veřejného charakteru jako synagogy, společenská centra nebo mládežnické a sportovní kluby.\n\nPoprvé je Be'er Ganim evidována ve vládních statistických výkazech jako místo s trvalou populací roku 2014. Podle údajů z roku 2014 tvořili naprostou většinu obyvatel v Be'er Ganim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu. K 31. prosinci 2014 zde žilo 186 lidí.\n\n\n"}
{"id": "1141306", "url": "https://cs.wikipedia.org/wiki?curid=1141306", "title": "Oltcit", "text": "Oltcit\n\nOltcit byla rumunská automobilka, která v letech 1981 až 1996 vyráběla auta na bázi francouzské značky Citroën. Název automobilky Oltcit byl odvozen od místa, kde se automobilka postavila - kraj Oltenia a od názvu automobilky Citroën, která pro Oltcit vyvinula automobil.\n\nPo dohodě mezi rumunskou státní organizací pro rozvoj automobilového průmyslu a francouzskou automobilkou Citroën začala v roce 1977 výstavba továrny ve městě Craiova. Součástí dohody byl i vývoj modelu automobilu, který se v této automobilce bude vyrábět. Citroën v této automobilce v roce 1980 zkompletoval testovací sérii automobilů Citroën Visa a v roce 1981 v Oltcitu začala výroba modelu Club . Tento model byl bez větších změn vyráběn až do roku 1996, kdy byla jeho výroba definitivně zastavena. Továrna v Krajově se následně zaměřila na výrobu automobilů pro automobilku Daewoo.\n\n"}
{"id": "1141308", "url": "https://cs.wikipedia.org/wiki?curid=1141308", "title": "Friedhof Fluntern", "text": "Friedhof Fluntern\n\nFriedhof Fluntern (doslova: Hřbitov Fluntern) je hřbitov ve švýcarském městě Curych, který leží na kopci Zürichberg.\n\nHřbitov se nachází v těsné blízkosti zoologické zahrady a stejnojmenné tramvajové zastávky. Zabírá plochu 33 250 m². Kromě soukromých hrobek a urnový pohřebišť jsou tam i hromadné hroby. Mnoho rodinných hrobek má propracovanou výzdobu. Zelené plochy v západní části na hřbitově mají dát místu dojem odpočinku v zeleni.\n\nHřbitov má malou kapli, která pojme 100 hostů a márnici. Ve stejné budově je kancelář a byt správce.\n\nDnešní hřbitov byl založen v roce 1887 obcí Fluntern. Byl velmi malý a vybudovaný podle barokního stylu. Po začlenění Flunternu do Curychu v roce 1893 bylo naplánováno jeho zrušení, ale po odporu obyvatel byl zachován.\n\nV letech 1907, 1928 a 1949 bylo území hřbitova zvětšeno. Dne 15. ledna 1941 zde byl pohřben James Joyce a později i jeho manželka a syn se snachou.\n\n"}
{"id": "1141310", "url": "https://cs.wikipedia.org/wiki?curid=1141310", "title": "China Open 2015", "text": "China Open 2015\n\nChina Open 2015 byl společný tenisový turnaj mužského okruhu ATP World Tour a ženského okruhu WTA Tour, hraný v Národním tenisovém centru na otevřených dvorcích s tvrdým povrchem DecoTurf. Konal se mezi 5. až 11. říjnem 2015 v čínské metropoli Pekingu jako 17. ročník mužského a 19. ročník ženského turnaje.\n\nMužská polovina se řadila do třetí nejvyšší kategorie okruhu ATP World Tour 500 a její dotace činila 3 944 715 dolarů. Ženská část měla rozpočet 4 749 040 dolarů, a po Grand Slamu, byla součástí druhé nejvyšší úrovně okruhu WTA Premier Mandatory.\n\nNejvýše nasazenými hráči v singlových soutěžích se stali trojnásobný obhájce a světová jednička Novak Djoković a druhá žena klasifikace Simona Halepová, Posledním přímým účastníkem v mužské dvouhře byl 53. ruský hráč žebříčku Teimuraz Gabašvili a v ženské části pak belgická tenistka Alison Van Uytvancková.\n\nNovak Djoković vstupoval do pekingského bez jediné porážky na této události, když všech pět předešlých účastí proměnil v titul. Americká světová jednička Serena Williamsová se odhlásila, když 1. října 2015 předčasně ukončila sezónu pro nedoléčená zranění.\n\nMužskou dvouhru ovládl pošesté Novak Djoković, který tak na China Open prodloužil svou neporazitelnost, když nenašel přemožitele ani ve 29. pekingském zápase v řadě. Od svého prvního startu a triumfu v roce 2009 neodešel z dvorců olympijského centra nikdy poražen. V ženské singlové soutěži zvítězila Španělka Garbiñe Muguruzaová, která tak slavila premiérovou trofej z Pekingu. Ta jí zajistila posun na 4. místo žebříčku WTA ve vydání ze 12. října 2015. Soutěž mužské čtyřhry ovládla kanadsko-americká dvojice Vasek Pospisil a Jack Sock. V ženském deblu vyhrály čtvrtý turnaj v řadě Švýcarka Martina Hingisová a Indka Sania Mirzaová.\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující páry obdržely divokou kartu do hlavní soutěže:\n\nNásledující pár postoupil z kvalifikace:\n\nNásledující hráčky obdržely divokou kartu do hlavní soutěže:\nNásledující hráčky postoupily z kvalifikace:\n\n\n\n\nNásledující páry obdržely divokou kartu do hlavní soutěže:\n\nNásledující pár nastoupil do soutěže z pozice náhradníka:\n\n\n\n\n\n"}
{"id": "1141311", "url": "https://cs.wikipedia.org/wiki?curid=1141311", "title": "Claudio Merulo", "text": "Claudio Merulo\n\nClaudio Merulo (italská výslovnost , narozený Claudio Merlotti, 8. dubna 1533 – 4. května 1604) byl italský pozdně renesanční hudební skladatel, vydavatel a varhaník. Je známý pro svou novátorskou klávesovou hudbu (jeho hlavním dílem tohoto druhu jsou varhanní tokáty \"Toccate per organo\") a sborové skladby v benátském polychorálním stylu. \n\nJeho učiteli byli autor madrigalů Tuttovale Menon a varhaník Girolamo Donato, pravděpodobně i skladatel a hudební teoretik Gioseffo Zarlino. Roku 1556 se stal varhaníkem v Brescii a v následujícím roce již byl na prestižním místě druhého varhaníka u sv. Marka v Benátkách; první varhany tehdy obsluhoval Annibale Padovano, na jehož místo Merulo postoupil po jeho odchodu roku 1566. Z neznámých důvodů roku 1584 místo opustil a odešel na vévodský dvůr do Parmy. Roku 1587 se stal varhaníkem parmské katedrály a ve městě zůstal až do smrti, v katedrále je i pohřben. \n"}
{"id": "1141313", "url": "https://cs.wikipedia.org/wiki?curid=1141313", "title": "Vranov (Rovná)", "text": "Vranov (Rovná)\n\nVranov () je zaniklá farní obec ve Slavkovském lese v okrese Sokolov. Ležela v nadmořské výšce okolo 750 m po obou stranách silnice z Rovné do Podstrání, přibližně 1,5 km východně od Rovné. Samostatnou obcí se stal Vranov roku 1850, český název dostal v roce 1923.\n\nVranov (\"Vranov u Rovné\") je také název katastrálního území o rozloze 15,77 km.\n\nJako jedna z mála obcí v okolí má Vranov pravděpodobně slovanský původ. V blízkosti zaniklé obce se nalézá staré slovanské hradiště, historicky téměř neprobádané. Písemné zápisy o obci jsou staršího data, než u ostatních sídel v regiónu. Obec existovala dávno předtím, než byly založeny Karlovy Vary, Loket nebo Sokolov. Nejstarší písemný zápis je z roku 1187 ve spisu Codex diplomaticus et epistolaris regni Bohemiae, kde je ves zapsána jako Vranow.\nRoku 1246 propůjčil král Václav I. vranovský kostel řádu Křížovníků s červenou hvězdou.\nPředpokládá se, že hlavní dobou osídlení bylo 12. a 13. století, kdy na přání českých králů proudili do země němečtí kolonizátoři, kteří pro obec později používali název Fronau. Od konce 13. století do zhruba poloviny 14. století patřil Vranov Nothaftům, po nich ji přebírají Leuchtenberkové. V roce 1370 se obec vyskytuje v seznamu leuchtenberských lén ve tvaru Franow, v zemských deskách z roku 1363 jako Wranow a z roku 1364 jako Fronaw (vyslovovalo se Fronau). Od roku 1434 vlastnili obec Šlikové a ta se stala součástí loketského panství Kašpara Šlika. Ve šlikovském urbáři z roku 1454 je obec uváděna jako Fronau. V roce 1471 zabavuje král Jiří z Poděbrad Šlikům jejich majetky, včetně Vranova. Ty jsou převedeny na Jindřicha II. z Plavna, ale již v roce 1476 jej král Vladislav II. vrací Šlikům. Po prohrané bitvě u Mühlberka v roce 1547 (Šmalkaldská válka) byl majitel Vranova Jeroným Šlik uvězněn v Lokti a potrestán odnětím svých lén. V roce 1551 byl Vranov zapůjčen Henrichu IV. z Plavna, roku 1599 kupuje Vranov hejtman loketského kraje Jošt Thüssel z Taltitz a v roce 1615 jej získávají Štampachové, konkrétně Engelhard ze Štampachu. Ten jej však na příkaz císaře Ferdinanda II. musel v roce 1628 prodat. Od roku 1667 až do roku 1850 vlastnili Vranov Nosticové, poté se stal samostatnou obcí.\n\nV roce 1869 žilo v obci 570 obyvatel, v roce 1900 už jen 428.\nV letech 1869–1910 byl Vranov obcí v okrese Falknov, v letech 1921–1930 rovněž obcí v okrese Falknov, v roce 1950, už bez obyvatel, osadou obce Kostelní Bříza.\nPo skončení druhé světové války došlo k odsunu německého obyvatelstva a než došlo k dosídlení českým obyvatelstvem, byla obec začleněna do nově vznikajícího vojenského výcvikového tábora v prostoru Slavkovského lesa.\n\nKatastr obce Vranov patřil svoji rozlohou, spolu s katastrem obce Prameny, mezi nejrozsáhlejší katastry zabrané armádou. Za dobu účinkování armády ve vojenském prostoru byla obec zcela zničena. Z obce zbyly jen rozpadlé ruiny, které při opouštění vojenského prostoru rozhrnuly vojenské buldozery.\nČinnost armády připomínají rozjezdové dráhy polního letiště na náhorní plošině nad zaniklou obcí.\n\nNejvýznamnější památkou zaniklé obce Vranov byl kostel svatého Jakuba Většího, postavený v románském slohu. Kdy byl kostel založen, není přesně známo, předpokládá se, že pochází z 1. poloviny 13. století. Jiné prameny uvádějí předpokládaný vznik do období 12. století. První doklad o jeho existenci pochází z roku 1246, kdy byl propůjčen rádu Křížovníků s červenou hvězdou. Před hlavním vchodem stála socha sv. Jana Nepomuckého, ve věži visely dva velké zvony a jeden malý, před oltářem visela Madona ve velkém růženci. Torzo sochy sv. Jana Nepomuckého bylo později nalezeno v ruinách Vranova a po opravě umístěno v Číhané, části města Teplá v okrese Cheb.\n\nZ kostela nezbylo zcela nic, navždy zmizely zvony, oltář, varhany, i další vybavení.\nPo rozstřílení dělostřelectvem a dokončení likvidace vojenského prostoru je místo zničené památky pokryté náletovými křovinami.\n\n"}
{"id": "1141316", "url": "https://cs.wikipedia.org/wiki?curid=1141316", "title": "Michaela Klimková", "text": "Michaela Klimková\n\nMichaela Klimková, provdaná Miklešová, pseudonym Míša (* 1971, Frýdek-Místek), je česká lékařka-gynekoložka, zpěvačka a spisovatelka knížek pro děti.\n\nPo maturitě na gymnáziu Mikuláše Koperníka v Bílovci vystudovala na lékařské fakultě Univerzity Palackého v Olomouci. Debutovala jako zpěvačka v hudební skupině \"Oceán\", jejíž frontmanem byl od roku 1985 její pozdější partner Petr Muk. Byla také zpěvačkou v kapele \"Here\", ze které přešla v červenci 1993 do skupiny \"Shalom\". První videoklipy skupiny \"Shalom\" vznikly na Slovensku a posléze v Izraeli. Na druhém projektu alba \"Shalom\" se podílely opět vokalistky z prvního projektu, spolu s Lindou Finkovou a Michaelou Klimkovou. V roce 1994 kapela vydala singl \"Someday\" natočený v Londýně. Míša Klimková také zpívala krátce se skupinami \"Mňága a Žďorp\" nebo později \"Wanastowi Vjecy\".\n\nOd roku 1996 působí jako lékařka, později jako gynekoložka, v Gynekologicko-porodnické klinice Zemská porodnice u Apolináře v Praze 2. Zpívala také od roce 1997 s pražskou kapelu B.LUES. Od roku 2003 působí v gynekologicko-porodnické ambulanci GYMUNO spol. s r.o. v Praze 4. V únoru 2005, po jedenácti letech soužití, se rozešla s Petrem Mukem. V roce 2005 odešla z aktivní pop-music a věnovala se výhradně praktické medicíně. V říjnu 2007 účinkovala v televizním seriálu \"Pojišťovna štěstí\". Po manželství vede příjemení Miklešová. 21. prosince 2011 porodila syna Maxe. V letech 2012 a 2013 publikovala dvě knihy pro děti.\n\n\n\n\n"}
{"id": "1141317", "url": "https://cs.wikipedia.org/wiki?curid=1141317", "title": "Budova přátelství mezi Řeckem a Bosnou a Hercegovinou", "text": "Budova přátelství mezi Řeckem a Bosnou a Hercegovinou\n\nBudova přátelství mezi Řeckem a Bosnou a Hercegovinou (bosensky i chorvatsky \"Zgrada prijateljstva između Grčke i Bosne i Hercegovine\", srbsky \"Зграда пријатељства између Грчке и Босне и Херцеговине\", řecky \"Κτήριο Φιλίας Ελλάδας Βοσνίας-Ερζεγοβίνης\") je výšková budova, která stojí v Sarajevu, hlavním městě Bosny a Hercegoviny.\n\nSe svými 21 patry dosahuje výšky 90 metrů. Budova byla postavena v roce 1974 dle amerického modernistického stylu šedesátých a sedmdesátých let. V budově sídlí Rada ministrů Bosny a Hercegoviny. Často je chybně označována jako budova parlamentu, což je způsobeno tím, že v těsné blízkosti Budovy přátelství mezi Řeckem a Bosnou a Hercegovinou se nachází současná pětipatrová budova parlamentu.\n\nStavba byla dokončena v roce 1974 a sídlila v ní vláda někdejší socialistické republiky Bosny a Hercegoviny. Její původní jméno znělo \"Budova výkonné rady\" (Zgrada Izvršnog Vijeća). Sloužila jako hlavní vládní budova v Bosně a Hercegovině, ale v květnu roku 1992 byla značně poškozena srbským ostřelování v prvních několika týdnech obléhání Sarajeva, jenž bylo součástí války v Bosně a Hercegovině.\n\nPo skončení války byl zničen vnitřek budovy a stavba následně zůstala prázdná až do rekonstrukce, která začala v roce 2006.\n\nV roce 2006 řecká vláda poskytla na rekonstrukci budovy 80% požadované částky. Celkové náklady na projekt činily 17 057 316 eur. Rekonstrukce, kterou vykonala řecká společnost DOMOTECHNIKI SA, trvala rok a 23. července 2007 byla budova znovu otevřena.\n"}
{"id": "1141320", "url": "https://cs.wikipedia.org/wiki?curid=1141320", "title": "Luisa Henrietta Oranžská", "text": "Luisa Henrietta Oranžská\n\nLuisa (také Louisa) Henrietta Oranžská (či Oranžsko-Nassavská) (7. prosince 1627, Haag – 18. června 1667, Cölln), byla rodem nizozemská princezna z Oranžsko-Nassavské dynastie a sňatkem braniborská kurfiřtka a pruská vévodkyně.\n\nLuisa Henrietta, rozená princezna Oranžsko-Nassavská, se narodila jako druhé dítě/nejstarší dcera z devíti potomků nizozemského prince Frederika Hendrika Oranžského a jeho manželky Amálie zu Solms-Braunfels, která jako dvorní dáma Alžběty Stuartovny, manželky \"zimního krále\" Fridricha Falckého, následovala svou paní do jejich nizozemského exilu.\n\nV devatenácti letech, 7. prosince roku 1646, se Luisa Henrietta v Haagu provdala za braniborského kurfiřta Fridricha Viléma I., známého jako \"Velký kurfiřt\". Fridrich Vilém poznal domov Luisy Henrietty ještě jako kurprinc během dlouholetého pobytu v Nizozemí a věděl o významném postavení bohaté a vážené rodiny Oranžských mezi zámožnými a pokrokovými Nizozemci. Tímto svazkem doufal Velký kurfiřt zvrátit politické zápolení o Pomořansko ve svůj prospěch.\n\nBěhem téměř jedenadvaceti let, kdy byla Luisa Henrietta braniborskou kurfiřtkou, podnikla četné cesty mezi Haagem, Královcem, Berlínem a Kleve, následovala svého manžela na polních taženích v Severní válce do Varšavy a až do Jutska ve Švédsku. Doprovázela ho i při lovu i při dlouhých vyjížďkách po jejich braniborských sídlech.\nKromě řady potratů porodila Luisa Henrietta šest dětí, z nichž však matku přežili pouze tři synové:\n\nZ nich pak pouze Fridrich jako jediný přežil i svého otce a stal se jeho dědicem a následníkem a později jako Fridrich I. Pruský i prvním králem v Prusku.\n\nLuisa Henrietta byla svému muži „pragmaticky myslící a jednající politickou rádkyní. S velkým nasazením se zasadila o usmíření s Polskem a výměnou dopisů s polskou královnou Ludovikou Marií ovlivnila koaliční posun Braniborska v Severní válce ve prospěch Polska a tím uznání suverenity braniborského kurfiřta nad pruským vévodstvím. Jen málo kněžen mělo takový vliv.“ \n\nRoku 1650 daroval Fridrich Vilém své manželce Amt Bötzow severně Berlína. Zde nechala Luisa Henrietta na místě starého askánského loveckého zámečku braniborského kurfiřta Jáchyma II. Hektora vybudovat nový zámek v holandském stylu a dala mu roku 1652 jméno \"Oranienburg\" („Oranžský hrad“). Krátce poté převzal nové jméno celý Bötzow a od té doby se nazývá Oranienburg.\n\nV roce 1663 nechala Luisa Henrietta v Oranienburgu zřídit první evropský kabinet porcelánu, zjevně pod vlivem obyčeje holandských domácností zdobit krb porcelánem. O dva roky později splnila slib, učiněný po zdárném porodu syna Karla Emila, a založila sirotčinec, kde našlo útočiště 24 opuštěných dětí. Statut instituce vypracovala sama a obmyslela ústav takovými dary, které zabezpečily sirotkům dobrou péči.\nKolem roku 1650 nechal Velký kurfiřt v klášteře v Lehninu prodloužit západní křídlo klausury a rozšířil jej na lovecký zámeček. To vedlo k utlumení dvorského života v dřívějším cisterciáckém klášteře v Zauche, neboť Lusia Henrietta nyní dávala přednost Lehninu jako letní rezidenci.\nPoslední léta života trpěla Luisa Henrietta těžkými souchotinami. Zamřela v necelých čtyřiceti letech věku 18. června roku 1667. Pochována byla v hrobce v berlínském dómu.\n\nV den 191. výročí skonu Luisy Henrietty byl na Zámeckém náměstí v Oranienburgu odhalen její pomník. Tvůrcem byl Friedrich Wilhelm Wolff (1816–1887) z Fehrbellinu.\n\n\n"}
{"id": "1141321", "url": "https://cs.wikipedia.org/wiki?curid=1141321", "title": "São Cristóvão", "text": "São Cristóvão\n\nSão Cristóvão je brazilské město ve spolkovém státě Sergipe. Nachází se 13 km vzdušnou čarou od pobřeží Atlantského oceánu a 17 km jižně od města Aracaju, jehož metropolitní oblasti je součástí. V roce 2015 zde žilo více jak 85 tisíc osob. Zdejší náměstí Svatého Františka se zachovalými budovami portugalské koloniální architektury je od roku 2010 zapsáno na seznamu světového kulturního dědictví UNESCO.\n\nPrvní pokusy o portugalskou kolonizaci území v okolí dnešního města São Cristóvão se datují k roku 1590. Portugalská osada několikrát změnila svoji polohu, až roku 1607 byla osada zbudována na místě dnešního města, což z něj činí čtvrté nejstarší město v Brazílii. Roku 1636 bylo São Cristóvão napadeno Nizozemci, kteří byli následně vyhnáni o devět let později – v roce 1645. Až do roku 1855 bylo São Cristóvão hlavním městem generálního kapitanátu a provincie Sergipe.\nNáměstí São Francisco () je obdélníkové náměstí o rozměrech 73 x 51 metrů obklopené historickými budovami, které zde stojí již od počátku 17. století. Nachází se zde např. kostel a konvent svatého Františka (severní stran náměstí), provinční palác (jižní strana) a kostel Santa Casa de Misericórdia (východní strana). Tento unikátní soubor budov, společně s obytnými domy z 18. a 19. století, vytváří městské prostředí, které zachycuje vývoj města od jeho vzniku.\n"}
{"id": "1141322", "url": "https://cs.wikipedia.org/wiki?curid=1141322", "title": "Archambaud IX. Bourbonský", "text": "Archambaud IX. Bourbonský\n\nArchambaud IX. Bourbonský řečený \"Mladý\" ( \"Archambaud le Jeune\", 1205 – 22. ledna 1249, Kypr) byl pán z Bourbonu a díky výhodnému sňatku také hrabě z Nevers, Auxerre a Tonnerre.\n\nNarodil se jako jediný syn Archambauda VIII. a jeho druhé choti Beatrix z Montluçonu. Roku 1248 vyslyšel výzvu krále Ludvíka IX. ke křížové výpravě, což se mu stalo osudným. Zemřel při zimování na Kypru na blíže neznámou epidemii, jež skosila řadu křižáků. Jeho ostatky byly zřejmě pohřbeny v cisterciáckém klášteře Bellaigue. Zůstaly po něm dvě dcery.\n"}
{"id": "1141328", "url": "https://cs.wikipedia.org/wiki?curid=1141328", "title": "Irus", "text": "Irus\n\nIrus ( אירוס, v oficiálním přepisu do angličtiny Irus) je nově zřízená vesnice typu společná osada (\"jišuv kehilati\") v Izraeli, v Centrálním distriktu, v Oblastní radě Gan Rave.\n\nLeží v nadmořské výšce cca 40 metrů v pobřežní nížině. Nachází v intenzivně zemědělsky využívané krajiny.\n\nObec se nachází 6 kilometrů od břehu Středozemního moře, cca 15 kilometrů jižně od centra Tel Avivu, cca 45 kilometrů severozápadně od historického jádra Jeruzalému a 2 kilometry západně od města Nes Cijona. Irus obývají Židé, přičemž osídlení v tomto regionu je etnicky zcela židovské.\n\nIrus je na dopravní síť napojen pomocí dálnice číslo 42, jež vede podél západního okraje vesnice.\n\nIrus je nová vesnice, ale její plánování probíhalo delší dobu a s četnými kontroverzemi. Má mít výhledovou kapacitu 400 rodin. Zdejší pozemky vykoupili ve 20. letech 20. století Židé z Bulharska. Lokalita byla dlouho evidována jako zemědělská plocha a později se uvažovalo o jejím začlenění do zóny ochrany přírody. Od konce 90. let probíhalo rozhodování o změně využití na stavební pozemky. Úřady Oblastní rady Gan Rave tomu zpočátku bránily. Záměr výstavby nové vesnice byl odsouhlasen v roce 2007 a soudně potvrzen roku 2010. Následovaly ještě spory okolo charakteru zamýšlené nové výstavby. Původní plán na dvoupodlažní zástavbu byl redukován na přízemní domy.\n\nPoprvé je Irus evidována ve vládních statistických výkazech jako místo s trvalou populací roku 2014. Podle údajů z roku 2014 tvořili naprostou většinu obyvatel v Irus Židé (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu. K 31. prosinci 2014 zde žilo 102 lidí.\n\n\n"}
{"id": "1141329", "url": "https://cs.wikipedia.org/wiki?curid=1141329", "title": "Hemma, hraběnka z Neippergu", "text": "Hemma, hraběnka z Neippergu\n\nHemma z Neippergu (celým jménem: \"Maria Hemma Nathalie Sophie Franziska Georgine\"; 11. října 1983, Oelde) je hraběnka z Neippergu a dcera Karla Eugena, dědičného hraběte z Neippergu a princezny a arcivévodkyně Andrei Habsbursko-Lotrinské.\n\nDne 30. května 2012 se ve Schwaigernu vdala za Romana Keno Spechta. Spolu mají jednu dceru:\n\n"}
{"id": "1141333", "url": "https://cs.wikipedia.org/wiki?curid=1141333", "title": "Poločas rozpadu (album)", "text": "Poločas rozpadu (album)\n\nPoločas rozpadu je název alba Petra Skoumala, které v Československu vydala v roce 1990 firma Bonton. V\nroce 2013 ho v reedici vydala firma Supraphon.\n\n\n"}
{"id": "1141335", "url": "https://cs.wikipedia.org/wiki?curid=1141335", "title": "Henrietta Kateřina Oranžská", "text": "Henrietta Kateřina Oranžská\n\nHenrietta Kateřina Oranžská (10. února 1637, Haag – 3. listopadu 1708, Oranienbaum, dnešní Oranienbaum-Wörlitz) byla nizozemská hraběnka a dcera Frederika Hendrika Oranžského (1584–1647) a jeho manželky Amálie zu Solms-Braunfels. Pocházela z rodu Oranžsko-Nasavského.\n\nHenrietta se narodila v Haagu jako sedmá z devíti dětí. Někteří její sourozenci ale zemřeli již v dětství, a tak se dospělosti dožily krom Henrietty jen čtyři další děti. Jednalo se o Viléma II. Oranžského, Luisu Henriettu, Albertinu Anežku a Marii.\n\nHenriettiny prarodiči z otcovy strany byli Vilém I. Oranžský, který byl zavražděn několik měsíců po narození Frederika Hendrika, a jeho čtvrtá manželka Luisa de Coligny. Z matčiny strany to byli Jan Albrecht I. zu Solms-Braunfels a jeho manželka Anežka zu Sayn-Wittgenstein.\n\nAčkoliv třicetiletá válka zanechala sousední Německo ve špatném stavu, Nizozemsku se za vlády Frederika Hendrika dařilo dobře. On i jeho manželka byli velice ambiciózní a vedli dynastickou politiku. Své dcery viděli jako příležitost pro uzavření míru s Německem, proto mnohé z nich provdali za německé šlechtice. Již jako pětiletá byla tedy Henrietta Kateřina poprvé zasnoubená, a to s Ennem Lodewijkem van Cirksenem. V sedmnácti ale sňatek s hrubým dědicem Východního Fríska odmítla a zasnoubení bylo zrušeno.\n\nO Henriettinu ruku poté požádal Karel II. Stuart, její matka ho ale odmítla, jelikož neměl v té době dostatečně dobré postavení. Nakonec byla provdána za Jana Jiřího II. Anhaltsko-Desavského. Svatba tehdy dvaadvacetileté Henrietty Kateřiny a o deset let staršího Jana se odehrála v Groningenu 6. července 1659. Rok po svatbě dostala od svého ženicha jako dar město Nischwitz.\n\nS Janem Jiřím měli velký podíl na rozvoji zemědělství v Anhaltsko-desavsku, především co se týkalo vodních staveb (hráze a přístavy). Podporovali ale i malířství a architekturu. Měli spolu deset dětí: dva syny a osm dcer.\n\n\nPo smrti Jana Jiřího v roce 1693 působila Henrietta jako regentka za jejich mladého syna Leopolda. Během té doby založila útulek pro děti a ženy a vytvořila systém péče o sirotky. Zemřela 3. listopadu 1708 a pohřeb se konal 26. listopadu.\n"}
{"id": "1141336", "url": "https://cs.wikipedia.org/wiki?curid=1141336", "title": "David Willcocks", "text": "David Willcocks\n\nSir David Valentine Willcocks CBE MC (30. prosince 1919 Newquay, Cornwall – 17. září 2015 Cambridge) byl britský sbormistr, dirigent, varhaník a hudební skladatel. Nejvíce se proslavil spoluprací se sborem Choir of King’s College (Cambridge) v Cambridgi.\n\nNarodil se v Newquay v hrabství Cornwall. Svou hudební dráhu začal ve svých deseti letech jako sborista ve Westminsterském opatství. V roce 1934 se stal studentem hudebního oddělení \"Clifton College\" v Bristolu a od roku 1938 studoval hru ma varhany v \"King's College\" v Cambridgi.\n\nPo vypuknutí 2. světové války přerušil studia a nastoupil do armády jako podporučík pěchoty (\"Duke of Cornwall's Light Infantry\"). Zúčastnil se vylodění v Normandii a za svou činnost byl vyznamenán britským válečným křížem. \n\nV roce 1945 se vrátil do Cambridge, aby dokončil studia. V roce 1947 se stal dirigentem \"Filharmonické společnosti Cambridge\". V roce 1950 přesídlil do Worchestru, kde až do roku 1957 působil jako varhaník místní katedrály a v letech 1951, 1954 a 1957 byl hlavním dirigentem festivalu pěveckých sborů \"Three Choirs Festival\". Kromě toho byl sbormistrem městského pěveckého sboru v Birminghamu. Od roku 1956 do roku 1974 byl také sbormistrem Bradfordské festivalové sborové společnosti (Bradford Festival Choral Society). Spolupracoval s nejvýznamnějšími tehdejšími britskými skladateli jako byli Ralph Vaughan Williams, Benjamin Britten, Herbert Howells a Michael Tippett.\n\nV letech 1957–1974 zastával postavení, které ho nejvíce proslavilo. Byl hudebním ředitelem King's College v Cambridgi. S pěveckým sborem této koleje vytvořil řadu nahrávek, které jsou v celém světě vysoce ceněny, pořádal koncerty v mnoha zemích celého světa a vystupoval v mnoha pořadech rozhlasu i televize. S \"Válečným requiem\" Benjamina Brittena vystoupil i v milánské La Scale, v Benátkách, Japonsku, Hong Kongu a dalších zemích. Kromě toho působil od roku 1960 i jako hudební ředitel londýnského Bachova sboru. V roce 1970 pak přijal funkci ředitele Královské hudební koleje (\"Royal College of Music\").\n\nZa svou činnost obdržel řadu ocenění a vyznamenání:\n\nZemřel ve svém domě v Cambridgi 17. září 2015 v ranních hodinách ve věku nedožitých 96 let.\n\n"}
{"id": "1141337", "url": "https://cs.wikipedia.org/wiki?curid=1141337", "title": "NGC 7424", "text": "NGC 7424\n\nNGC 7424 je spirální galaxie s příčkou typu Sbc v souhvězdí Jeřába objevená 5. září 1834 Johnem Herschelem. Vzdálená je 35 milionů světelných let. Svým průměrem 100 000 světelných let a svou strukturou se velmi podobá naší galaxii Mléčné dráze.\n\nV galaxii byla pozorována supernova SN 2001ig. \n"}
{"id": "1141340", "url": "https://cs.wikipedia.org/wiki?curid=1141340", "title": "Alban Schachleiter", "text": "Alban Schachleiter\n\nDom Alban Schachleiter, OSB (20. ledna 1861 – 20. června 1937) byl německý římskokatolický duchovní, benediktin a v letech 1908-1920 opat pražského Emauzského kláštera. Jde o kontroverzní osobu, vzhledem k jeho sympatizaci s nacionálním socialismem na sklonku života.\n\nPocházel z Mohuče a původně vystudoval filosofii, dějiny umění a hudbu. Ve svých dvaceti letech vstoupil v pražském Emauzském klášteře do benediktinského řádu. Kněžské svěcení přijal v roce 1886 a v roce 1908 byl zvolen opatem. Fakticky konvent řídil pouze do vzniku samostatného Československa. Na podzim roku 1918 byl nucen opustit Prahu a odejít do Německa. Konvent byl rovněž přechodně rozprášen a mniši se vrátili až v roce 1919, ovšem již bez Schachleitera, který zůstal v Německu. O rok později byl Schachleiter zbaven opatské hodnosti, protože pro vedení řádu byly nepřijatelné jeho už tehdy silné tendence k německému nacionalismu. Odešel poté do kláštera sv. Bonifáce v Mnichově, kde žil jako běžný mnich a vedl zde gregoriánskou schólu.\n\nV roce 1923 se seznámil s Adolfem Hitlerem a záhy začal sympatizovat s jeho názory. Výsledkem toho bylo, že v roce 1926 mu bylo jeho řádovými představenými zakázáno jakkoliv se vyjadřovat k politickým otázkám. Alban zákaz ignoroval, a proto byl dále ze strany církve postihován za své s katolictvím a mnišstvím neslučitelné názory. Nakonec byl v roce 1933 církevně suspendován a byly mu zastaveny i finanční příjmy, Schachleiterovi však záhy nato začala NSDAP vyplácet pravidelnou měsíční apanáž. Jeho vztah k nacismu dokresluje fakt, že Hitler mu osobně blahopřál k výročí věčných mnišských slibů.\n\nZemřel v roce 1937 a jeho pohřeb organizovala NSDAP. Jeho hrob byl v roce 1987 zrušen a zahlazen. Schachleiterovým naprostým protikladem byl jeho nástupce v opatském úřadě v Emauzích, Arnošt Vykoukal, i co do postoje k nacismu. Rozhodný antinacista Vykoukal v roce 1942 zemřel v koncentračním táboře v Dachau. Spisovatel a publicista Bohumil Svoboda ve své předmluvě k vydání knihy Methoda Klementa \"Jsem ražen z českého kovu\" vyjadřuje domněnku, že perzekuce emauzských benediktinů nacisty za druhé světové války byla odvetou za to, že byl kdysi Schachleiter pro své šovinistické názory sesazen z úřadu emauzského opata a dále postihován. Sám Method Klement také ve svém textu Schachleitera popisuje jasně negativně.\n\nAlbana Schachleitera si stručně všímá Jaroslav Hašek ve své knize \"Osudy dobrého vojáka Švejka za světové války\", když líčí předválečné osudy jedné z postav románu - feldkuráta Katze. Katz jakožto konvertita v dospělosti je křtěn v opatském kostele Emauzského kláštera a Alban Schachleiter je tím, kdo ho křtí.\n\n"}
{"id": "1141341", "url": "https://cs.wikipedia.org/wiki?curid=1141341", "title": "Hledík větší", "text": "Hledík větší\n\nHledík větší (\"Antirrhinum majus\") je kvetoucí bylina s nápadnými, různě zbarvenými květy se šklebivou korunou, jediný druh rodu hledík, který se v české přírodě vyskytuje. Pochází z evropských a afrických území okolo Středozemního moře a z Malé Asie. Do střední Evropy byl přivezen jako okrasná rostlina, která se postupně ze zámeckých a později i selských zahrad dostala do volné přírody. Na území dnešní České republiky, kde je hledík větší klasifikován jako vzácně se vyskytující naturalizovaný neofyt, byl v přírodě prvně pozorován v roce 1819. Lidským přičiněním byl takto rozšířen, vyjma severních částí, téměř po celé Evropě a Severní Americe.\n\nJe to heliofyt rostoucí nejčastěji na suchých kamenitých stanovištích, v okolí zahrad, na rumištích, skládkách i náspech podél cest a železnic. Někdy se stává i vegetací rostoucí ve skalních štěrbinách a starých zdech. Velikost rostliny, kvalita květů a délka kvetení odvisí od výživnosti půdy a dostatku vláhy.\n\nJsou to krátce vytrvalé rostliny, jejich oddenky mohou přežít mírnou zimu. Ve středoevropských podmínkách se obvykle pěstují jako letničky.\n\nRostlina s vespod dřevnatějící lodyhou vysokou 20 až 100 cm, která vyrůstá z kuželovitého, rozvětveného oddenku. Přímá, větvená lodyha je ve spodní části lysá a má listy vstřícné, v horní části je chlupatá a listy má střídavé. Listové čepele jsou čárkovité až vejčité, u báze klínovité, na vrcholu špičaté a po obvodu celokrajné, bývají dlouhé až 7 cm a široké do 2 cm, ve středu jsou nejširší.\n\nVýrazné květy jsou 3 až 4 cm dlouhé a vyrůstají v hustém, koncovém, hroznovitém květenství s chlupatým vřetenem. Oboupohlavné květy s listeny kratšími než květy mají asi 1 cm dlouhé stopky. Pět žláznatých, vejčitých, na koncích tupých kališních cípů je pouze 0,7 cm dlouhých. Koruna je dvoupyská, šklebivá, ústí trubky má uzavřeno vysoko vypouklým patrem huňatého dolního pysku; bývá barvy fialové, červené, růžové, bílé nebo žluté. Čtyři plodné tyčinky v korunní trubce jsou dvojmocné a mají chlupaté nitky. Semeník je dvoupouzdrý, čnělka tenká a blizna dvoulaločná. Květy rozkvétají od června do září a jsou obvykle opylovány čmeláky, kteří dokážou otevřít jícen koruny a vlézt dovnitř. Ploidie druhu je 2n = 16.\n\nPlodem je 1,5 cm dlouhá, válcovitá, mnohosemenná tobolka otvírající se zuby na vrcholu. Obsahuje podlouhlá, tmavohnědá semena 1 mm velká.\n\nHledík větší se vyskytuje v několika poddruzích, v české přírodě roste pouze nominátní poddruh \"Antirrhinum majus\" subsp. \"majus\". Mimo něj jsou rozpoznávány ještě \"Antirrhinum majus\" subsp. \"cirrhigerum\", \"Antirrhinum majus\" subsp. \"linkianum\", \"Antirrhinum majus\" subsp. \"litigiosum\", \"Antirrhinum majus\" subsp. \"siculum\" a \"Antirrhinum majus\" subsp. \"tortuosum\".\n\nTyto květiny se pěstují v okrasných zahradách, parcích i v květinových nádobách. Byly vyšlechtěny stovky kultivarů, odlišují se mezi sebou především výškou lodyhy, barvou, velikostí a trvanlivostí květů a dobou kvetení. Nové výpěstky mohou mít květy téměř všech barev (vyjma modrých), také byly vyšlechtěny kultivary s květy dvoubarvými. Rostliny trpasličího vzrůstu se používají do okenních truhlíků a květináčů, středního na záhony do skupin letniček nebo trvalek a rostliny vysoké (až 120 cm) bývají vhodné k řezu.\n\n"}
{"id": "1141342", "url": "https://cs.wikipedia.org/wiki?curid=1141342", "title": "Tvé překrásné já", "text": "Tvé překrásné já\n\nTvé překrásné já (v angl. originále \"Beautiful You\") je dystopický sci-fi román se sexuální tematikou, jehož autorem je americký prozaik Chuck Palahniuk.. V anglickém originále titul vyšel roku 2014. Český překlad Richarda Podaného byl vydán roku 2015 v nakladatelství Odeon.\n\nMladá a ambiciozní, ale ne právě úspěšná studentka práv, pracující jako poskok pro jednu právnickou firmu, Penny Harriganová se shodou okolností seznámí s nejbohatším mužem planety, počítačovým magnátem Corneliem Maxwellem, který se dosud stýkal jen s bohatými a vlivnými ženami (herečkami, následnicí britského trůnu i americkou prezidentkou) a pozve ji na schůzku. Jejich vztah se vyvine v sexuální vazbu, Penny tráví veškerý čas v Maxově posteli a on ji dovádí k dokonalým orgasmům při zkoušení nejrůznějších sexuálních pomůcek a chemikálií, přičemž si všechny její reakce s chladným odstupem vědce zapisuje a dokumentuje. Jeho cílem je uvést na trh řadu erotických hraček pod názvem Tvé překrásné já a sloganem „Brzy bude nahrazena miliarda manželů.“ Takto prozkoumal tisíce žen a vyzkoušel stovky pomůcek po celém světě a všechny reakce si zapsal do deníku, aby své výtvory mohl zdokonalovat.\n\nPenny si užívá zájmu médií i celebrit a poznává s Maxem hranice svojí sexuality. Maxova někdejší přítelkyně, filmová hvězda Allouette, kterou Penny nahradila, se ji snaží varovat, že se brzy stane jen její otrokyní, tak jako všechny jeho někdejší přítelkyně, Penny tomu však nevěnuje větší pozornost. Když uplyne přesně 136 dnů jejího vztahu s Maxwellem (to už si její tělo vybudovalo jistou rezistenci vůči přípravkům a reakce tak nejsou zcela spontánní a původní), pošle jí Maxwell pryč s příkazem, ať ho nezkouší kontaktovat a nikomu neříká o tom, co s ní prováděl. Jinak jí zablokuje přístup k účtu s padesáti miliony dolarů, který jí nechal zřídit. Všechny jeho vědecké vztahy trvaly přesně 136 dní, čili s tím počítala. Zároveň od něj dostala všechny šperky a oblečení, které si za dobu „vztahu“ koupila a navíc její oblíbenou erotickou hračku, plastovou vážku s křidélky, jejichž pohyb jí dělal tak dobře. Nicméně když odlétá soukromým letadlem pryč a nechá v sobě hračku zapnutou, křidélka se ulomí a tělo pukne. Nějaký čas nato je terčem pokusu o znásilnění, které skončí neúspěšně, útočníkův penis je krvavě zraněn při pokusu proniknout do ní. Nicméně rentgen ani jiná vyšetření příčinu neodhalí, Penny si myslí, že se jen pořezal u zip kalhot.\n\nAllouette umírá při předávání Oscarů ve změti nepochopitelných samovolných orgasmů na jevišti, kde k masturbaci využije i zlatou sošku. I prezidentka USA, Clarissa Hindová, se ji pokouší varovat, vysvětluje jí cosi o Maxově snaze ovládat své partnerky skrze sexuální uspokojení a poradí ji vydat se do Himálaje, kde sídlí jeho pradávná tantrická učitelka, která ho vycvičila v oné sexuální magii. Na následujícím summitu OSN prezidentka spáchá sebevraždu. Na trh je uvedena řada Tvé překrásné já a díky masivní reklamní kampani se miliony žen stanou majitelkami nejrůznějších hraček, které jim přivedou lepší orgasmus, než kdy dokáže jakýkoliv muž a brzy se na svém uspokojení stanou závislými. Kromě obrovských zisků z prodeje pomůcek se zvedají tržby i firmám, které vyrábějí konkrétní oděvy, boty, tisknou nesmyslné romantické knihy o upírech – a jsou zároveň dceřinými společnostmi Maxwellova impéria. Astronomické zisky mají na svědomí právě zfanatizované ženy, které je po davech loví v obchodech. Penny se vydává do Himálaje, cestou se ale zastaví doma v Omaze. Tam ve sklepě svých rodičů ze starých časopisů zjistí, že se Maxwell zabýval před vývojem sexuálních hraček vývojem nanobotů. Dochází jí, že mikroskopičtí roboti, kteří se z rozbité Vážky uvolnili do jejího těla, jsou schopní stimulovat její centra rozkoše a řídit mozek žen tak, aby měly zájem o konkrétní prodejní artikly. Mimo jiné dokážou simulovat skutečné prožitky a navodit halucinace.\n\nV Nepálu Maxovu učitelku, dvěstěletou Bábá Šedovousou, která ji naučí tantrickým praktikám a ovládáním sexuální energie, kterou se bude moci bránit Maxovým pokusům o manipulaci s ní. Ta jí mimo jiné řekne, že Max měl kdysi manželku.\nNavzdory tomu, že je Vážka poruchová hračka (všem se lámou křidélka a puká trup), prodávají se po tunách a ženy prakticky mizí z veřejného života – všechny utekly neznámo kam, nebo jsou doma na hranici smrti dehydratací a vyčerpáním, když celé dlouhé dny tráví v honbě za uspokojením. Muži začínají být zoufalí, hledají své manželky a matky svých dětí, které nevysvětlitelně odešly od rodin. Jediné místo, kde je žen dost, je fronta před prodejnou „Tvé překrásné já“. Naproti tomu muži hledají své ženy, hledají Penny (kteroužto ze situace viní) a na fotbalovém stadionu pálí všechny dostupné výrobky, které je nahradily. Ty v ohnivých explozích létají vzduchem a zapalují, co se dá.\n\nPenny se už dříve rozhodla žalovat Maxwellovu firmu pro nekvalitní Vážku a z celého světa sbírala zprávy o ženách, které jsou ochotné se na žalobě podílet. Nicméně po nějakém čase všechny ustoupí a odmítnou. Penny také napadne, že je vlastně spoluautorem celé řady, měla by tudíž mít podíl na zisku a pro toto se s přítelem Tadem pokusí shromáždit důkazy, kterýchžto nejlepším zdrojem jsou Maxovy deníky. Soud se koná po jejím návratu z Nepálu, nicméně Max ji má díky nanobotům pevně v moci a během líčení je odvezena sanitkou pro neutuchající orgasmy, které jí dálkově způsobil stejně, jako na Oscarech Allouette. Svou dálkovou manipulací docílí toho, že je navzdory nevoli nucena do svatby, která by završila jeho snahu ovládnout všechny ženy na světě a z ní udělat ředitelku celého jeho impéria.\n\nV katedrála jí matka dá výstřižek z časopisu se zmínkou, že se Maxwell zabýval i klonováním. Během obřadu vejde Bábá Šedovousá a křičí na něj, ať se přizná, proč tak prahnul po pochopení sexuálních tajemství a přístupu k tisícům ženským klínům. Max hrozí zabitím milionů žen díky svému kapesnímu počítači, ze kterého nanoboty řídí a kterým Penny způsobuje další mučivé orgasmy. Ta se snaží bránit podle rad Bábá, kterou mezitím Maxwell smrtelně poraní. Penny nakonec díky nabytým schopnostem zabije Maxe přenosem hořících falů a jejich zatětím do jeho rozkroku. Před jeho smrtí ale vyjde najevo, že Penny, která se nečekaně narodila po neúspěšných pokusech svých rodičů, je ve skutečnosti dcerou Maxwella, který před třiceti lety zkoušel své sexuální dovednosti na její matce a přitom do ní vpravil zygotu klonu své mrtvé manželky. Kromě nanobotů implantoval do všech ženských těl, která vyzkoušela účinky Vážky, i zárodek klonu své milované ženy, se kterou byl ve svazku 136 dní. Celá další generace žen tak bude duplikáty jeho mrtvé dokonalé Phoebe, které se sama Penny neuvěřitelně podobala.\nSama Penny se vydává na Everest do jeskyně Bábá, kde po jejím vzoru zkoumá svou sexualitu mimo jiné i díky deníkům, o které Maxwella okradla … a jeho počítači, který všem ženám způsobuje kýžené blaho, jež si samy, ani za pomoci manželů, nedokážou přivodit.\n"}
{"id": "1141347", "url": "https://cs.wikipedia.org/wiki?curid=1141347", "title": "Jaroslav Piskáček", "text": "Jaroslav Piskáček\n\nJaroslav Piskáček (1. ledna 1929, Švihov u Klatov - 29. ledna 1991, Praha) byl český nakladatelský redaktor a překladatel z ruštiny.\n\nPo studiu ruštiny na Filozofické fakultě Univerzity Karlovy (dosáhl titulu PhDr) pracoval jako redaktor v nakladatelství Naše vojsko. V 80. letech byl zaměstnán ve Filmovém studiu Barrandov jako překladatel scénářů. Ve svobodném povolání překládal ruskou prózu. Byl manželem překladatelky Hany Vrbové. Jeho syn Jaroslav Piskáček mladší překládá z angličtiny a ruštiny.\n"}
{"id": "1141348", "url": "https://cs.wikipedia.org/wiki?curid=1141348", "title": "Důl Jeremenko", "text": "Důl Jeremenko\n\nDůl Jeremenko byl černouhelným dolem ve Vítkovicích založený nájemní společností Vítkovické kamenouhelné doly (VKD). Po ukončení těžby uhlí je zachován areál dolu s větrní jámou a Jeremenko 3 vybavenou čerpadly důlní vody a vtažnou jámou Jeremenko 1. Od roku 1997 důl zabezpečuje čerpání důlní vody. Důl Jeremenko je kulturní památka České republiky.\n\nDůl Maršál Jeremenko byl založen nájemní společností Vítkovické kamenouhelné doly v jižní části Vítkovic jihozápadně od dnešní křižovatky ulic Místecká a Rudná v roce 1891 jako Nová jáma (Neuschacht). V roce 1895 po skončení nájmu a začlenění do společnosti Vítkovického horního a hutního těžířstva (VHHT), byl změněn název dolu na Louis (Louisschacht) podle křestního jména hlavního vlastníka VHHT Louise Rothschilda (1882–1955). 1. ledna 1942 byl název změněn na Důl Steinböck (Zeche Steinböck) a začleněn do nacistického koncernu Hermann Göring Werke, nadále byl ve vlastnictví VHHT. Po skončení druhé světové války se vrátil k původnímu názvu Louis. 1. ledna 1946 znárodněný důl byl začleněn do národního podniku Ostravsko-karvinské doly, Ostrava jako důlní závod. Dne 8. prosince 1946 obdržel název Důl Generál Jeremenko a tento název byl upraven v 30. dubna 1970 na Důl Maršál Jeremenko. Od 1. ledna 1958 byl organizačně spojen s Dolem Hlubina jako závod č. 2 pod společným názvem Důl Hlubina. V roce 1979 byla k důlnímu poli Jeremenko připojena spodní část dobývacího prostoru Dolu Alexander. 1. července 1987 byl Důl Hlubina (včetně dolu Maršál Jeremenko) organizačně začleněn do podniku Důl Ostrava s.p.\n\nNa základě znalostí při těžbě uhelných slojí na jámách Antonín, Šalomoun, Karolína a Hlubina bylo prokázáno, že vývoj slojí pokračuje z Moravské Ostravy dále k jihu směrem k Vítkovicím. Výstavba areálu byla ovlivněna blízkosti tzv. Nových Vítkovic – objekty jsou také stavěny z režného zdiva. Prostorově jsou jednotlivé budovy koncipovány kolem ústředního nádvoří s jámovou budovou a vzpěrovou těžní věží uprostřed. V roce 1891 byla jako první založena jáma větrní, její hloubení bylo zakončeno v roce 1896 po dosažení hloubky 312,5 m. Jako druhá byla v roce 1892 založena jáma těžní, její hloubení bylo zakončeno v roce 1896 v hloubce 386 m. Na prokázané nálezy uhlí při hloubení jam byly propůjčeny první důlní míry 30. června 1895. Od 1. ledna 1914 do 28. června 1919 byla prohlubována těžní jáma do hloubky 699,6 m. V roce 1920 a 1929 probíhala rekonstrukce dolu Louis. Jámy byly prohloubeny do konečné hloubky – těžní jáma do 819 m, větrní jáma č. 2 do 590,4 m včetně jámových tůní. V roce 1943 bylo zahájeno hloubení třetí jámy kruhového průměru. Do června 1944 bylo dosaženo hloubky 133 m. Konečné hloubky 1062 m bylo dosaženo v roce 1966. Nad jámou byla postavena těžní věž tzv. kladivového typu se strojovnou v hlavě věže.\n\nV rámci útlumu těžby uhlí byla na Dole Maršál Jeremenko těžba ukončena 1. ledna 1993. V roce 1996 zasypána výdušná jáma č. 2. Od 1. ledna 2002 přebírá útlumovou část OKR státní podnik DIAMO jeho odštěpný závod Odra, který sídlí v objektech dolu Jeremenko. Středisko Důl o. z. Odra spravuje důlní část areálu - čerpání důlních vod z ostravské dílčí pánve (ODP) a dálkově z petřvaldské dílčí pánve (PDP) na jámě Žofii v Orlové.\n\nDůl Jeremenko byl zapsán do státního seznamu kulturních památek před rokem 1988. V roce 1993 byla zrušena památková ochrana konírny a v roce 2001 byla prohlášená kulturní památkou nová (kladivová) těžní věž se jámovou budovou. Kulturními památkami jsou kovárna, sdružená vzpěrová těžní věž a nová těžní věž s jámovou budovou.\n\nTěžbu uhlí zajišťoval parní vrátek, který byl v roce 1897 nahrazen parním těžním strojem o výkonu 500 HP. V roce 1911 byl instalován dvouválcový (dvojčitý) parní těžní stroj s válci o průměru 900 mm a délce 1800 mm, vyrobený Pražskou strojírenskou akciovou společností, Hradec Králové. Těžní bubny měly průměr 6000 mm, šířku 1200 mm, lano o průměru 39 mm. Klec byla dvouetážová pro dva vozíky za sebou nebo pro 14 osob. Rychlost jízdy s mužstvem byla 6 m/s, těžba 12,14 m/s. Věž byla vysoká 28 m od ohlubně po střed os lanovnic, lanovnice měly průměr 4000 mm. Odpadní pára z parního stroje byla využívána pro pohon parní turbíny.\n\nV roce 1922 byl instalován pomocný parní těžní vrátek vyrobený ve Vítkovických železárnách (VŽ) v roce 1895. Dvouválcový (dvojčitý) parní stroj s ozubeným převodem, těžní bubny měly průměr 1500 mm a šířku 660 mm. Na laně o průměru 25,5 mm byly zavěšeny jednopatrové klece pro jeden vozík, lanovnice měla průměr 1500 mm. Těžní věž byla prozatímně dřevěná o výšce 28 m od ohlubně po střed os lanovnic. Těžní věž na společném základě byla postavena kolmo na stávající těžní věž.\n\nV roce 1925 byl na hlavní jámě instalován nový parní stroj o výkonu 1200 HP. Starý parní těžní stroj byl rekonstruován na elektrický pohon a instalován místo parního těžního vratu v pomocném těžním oddělení. V roce 1929 byla postavena na místo dřevěné konstrukce těžní věže příhradová ocelová těžní věž a byl uveden do provoz těžní stroj.\n\nNad jámou č. 3 byla postavena tzv. kladivová těžní věž 53 m vysoká s vyhlídkovým ochozem ve výšce 43 m. V rove 1966 v nadzemní strojovně byl instalován elektrický těžní stroj typu Koepe s výkonem 2500 kW vyroben v ČKD. Čtyřlanové skipo-klecové těžní zařízení, které bylo uvedeno do provozu v roce 1967, mělo 4 těžní a 2 vyrovnávací lana a bylo konstruováno pro těžbu do hloubky 1245 m.\n\nVýrobu stlačeného vzduchu zabezpečovaly dva turbokompresory, které využívaly i odpadní páru z parních strojů těžního zařízení. Turbokompresor (dvě turbíny) z roku 1913 vyrobený Škodovými závody v Plzni měl výkon 2000 m/hod., přímý pohon parní turbínou o výkonu 1000 HP. Druhý turbokompresor z roku 1922 vyrobený firmou Breidfeld & Daněk, Praha, měl výkon 10 600 m/ hod., přímý pohon parní turbínou o výkonu 1700 HP.\n\nKotelna měla rozlohu 794 m, byly v ní umístěny 4 kotle typu Garbe, ve kterých byl spalován uhelný prach a kal, vyráběly páru až 270–320 °C teplou a tlaku 12 atm. Komín byl vysoký 75 m, horní průměr činil 2000 mm.\n\nPůvodní větrání bylo primitivní, používaly se větračky s větrníkem na ruční pohon. V roce 1898 byl instalován ventilátor s parním pohonem. Od 2. prosince 1920 do 11. dubna 1922 byla prohlubována větrní jáma do hloubky 456 m. Byly zde nainstalovány větrníky soustavy Guibal-Geissler. Hlavní větrník z roku 1897 včetně parního stroje byl vyrobený Královopolskou strojírnou Lederer & Porges, Brno, výkon ventilátoru 50 m za sekundu. Záložní větrník byl vyroben v roce 1900 Vítkovickými železárnami a měl také výkon 50 m za sekundu.\n\nV roce 1967 byla dosavadní těžní jáma Jeremenko 1 přebudována na jámu výdušnou. Na větrní jámu Jeremenko 2 byl po ukončení provozu dolu Jindřich v Moravské Ostravě přemístěn elektrický těžní stroj Siemens-Suckert s unikátním systémem brzd.\n\nV roce 1929 byla důlní voda čerpána z druhého patra (305 m) a 4. patra (447 m) na povrch. Na druhém patře bylo záložní vzduchové pístové čerpadlo z roku 1922 vyrobené Všeobecnou společností pro stavbu čerpadel, Krnov, s výkonem 150 l/minutu. Na 4. patře bylo instalováno elektrické 14 stupňové čerpadlo z roku 1925 vyrobené firmou Brno-Královopolská strojírna, Brno, s výkonem 1500 l/minutu, výkon motoru 300 HP.\n\nV současné době jámy č. 1 a 2 jsou součástí systému čerpání důlních vod z utlumené části ODP. V jámě č. 1 v hloubce -370 m jsou instalována tři čerpadla (původně 4), která vytlačují důlní vodu do výše 651 m. Čerpadla typu UPZ 180–440/10 byla vyrobena firmou KSB, Homburk (Saar), jsou vysoká 8 m, jejich hmotnost činí 16 tun, výkon 175 l/s do výšky 670 m. Elektromotor o příkonu 1600 kW je ve spodní části čerpadla a je chlazen nasávanou důlní vodou. V roce 2008 byla provedena první generální oprava jednoho čerpadla ve výrobním závodě, přičemž dodavatel zvýšil počet provozních hodin z 20 000 na 30 000 u ostatních čerpadel do první generální opravy. V roce 2005 bylo vyčerpáno na 4,38 milionu m důlní vody.\n\nV roce 1896, kdy je evidována první těžba uhlí, bylo vytěženo 42 585 tun uhlí. V roce 1929 byly dobývány sloje piliřováním nebo směrným stěnováním o mocnosti 45 až 160 cm, v úklonu 8 ° až 15 °. Po druhé světové válce byly sloje dobývány směrným stěnováním na řízený zával bez základky. V době 1942–1944 byla vykazována roční těžba 530 000 tun uhlí.\n\nTěžba probíhala v údobí 1896 – 1992 a bylo vytěženo 28,540 milionu tun uhlí. Dobývaly se jaklovecké a hrušovské sloje ostravského souvrství. Důl měl rozlohu 290 ha, 8 pater, tři jámy a největší hloubka, odkud se dobývalo uhlí, byla 1200 m.\ndle\n\nPro havíře dolu Louis byly postaveny dvě kolonie. V roce 1895 začala se stavět Havířská osada (Stará Louisova kolonie, německy Louisschacht-Colonie, Osada Jeremenko) tvořilo ji 12 obytných čtyřrodinných domů a jedna kasárna. Ke každému bytu patřil chlév, kůlna a suchý záchod. V roce 1906 byly budována Nová Louisova kolonie (Kolonie jámy Louisovy, Kolonie Jeremenko), kterou tvořilo 20 domů, v domě č. 14 byla závodní mateřská škola a byt školnice. V roce 1943 bylo postaveno 12 identických dvojdomků. Třetí etapa výstavby byla v roce 1953 kdy byly postaveno 37 dvojdomků tzv. finských domků. Poslední výstavba proběhla v roce 1956 byla tzv. panelová výstavba 42 domů. V blízkosti Nové Louisovy kolonie, ulice Místecká, se nacházelo 7 domů závodního starobince (2 domy postavily VKD v letech 1911–1914 a 5 domů Vítkovické železárny) a naproti kolonie byly dvě budovy kasáren pro havíře (VKD) a hutníky (VŽ). VKD postavily kasárna v roce 1922. V letech 1965–1966 značná část kolonie byla zbourána z důvodu výstavby dopravní křižovatky na Místecké ulici. Další demolice devíti domů probíhaly do roku 1977.\n\n\n\n\n\nDůl Alexander\n\nDůl Hlubina\n\nNemovité památky - Důl Jeremenko\n\nDůl Maršál Jeremenko v Ostravě\n\nDůl Nová jáma\n\nJeremenko (komplex vodní jámy Jeremenko)\n\nJámu Louis vystřídal Maršál Jeremenko\n"}
{"id": "1141349", "url": "https://cs.wikipedia.org/wiki?curid=1141349", "title": "Pacifické státy", "text": "Pacifické státy\n\nPacifické státy (\"Pacific States\") jsou jednou z devíti oblastí USA, které oficiálně definuje Úřad pro sčítání lidu. Patří sem 5 států, Aljaška, Kalifornie, Havaj, Oregon a Washington, a jak už název napovídá, tak se nachází na pobřeží Tichého oceánů – Pacifiku. Spolu s oblastí horských států tvoří širší region zvaný Západ.\n\nNavzdory tomu, že jsou pacifická a horská oblast úřadem pro sčítání lidu včleněny do této společné oblasti, Západu, tak se od sebe v mnoha životně důležitých ohledech diametrálně liší – zejména v politice. Zatímco jsou téměř všechny horské státy považovány za konzervativní („red states“), tak čtyři z pěti států Tichomoří (všechny kromě Aljašky) jsou jasně počítány mezi liberální („modré státy“).\n"}
{"id": "1141351", "url": "https://cs.wikipedia.org/wiki?curid=1141351", "title": "Josef Novák (1893)", "text": "Josef Novák (1893)\n\nJosef Novák (8. července 1893, Dobřichov – 3. ledna 1934, Praha) byl stíhací pilot rakousko-uherských Luftfahrtruppen, který se zúčastnil první světové války. Josef Novák za světové války dosáhl celkem tří potvrzených sestřelů. Po válce vstoupil do Československého letectva, krátce pracoval v prvním českém leteckém podniku Ikarus a následně se stal známým továrním šéfpilotem továrny Aero. V této roli podnikl více než 3600 letů, zalétal 30 nových typů letadel, zvítězil v řadě leteckých závodů a dosáhl devíti leteckých rekordů. Aktivně se podílel též na organizačních a spolkových aktivitách souvisejících s letectvím. Josef Novák zemřel roku 1934 na následky těžkých zranění utržených při letecké nehodě v roce 1930.\nJosef Novák se narodil 8. července 1893 v Dobřichově. V letech 1907–1910 se vyučil „pomocníkem strojnictví“.\n\nPo vypuknutí první světové války v roce 1914 byl Josef Novák přidělen k 36. pěšímu pluku (\"Infanterieregiment 36\") rakousko-uherské armády. Na přelomu let 1914–1915 se stal členem pozemního personálu jednotky Flik 3 (\"Fliegerkompagnie 3\", 3. letecká setnina). V roce 1915 zahájil svůj pilotní výcvik - v červenci 1915 byl pilotním žákem u jednotky Flek 8 (\"Fliegerersatzkompagnie 8\", 8. náhradní letecké setnina) v Szombathely. Dne 10. dudna 1916 získal rakouský pilotní diplom FAI číslo 350. Dne 23. června 1916 byl povýšen na desátníka a přidělen na ruskou frontu k jednotce Flik 29. V srpnu 1916 pak splnil podmínky pro udělení diplomu a odznaku polního pilota. Dne 22. března 1917 se Josef Novák pro nemoc přesunul do Vídně ke cvičné jednotce Flek 8, kde působil jako instruktor létání. \n\nV červnu 1917 Josef Novák na vlastní žádost opustil Flek 8 a od 15. června 1917 byl začleněn do stavu Flik 41J. V období od července 1917 do července 1918 u této jednotky podnikl celkem 110 bojových letů, během kterých absolvoval 43 vzdušných bojů, ve kterých dosáhl tří ověřených a jednoho neověřeného sestřelu. Za pozornost stojí také to, že během své služby u Flik 41J Josef Novák často létal jako číslo velitele setniny a nejúspěšnějšího rakousko-uherského stíhače Godwina Brumowského.\n\nNení známo, kdy a kde Josef Novák dosáhl svého prvního potvrzeného sestřelu. Svého druhého sestřelu Novák dosáhl ve spolupráci se dvěma dalšími letouny dne 17. července 1917 na stíhacím letounu Hansa-Brandenburg D.I (28.33). Jeho obětí se stal italský průzkumný letoun, který se v plamenech zřítil mezi horami Monte Sabotino a Monte Santo. Pravděpodobně se jednalo o italský letoun Farman od jednotky \"45. Squadriaglia di ricognizione\".\n\nDne 18. srpna 1917 Josef Novák (Hansa-Brandenburg D.I, 28.40) a Godwin Brumowski (28.69) přinutili k nouzovému přistání za italskými liniemi letoun Caudron italského letectva. Oběma stíhači nárokovaný sestřel proto zůstal neověřený.\n\nSvého třetího a posledního sestřelu Josef Novák (Hansa-Brandenburg D.I, 28.40) dosáhl 19. srpna 1917. Tehdy společně s Godwinem Brumowskim (Albatros D.III, 153.06) sestřelili dvoumístný italský letoun Caudron, který se v plamenech zřítil v oblasti Karbinje-Ivangrad.\n\nV říjnu 1918 Josef Novák nastoupil službu u nově vzniklého československého letectva. Na konci listopadu 1918 se podílel na vzniku 1. polní letecké setniny v Mařaticích u Uherského Hradiště. S touto jednotkou se zapojil do války s Maďarskem. Setnina tehdy podnikala průzkumné lety nad jižním Slovenskem s letouny Brandenburg C.I. V lednu 1919 se setnina účastnila sedmidenní války s Polskem. Během služby u 1. polní letecké setniny Josef Novák pilotoval také první jednomístný letoun československého letectva Aviatik D.I (138.14).\n\nV únoru 1919 byl Josef Novák jmenován československým polním pilotem. V dubnu 1919 byl s dalšími československými letci vyslán do francouzského Pau k přeškolení na francouzskou leteckou techniku (v jeho případě stíhací letouny SPAD). Po návratu ze školení sloužil jako pilotní instruktor v letecké škole v Praze-Kbelích. V roce 1920 odešel do zálohy a poté krátce působil u prvního českého leteckého podniku Ikarus.\n\nV říjnu 1920 se Josef Novák stal továrním šéfpilotem společnosti Aero. V této roli v letech 1920 až 1933 provedl celkem 3635 letů, zalétal většinu nových letadel továrny, kterých bylo celkem 30, přičemž zalétal i jeden sportovní prototyp továrny Avia.\n\nJosef Novák provedl řadu dálkových letů do zahraničí a úspěšně se účastnil národních i mezinárodních leteckých závodů. V září 1921 se účastnil I. národního leteckého mítinku ve Kbelích. Josef Novák s prototypem stíhačky Aero Ae-02 zvítězil v akrobatické soutěži a na druhém místě se umístil v rychlostním závodu na 1 km a v rychlostním závodu na trati Praha-Pardubice a zpět. Druhého a třetí místa navíc Novák dosáhl s letounem Letov Š-1 v soutěži v dostupu a v okružním letu na trase Praha-Olomouc-Nitra-Vajnory.\n\nJiným úspěchem Josefa Nováka bylo vítězství v hlavním závodě jednomístných strojů v I. a II. ročníku rychlostního závodu o cenu prezidenta republiky v letech 1923 a 1924. První závod vyhrál se závodním speciálem Aero A-18B, přičemž trať proletěl průměrnou rychlostí 230 km/h. O rok později zvítězil s letounem Aero A-18C s průměrnou rychlostí 263,427 km/h.\n\nJosef Novák jako šéfpilot Aera dosáhl devíti leteckých rekordů. Například výškový rekord na letounu Aero A-18 v roce 1924, výškový rekord na vodním letadle Aero A-29 v roce 1926, nebo rekord v počtu loopingů udělaných během jedné hodiny s jedním pasažérem na palubě.\n\nV roce 1927 ministr národní obrany Udržal mimořádně povýšil Josefa Nováka na podporučíka v záloze a jako jednomu z prvních polních pilotů mu udělil Zlatý odznak. V roce 1928 se s průzkumným letounem Aero A-30 zúčastnil mezinárodní soutěže Let kolem Malé dohody a Polska. Pilot ppor. Josef Novák s kpt. Gustavem Beneschem však tuto soutěž nedokončili pro poruchu motoru Škoda L a následné nouzové přistání u Mikulova, přestože v soutěži v tom okamžiku vedli.\n\nJosef Novák se též aktivně podílel na organizačních a spolkových aktivitách souvisejících s letectvím. Byl čestným členem čs. svazu pilotů, který mu udělil čestný odznak. Od Aeroklubu ČSR obdržel čestnou vlajku.\n\nDne 5. dubna 1930 Josef Novák utrpěl těžká zranění při havárii školního letounu Aero A-34. Příčinou havárie byla závada na řízení. Josef Novák měl kromě několika zlomenin i protržené plíce. Přestože se po nehodě částečně zotavil a do roku 1933 aktivně létal, utržená zranění způsobila jeho smrt v roce 1934 v pražské nemocnici na Bulovce.\n\nSpolečný osobní mechanik Godwina Brumowskiho a Josefa Nováka, František Šimek tvrdil o Josefu Novákovi a Godwinu Brumowskim, že Novák, jenž létal často jako jeho číslo 2, mu své sestřely prodával. Ctižádostivé eso mu za každý sestřel platilo 500 korun a Novák dostával ještě 500 lir jako bonus od velení armády, celkem údajně měl Novák Brumowskimu prodat 19 sestřelů.\n\n\n\n"}
{"id": "1141352", "url": "https://cs.wikipedia.org/wiki?curid=1141352", "title": "Hřbitovní kaple (Lipová)", "text": "Hřbitovní kaple (Lipová)\n\nHřbitovní kaple v Lipové stojí v horní části nového hřbitova. Postavena byla roku 1875 v novorománském slohu a v témže roce ji vysvětil litoměřický biskup Anton Ludwig Frind. Obdélnou stavbu zakončuje půlkruhová apsida. Původní interiér se nedochoval.\n\nProtože starý hřbitov kolem kostela svatého Šimona a Judy kapacitně nevyhovoval, vybudovala obec Lipová v nedalekém svahu roku 1874 zcela nový obecní hřbitov. Díky přispění hraběcí rodiny Salm-Reifferscheidtů a dalších významných občanů mohla být postavena poměrně veliká hřbitovní kaple v novorománském slohu. Roku 1875 ji vysvětil lipovský rodák, 13. litoměřický biskup Anton Ludwig Frind (1823–1881), jeden z iniciátorů výstavby. Svému účelu začala kaple sloužit ještě téhož roku a od té doby slouží ke smutečním obřadům nepřetržitě. Roku 1932 byl v kapli pochován místní rodák, světící biskup pražské arcidiecéze, Mons. Wenzel Anton Frind (1843–1932). (Rodinná hrobka Frindových se nachází v kryptě.) Kvůli svému účelu obec stavbu udržovala i po odsunu původních obyvatel, zatímco další sakrální stavby chátraly. V poválečném období však přišla o lavice a oltář, který byl nahrazen katafalkem. Poslední opravou fasády prošla stavba na sklonku 20. století. Kaple je spolu se hřbitovem v majetku obce Lipová a není památkově chráněna. Obec plánuje její celkovou rekonstrukci.\n\nPůdorys kaple je obdélný, ze zadní stěny vybíhá půlkruhová apsida. Protože je stavba zasazena do svahu, předstupuje jí kamenné schodiště se šesti schody a kovaným zábradlím. Z vysokého průčelí vystupuje portál zakončený římsou, z níž vybíhá kamenný kříž. Nad ním, v dolní části štítu, je umístěn kruhový keramický medailon. Okraje průčelí zdobí lizény. Dveře jsou zakončené půlkruhovým obloukem, kované, opatřené zdobeným světlíkem a nesou na sobě rok výstavby kaple. Po pravé straně dvěří je umístěna kamenná pamětní deska s dvojjazyčným nápisem upomínajícím na biskupa Wenzela Frinda. Nápis zní: „\"V této kapli odpočívá biskup Dr. Wenzel Anton Frind, světící biskup pražské arcidiecéze, * 26. 1. 1843 Hainspach/Lipová, † 2. 8. 1932 Chotieschau/Chotěšov.\"“ V každé z bočních stěn je osazena dvojice velkých, půlkruhově zakončených oken. V pravé boční stěně je umístěn keramický znak pražské arcidiecéze s iniciálami A. F. Lizénové rámce bočních stěn přechází v obloučkové vlysy. Apsida je prostá, bez oken, stříška je krytá plechem. Polovalbovou střechu kaple pokrývá břidlice. Na průčelí navazuje malý čtyřboký sanktusník se zvonem. Interiér je klenutý, stěny zdobí pilastry, podlahu pokrývá teraco. V apsidě stál oltář, odstraněný spolu s lavicemi po druhé světové válce. Na vnitřních stěnách se nachází dvě malé pamětní desky z bílého mramoru. Deska vlevo nese německý nápis „\"Dr. Salesius Ant. Mayer, Abt von Ossegg, geb. in Röhrsdorf 28. Mai 1816, gest. in Ossegg 19. November 1876, begraben in Ossegg. Betet für ihn.\"\" (česky \"Dr. Salesius Anton Mayer, opat z Oseka, narozen v Liščím 28. května 1816, zemřel v Oseku 19. listopadu 1876, pohřben v Oseku. Modlete se za něj!\"), doplněný opatským znakem. Na desce vpravo je umístěn nápis „\"Dr. Anton Ludwig Frind, Bischof von Leitmeritz, geb. in Hainspach 9. Oktober 1823, gest. und begraben in Leitmeritz 28. Oktb. 1881. Betet für ihn!\"\" (česky \"Dr. Anton Ludwig Frind, biskup litoměřický, narozen v Lipové 9. října 1823, zemřel a pochován v Litoměřicích 28. října 1881. Modlete se za něj!\"), doplněný biskupským znakem. Pod kaplí se nachází krypta.\n\nNový hřbitov byl spolu s kaplí vybudován roku 1874 nedaleko dosavadního kostelního hřbitova. Hřbitov je lichoběžníkového půdorysu a je zasazen do svahu, přičemž hřbitovní kaple je umístěna uprostřed horní hranice hřbitova. Celý areál je využíván a pravidelně udržován.\n\n\n"}
{"id": "1141354", "url": "https://cs.wikipedia.org/wiki?curid=1141354", "title": "Miroslava Šternová", "text": "Miroslava Šternová\n\nMiroslava Šternová známá jako Miroslava Stern a Miros Mango (26. února 1925/1926 Praha – 9. března 1955 Ciudad de México, Mexiko) byla mexická herečka českého původu. Natočila přes 30 filmů, poslední z nich – \"Pokus o zločin\" – s režisérem Luisem Buñuelem.\n\nMiroslava vyrůstala se svou matkou a adoptivním otcem, Židem Oskarem Leo Sternem, hlavním lékařem lázní Teplice nad Bečvou. Koncem 30. let se rodina z obav před blížící se válkou odstěhovala do Mexika. Matka jí zemřela v roce 1945 na rakovinu, což se stalo příčinou Miroslaviných těžkých depresí.\n\nV roce 1946 se vdala za Mexičana Jesúse Gómeze Obregóna, ale ještě téhož roku se rozvedli, když se ukázalo, že svatba byla pokusem utajit manželovu homosexuální orientaci v bigotně katolickém prostředí. Ve stejné době dostala první roli. V roce 1947 už hrála ve čtyřech mexických filmech a poprvé v hollywoodském filmu, a to \"Casanovova dobrodružství\" režiséra Roberta Gavaldona.\n\nJejím předposledním filmem se v roce 1954 stala \"Škola vandráků\" režírovaná Rogeliem A. Gonzálezem, posledním o rok později film Luise Buñuela \"Pokus o zločin\", známý také pod názvem \"Zločinný život Archibalda de la Cruz\". Už během natáčení trpěla depresemi a brala mnoho léků.\n\nProžila krátký vztah se slavným španělským toreadorem Luisem Miguelem Dominguínem, který jí údajně slíbil sňatek. V březnu 1955 si však přečetla v novinách, že se oženil s italskou herečkou Luciou Boséovou. Několik dní poté se rozhodla ukončit svůj život, předávkovala se barbituráty.\n\nO Miroslavě natočil roku 1993 mexický režisér Alejandro Pelayo celovečerní životopisný film \"Miroslava\", na motivy jejího života vznikla divadelní hra i novela.\n\n"}
{"id": "1141358", "url": "https://cs.wikipedia.org/wiki?curid=1141358", "title": "Svetićevo", "text": "Svetićevo\n\nSvetićevo (v srbské cyrilici Светићево, maďarsky Buránysor) je vesnice na severu Srbska. Administrativně spadá pod opštinu Bačka Topola. V roce 2011 mělo podle sčítání lidu celkem 147 obyvatel.\n\nObyvatelstvo vesnice je národnostně smíšené; jednu polovinu tvoří Srbové a druhou polovinu Maďaři. Vesnice, která původně měla název \"Svetićevo Selo\" prošla však v minulosti národnostními změnami. Během období Království Jugoslávie sem byli v rámci vnitřních kolonizací dosidlování Srbové. Krátce po vypuknutí druhé světové války byla řada z nich vysídlena na území dnešního Rumunska. Po druhé světové válce z ní byli vysídleni Němci a dosídleni Srbové a Černohorci z neúrodných a nerozvinutých částí Jugoslávie, jako např. Kordunu, Liky nebo Černé Hory.\n"}
{"id": "1141359", "url": "https://cs.wikipedia.org/wiki?curid=1141359", "title": "Obština Primorsko", "text": "Obština Primorsko\n\nObština Primorsko ( \"Община Приморско\") je bulharská jednotka územní samosprávy v Burgaské oblasti. Leží v jihovýchodním cípu Bulharska na pobřeží Černého moře, zčásti na severních svazích pohoří Strandža. Sídlem obštiny je město Primorsko, kromě něj zahrnuje obština 4 vesnice a 1 město. Žije zde přes 5 tisíc stálých obyvatel.\n\nVšechna sídla v obštině jsou samosprávná.\nV obštině žije 5 468 stálých obyvatel a včetně přechodně hlášených obyvatel 6 557. Podle sčítáni 1. února 2011 bylo národnostní složení následující:\n"}
{"id": "1141365", "url": "https://cs.wikipedia.org/wiki?curid=1141365", "title": "Rakuten Japan Open Tennis Championships 2015", "text": "Rakuten Japan Open Tennis Championships 2015\n\nRakuten Japan Open Tennis Championships 2015 (japonsky: 2015年楽天ジャパン・オープン・テニス選手権 [nisen džúgonen Rakuten džapan ópun tenisu senšuken]) byl tenisový turnaj pořádaný jako součást mužského okruhu ATP World Tour, který se hrál na otevřených dvorcích s tvrdým povrchem DecoTurf v areálu s centrálním kurtem Ariake Coliseum. Probíhal mezi 5. až 11. říjnem 2015 v japonské metropoli Tokiu jako 43. ročník turnaje.\n\nTurnaj s rozpočtem 1 397 250 dolarů patřil do kategorie ATP World Tour 500. Posledním přímým účastníkem hlavní singlové soutěže byl 57. hráč žebříčku, a nejstarší startující v pavouku, Radek Štěpánek. Nejvýše nasazeným hráčem ve dvouhře se stal, jako v předchozím ročníku, čtvrtý tenista světa Stan Wawrinka ze Švýcarska, který svou pozici na turnaji potvrdil a podnik ovládl. V soutěži čtyřhry triumfovala jihoafricko-brazilská dvojice Raven Klaasen a Marcelo Melo.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující pár postoupil do hlavní soutěže z kvalifikace:\n\nNásledující pár postoupil do hlavní soutěže jako šťastný poražený:\n\n\n\n"}
{"id": "1141366", "url": "https://cs.wikipedia.org/wiki?curid=1141366", "title": "Rakuten Japan Open Tennis Championships 2015 – mužská dvouhra", "text": "Rakuten Japan Open Tennis Championships 2015 – mužská dvouhra\n\nDo soutěže mužské dvouhry na tenisovém turnaji Rakuten Japan Open Tennis Championships 2015 nastoupilo třicet dva hráčů. Obhájcem titulu byl japonský tenista Kei Nišikori, kterého v semifinále vyřadil Benoît Paire.\n\nVítězem dvouhry se stal nejvýše nasazený Švýcar Stan Wawrinka, jenž ve finále zdolal francouzského hráče Benoîta Paireho po dvousetovém průběhu 6–2 a 6–4. V probíhající sezóně si tak připsal čtvrté turnajové vítězství, které představovalo jedenáctý singlový titul na okruhu ATP Tour. Zároveň triumfoval v sedmém finále v řadě, pokud do něj na turnaji postoupil. Vzájemnou zápasovou bilanci proti Francouzi navýšil na 5–1. Jednalo se o první Wawrinkovu sezónu, v níž dosáhl na čtyři turnajové tituly.\n\n"}
{"id": "1141367", "url": "https://cs.wikipedia.org/wiki?curid=1141367", "title": "China Open 2015 – mužská dvouhra", "text": "China Open 2015 – mužská dvouhra\n\nDo soutěže mužské dvouhry na tenisovém turnaji China Open 2015 nastoupilo třicet dva hráčů. Trojnásobným obhájcem titulu byl první hráč světa Novak Djoković ze Srbska.\n\nVítězem dvouhry se stal Novak Djoković, jenž ve svém dvanáctém finále bez přerušení zdolal španělskou turnajovou trojku Rafaela Nadala za 1:30 hodin po dvousetovém průběhu 6–2 a 6–2. Počtem gamů se jednalo o nejhladší vítězství ve vzájemné sérii obou tenistů, v níž Srb snížil pasivní bilanci duelů na 22–23.\n\nV probíhající sezóně si Djoković připsal osmé turnajové vítězství, které představovalo padesátý šestý singlový titul na okruhu ATP Tour. Na China Open udržel i při šestém startu celkovou neporazitelnost, když všech 29 zápasů do nichž v Pekingu nastoupil, vyhrál. Za Nadalovým tenisovým rekordem, 31 vyhranými zápasy v řadě od premiérového startu (na French Open), tak zaostával pouze o dvě utkání.\n\n"}
{"id": "1141368", "url": "https://cs.wikipedia.org/wiki?curid=1141368", "title": "China Open 2015 – ženská dvouhra", "text": "China Open 2015 – ženská dvouhra\n\nDo soutěže ženské dvouhry na tenisovém turnaji China Open 2015 nastoupilo třicet šedesát hráček. Obhájkyní titulu byla ruská tenistka Maria Šarapovová, která se před zahájením odhlásila pro poranění levého předloktí.\n\nSemifinalistky z wuchanského turnaje Wuhan Open 2015, hraného v týdnu předcházejícím pekingské události – Angelique Kerberová, Garbiñe Muguruzaová, Roberta Vinciová a Venus Williamsová, obdržely volný los do druhého kola.\n\nVítězkou dvouhry se stala pátá nasazená Španělka Garbiñe Muguruzaová, jež ve finále zdolala švýcarskou turnajovou dvanáctku Timeu Bacsinszkou po dvousetovém průběhu 7–5 a 6–2. V probíhající sezóně si připsala premiérové turnajové vítězství, které představovalo druhý singlový titul na okruhu WTA Tour. Výhrou si zajistila první start na Turnaji mistryň a v průlomové sezóně ji po turnaji poprvé patřilo 4. místo, když na něm vystřídala Kvitovou.\n\nBacsinszká na pekingském turnaji vyhrála první zápas po šňůře pěti porážek. Bodový zisk za finále znamenal, že se stala čtvrtou Švýcarkou v historii, která se posunula do elitní světové desítky žebříčku WTA, a to na 10. příčku.\n\n"}
{"id": "1141370", "url": "https://cs.wikipedia.org/wiki?curid=1141370", "title": "Saint-Clément-à-Arnes", "text": "Saint-Clément-à-Arnes\n\nSaint-Clément-à-Arnes je francouzská obec v departementu Ardensko v regionu Grand Est. V roce 2012 zde žilo 106 obyvatel.\n\nObec leží u hranic departementu Ardensko s departementem Marne. Sousední obce jsou: Bétheniville (Marne), Hauviné, Saint-Hilaire-le-Petit (Marne), Saint-Martin-l'Heureux (Marne), Saint-Pierre-à-Arnes a Saint-Souplet-sur-Py (Marne).\n\nObcí protéká ve směru na západ říčka Arnes, která zhruba po 5 kilometrech se vlévá do říčky Suippe.\n\n\"Počet obyvatel\"\n"}
{"id": "1141372", "url": "https://cs.wikipedia.org/wiki?curid=1141372", "title": "Alexandr Klepikov", "text": "Alexandr Klepikov\n\nAlexandr Klepikov ( Александр Григорьевич Клепиков; * 23. května 1950, Leningrad) je bývalý sovětský veslař. Na Letních olympijských hrách 1976 v Montrealu získal zlatou medaili na čtyřce s kormidelníkem. Je též mistrem světa z roku 1975 na čtyřce s kormidelníkem.\n\n"}
{"id": "1141374", "url": "https://cs.wikipedia.org/wiki?curid=1141374", "title": "William C. Campbell", "text": "William C. Campbell\n\nWilliam Cecil Campbell (* 28. června 1930 Ramelton, hrabství Donegal) je americký biochemik a parazitolog, narozený v Irsku, který působí jako emeritní vědec na Drewově univerzitě. V letech 1957–1990 pracoval v Merckově institutu pro výzkum léčby (Merck Institute for Therapeutic Research).\n\nV roce 2015 obdržel spolu s japonským mikrobiologem Satošim Ómurou Nobelovu cenu za fyziologii nebo lékařství, když byly oceněny jejich objevy na poli nové léčby infekcí způsobených hlísticemi. Rozdělili si tak poloviční podíl. Druhá část připadla čínské farmakoložce Tchu Jou-jou za novátorskou terapii malárie.\n\nNarodil se roku 1930 v irském Rameltonu, ležícím v hrabství Donegal jako třetí syn dodavatele v zemědělství R. J. Campbella. V roce 1952 absolvoval zoologii na Trinitské koleji Dublinské univerzity. O pět později získal doktorát (Ph.D.) na University of Wisconsin.\n\nV období 1957–1990 působil na Merckově institutu pro výzkum léčby (Merck Institute for Therapeutic Research). Poté se přemístil na Drewovu univerzitu v newjerseyském Madisonu, v rámci programu vědců v důchodu, kteří vedou pregraduální studenty.\nV roce 1962 získal americké občanství. Za člena americké Národní akademie věd byl zvolen roku 2002 a o osm let později se přestěhoval do massachusettského North Andover.\n\nSpolu s japonským mikrobiologem Satošim Ómurou převzal Nobelovu cenu za fyziologii nebo lékařství, když byl oceněn přínos v podobě nové léčby parazitárních onemocnění způsobených hlísticemi. Omura se zabýval výzkumem půdních bakterií rodu \"Streptomyces\". Řadu jejích kmenů, produkujících potenciálně hledané látky, laboratorně kultivoval. Protiparazitární efekt takto extrahovaných látek posléze zkoumal Campbell. Účinků jakožto antiparazitika dosáhly makrocyklické laktony avermektiny (hlavní reprezentantem se stal ivermektin), které Světová zdravotnická organizace začala od 80. let dvacátého století masivně používat v léčbě proti onchocerciáze (říční slepotě), elefantiáze a dalším onemocněním.\n\nDruhá část Nobelovy prémie připadla čínské farmakoložce Tchu Jou-jou za novátorskou terapii malárie. Campbell se stal, po fyziku Ernestu Waltonovi, druhým irským vědcem, jenž Nobelovu cenu obdržel.\n\n"}
{"id": "1141386", "url": "https://cs.wikipedia.org/wiki?curid=1141386", "title": "Blitz (rozcestník)", "text": "Blitz (rozcestník)\n\nBlitz (z německého blesk) může označovat:\n\n\n\n\n"}
{"id": "1141391", "url": "https://cs.wikipedia.org/wiki?curid=1141391", "title": "Adžmán", "text": "Adžmán\n\nAdžmán ( ; ) je páté nejlidnatější město ve Spojených arabských emirátech. Je to hlavní město emirátu Adžmán a nachází se na pobřeží Perského zálivu. V roce 2010 mělo 250 000 obyvatel. Město tvoří souměstí (konurbaci) s městy Šardžá a Dubaj, která se nacházejí na jihozápadě. Toto souměstí se táhne podél pobřeží Perského zálivu.\n\nVývoj počtu obyvatel zachycuje tabulka:\n\n"}
{"id": "1141397", "url": "https://cs.wikipedia.org/wiki?curid=1141397", "title": "Kaple Panny Marie Sedmibolestné (Libotov)", "text": "Kaple Panny Marie Sedmibolestné (Libotov)\n\nKaple Panny Marie Sedmibolestné (někdy uváděná jako kaple svatého Kříže) je římskokatolická kaple v Libotově. Patří do farnosti Dvůr Králové nad Labem. Kaple je chráněna jako kulturní památka České republiky.\n\nPůvodně barokní kaple z roku 1778 byla rozšířena na západní straně roku 1862 a byla sjednocena novogotickou fasádou.\n\nPřed kaplí je kovový kříž s letopočtem 1857 a s německým textem přípomínajícím původní německé osídlení.\n\nBohoslužby se konají zhruba jen jednou ročně, během oslavy Dne obce.\n\n"}
{"id": "1141402", "url": "https://cs.wikipedia.org/wiki?curid=1141402", "title": "Stará Bôrová", "text": "Stará Bôrová\n\nStará Bôrová je osada v katastrálním území obce Sklabinský Podzámok v okrese Martin. Osada se nachází v údolí Borovského potoka pod vrchem Bôrová 690 m. Nadmořská výška osady je 442.2 m. Nachází se zde asi osm rodinných domů, ale podle dostupných informací jde o sídlo čistě rekreačního charakteru (tj nežijí zde žádní stálí obyvatelé). Osada nemá žádnou veřejnou budovu a ani autobusovou zastávku, ale vede sem elektrické vedení z osady Mestská Bôrová (u letiště Tomčány) a je zde kanalizace.\n\nV minulosti byla součástí panství hradu Sklabiňa. Osadu uvádí již Matej Bel ve svém díle \"Historicko-zeměpisné znalosti o súvekom Uhersku\", který pravidelně vycházel mezi lety 1735 až 1742. Píše o ní: \"Majer, vsazený do háje s bohatou alodiálnou půdou rodu Révayovcov. Její poloha je velmi výhodná. Obklopena je totiž jednak loukami, jednak obilnými poli a také lesy, v nichž, pokud je příznivý rok lze pozorovat bohatou úrodu jeleních parohů. Kdysi měla rozměrné a hojné rybníky. Po odvodnění změnily se na louky.\" Tento krátký zápis se uvádí také jako první písemná zmínka o osadě. Další je až z počátků 19. století. Byla zde i malá zvonice.\n\nDnes jde o zapomenutou osadu v lesích Velké Fatry, přestože o zdejší pozemky mají zájem chalupáři. Výše zmíněná zvonice byla zničena, zvon z ní se v současnosti nachází v kostele v obci Dražkovce. Osada je také východiskem turistických tras směrem na Sklabinský Podzámok a Turčianské Štiavničky. Nachází se zde i chráněný strom - lípa, kterou vidět z cesty, a solární elektrárna.\n\nNejlepší cesta je z městské části Košúty 1, odkud se pokračuje směrem na panelárnu, ještě při zahrádkářské osadě se odbočí směrem na bývalé JZD. Cesta dále nevede přes most, ale odbočkou doleva na asfaltovou cestu, která se po chvíli mění na polní. Tato stoupá přímo až do osady.\n\n"}
{"id": "1141404", "url": "https://cs.wikipedia.org/wiki?curid=1141404", "title": "Luis María Gonzaga de Casanova-Cárdenas y Barón", "text": "Luis María Gonzaga de Casanova-Cárdenas y Barón\n\nLuis María Gonzaga de Casanova-Cárdenas y Barón (24. dubna 1950, Madrid) je španělský šlechtic, vévoda z Maquedy a Santangela, markýz z Elche, hrabě z Lodosi hrabě z Valhermosa a hrabě z Monteagudo de Mendoza.\n\nNarodil se 24. dubna 1950 v Madridu jako poslední dítě Baltasara de Casanova-Cárdenas y de Ferrer a jeho manželky Maríi de los Dolores Barón y Osorio de Moscoso, vévodkyně z Maquedy.\n\nStal se rytířem Real Maestranza de Caballería de Valencia, Real Cuerpo de la Nobleza de Cataluña a Real Hermandad del Santo Cáliz de Valencia.\n\nDne 21. června 1980 se v Pöckingu oženil s arcivévodkyní a princeznou Monikou Habsbursko-Lotrinskou, dcerou korunního prince Otto von Habsburga a princezny Reginy Sasko-Meiningenské. Spolu mají čtyři děti:\n\n"}
{"id": "1141410", "url": "https://cs.wikipedia.org/wiki?curid=1141410", "title": "Iréne Ekelundová", "text": "Iréne Ekelundová\n\nIréne Michelle Ekelund (* 8. března 1997 Pákistán) je švédská sprinterka, mistryně světa do 17 let v běhu na 200 metrů.\n\nJejí otec je Švéd, matka pochází z Angoly. Narodila se v Pákistánu, kde její rodiče pracovali pro OSN. Žije v Karlstadu, kde studuje střední školu, závodí za klub Malmö Allmänna Idrottsförening, jejím trenérem je Lasse Eriksson.\n\nNa Mistrovství světa v atletice do 17 let 2013 v Doněcku skončila pátá na 100 metrů a vyhrála na 200 metrů, byl to historicky první titul pro švédskou sprinterku. Vyhrála také dvoustovku na závodech severských zemí Nordenkampen ve Växjö a stala se seniorskou halovou mistryní Švédska na 60 m i na 200 m. Na Mistrovství světa juniorů v atletice 2014 v Eugene skončila šestá na stovce a druhá na dvoustovce. Jejím prvním seniorským šampionátem bylo Mistrovství Evropy v atletice 2014 v Curychu, kde skončila na 200 m v semifinále a se švédskou štafetou na 4×100 m obsadila šesté místo. Na Halovém mistrovství Evropy v atletice 2015 v Praze byla na 60 m vyřazena v semifinále. Na Mistrovství světa v atletice 2015 se nekvalifikovala.\n\n\n"}
{"id": "1141416", "url": "https://cs.wikipedia.org/wiki?curid=1141416", "title": "Satoši Ómura", "text": "Satoši Ómura\n\nSatoši Ómura, (* 12. července 1935 Nirasaki, prefektura Jamanaši) je japonský biochemik, který působí jako emeritní profesor na Kitasatově univerzitě v tokijském Minatu a také v pozici profesora chemie na Wesleyanově univerzitě v connecticutském Middletownu.\n\nV roce 2015 obdržel spolu s americko-irským parazitologem Williamem C. Campbellem Nobelovu cenu za fyziologii nebo lékařství, když byly oceněny jejich objevy na poli nové léčby infekcí způsobených hlísticemi. Rozdělili si tak poloviční podíl. Druhá část připadla čínské farmakoložce Tchu Jou-jou za novátorskou terapii malárie.\n\nV roce 1963 absolvoval chemii na univerzitě v Jamanaši. Magisterský stupeň studia ukončil na Tokyo University of Science. Postgraduální titul (Ph.D.) pak nejdříve získal roku 1968 ve farmakologii na Tokijské univerzitě. Druhý doktorát obdržel v oboru chemie roku 1970 na Tokyo University of Science.\n\nOd roku 1965 působil jako vědec na Kitasatově institutu a přednášel na Kitasatově univerzitě v tokijském Minatu. Obě instituce byly v roce 2008 sloučeny. Prezidentem institutu se stal roku 1990 a k roku 2015 zde pracoval jako emeritní profesor. Mimoto byl v roce 2005 jmenován profesorem chemie na Wesleyanově univerzitě v connecticutském Middletownu.\n\nVe vědecké dráze se spolupodílel na vývoji léčiv vyrobených z aktivních látek přirozeně se vyskytujících v mikroorganismech. Objevil třináct nových bakteriálních rodů, včetně \"Kitasatosporia\", \"Longispora\" a \"Arbophoma\", a také čtyřicet dva kmenů. Extrahoval přes 470 organických sloučenin, řadu z nich s jedinečnou chemickou strukturou, které byly využity jako antibiotika.\n\nSpolu s americko-irským parazitologem Williamem C. Campbellem převzal Nobelovu cenu za fyziologii nebo lékařství, když byl oceněn přínos v podobě nové léčby parazitárních onemocnění způsobených hlísticemi. Profesně se zabýval výzkumem půdních bakterií rodu \"Streptomyces\". Z něho se mu podařilo izolovat kmen \"Streptomyces avermitilis\", produkující makrocyklické laktony avermektiny, u nichž byly prokázány antiparazitární účinky. Campbell následně vyvinul léčiva, jejichž hlavním reprezentantem se stal ivermektin. Světová zdravotnická organizace začala avermektiny masivně používat od 80. let dvacátého století v léčbě proti onchocerciáze (říční slepotě), elefantiáze a dalším parazitárním onemocněním.\n\nDruhá část Nobelovy prémie připadla čínské farmakoložce Tchu Jou-jou za novátorskou terapii malárie.\n\n\n\n\n"}
{"id": "1141417", "url": "https://cs.wikipedia.org/wiki?curid=1141417", "title": "František Vysocký", "text": "František Vysocký\n\nFrantišek Vysocký (9. května 1921 Levoča – 10. dubna 1986 tamtéž) byl slovenský fotbalový útočník.\n\nV československé lize hrál za Jednotu Košice, dal 1 gól. Za slovenskou reprezentaci nastoupil v 6 utkáních a dal 2 góly. Je nejmladším slovenským reprezentantem, hrál za Slovensko poprvé ve věku 18 let a 110 dní. Ve slovenské lize hrál za FC Vrútky a OAP Bratislava (mistr ligy 1942/43).\n\n\n"}
{"id": "1141421", "url": "https://cs.wikipedia.org/wiki?curid=1141421", "title": "Mathias Kaltenegger", "text": "Mathias Kaltenegger\n\nMathias Kaltenegger (12. února 1845 Oberandritz – 22. prosince 1916 Baden) byl rakouský politik německé národnosti, v 2. polovině 19. století poslanec Říšské rady ze Štýrska.\n\nPůsobil jako majitel mlýna v Oberandritz.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1885 za kurii venkovských obcí ve Štýrsku, obvod Štýrský Hradec, Voitsberg atd. Mandát obhájil ve volbách roku 1891 a volbách roku 1897. Ve volebním období 1885–1891 se uvádí jako Mathias Kaltenegger, majitel mlýna, bytem Oberandritz.\n\nNa Říšské radě se po volbách roku 1885 uvádí jako člen poslaneckého Liechtensteinova klubu, který byl katolicky konzervativně orientován. Po volbách roku 1891 patřil do konzervativního Hohenwartova klubu (neboli Strana práva).\n\nByl výrazně konzervativně orientován. Prosazoval obnovení vlivu katolické církve ve školství. Poté, co prošla Badeniho volební reforma, se stáhl z politického života.\n\nZemřel v prosinci 1916.\n"}
{"id": "1141422", "url": "https://cs.wikipedia.org/wiki?curid=1141422", "title": "Džungarský Alatau", "text": "Džungarský Alatau\n\nDžungarský Alatau (kazašsky Жетісу Алатауы, pohoří sedmi řek, rusky Джунгарский Алатау, čínsky 准格尔阿拉特, pinyin Zhǔngéěr Ālātè, český přepis Čun-ke-er A-la-tche, mongolsky Алаг Уул) je horské pohoří ve střední Asii, považované buď za součást Ťan-šanu , nebo za samostatné pohoří. Táhne se západovýchodním směrem mezi řekou Karašal a Džungarskou bránou podél kazašsko-čínské hranice. Ze západu a severu je obklopeno Balchašsko-alakolskou pánví, ze severovýchodu jej Džungarská brána odděluje od pohoří Tarbagataj, z východu je obklopeno Džungarskou pánví, na jihovýchodě navazuje u jezera Sayram na pohoří Borohoro a z jihu je od Zailijského Alatau odděleno údolím řeky Ili. Dosahuje délky zhruba 350 km a šířky 50 - 190 km. Nejvyšším vrcholem s nadmořskou výškou 4622 metrů je štít nazývaný Alagordy, Besbaskan nebo Pik Semjonova Ťanšanského.\n\nDžungarský Alatau se skládá z několika paralelních hřbetů, z nichž hlavní leží na severu a tvoří hranici mezi Čínou a Kazachstánem. V tomto hlavním hřebenu se také nachází nejvyšší vrchol pohoří. Jižně od hlavního hřebene se nacházejí hřbety Toksanbaj a Bežintau, které jsou od hlavního hřbetu oddělené údolími řek Koksu a Boro-tala. S hlavním hřebenem je spojuje krátký poledníkový hřeben, tvořící rozvodí mezi těmito řekami. Tyto hřbety pak také na východě navazují na pohoří Borohoro. Ještě jižněji se nachází hřeben Tyškantau, dosahující výšky až 4359 metrů.\n\nDžungarský Alatau byl vyvrásněn v paleozoiku zejména hercynským vrásněním. V průběhu mezozoika a paleogénu byl povrch zarovnán do podoby platformy a poté od neogénu vyzdvižen podél zlomových linií. Pro reliéf pohoří jsou tak typické zbytky starého peneplénu vyzdvižené do výšek 3 - 4 km, a tvořící stupňovité plošiny - syrty. Většina vrcholů je tvořena výstupy žul. Zastoupeny jsou také metamorfované břidlice středního a mladšího paleozoika, méně často metamorfované paleozoické pískovce či vápence. Podhorské tektonické deprese jsou vyplněny třetihorními a čtvrtohorními usazeninami.\n\nVyšší části pohoří jsou zaledněné, sněžná čára se pohybuje ve výškách od 3200 na severních svazích do 3800 m na jižních svazích . Celková plocha zalednění je 900 nebo 1000 km . Ledovce dosahují délek až 8 km.\n\nV Džungarském Alatau jsou zastoupeny všechny výškové vegetační stupně. Pohoří se zvedá z okolních stepí a polopouští. Ve výškách 1500 - 2400 metrů se na severních svazích nacházejí lučně-lesní společenstva tvořená smrkem Schrenkovým (\"Picea schrenkiana\") a jedlí sibiřskou (\"Abies sibirica\") se zastoupením břízy, osiky a divoké jabloně. Výše, v subalpinské zóně, se nacházejí pestré trávníky s kakosty a psárkou a s keřovitými porosty jalovce (\"Juniperus turkestanica\"). Od výšek 2750 metrů je pak řídká alpinská vegetace.\n"}
{"id": "1141424", "url": "https://cs.wikipedia.org/wiki?curid=1141424", "title": "Gustav Kokoschinegg", "text": "Gustav Kokoschinegg\n\nGustav Kokoschinegg (21. července 1837 Vitanje – 16. února 1928 Štýrský Hradec) byl rakouský právník a politik německé národnosti, v 2. polovině 19. století poslanec Říšské rady ze Štýrska.\n\nPůsobil jako advokát ve Štýrském Hradci.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách roku 1889 za kurii městskou ve Štýrsku, obvod Maribor, Slovenska Bistrica atd. Nastoupil 14. března 1889 místo Karla Ausserera. Mandát obhájil ve volbách roku 1891. Ve volebním období 1885–1891 se uvádí jako Dr. Gustav Kokoschinegg, soudní a dvorní advokát, bytem Štýrský Hradec.\n\nNa Říšské radě se roku 1889 uvádí jako člen nacionalistického poslaneckého klubu Deutschnationale Vereinigung. Členem Deutschnationale Vereinigung byl i v roce 1890 a po volbách roku 1891.\n"}
{"id": "1141425", "url": "https://cs.wikipedia.org/wiki?curid=1141425", "title": "Citroën Axel", "text": "Citroën Axel\n\nCitroën Axel je malý automobil vyráběný rumunskou automobilkou Oltcit v letech 1984 až 1990. Šlo o výsledek dohody mezi automobilkou Citroën a rumunskou vládou. Během 6 let výroby bylo vyrobeno 60 184 kusů. Automobily určené pro země východního bloku, Velkou Británii a Německo se prodávaly pod značkou Oltcit.\n\nV roce 1976 rumunská organizace pro rozvoj automobilového průmyslu s automobilkou Citroën uzavřela dohodu, jejíž cílem byla industrializace Rumunska. Citroën dodal zařízení a technické znalosti (know-how) v oblasti výroby malých automobilů. Model Oltcit se měl v Rumunsku prodávat již v roce 1980, ale díky byrokratickým chybám přišel o pár let později. Název Oltcit je spojením a zkrácením slov Olténie (historická oblast Rumunska) a Citroën. \n\nPo pádu komunismu a ukončení dohody s Rumunskem byl Oltcit v roce 1991 přejmenován na Oltena. Výroba automobilů nesoucí nový název Oltena pokračovala až do roku 1996.\n\nVozy pod názvem Citroën Axel se prodávaly ve Francii, v Belgii, Nizozemsku, Rakousku a Itálii a tvořily alternativu ke stárnoucímu lidovému modelu 2CV.\n\nAutomobil vycházel z prototypu pod označením Y z roku 1974 z něhož měl vycházet i model Visa, ale ten byl v té době zamítnut automobilkou Peugeot, která vlastní Citroen. Až z pozdějšího projektu VD vycházel model Visa a navzdory podobnosti téměř nemají modely Axel (Oltcit) a Visa shodné žádné části. Shodná je pouze jedna motorizace a to dvouválcový plochý motor, jenž vznikl úpravou malého boxeru z Citroënu 2CV.\n\nAutomobily Axel měly nízkou kvalitu a jejich výroba skončila v roce 1990 spolu s lidovým modelem 2CV.\n\nZážehové (Benzín)\n\n\n"}
{"id": "1141428", "url": "https://cs.wikipedia.org/wiki?curid=1141428", "title": "Hubertus, hrabě z Kagenecku", "text": "Hubertus, hrabě z Kagenecku\n\nHubertus z Kagenecku (* 10. srpna 1940, Wittlich) je německý šlechtic a hrabě z Kagenecku.\n\nNarodil se 10. srpna 1940 ve Wittlichu, jako první syn Franze Josepha, hraběte z Kagenecku a jeho manželky princezny Alžběty Marie Bavorské.\n\nDne 25. listopadu 1964 se oženil s Kristou Wöhrl. Poté se rozvedli.\n\nDne 28. srpna 1969 se oženil s Ericou Mithoefer. Poté se rozvedli.\n\nDne 22. července 1983 se v Mnichově oženil s Karin Waas. Poté se rozvedli.\n\nDne 22. října 1994 se na Floridě v Naplesu oženil s arcivévodkyní a princeznou Michaelou Habsbursko-Lotrinskou. Roku 1998 se spolu rozvedli.\n\nV současnosti nemá žádného potomka.\n\n"}
{"id": "1141431", "url": "https://cs.wikipedia.org/wiki?curid=1141431", "title": "Adalbert Kottulinsky", "text": "Adalbert Kottulinsky\n\nAdalbert Kottulinsky (5. června 1847 Štýrský Hradec – 20. listopadu 1904 Neudau) byl rakouský šlechtic a politik německé národnosti, v 2. polovině 19. století poslanec Říšské rady ze Štýrska.\n\nPůsobil jako statkář. Zajímal se o umění. Jeho manželkou byla od roku 1884 baronka Theodora Mayr von Meinhof.\n\nPůsobil i jako poslanec Říšské rady (celostátního parlamentu Předlitavska), kam usedl doplňovacích volbách roku 1889 za kurii velkostatkářskou ve Štýrsku. Slib složil 6. prosince 1889. Ve volebním období 1885–1891 se uvádí jako hrabě Adalbert Kottulinsky, c. k. komoří a statkář, bytem Štýrský Hradec.\n\nNa Říšské radě se připojil ke klubu Sjednocené německé levice, do kterého se spojilo několik ústavověrných proudů.\n\nOd roku 1895 až do své smrti pak byl doživotním členem Panské sněmovny (nevolená horní komora Říšské rady).\n\nZemřel po krátké nemoci v listopadu 1904.\n"}
{"id": "1141438", "url": "https://cs.wikipedia.org/wiki?curid=1141438", "title": "Jan Měchura (advokát)", "text": "Jan Měchura (advokát)\n\nJan Měchura, též Johann Miechura (1774 Praha – 18. dubna 1852 Praha), byl zámožný pražský advokát a statkář, tchán Františka Palackého.\n\nNarodil se jako syn pražského měšťana Antonína Měchury, původem ze Slaník, a jeho ženy Aloisie Wittich von Streitfeld, která pocházela ze staré pražské rodiny povýšené v 17. století do šlechtického stavu. Vystudoval právnickou fakultu pražské univerzity a stal se zemským advokátem. Advokátní praxí a prvním sňatkem nabyl značného majetku – roku 1809 koupil panství Otín a přestavěl tamější tvrz na empírový zámek, roku 1818 přikoupil k vesnicím Otínu, Předslavi a Habarticím dvůr Chuchli. Roku 1829 potom zakoupil velkostatek Lobkovice. Vyženil také MacNevenův palác v Praze, kde vedl jeden z nejvýznamnějších pražských salonů 19. století, který po něm převzala jeho dcera Terezie a zeť František Palacký.\n\nByl dvakrát ženatý. Poprvé se oženil s Marií Lankischovou z Hornic (1782–1813), dcerou rytíře Josefa Antona Lankisch von Hornitz (bratrance Jana Jeníka z Bratřic – častého návštěvníka Měchurova salonu). Měli spolu čtyří děti:\n\n\n\nS druhou manželkou Aloisií Hlouškovou (1789) měli dvě děti:\n\nRodina byla katolického vyznání, národnostně nevyhraněná, mluvilo se pouze německy. Zlé jazyky Františku Palackému vyčítaly, že se přiženil do rodiny, kde se \"vlastenčilo po německu\".\n\nRodina bydlela na Novém Městě ve zděděném Mac Nevenově paláci v Pasířské (později Palackého) ulici 7 (čp.719/II). Bydlely tam s nimi rodiny Palackých, Riegerů, kuchařka a kočí Josef Vácha. Jako víkendové sídlo rodina užívala Červený dům v Libni (Malovaný lis), letní čas trávila na některém ze svých zámků: Otín, Chocomyšl nebo Lobkovice u Mělníka.\n\nPozůstalost je uložena v Národním muzeu; sestává z tisků, parte, jednoho portrétu, dvou kusů nábytku a několika umělecko-řemeslných drobností. Podle stříbrného odznaku /přívěsku) svobodného zednáře se usuzuje, že Jan Měchura byl členem pražské zednářské lóže. \n"}
{"id": "1141441", "url": "https://cs.wikipedia.org/wiki?curid=1141441", "title": "Československá basketbalová liga žen - konečná celková tabulka", "text": "Československá basketbalová liga žen - konečná celková tabulka\n\nČeskoslovenská basketbalová liga žen byla v Československu nejvyšší ligovou basketbalovou soutěží žen.\n\nKompletní konečná celková dlouhodobá tabulka obsahuje výsledky v Československé basketbalové lize žen za období sezón 1945/46 až 1992/93\n\n\n"}
{"id": "1141443", "url": "https://cs.wikipedia.org/wiki?curid=1141443", "title": "Franz Joseph, hrabě z Kagenecku", "text": "Franz Joseph, hrabě z Kagenecku\n\nFranz Joseph z Kagenecku (8. ledna 1915, Berlín – 29. prosince 1941, Kalinin) byl německý šlechtic a hrabě z Kagenecku.\n\nNarodil se 8. ledna 1915 v Berlíně, jako syn Karla Marquarda Viktora, hraběte z Kagenecku a Marie, baronesy ze Schorlemeru.\n\nDne 6. května 1939 se v Mnichově oženil s princeznou Alžbětou Marií Bavorskou dcerou prince Alfonse Bavorského a princezny Louise Orleánské. Jejich vztah dal život třem dětem:\n\nZemřel 29. prosince 1941 v Kalininu, když bojoval jako voják v přední části Moskvy.\n\n"}
{"id": "1141444", "url": "https://cs.wikipedia.org/wiki?curid=1141444", "title": "Franz Morsey", "text": "Franz Morsey\n\nFranz Morsey (23. ledna 1854 Hohenbrugg – 3. ledna 1926 Štýrský Hradec) byl rakouský šlechtic a politik německé národnosti, v 2. polovině 19. století poslanec Říšské rady ze Štýrska.\n\nPůsobil jako statkář.\n\nPůsobil i jako poslanec Říšské rady (celostátního parlamentu Předlitavska), kam usedl doplňovacích volbách roku 1890 za kurii venkovských obcí ve Štýrsku, obvod Feldbach, Radkersburg atd. Slib složil 4. prosince 1890. Mandát obhájil ve volbách roku 1891. Do parlamentu se vrátil ve volbách roku 1901, nyní za všeobecnou kurii ve Štýrsku, obvod Feldbach, Radkersburg, Leibnitz atd. Mandát obhájil i ve volbách roku 1907, konaných poprvé podle rovného a všeobecného volebního práva (obvod Štýrsko 19). Ve volebním období 1885–1891 se uvádí jako svobodný pán Franz von Morsey, statkář, bytem zámek Hohenbrugg.\n\nPo volbách roku 1891 patřil do konzervativního Hohenwartova klubu (neboli Strana práva). V únoru 1896 se na Říšské radě uvádí mezi členy nové poslanecké frakce Katolické lidové strany. Po volbách roku 1907 usedl do poslaneckého klubu Křesťansko-sociální sjednocení (Křesťansko sociální strana).\n\nPozději byl členem Panské sněmovny (nevolená horní komora Říšské rady).\n\nZemřel v lednu 1926.\n"}
{"id": "1141446", "url": "https://cs.wikipedia.org/wiki?curid=1141446", "title": "Božena Miklošovičová", "text": "Božena Miklošovičová\n\nBožena Miklošovičová roz. Štrbáková (* 27. února 1949, Bratislava) je československá hráčka basketbalu. Je vysoká 169 cm. Je zařazena na čestné listině mistrů sportu (1974). Jejím manželem je hokejista Miroslav Miklošovič.\n\nV basketbalovém reprezentačním družstvu Československa v letech 1970 až 1980 hrála celkem 135 utkání a má významný podíl na dosažených sportovních výsledcích. Zúčastnila se Olympijských her 1976 (Montreal, Kanada) - 4. místo (kapitánka družstva) a čtyř Mistrovství Evropy 1972, 1974, 1976, 1980, na nichž získala dvě stříbrné medaile za druhá místa v letech 1974 a 1976 a bronzovou medaili za třetí místo v roce 1972.\n\nV československé basketbalové lize žen hrála celkem 14 sezón (1968-1982), z toho 13 sezón za družstvo Slovan Bratislava, s nímž získala v ligové soutěži jedno druhé místo (1979), čtyři třetí místa (1971, 1976-1978). Jednu sezónu 1981/82 hrála za SCP Ružomberok. V letech 1974-1977 byla třikrát vybrána do All-Stars - nejlepší pětice hráček československé ligy a také třikrát jako nejlepší hráčka Slovenska. Je na 9. místě v dlouhodobé tabulce střelkyň československé ligy žen za období 1963-1993 s počtem 3974 bodů. S klubem se zúčastnila 2 ročníků Poháru vítězů pohárů - Ronchetti Cup s nímž v roce 1978 v semifinále vyřadila BSE Budapešť a ve finále prohrála s Levski Spartak Sofia (Bulharsko) 50:49, tedy o jediný bod. V roce 1979 v semifinále prohrála s Levski Spartak Sofia (Bulharsko). V roce 2000 Slovenskou basketbalovou asociací byla vyhlášena na 4. místě ankety o nejlepší hráčku basketbalu Slovenska 20. století.\n\n\nje uveden počet zápasů (vítězství - porážky) a celkový výsledek v soutěži\n\n\n\n\n"}
{"id": "1141447", "url": "https://cs.wikipedia.org/wiki?curid=1141447", "title": "Atigun Pass", "text": "Atigun Pass\n\nAtigun Pass je vysokohorský průsmyk v pohoří Brooks Range na Aljašce, který se nachází na čele Rietrich River v nadmořské výšce 1444 m. Průsmyk je místem, kde Dalton Highway překračuje Kontinentální předěl (na míli 244) a je nejvyšším průsmykem na Aljašce, který je udržován po celý rok.\n\nPrůsmyk je často uváděn ve třetí a čtvrté sezóně reality show \"Trucky na ledu\" kanálu History Channel, která se zaměřuje na jízdy řidičů kamionů na aljašské Dalton Highway.\n"}
{"id": "1141449", "url": "https://cs.wikipedia.org/wiki?curid=1141449", "title": "Julius Moscon", "text": "Julius Moscon\n\nJulius Franz Alfred Moscon (30. dubna 1839 Terst – 15. ledna 1927 Pišece) byl rakouský šlechtic a politik německé národnosti, na přelomu 19. a 20. století poslanec Říšské rady ze Štýrska.\n\nPůsobil jako statkář na zámku Pišece. V květnu 1864 se v Záhřebu oženil s baronkou Idou Ozegovic. Měli dceru Marii Assuntu.\n\nOd roku 1878 zasedal jako poslanec Štýrského zemského sněmu, kde byl řazen mezi ústavověrné velkostatkáře.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1885 za kurii velkostatkářskou ve Štýrsku. Ve volebním období 1885–1891 se uvádí jako svobodný pán Julius Franz von Moscon, c. k. komoří a statkář, bytem Pišece. Do parlamentu se vrátil v doplňovacích volbách roku 1894 za velkostatkářskou kurii ve Štýrsku. Nastoupil 26. listopadu 1894 místo Franze Attemse. Ve volebním období 1891–1897 se uvádí jako svobodný pán Alfred von Moscon, c. k. komoří a statkář, bytem Pišece. Mandát obhájil v řádných volbách roku 1897 a volbách roku 1901.\n\nNa Říšské radě se po volbách roku 1885 uvádí jako člen poslaneckého klubu Sjednocené levice, do kterého se spojilo několik ústavověrných proudů. V roce 1887 se uvádí jako člen poslanecké frakce Deutschösterreichischer Club (Německorakouský klub), která sdružovala umírněnou část německého ústavověrného tábora. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. V roce 1901 je řazen mezi ústavověrné velkostatkáře.\n"}
{"id": "1141450", "url": "https://cs.wikipedia.org/wiki?curid=1141450", "title": "Alžběta Marie Bavorská", "text": "Alžběta Marie Bavorská\n\nAlžběta Marie Bavorská (celým jménem: \"Elisabeth Maria Anna Henriette Josepha Sophie Amalia Ferdinanda Ludovika Antonia Theresia Kreszentia Ala Ghislane\"; 10. října 1913, Mnichov – 3. března 2005) byla německá pricezna z rodu Wittelsbachů a hraběnka z Kagenecku.\n\nNarodila se 10. října 1913 v Mnichově, jako dcera prince Alfonse Bavorského a jeho manželky princezny Louise Orleánské.\n\nDne 6. května 1939 se v zámku Nymphenburg vdala za Franze Josepha, hraběte z Kagenecku. Spolu měli tři děti:\n\nPoté co její manžel zemřel v boji roku 1941, dne 9. května 1944 se civilně vdala za Ernesta Küstnera a 6. června se udála jejich církevní svatba. Dne 13. srpna 1953 se rovedli. Spolu měli:\n\nZemřela 3. března 2005.\n\n"}
{"id": "1141452", "url": "https://cs.wikipedia.org/wiki?curid=1141452", "title": "Filip Horký", "text": "Filip Horký\n\nFilip Horký (* 26. listopadu 1991) je český novinář a moderátor. Z České televize přešel do DVTV a následně do Seznam Zpráv, v letech 2018 až 2019 byl vedoucím zpravodajství Televize Seznam.\n\nPochází z rodiny lékaře, matka se věnuje rétorice a neverbální komunikaci. Vystudoval nejprve česko-italské gymnázium v Praze, poté se hlásil na žurnalistiku na Univerzitě Karlově, ale neuspěl. Na podzim roku 2015 začal studovat bakalářský obor Mezinárodní vztahy a evropská studia na Metropolitní univerzitě Praha. \n\nOd 16 let, mezi roky 2008 a 2013, psal články o fotbale pro server \"Eurofotbal\", zejména z české ligy a Bundesligy. Od ledna 2010 do října 2015 pracoval v České televizi, kam se dostal podle vlastního vyjádření přes kontakt na Kateřinu Nekolnou z \"Branek, bodů, vteřin\" a díky náboru nových lidí pro Zimní olympijské hry 2010 ve Vancouveru. Do února 2013 zde pracoval jako sportovní reportér, poté jako redaktor zpravodajství ČT24. Působil jako parlamentní zpravodaj, později přešel do ranního Studia 6. Populárním se stal díky rychlému zpravodajství o událostech ukrajinského Majdanu.\n\nPo odchodu Horkého z České televize oznámila 21. října 2015 internetová televize DVTV jeho příchod na pozici pracovně nazvanou „létající reportér“. Rozšířil tak tým založený na dvojici někdejších osobností České televize Daniely Drtinové a Martina Veselovského. Oproti dosavadním diskusním formátům DVTV se měl zaměřit více na zpravodajský obsah. Od února 2017 také moderoval živé vysílání DVTV Forum.\n\nV září 2017 Filip Horký ohlásil svůj odchod z DVTV ke společnosti Seznam.cz a jejím Seznam Zprávám. Tam připravoval publicistický pořad \"Obzor Filipa Horkého\". Zhruba po roce působení obsadil pozici vedoucího televizního zpravodajství Televize Seznam. V říjnu 2019 oznámil odchod z tohoto média. Již v září téhož roku server \"Info.cz\" spekuloval o jeho přechodu do vznikající CNN Prima News, což však sám Horký rozporoval. Před koncem listopadu téhož roku byl oznámen jeho prosincový nástup do české firmy Livesport k projektu agregátoru zpravodajství \"FlashNews\".\n\nJe velmi aktivní na sociálních sítích, koncem srpna 2015 jeho účet na Twitteru sledovalo přes 16 tisíc lidí, koncem ledna 2016 už to bylo necelých 30 tisíc, v červenci 2017 kolem 62 tisíc lidí. V květnu 2016 také získal spolu s blogerkou Do Thu Trang ocenění Novinářská křepelka 2015 pro novináře do 33 let „za poctivou novinařinu, entuziasmus a inovativní přístup“.\n\nV roce 2017 se objevil ve výběru osobností „30 pod 30“ magazínu \"Forbes\".\n\n"}
{"id": "1141459", "url": "https://cs.wikipedia.org/wiki?curid=1141459", "title": "Anna Kotočová-Janoštinová", "text": "Anna Kotočová-Janoštinová\n\nAnna Kotočová roz. Janoštinová (* 6. dubna 1968 Trstená) je československá hráčka basketbalu. Je vysoká 189 cm. Je zařazena na čestné listině mistrů sportu. V roce 2000 Slovenskou basketbalovou asociací byla vyhlášena za vítěze ankety o nejlepší hráčku basketbalu Slovenska 20. století.\n\nPatřila mezi opory basketbalového reprezentačního družstva Československa, za které v letech 1984 až 1992 hrála celkem 203 utkání a má významný podíl na dosažených sportovních výsledcích. Zúčastnila se dvakrát Olympijských her 1988 (Soul, Jižní Korea) – 8. místo, 1992 (Barcelona, Španělsko) – 6. místo, dvakrát kvalifikace na Olympijské hry 1988 (Malajsie) – 5. místo a 1992 (Vigo, Španělsko) – postup na OH 1992, dvou Mistrovství světa 1986 Moskva – 4. místo a 1990 Kuala Lumpur, Malajzie – 4. místo, tří Mistrovství Evropy 1985 v Itálii – 4. místo, 1987 ve Španělsku – 4. místo, 1989 v Bulharsku – 2. místo, na nichž získala stříbrnou medaili za druhé místo v roce 1989. Na Mistrovství Evropy juniorek do 18 let v roce 1984 (Španělsko) s družstvem Československa získala bronzovou medaili za třetí místo. Za reprezentační družstvo Slovensko hrála na Olympijských hrách 2000 (Sydney, Austrálie) – 7. místo, na dvou Mistrovství světa 1994 (Sydney, Austrálie) – 5. místo a 1998 (Berlín, Německo) – 8. místo, na pěti Mistrovství Evropy 1993 (Perugia, Itálie) – 3. místo, 1995 (Praha) – 4. místo, 1997 (Budapešť, Maďarsko) – 2. místo, 1999 (Poznaň, Polsko) – 4. místo a 2001 – semifinálová část.\nV Evropských pohárech klubů hrála Ronchetti Cup 2 ročníky 1988-1990 za Slavia Banská Bystrica (1990 čtvrtfinálová skupina), 3 ročníky 1991-1994 za Basket Astarac Mirande (Francie) a 2 ročníky 1994-1996 za CJM Bourges Basket (vítěz poháru 1995). Dále hrála 5 ročníků Euroligy žen 1996-2001 za CJM Bourges Basket s nímž byla vítězem Euroligy 1997, 1998 a 2001 a finalistou (2. místo) v roce 2000.\n\nV československé basketbalové lize žen hrála celkem 6 sezón (1984-1990) za družstvo Slavia PF Banská Bystrica, s nímž získala titul mistra Československa 1990 a dva tituly vicemistra (1988, 1989) a jedno čtvrté místo (1986). V letech 1986-1989 byla čtyřikrát vybrána do nejlepší pětice hráček československé ligy. Je na 34. místě v dlouhodobé tabulce střelkyň československé basketbalové ligy žen za období 1963-1993 s počtem 2613 bodů. Byla na 2. místě ankety o najlepší basketbalistku Slovenska za rok 1986, vítězem ankety v letech 1987, 1988, 1997, 2000. . V zahraničí hrála ve Francii za kluby Basket Astarac Mirande (1990-1994) a CJM Bourges Basket (1994-2001), se kterým byla 6x mistrem Francie (1995 až 2000).\n\n\n\n\n\n\nčesky\n{en}\n"}
{"id": "1141460", "url": "https://cs.wikipedia.org/wiki?curid=1141460", "title": "Slavomír Galbavý", "text": "Slavomír Galbavý\n\nSlavomír Galbavý (* 8. prosince 1968) je bývalý český fotbalista, útočník.\n\nV československé lize hrál za Slavia Praha. Nastoupil v 5 ligových utkáních. Ve druhé nejvyšší soutěži hrál i za LIAZ Jablonec.\n\n\n"}
{"id": "1141466", "url": "https://cs.wikipedia.org/wiki?curid=1141466", "title": "Karl Marquard Viktor, hrabě z Kagenecku", "text": "Karl Marquard Viktor, hrabě z Kagenecku\n\nKarl Marquard Viktor z Kagenecku (10. května 1871, Munzingen – 23. dubna 1967, Bleichheim) byl německý šlechtic, hrabě z Kagenecku a plukovník Německého císařství.\n\nNarodil se 10. května 1871 v Munzingenu, jako syn Heinricha Julia, hraběte z Kagenecku a jeho manželky baronesy Anny Huber von Gleichenstein. Jako mladý muž vstoupil do císařské armády. Roku 1891 byl povýšen na poručíka. Později převzal post pobočníka císaře Viléma II. Dne 24. prosince 1908 byl povýšen na major a 27. ledna 1914 na podplukovníka.\n\nDne 18. srpna 1916 byl povýšen na plukovníka a jmenován velitelem 28. brigády jezdectva. Později byl chycen kanadskými vojáky a držen do konce války v zajetí v internačním táboře pro německé důstojníky.\n\nJeho manželkou byla Marie, baronesa ze Schorlemeru. Spolu měli 6 dětí:\n\nZemřel 23. dubna 1967 v Bleichheimu.\n\n"}
{"id": "1141469", "url": "https://cs.wikipedia.org/wiki?curid=1141469", "title": "Marie, baronesa ze Schorlemeru", "text": "Marie, baronesa ze Schorlemeru\n\nMarie ze Schorlemeru (1. září 1888, Neuss – 28. září 1959, Kenzingen) byla německá šlechtična, baronesa ze Schorlemeru a hraběnka z Kagenecku.\n\nNarodila se 1. září 1888 v Neussu, jako dcera barona Klemense, barona z Schorlemer-Lieser a jeho manželky Marie Puricelli.\n\nVdala se za Karla Marquarda Viktora, hraběte z Kagenecku. Spolu měli šest dětí:\n\nZemřela 28. září 1959 v Kenzingenu.\n\n"}
{"id": "1141471", "url": "https://cs.wikipedia.org/wiki?curid=1141471", "title": "Amebelodon", "text": "Amebelodon\n\nAmebelodon je vyhynulý rod chobotnatců, který žil na konci miocénu. Měl dva páry klů: zatímco jeden pár vyrůstal z horní čelisti jako u recentních slonů, kly vyrůstající z dolní čelisti rostly těsně vedle sebe, byly široké a zploštělé. Sloužily jako specializovaný nástroj, kterým amebelodon oškraboval kůru ze stromů a v mělké vodě trhal ze dna vodní rostliny, jimiž se živil. Odtud pochází název, který je složeninou řeckých slov \"ἄμη\" (lopata), \"βέλος\" (zbraň) a \"ὀδούς\" (zub).\n\nPozůstatky amebelodonů byly nalezeny v Severní Americe, Asii i Africe. Nejstarší nálezy jsou staré devět milionů let, nejmladší pět milionů. Jejich vyhynutí je dáváno do souvislosti s příchodem suššího podnebí a vysycháním bažin, na které byli adaptováni. Jsou známy dva druhy: \"Amebelodon floridanus\" a \"Amebelodon fricki\". Příslušnost dalších druhů (\"Amebelodon britti\", \"Amebelodon tobieni\" a \"Amebelodon cyrenaicus\") k tomuto rodu byla později zpochybněna a W. David Lambert pro ně roku 1990 navrhl vytvořit nový rod \"Konobelodon\". \"Amebelodon floridanus\" byl velký asi jako slon indický, zatímco \"Amebelodon britti\" patřil k největším známým chobotnatcům všech dob, dosahoval výšky okolo čtyř metrů a váhy deset tun. Fylogeneticky i způsobem života příbuzným rodem byl \"Platybelodon\".\n\n"}
{"id": "1141473", "url": "https://cs.wikipedia.org/wiki?curid=1141473", "title": "Heinrich Julius, hrabě z Kagenecku", "text": "Heinrich Julius, hrabě z Kagenecku\n\nHeinrich Julius z Kagenecku (1835, Freiburg in Bayern – 2. září 1887, Munzingen) byl německý šlechtic a hrabě z Kagenecku.\n\nNarodil se roku ve Freiburg in Bayern, jako syn Carla Theodora, hraběte z Kagenecku a jeho manželky Herminy Karoliny, baronesy z Freystedtu.\n\nOženil se s baronesou Annou Huber von Gleichenstein. Spolu měli tři děti:\n\nZemřel 2. září 1887 v Munzingenu.\n\n"}
{"id": "1141476", "url": "https://cs.wikipedia.org/wiki?curid=1141476", "title": "Aljašský klee kai", "text": "Aljašský klee kai\n\nAljašský klee kai (anglicky: Alaskan klee kai) je severské plemeno psa. Jméno Klee kai pochází z jazyka Inuitů, kde znamená malý pes.\n\nToto plemeno bylo vyšlechtěno ve Wasillee (Aljaška), v polovině 70. let 20. století. Linda Spurlinová a její rodina byli inspirovaní náhodně zkříženým aljašským huskym s malým psem. Toto plemeno bylo vyšlechtěno právě ze sibiřského huskyho, aljašského huskyho, šiperky a amerického eskymáckého psa tak, aby se zmenšila velikost psů a zároveň se snažit vyhýbat nanismu. Původní název byl pouze Klee kai. V roce 1995 se název změnil na Aljašský Klee Kai. UKC (United Kennel Club) toto plemeno uznal a registrovaný chov začal od 1. ledna 1997.\n\nCo se týče chovu v Česku, pak se zde toto plemeno nevyskytuje, to samé se dá říct i o zbytku Evropy, kde je aljašský klee kai také velkou vzácností.\n\nAljašský klee kai se vyskytuje ve třech rázech: toy, miniaturní a standardní. Rozdíly mezi těmito rázy jsou pouze ve výšce a hmotnosti, ani ty ale nejsou příliš velké. Toto psí plemeno je spíše malé, ale s dobře osvaleným tělem. Srst, která pokrývá celé tělo, je velmi hustá, středně dlouhá, na dotek jemná a s podsadou. Uznávaná jsou tři základní zbarvení: černé s bílou, šedé s bílou a červené s bílou. Vyskytují se i čistě bílí jedinci, ti jsou ale vyřazováni z chovu. Hmotnost aljašského klee kaie se obecně pohybuje mezi 4,5 až 9 kg. Výška v kohoutku je 25 až 33 cm. Chybou je výška přes 43 cm.\n\nHlava je jemných rysů, hustě porostlá srstí, která je ale na obličejové partii kratší. Poměr mozkovny ku čumáku je 1:1. Na obličeji je vždy bílá maska. Uši jsou velké, trojúhelníkového tvaru, vždy natočené vpřed a s viditelnou růžovou a tenkou kůži uvnitř. Oči jsou velké, mírně vypoulené a kulaté. Běžně se vyskytují oříškové či světle modré, u některých jedinců se ale projevuje heterochromie. Krk je krátký, s límcem, který tvoří srst. Hřbet je až dlouhý, široký, dobře osvalený a rovný. Ocas se harmonicky napojuje na hřbetní linii. Je hodně úzký a slabý, ale hustá srst vytváří iluzi. Pes jej nosí stočený. Nohy jsou přiměřeně dlouhé, štíhlé a dobře osvalené.\n\nPovahově je aljašský klee kai hravý, inteligentní, aktivní a bystrý pes, který sice neimponuje velikostí, ale má velké srdce. Vůči své rodině je velmi oddaný a vždy věrný, odloučení nese špatně. Je to inteligentní pes, který si ale udržuje důstojnost, proto může někdy při výcviku projevovat tvrdohlavost. Není příliš dominantní. Přestože neimponuje velikostí, v nutnosti je schopný svoji rodinu i majetek bránit do krve. S jinými psy se snese, ale kontakt s nimi úmyslně nevyhledává. Nemá příliš vyvinutý lovecký pud, ale nenechá si ujít možnost pronásledovat rychle se pohybující předměty. Je tichý, málokdy štěká.\n\nAljašský klee kai je vhodný i k celoročnímu chovu venku (v případě zateplené boudy), zvykne si ale i na život v bytě, kde má kontakt s rodinou. Spíše než na vesnici je vhodný do města. Co se pohybu týče, pak si tento pes přivykne na životní styl majitele, zvykne si na dlouhé procházky i několik krátkých za den. Srst není na péči náročná, ale líná 2x ročně. V tomto období je nutné věnovat jí zvýšenou pozornost v podobě častého vyčesávání.\n\nCo se týče zdraví, pak je aljašský klee kai poměrně zdravé plemeno. Nejčastějším problémem, který se u něj vyskytuje, je problém se štítnou žlázou.\n"}
{"id": "1141480", "url": "https://cs.wikipedia.org/wiki?curid=1141480", "title": "Miroslav Mareš (novinář)", "text": "Miroslav Mareš (novinář)\n\nMiroslav Mareš (* 1971 Jihlava) je český novinář.\n\nVystudoval jihlavské gymnázium, poté pracoval jako poradce v oblasti počítačů a působil jako novinář na volné noze. Poté se stal členem jihlavské regionální redakce MF Dnes. Věnoval se kauze Budínka, za kterou obdržel Cenu Karla Havlíčka Borovského za rok 2010. V roce 2012 byl propuštěn z MF Dnes a pracoval v jihlavském pivovaru. \n\n"}
{"id": "1141483", "url": "https://cs.wikipedia.org/wiki?curid=1141483", "title": "Chór Fakkán", "text": "Chór Fakkán\n\nChór Fakkán ( , ) je osmé nejlidnatější město ve Spojených arabských emirátech. Jedná se o obec a zároveň o druhé nejlidnatější město emirátu Šardžá, přičemž nemá se zbytkem emirátu přímé pozemní spojení a tvoří tak exklávu. Nachází se v zátoce na pobřeží Ománského zálivu, přičemž na tomto pobřeží je druhým nejlidnatějším městem Spojených arabských emirátů po Fudžajře. V roce 2005 mělo 45 000 obyvatel. Chór Fakkán znamená v překladu \"zátoka dvou čelistí\".\n\nVe městě se nachází nákladní kontejnerový přístav, který jako jediný v oblasti využívá přirozenou hloubku moře a patří k největším přístavům Spojených arabských emirátů.\n\nVývoj počtu obyvatel zachycuje tabulka:\nOd 20. března 1965, kdy byl v přístavu otevřen poštovní úřad, vydával poštovní známky, přičemž zprvu se jednalo nejprve přetisky \"Khor Fakkan\" na známkách Šardžá a později vlastní známky s označením \"Khor Fakkan, Sharjah & dependencies\". Přes nevyjasněné poštovní poměry odborníci tyto známky do katalogů zařadili. Celkové množství vydaných známek je přibližně 200, přičemž se jednalo o typické obchodně filatelistické emise. Známky vycházely přibližně do roku 1969.\n"}
{"id": "1141485", "url": "https://cs.wikipedia.org/wiki?curid=1141485", "title": "Nejvyšší zemský písař", "text": "Nejvyšší zemský písař\n\nNejvyšší zemský písař (také jen \"nejvyšší písař\", německy \"Oberstlandschreiber\", latinsky \"summus notarius terrae\") byl v dvanáctičlenném kolegiu osmým nejvyšším zemským stavovským úředníkem v Čechách a řídil agendu zemských desek (\"Landtafeln\", \"tabulae terrae\"). Obdobně na Moravě patřil mezi sedm nejvyšších zemských úředníků.\n\nPůvodně, v období Přemysla Otakara II. (králem 1253–1278) v letech 1260–1270, byl třetím stálým úředníkem královského soudu, ze kterého se vyvinul zemský soud. Vedl zápisy, později označované jako zemské desky. Pocházel z rytířského stavu, zpočátku to byly osoby duchovní. Dohoda mezi králem a stavy v roce 1497 potvrdila, že bude pocházet z rytířského stavu a určila mu osmou pozici v hierarchii nejvyšších zemských úředníků. Od poloviny 16. století pronikali do tohoto úřadu rytíři, kteří vlastnili více než 200 osedlých a zpravidla ho nepřetržitě vykonávali až dvě desetiletí. Při zasedání většího zemského soudu seděl nejvyšší písař na galerii s místopísařem a menším písařem. Ručil za správnost zápisu soudního protokolu do zemských desek. Četl svědectví a rozsudek a nesměl se odtud vzdálit, pokud zasedal soud. Na přelomu 16. a 17. století dostávali roční plat ve výši 65 kop grošů českých. Obvykle předtím získávali praxi v jiných zemských nebo krajských úřadech. Z titulu svého úřadu bydleli v domě u kláštera sv. Jiří na Pražském hradě. V předbělohorském období byl jmenován na doživotí, po roce 1627 pouze na pět let. Před Bílou horou přísahal králi a stavům, po Bílé hoře pouze králi a jeho dědicům. Do zániku místodržitelského kolegia v roce 1748 byl jedním z jeho jedenácti řádných členů. Úřad existoval až do josefínských reforem. Po soudní reformě roku 1783 byl ředitelem úřadu zemských desek, kde působil až do zániku Habsburské monarchie.\n\n\n\nObdobná funkce existovala i na Moravě, doložena je od roku 1373. Za Jošta Lucemburského (markrabětem 1375–1411) byl současně i jeho osobním písařem. V roce 1523 za Ludvíka Jagellonského (markrabětem 1516–1526) bylo potvrzeno, že úřad bude v rukou rytířů. Po josefínských reformách se stal zástupcem prezidenta zemského soudu v hodnosti prvního rady.\n\n\n\n"}
{"id": "1141486", "url": "https://cs.wikipedia.org/wiki?curid=1141486", "title": "Miroslav Radović", "text": "Miroslav Radović\n\nMiroslav Radović (srbskou cyrilicí Мирослав Радовић; * 16. ledna 1984, Goražde) je srbský fotbalový záložník a bývalý mládežnický reprezentant Srbska a Černé Hory, v současné době hráč klubu Legia Warszawa.\n\nV lednu 2014 získal polské občanství.\n\nMimo Srbsko (resp. Srbsko a Černou Horu) hrál na klubové úrovni v Polsku (v Legii Varšava, se kterou vyhrál řadu trofejí), Číně a Slovinsku.\n\nReprezentoval Srbsko a Černou Horu v mládežnické kategorii U21.\n\n"}
{"id": "1141490", "url": "https://cs.wikipedia.org/wiki?curid=1141490", "title": "GoGoManTV", "text": "GoGoManTV\n\nDaniel Sebastian Štrauch alias GoGoManTV (* 24. září 1996 Bratislava), známý také pod přezdívkou GoGo je slovenský nejodebíranější youtuber, let's player a vlogger.\n\nDaniel Štrauch se narodil 24. září 1996 v Bratislavě, kde následně i vyrůstal. V dětství si ruce spálil o kamna, po čemž mu na nich zůstaly jizvy. Ve svých šesti letech se s rodinou přestěhoval do rodinného domu v Rusovcích, kde také navštěvoval církevní školu. Odtud pokračoval na gymnázium, ze kterého ale po čtyřech letech odešel a nastoupil na střední uměleckou školu. Na té v roce 2015 úspěšně odmaturoval. V současné době žije v bytě v Bratislavě. Na začátku roku 2017 se po několikaletém vztahu rozešel se svojí přítelkyní a youtuberkou LucyPug.Poté se zase začali stýkat a dali se opět dohromady.\n\nPrvní video na svém YouTube kanále zveřejnil 30. prosince 2011, inspiroval se tvorbou zahraničních youtuberů. Patří mezi nejznámější české a slovenské youtubery. Zaměřuje se především na let's playe, má speciální kanál na denní vlogy. GoGo se natáčením videí živí, další příjmy získává z prodeje reklamních předmětů a product placementem. Jeho hlavní kanál, GoGoManTV, sledovalo v srpnu 2016 1,40 milionu odběratelů. Jeho vlogový kanál, GoGosVlog, měl tehdy 490 tisíc odběratelů. V roce 2015 se zúčastnil akce zvané Utubering, kde byl zvolen jako nejlepší youtuber na československé scéně.\n\nDne 20. listopadu 2015 mu v nakladatelství Tatran vyšla kniha \"GOGO – Chalan z internetu\", 29. listopadu 2015 vydal svůj první hudební videoklip jako poděkování za 1 000 000 odběratelů jménem \"MŸSLI\". V únoru 2016 vydal překlad své knihy do češtiny, \"GOGO – Kluk z internetu\".\n\n"}
{"id": "1141494", "url": "https://cs.wikipedia.org/wiki?curid=1141494", "title": "Balonové hedvábí", "text": "Balonové hedvábí\n\nBalonové hedvábí, zvané také padákové (angl.: \"parachute silk\", něm.: \"Ballonseide\") je obchodní označení pro velmi lehkou, hustou tkaninu v plátnové vazbě z přírodního hedvábí nebo ze syntetických filamentů. \n\nTkaniny se často opatřují \"hydrofobní\" úpravou nebo \"crashovým\" efektem \n\nPoužívají se zejména pro oděvy na sport a volný čas. \n\nBalonové pláště = \"baloňáky\" (české označení pro trenčkot ) byly po několik desetiletí asi až do konce 20. století oblíbené v pánském i dámském odívání. \n"}
{"id": "1141496", "url": "https://cs.wikipedia.org/wiki?curid=1141496", "title": "Kostel svatého Jiří (Malejovice)", "text": "Kostel svatého Jiří (Malejovice)\n\nKostel svatého Jiří v Malejovicích je původně románská stavba zmiňovaná již v roce 1350. Je to filiální římskokatolický kostel. Dnes patří do farnosti Uhlířské Janovice. Kostel je chráněn jako kulturní památka České republiky.\n\nKostel je zmiňován již roku 1350 jako farní kostel spadající pod kouřimský děkanát. Prvním zmiňovaným farářem byl kněz Matěj (†1363). V této době byla v Malejovicích i fara, která kolem husitských válek zanikla. V době pobělohorské byli patrony kostela jezuité. Následně se kostel dostal pod správu farnosti uhlířskojanovické.\n\nKostel byl několikrát obnovován např. po požáru v roce 1686, kdy došlo k přestavbě věže. Další větší opravy proběhly v letech 1867, 1884 a 1899.\n\nV roce 1911 byla bratry Novákovými z Kutné Hory vyřezána křížová cesta.\n\nNa hlavním oltáři stojí patron kostela svatý Jiří na sani, původní socha byla jezdecká.\n"}
{"id": "1141498", "url": "https://cs.wikipedia.org/wiki?curid=1141498", "title": "Desná (přítok Loučné)", "text": "Desná (přítok Loučné)\n\nDesná nazývaná též Desinka je levostranný a celkově největší přítok řeky Loučné v okrese Svitavy v Pardubickém kraji. Délka toku činí 30,6 km. Plocha povodí měří 114,0 km².\n\nŘíčka pramení v Hornosvratecké vrchovině v bažinatém rybníčku severně od Borové v nadmořské výšce okolo 650 m. Na horním toku teče zalesněným územím na sever k Budislavi, jižně od níž přijímá zleva Desinku. V Budislavi se říčka obrací na východ k Poříčí u Litomyšle, odkud dále směřuje na severovýchod k Desné a Hornímu Újezdu, kde přibírá zprava \"Lubenský potok\". Níže po proudu protéká Desná Dolním Újezdem a Osíkem, pod nímž se obrací na severozápad a teče souběžně s řekou Loučnou. Na dolním toku ji posilují zleva \"Řikovický potok\" a \"Morašický potok\". Do Loučné se vlévá u Nových Sídel na 54,7 říčním kilometru v nadmořské výšce okolo 300 m.\n\n\nPrůměrný průtok Desné u ústí činí 0,71 m³/s.\n\nMěrný profil:\nMěrný profil:\n"}
{"id": "1141499", "url": "https://cs.wikipedia.org/wiki?curid=1141499", "title": "Jelevferij (biskup)", "text": "Jelevferij (biskup)\n\nMetropolita Jelevferij (\"Eleuterius\"), ' občanským jménem \"Venjamin Alexandrovič Voroncov\", ' (30. října 1892, Romaškovo – 27. října 1959, Leningrad) byl biskup Ruské pravoslavné církve, metropolita leningradský a ladožský.\n\nNarodil se v roce 1892 v rodině protojereje Alexandra Michajloviče Voroncova, představeného nikolského chrámu v obci Romaškovo (dnešní Odincovský rajón Moskevské oblasti).\n\nPo dokončení obecné školy nastoupil studium na Zaikonospasské duchovní škole v Moskvě. V roce 1912 dokončil Moskevský duchovní seminář a pokračoval ve studiu na Moskevskou duchovní akademii.\n\nV létě 1915, po ukončení 3 ročníku akademie, se oženil s Marií Miloslavinovou (1896–1938).\n\n8. září téhož roku, v době studií na Moskevské duchovní akademii byl volokolamským biskupem Theodorem (Pozdějevským) postřižen na diákona, a 21. listopadu týmž biskupem vysvěcen na jereje.\n\nV roce 1916 dokončil Moskevskou duchovní akademii s vyznamenáním. Poté byl několik let správcem Vvedenského chrámu Mariinské ženské koleje a poté duchovním v monastýru svaté Marty a Marie v Moskvě. Po uzavření kláštera byl jmenován protojerejem v chrámu svatého Nikolaje.\n\n27. října 1923 byl zatčen a po obvinění z „veřejného šíření religiózních předsudků s úmyslem podněcování odporu proti vládě“ držen v Butyrské věznici. 16. června rada sovětského Státního úřadu pro politiku rozhodla o přerušení vyšetřování pro nedostatek důkazů. 24. srpna byl osvobozen.\n\nV noci z 28. na 29. října 1929 byl znovu zatčen komunistickou policií a obviněn z „kontrarevoluční činnosti“, a opět uvězněn v Butyrské věznici. V letech 1930–1931 byl uvězněn v Archangelsku. Zde se setkal se Serafimem Golubcovem (1908–1981), jenž zde byl ve vyhnanství, a kterého znal ze Sergijeva Posadu. V roce 1939 se Serafim Golubcov oženil s Voroncovovou dcerou, Annou Venjaminovnou. Byl poslán do Šenkurska dále po proudu Severní Dviny, a dále podél levého přítoku řeky Vagy.\n\n7. ledna 1931 byl přeřazen na těžbu dřeva 60 od Šenkurska.\n\nDne 5. dubna 1946 byl jmenován exarchou moskevského patriarchy v Československu s hodností arcibiskupa pražského a českého. Jak v rozhovoru uvedl metropolita českých zemí a Slovenska, vladyka Kryštof: „Do Prahy <…> byl vyslán nadaný organizátor a misionář, člověk čestný, který prošel mnohým utrpením, biskup Jelevterij. Jako hlasatel Božího slova, přivedl k pravoslaví zpočátku desítky, a poté stovky a tisíce věřících“.\n\nRoku 1951 byl zvolen metropolitou pražským a českých zemí a Slovenska.\n\nDne 24. dubna 1952 byl zvolen prvním doktorem teologie Pravoslavné teologické fakulty v Prešově. Byl vyznamenán církevním řádem svatých Cyrila a Metoděje prvního stupně. Roku 1955 přicestoval do Moskvy aby se zde zotavil z prodělaného infarktu myokardu a vzdal se pravomocí hlavy československé pravoslavné církve. Poté byl jmenován prozatímním správcem vilenské eparchie, ale do Vilna neodjel.\n\nJelevterij skonal 27. října 1959 v Leningradě. Byl pochován v chrámu Alexandra Něvského v kněžském oddílu Alexandro-něvské lávry, od roku 1949 pod správou leningradských metropolitů. 25. srpna 1961, po udělení výjimky vedení kněžského sboru, byl jeho popel přenesen do krypty Trojického chrámu Alexandro-něvské lávry.\n\n"}
{"id": "1141503", "url": "https://cs.wikipedia.org/wiki?curid=1141503", "title": "Megan Follows", "text": "Megan Follows\n\nMegan Elizabeth Laura Diana Follows, známá jen jako Megan Follows, (* 14. března 1968, Toronto, Ontario, Kanada) je kanadská filmová herečka. Proslavila se především rolí v kanadském TV filmu \"Anna ze Zelených vršků\" (1985) a později v seriálu \"Království\" jako královna Kateřina Medicejská.\n\nMegan Follows se narodila v Torontu v Ontariu jako nejmladší ze čtyř dětí z herecké rodině. Její otec je kanadský divadelní herec a režisér Ted Follows, zatímco její matka je kanadská herečka Dawn Greenhalgh. Její rodiče se rozvedli, když byla Megan ještě dítě. Její starší sestra Edwina se stala spisovatelkou, zatímco její druhá sestra a bratr se stali, stejně jako ona, herci. Právě její druhá sestra-herečka je manželka herce Seana O'Bryana.\n\nV roce 1991 se Megan vdala za fotografa Christophera Portera, se kterým se poznala při natáčení \"Deep Sleep\". Pár se ale o pět let později, v roce 1996, rozvedl. Mají spolu dvě děti: Lylu Anne Porter (* 1991) a Russella Portera (* 1994).\n\nMegan se proslavila i svojí humanitární prací. Byla mluvčí humanitární organizace World Vision Canada. Cestovala do Rwandy a Tanzanie. Také se v roce 2005 účastnila koncertu na pomoc lidem po zemětřesení v Indickém oceánu v roce 2004. V roce 2007 cestovala po Kambodži s režisérem Heatherem Connellem, kde natáčeli dokumenty o životu kambodžských děti, plného tvrdé práce, chudoby a hladu.\n\nMegan střídavě žije v Los Angeles i v Torontu. Některé zdroje uvádějí, že se provdala za Stuarta Hughese, sama se o tom ale oficiálně nezmiňuje.\n\nJejí první zkušenost s herectvím přišla v 9 letech, když si zahrála v reklamě pro Bell Canada. Později se objevila jako vedlejší postava v několika krátkých filmech. Její první větší role přišla v roce 1985 a jednalo se o roli ve snímku \"Anna ze Zelených vršků\". Později ještě bylo natočeno pokračování, to ale nebylo příliš úspěšné. Objevila se i ve třetím a čtvrtém pokračování. V následujících letech vystupovala v americké televizi především v krátkých scénách.\n\nOd roku 1991 bylo její jméno Megan Porter a tak se objevovala i v titulcích filmů. Po rozvodu se opět nechala přejmenovat na Megan Follows. Po roce 2000 se začala objevovat i na divadelních pódiích, přesto si v mnoha hrách nezahrála. V jednom z představení si ale zahrála se svojí matkou Dawn i sestrou Samanthou. V roce 2003 si zahrála vedlejší postavu v jedné epizodě TV seriálu \"Odložené případy\". V roce 2004 jsme ji mohli vidět i v jedné epizodě \"Dr. House\". Dlouhou dobu pak hrála spíše vedlejší a nevýznamné role, až v roce 2007 získala možnost hlavní role ve snímku \"Snídaně se Scottem\", což je kanadská romantická komedie.\n\nOd roku 2012 již v divadle příliš nehraje, téměř vůbec. Asi největší role jejího života přišla v roce 2013, kdy získala roli v novém seriálu CW s názvem \"Království\", kde má hrát jednu z hlavních rolí: Kateřinu Medicejskou, matku Františka II.\n"}
{"id": "1141504", "url": "https://cs.wikipedia.org/wiki?curid=1141504", "title": "Jiří Fürst", "text": "Jiří Fürst\n\nJiří Fürst (* v Úvalech) je akademický sochař (a malíř) původem z Úval, nyní (2015) žijící v Praze. Jeho práce jsou zastoupeny v soukromých sbírkách po celé Evropě.\n\nMládí prožil v Úvalech, kde se již od dětských let zajímal o umění. Jeho první učitel byl úvalský akademický malíř Vladimír Vondráček. Později soukromě studoval malbu a grafiku u akademické malířky Heleny Slavíkové. Modelování studoval u akademického sochaře Juraje Pleštika. S keramickou sochařskou tvorbou se seznámil u akademického malíře Miloše Hrušky.\n\nModely pro film a divadlo vytvářel u Jana Fabiána. Pro zahraniční zákazníky zhotovoval návrhy na vitráže, reliéfy a zahradní plastiky. Jiří Fürst vystavuje pravidelně v Čechách, ale svými díly je zastoupen v soukromých sbírkách jak v Čechách tak i v Evropě. Jedna jeho laminátová plastika se nachází v New Yorku.\n\nFigurální sochařská tvorba Jiřího Fürsta zobrazuje krásu lidského těla. Jedná se o baladicky pojaté samostatné postavy jakož i dynamické kompozice, klasicky vyjádřené oblé tvary ale také novější posun k \"ostřejším\" rysům. V jeho díle je patrná snaha vzbudit u diváka různé zrakové vjemy dle různých úhlů a směrů pohledu na objekt v součinnosti s působením dopadajícího světla, čímž vzniká dojem částečné proměnnosti tvarů. Některé kompozice Jiřího Fürsta mají decentní erotický podtext.\n\nKromě práce s hlínou se umělec občas věnuje i malování obrazů (s abstraktními motivy nebo s náměty z měst či venkova). Dělením obrazu do geometricky vzájemně svázaných ploch zdárně tlumí účinek sytých barev. Obrazy s abstraktními motivy jsou mnohdy zpracovány způsobem připomínajícím návrhy na okenní vitráže. V poslední době se umělec rovněž soustřeďuje na převod vlastních harmonických sochařských kompozic na malířské plátno.\n\nProlínání malířství a sochařství není u Jiřího Fürsta neobvyklé, oba obory kdysi studoval a stylově nikoho nenapodobuje. Vždy se snaží o osobitý výtvarný projev s neustálým vývojem.\n\n\n\n \n"}
{"id": "1141507", "url": "https://cs.wikipedia.org/wiki?curid=1141507", "title": "Ludmila Hořká", "text": "Ludmila Hořká\n\nLudmila Hořká (pseudonym), rozená Marie Holubková, provdaná Šindelářová (26. dubna 1892 Dvořisko, Hlučínsko – 6. října 1966 Opava) byla česká spisovatelka, publicistka a folklóristka.\n\nMarie Holubková se nardodila jako dcera chalupníka v Dvořisku Benjamina Holubky a matky Johanny, rozené Heidrové. Chodila do dvoutřídní obecné školy, nejdříve německé v Kravařích, pak české ve Štítině. V devíti letech jí zemřela matka a po otcově novém sňatku vyrůstala u tety v Kravařích; již tehdy pomáhala v hostinci, který po otcově smrti vedla v letech 1915 až 1958. V devatenácti letech se vdala za Vincence Šumníka. Za první světové války ovdověla a po válce se provdala podruhé. Muž František Šindelář (svatba v Komárově, 3.2.1919, nevěsta vdova Marie Šumníková) byl jako zedník často bez zaměstnání a rodina s jedenácti dětmi trpěla bídou.\n\nPo Mnichovské dohodě v roce 1938 a zabrání Hlučínska odešla do Kostelce na Hané, kde stýkala se s Petrem Bezručem. Založila tam národopisný soubor. Založila také taneční soubor, jehož je hlavní oporou, jezdíla s ním a v hlučínském kroji propagovala svůj kraj. Z počátku vystupují s hlučínskými tanci, později se věnují hanáckému folklóru. Od té doby se pak soubor jmenoval \"Hanácká beseda\". Přes mnohé krize však soubor existuje do dneška. Za jedenáct měsíců se vrátila do Štítiny. Po návratu ji zatkli. Po šestihodinovém výslechu ji propustili. Při prohlídkách jejího domu Gestapo zabavilo několik jejich rukopisů a básní, které pak navždy zmizely.\n\nJiž od dětství si Marie Holubková zapisovala lidové písničky. Od roku 1925 začala své básně, drobnou prózu a folkloristické sběry publikovat v časopise \"Moravec\". První její básně se objevily ve 14. čísle Moravce. Počátkem 20. let se stala členkou a pak i vedoucí odbočky národopisného sdružení \"Sedlišťané\" v Kravařích a pod vlivem etnografů Jana Vyhlídala a Františka Myslivce sběratelkou písňového a slovesného folkloru. Časopisecky začala Hořká uveřejňovat v polovině 20. let zápisy lidových písní, pohádky a další lidovou tvorbu i vlastní lyriku. Publikovala v periodikách \"Moravec\" v Hlučíně a \"České slovo\", \"Náš domov\", \"Radostná země\" v Opavě aj.\n\nSilně ji poznamenaly spletité politické, národnostní a sociální poměry na Hlučínsku za druhé světové války. Po jejím skončení se opět úspěšně věnovala národopisné činnosti. Po únoru 1948 se odmlčela. Když začal v druhé polovině padesátých let vycházet časopis \"Červený květ\", byla požádána redakcí o příspěvek.\nV rukopise zůstala její sbírka více než stovky lidových písní z Kravař a Dvořiska a kronika osady Dvořisko. Její lyrika ryze ohlasová i osobněji laděná, psaná v lašském nářečí i spisovném jazyce, jakož i všechny její knihy prozaické těží ze života ve Štítině a okolí. Autorka užívá lidových úsloví a obratů, v přímé řeči pak lašského nářečí. Je jednou z mála spisovatelek, které do svého díla promítají tak silné niterné sepětí se svým rodným krajem. Své knihy vydává jako \"Ludmila Hořká\" a pro podobnost osudu i témat je označována za Boženu Němcovou Hlučínska.\n\n\n\n\n\n"}
{"id": "1141512", "url": "https://cs.wikipedia.org/wiki?curid=1141512", "title": "Staroměstská vodárna", "text": "Staroměstská vodárna\n\nStaroměstská vodárna je novorenesanční budova bývalé Městské vodárny staroměstské v Praze na Novotného lávce u Karlova mostu. Vodárna byla postavena podle návrhu architekta Antonína Wiehla z roku 1883. Návrh figurálních sgrafit zpracovali Mikoláš Aleš a František Ženíšek a ornamentální sgrafita navrhl Jan KoulaBudova je od 12. května 1936 Muzeem Bedřicha Smetany a je zapsána v Ústředním seznamu kulturních památek České republiky, číslo rejstříku 38320/1-105.\n\nBývalá Staroměstská vodárna je situována na Novotného lávce na pravém břehu Vltavy. Na kvádrové terase, vystupující z Vltavy, je volně postavená dvoupatrová budova, jejíž druhé patro je v atice. V přízemí je budova vodárny připojena k sousednímu domu. Fasáda má 7 × 3 osy. Přízemí průčelí je v celé ploše zdobeno rustikou. Rustika zdobí i nároží budovy. V prvém patře průčelí fasádu tvoří hladké režné zdivo. Ve druhém patře průčelí je ve střední ose jediné okno a po jeho stranách ornamentální a figurální sgrafita. sgrafita zdobí i bohatě členitý štít.\nV prvém patře směrem k řece je tříosá lodžie. Fasádu směrem k řece je zdobena stejně jako fasáda na průčelí: první patro tvoří režné zdivo a ve druhém patře mezi okny ornamentální a figurální sgrafita. Na fasádě Staroměstské vodárny jsou kombinovány barvy černá (na sgrafitech) a světle hnědá.\n\nAntonín Wiehl zpracovával u Staroměstské vodárny pouze návrh fasády, protože přízemí bylo vystavěno jako projekt stavebního úřadu města Prahy. Architektonický návrh zpracovával poté, kdy v Praze postavil již pět činžovních domů a další stavby. Na budově uplatnil všechny oblíbené prvky fasády ve svém stylu české novorenesance: hladké režné zdivo, ornamentální a figurální sgrafita a stupňovitý bohatě členitý štít. Jako u svých předchozích návrhů pouze vymezil plochu pro sgrafita a malby a svou představu o barvě a námětech. Návrh výtvarné výzdoby Staroměstské vodárny svěřil třem významným malířům z generace Národního divadla: Mikoláši Alšovi a Františku Ženíškovi, kteří zpracovali návrh figurálních sgrafit a Janu Koulovi, který je autorem návrhu ornamentálních sgrafit. Malby na budově podle jejich návrhů provedl Janes Subič.\n\nV místě Staroměstské vodárny je na konci 15. století zmiňováno několik mlýnů a vodárenská věž, ze které bylo zásobováno vodou z Vltavy Staré Město a jeho kašny.\nStaroměstská vodárenská věž byla v historii opakovaně poničena. V letech 1878–1888 byla provedena rekonstrukce, získala novogotickou podobu a byla zvýšena o jedno patro a byl v ní instalován velký hodinový stroj. V roce 1883 byla postavena nová budova vodárny podle návrhu architekta Antonína Wiehla. Věžní vodojem přestal svému účelu sloužit v roce 1880. Vodárna v budově Staroměstské vodárny ukončila provoz v roce 1913. Obě budovy byly zásluhou Společnosti Bedřicha Smetany nákladně zrekonstruovány a od 12. května 1936 v budově vodárny sídlí Muzeum Bedřicha Smetany.\n\nPro svou architektonickou hodnotu a význam v historii města je bývalá Staroměstská vodárna zapsána v Ústředním seznamu kulturních památek.Muzeum Bedřicha Smetany je součástí expozic Českého muzea hudby, které je součást Národního muzea v Praze\n\n\n\n"}
{"id": "1141524", "url": "https://cs.wikipedia.org/wiki?curid=1141524", "title": "Federico Moreno Torroba", "text": "Federico Moreno Torroba\n\nFederico Moreno Torroba (3. března 1891 Madrid – 12. září 1982 tamtéž) byl španělský hudební skladatel, dirigent a divadelní manažer. Významný je zejména svým příspěvkem ke klasickému kytarovému repertoáru a svými zarzuelami.\n\nNarodil se v Madridu 3. března 1891. Hudbu začal studovat u svého otce, který byl varhaníkem a učitelem na Národní hudební konzervatoři v Madridu. Později studoval na této konzervatoři řádně. Jeho učitelem skladby byl Conrado del Campo.\n\nMezi jeho prvními skladbami byly zejména skladby pro orchestr. V roce 1925 zkomponoval svou první operu \"La Virgen de Mayo\", ale záhy obrátil svou pozornost ke španělskému typu operety, k zarzuelám. Jeho první zarzuelou byla \"La mesonera de Tordesillas\", uvedená na scénu rovněž v roce 1925. Během své kariéry pak napsal téměř 80 děl tohoto typu. Nejznámější z nich je patrně zarzuela \"Luisa Fernanda\" z roku 1932. Teprve v samotném závěru života se vrátil ke klasické opeře, když v roce 1980 zkomponoval operu \"El poeta\". Dílo bylo určeno pro slavného tenoristu Plácido Dominga, s jehož otcem Plácido Domingo Ferrerem, rovněž zpěvákem, ho pojilo dlouholeté přátelství.\n\nDruhou hlavní oblastí Moreno Torroby byla tvorba pro kytaru. Své první skladby tohoto druhu zkomponoval na žádost světově proslulého španělského kytaristy Andrése Segovi v roce 1926 pro připravovanou sbírku kytarových skladeb současných autorů. Vznikly tak \nskladby \"Nocturno\" a \"Suite castellana\". V dalších letech napsal řadu kytarových skldeb pro Segoviu i další kytaristy. Byl mezi nimi i mistr flamenga Agustín Castellón Campos zvaný Sabicas nebo kytarový kvartet Los Romeros. Celkem zkomponoval okolo 100 kytarových skladeb silně ovlivněných španělskou lidovou hudbou.\n\nFederico Moreno Torroba vynikl i jako dirigent a divadelní manažer. V jediném okamžiku řídil i tři operní divadla současně. Ve třicátých a čtyřicátých letech 20. století vedl divadelní společnost, která uváděla španělské zarzuely po celém světě.\n\nV roce 1975, ve věku 84 let, se stal prezidentem Společnosti španělských autorů (Sociedad de Autores Españoles). Zemřel v Madridu 12. září 1982 ve věku 91 let.\n\n\n\n\n\nSolo\n\nKytara s orchestrem\n\nKytarové kvartety\n\n\n"}
{"id": "1141527", "url": "https://cs.wikipedia.org/wiki?curid=1141527", "title": "Far Cry Primal", "text": "Far Cry Primal\n\nFar Cry Primal je akční FPS hra s otevřeným světem od Ubisoftu. Hra vyšla 23. února 2016 na PlayStation 4, Xbox One a 1. března téhož roku na Microsoft Windows.\n\nDěj hry je zasazen do období mezolitu, asi 10 000 let př. n. l., do země zvané Oros, fiktivního údolí ve Střední Evropě. Zde proti sobě bojují tři znepřátelené kmeny – Udam, Izila a Wenja, jejichž příslušníkem je i hlavní postava celé hry, Takkar. Kromě nich ji ale obývají i mamuti, šavlozubí tygři, vlci, jeskynní medvědi, jeleni, nosorožci nebo jeskynní lvi. Některé z nich je v pozdějším průběhu hry možné si ochočit.\n\n"}
{"id": "1141528", "url": "https://cs.wikipedia.org/wiki?curid=1141528", "title": "Rend Collective", "text": "Rend Collective\n\nRend Collective (dříve známá jako Rend Collective Experiment) je křesťanská kapela pocházející z města Bangor, Northern Ireland. Současnými členy jsou Gareth Gilkeson, Chris Llewellyn, Ali Gilkeson, Patrick Thompson a Steve Mitchell. Skupina byla založena mezi lety 2002–2003 v Elim Church v Bangoru. Jejich první studiové album \"Organic Family Hymnal\" bylo vydáno 28. září 2010. Jejich druhé studiové album \"Homemade Worship By Handmade People\" bylo vydáno 10. ledna 2012. Obě alba byla vydána pod vydavatelstvím Kingsway. Významný úspěch v žebříčku US Christian Songs zaznamenaly zvláště písně \"Second Chance\" a \"Build Your Kingdom Here\". První živé album \"Campfire\" uveřejnili 29. ledna 2013. Své třetí album \"The Art of Celebration \"vydali 14. března 2014 a páté album  \"As Family We Go\" 21. srpna 2015.\n"}
{"id": "1141532", "url": "https://cs.wikipedia.org/wiki?curid=1141532", "title": "Canadian Football League", "text": "Canadian Football League\n\nCanadian Football League (zkratka CFL) je kanadská profesionální liga kanadského fotbalu, založená roku 1958. Její sídlo je v Torontu. Ligu v minulosti tvořilo 16 týmů, v současnosti je v lize 9 týmů.\n\nLiga začíná během června přípravnými zápasy, slavnostní zahájení se koná na Den Kanady, a končí v listopadu, mezi tím odehraje každý z devíti týmů 18 utkání, z toho 6 nejlepších týmů postoupí do play off. Dva nejlepší týmy se dostanou do finále, které se nazývá Grey Cup.\n\nKluby jsou rozděleny do dvou divizí.\n\nVýchodní divize:\n\nZápadní divize:\n\nGrey Cup je nejdůležitější utkání této ligy. Hraje se koncem listopadu. Vítěz Grey Cupu získá trofej, kterou roku 1909 věnoval generální guvernér Kanady Albert Grey.\n\nDržitelé poháru:\n\n\n"}
{"id": "1141533", "url": "https://cs.wikipedia.org/wiki?curid=1141533", "title": "Tchu Jou-jou", "text": "Tchu Jou-jou\n\nTchu Jou-jou, (* 30. prosince 1930 Ning-po, Če-ťiang) je čínská chemička a farmakoložka, která jako první izolovala hořčin artemisinin z pelyňku, který využila v léčbě malárie. Kombinovaná terapie snížila úmrtnost nemoci o 20–30 % a pouze na africkém kontinentu zachránila životy více než 100 tisíc infikovaných za rok.\n\nZa novou účinnou léčbu malárie obdržela v roce 2015 Nobelovu cenu za fyziologii nebo lékařství, jakožto první čínský občan. Druhou polovinu ocenění si rozdělili americko-irský parazitolog William C. Campbell a japonský biochemik Satoši Ómura, když byly oceněny jejich objevy na poli nové terapie parazitárních infekcí způsobených hlísticemi.\n\nTchu se stala první Číňankou, která obdržela Nobelovu cenu v přírodních vědách a celkem dvanáctou ženou v kategorii lékařství nebo fyziologie. Během profesní dráhy nikdy neuskutečnila zahraniční studijní pobyt, ani neprováděla výzkum mimo rodnou zemi.\n\nNarodila se roku 1930 v Ning-pu, ležícím v provincii Če-ťiang. Navštěvovala základní školu a první ročníky střední školy Siao-š’ čung-süe (; \"Xiàoshí Zhōngxué\"), odkud v roce 1948 přešla do dalšího středoškolského zařízení Ning-po čung-süe (; \"Níngbō Zhōngxué\"). Mezi lety 1951–1955 studovala Lékařskou fakultu Pekingské univerzity, která se v roce 1952 stala samostatnou vysokou školou (v dubnu 2000 došlo k jejímu zpětnému začlenění do Pekingské univerzity). Absolvovala ji roku 1955 v oboru farmaceutická věda. Následně získala dvouapůlleté vzdělání v tradiční čínské medicíně.\n\nPo studiu nastoupila do pekingské Akademie čínské medicíny. V souvislosti s postupující čínskou hospodářskou reformou, se plnohodnotnou vědkyní stala teprve v roce 1980. Post školitelky postgraduálních studentů jí byl přiznán v roce 2001. Následně se stala hlavní vědkyní Akademie.\n\nDo roku 2011 byla v čínské vědě řadu desetiletí nepovšimnutou osobou a charakterizována jako „\"lidmi téměř úplně zapomenutá\"“. Vzhledem k absenci postgraduálního systému vzdělávání v komunistické Číně až do roku 1979, neabsolvovala žádný doktorandský program, nevycestovala na zahraniční studijní či výzkumný pobyt, ani se nestala členkou žádné čínské národní vědecké akademie. Tchu byla později prezentována jako hlavní představitelka první generace vědců čínského lékařského výzkumu od vzniku Čínské lidové republiky v roce 1949.\n\nManželem se stal středoškolský spolužák Li Tching-čao. Společně mají dvě dcery, starší z nich působí na univerzitě v Cambridgi.\n\nV roce 1967, kdy probíhala Vietnamská válka, požádal severovietnamský vůdce Ho Či Min čínského premiéra Čou En-laje o pomoc s vývojem antimalarik pro vojáky, kteří se vydávali Ho Či Minovou stezkou na jih. Podávání chlorochinu bylo totiž kvůli snadnému rozvoji rezistence neúčinné.\n\nMalárie byla také rozšířena v jihočínských provinciích Chaj-nan, Jün-nan, Kuang-si a Kuang-tung. Čou En-laj přesvědčil Mao Ce-tunga ke zřízení tajného programu nazvaného Projekt 523 na výrobu léčiva, který zahájil činnost 23. května 1967. Po zapojení se do programu Tchu pracovala na Chaj-nanu, kde studovala infikované pacienty.\n\nVědci do konce 60. let prověřili více než 240 000 sloučenin bez významného účinku. V roce 1969 přistoupila 39letá Tchu k záměru prostudovat látky v rostlinách. Nejdříve se věnovala sběru známých informací a navštěvovala praktické lékaře provozující tradiční medicínu. Závěry shrnula v knize nazvané \"Sbírka jednotlivých praktických předpisů proti malárii\", která obsahovala 640 lékařských předpisů. Její tým také shromáždil na dva tisíce tradičních receptů a testům na myších podrobil 382 extraktů rostlin.\n\nAž pelyněk roční (\"Artemisia annua\"), užívaný pro intermitentní (střídavé) horečky, přinesl žádaný účinek. Recepturu přípravy vědkyně nalezla v 1 600 let starém textu. Nejdříve však látka neúčinkovala, protože byl extrakt získáván tradičním postupem z vroucí vody. Až proces extrahování za nízkých teplot vedl k izolaci účinné antimalarické sloučeniny. Pro daný postup se inspirovala zdrojem v tradiční čínské rostlinné medicíně, zápiscích sepsaných Ke Chungem roku 340 pod názvem \"Příručka receptů pro akutní léčbu\", v nichž stálo, že by rostlina měla být máčena v chladné vodě. Tchu dovodila, že teplá lázeň ničí biologicky aktivní látku a proto navrhla studenou cestu. K izolaci čisté formy látky došlo v roce 1972 a čínské pojmenování znělo \"čching-chao-su\" (, \"qinghaosu\"). Pokusy na myších a opicích prokázaly účinnost.\n\nVědkyně se dobrovolně nabídla k prvnímu testu látky na člověku (pro zjištění nežádoucích účinků), když uvedla: \"„Jako vedoucí vědecké skupiny jsem cítila odpovědnost“\". Experiment byl bezpečný a následovaly úspěšné klinické studie na pacientech. Výsledky publikovala anonymně v práci z roku 1977. Na čínském zasedání Světové zdravotnické organizace o malárii v roce 1981 přednesla objev účinné látky – artemisininu, jež usmrcuje časná vývojová stádia parazitického prvoka \"Plasmodium\". Antimalarika artemisininu postupně zachránila miliony lidských životů, především v rozvojovém světě.\n\nArtemisinin představuje seskviterpenový lakton s peroxidovým můstkem. Má se zato, že právě tento můstek zodpovídá za mechanismus účinku. WHO brání monoterapii před možným rozvojem parazitární rezistence na tuto sloučeninu. V léčbě se proto využívá kombinace artemisininu, či jeho derivátů, s dalšími antimalariky na odlišné chemické bázi. Vedle stoupající preskripce jako antimalarika se také stal zájmem výzkumu nádorových onemocnění.\n\nV roce 2006 došlo ke zveřejnění postupu přenesení odpovídajících genů pelyňku do kvasinek s cílem vytvořit prekurzor artemisininu v bioreaktorech. Tím byly nastoleny podmínky průmyslové výroby a zvýšení produkce účinné látky o desítky tun ročně, což odpovídalo nárůstu v řádu desítek milionů dávek. Takto biosyntetizovaný artemisinin začal být používán v srpnu 2014.\n\n\n"}
{"id": "1141534", "url": "https://cs.wikipedia.org/wiki?curid=1141534", "title": "Přebor Kraje Vysočina 2012/13", "text": "Přebor Kraje Vysočina 2012/13\n\nV soubojích přeboru Kraje Vysočina 2012/13 (jedna ze skupin 5. fotbalové ligy) se utkalo 16 týmů dvoukolovým systémem podzim - jaro.\n\n\nZdroj: \n\nPoznámky:\n"}
{"id": "1141535", "url": "https://cs.wikipedia.org/wiki?curid=1141535", "title": "Tomas Lindahl", "text": "Tomas Lindahl\n\nTomas Robert Lindahl (* 28. ledna 1938, Stockholm, Švédsko) je švédský vědec specializující se na výzkum rakoviny.\n\nV roce 2015 získal Nobelovu cenu za chemii, a to společně s Paulem Modrichem a Azizem Sancarem za výzkum v oblasti oprav deoxyribonukleové kyseliny (DNA).\n"}
{"id": "1141537", "url": "https://cs.wikipedia.org/wiki?curid=1141537", "title": "Chebský dub", "text": "Chebský dub\n\nChebský dub je památný strom, dub letní (\"Quercus robur\"). Roste na jihozápadním okraji Chebu v aleji u zahrádkářské kolonie, vpravo od silnice do Klášterního Dvora. Patří mezi nejvyšší památné duby v kraji. Obvod nápadného sloupovitého kmene měří 454 cm. Košatá koruna s velkými ročními přírůstky dosahuje do výšky 31 m (měření 2014). \n\nZa památný byl vyhlášen v roce 1985 jako strom významný stářím a vzrůstem. \n\n"}
{"id": "1141538", "url": "https://cs.wikipedia.org/wiki?curid=1141538", "title": "Anouar Kali", "text": "Anouar Kali\n\nAnouar Kali (arabsky أنور كالي; narozen 3. června 1991, Utrecht) je nizozemsko-marocký fotbalový záložník, který hraje v současnosti v katarském klubu Al-Arabi SC.\n\nV profesionální kopané debutoval v dresu nizozemského klubu FC Utrecht. V sezóně 2013/14 hrál v jiném nizozemském mužstvu Roda JC Kerkrade, poté se vrátil do FC Utrecht. V únoru 2015 odešel do katarského klubu Al-Arabi SC.\n\nV říjnu 2015 byl na testech ve slovenském klubu ŠK Slovan Bratislava.\n\nHrál za marocké mládežnické výběry.\n\n\n"}
{"id": "1141539", "url": "https://cs.wikipedia.org/wiki?curid=1141539", "title": "NGC 1049", "text": "NGC 1049\n\nNGC 1049 je kulová hvězdokupa v souhvězdí Pece. Nachází se blízko trpasličí galaxie Fornax, k níž náleží. Od Země je vzdálena 630 000 světelných let, její hvězdná velikost je 12,9 mag. Objevil ji 19. října 1835 John Herschel.\n"}
{"id": "1141541", "url": "https://cs.wikipedia.org/wiki?curid=1141541", "title": "Královské námořnictvo (rozcestník)", "text": "Královské námořnictvo (rozcestník)\n\nKrálovské námořnictvo může být označením pro válečná loďstva různých zemí:\n\nVýraz \"královské námořnictvo\" se objevuje také v názvech následujících válečných loďstev:\n\nHistorická královská námořnictva:\n"}
{"id": "1141542", "url": "https://cs.wikipedia.org/wiki?curid=1141542", "title": "Saint-Clément", "text": "Saint-Clément\n\nSaint-Clément je název nebo součást názvu více míst:\n\n"}
{"id": "1141547", "url": "https://cs.wikipedia.org/wiki?curid=1141547", "title": "David Turpel", "text": "David Turpel\n\nDavid Turpel (* 19. října 1992) je lucemburský fotbalový útočník a reprezentant, v současnosti hráč klubu F91 Dudelange.\n\nZačínal v klubu FC Etzella Ettelbruck, v jeho dresu debutoval v roce 2010 v seniorské kopané. V létě 2014 přestoupil do jiného lucemburského týmu F91 Dudelange.\n\nV A-mužstvu Lucemburska debutoval 14. 11. 2012 v přátelském zápase v Lucemburku proti týmu Skotska (prohra 1:2).\n\n"}
{"id": "1141549", "url": "https://cs.wikipedia.org/wiki?curid=1141549", "title": "Hauviné", "text": "Hauviné\n\nHauviné je francouzská obec v departementu Ardensko v regionu Grand Est. V roce 2012 zde žilo 310 obyvatel.\n\nObec leží u hranic departementu Ardensko s departementem Marne. Sousední obce jsou: Bétheniville (Marne), Cauroy, La Neuville-en-Tourne-à-Fuy, Saint-Clément-à-Arnes a Saint-Pierre-à-Arnes.\n\n\"Počet obyvatel\"\n"}
{"id": "1141550", "url": "https://cs.wikipedia.org/wiki?curid=1141550", "title": "Chu Čeng-jen", "text": "Chu Čeng-jen\n\nChu Čeng-jen (; asi 1584/1585–1673/1674) byl čínský malíř, kaligraf, řezbář pečetí, tiskař a vydavatel. Žil v Nankingu, kde vlastnil a s rodinou provozoval vydavatelství zvané Studovna deseti bambusů. V něm podstatně rozvinul tiskařskou techniku, takže byl schopen tisknout mnohobarevné ilustrace s jemnými barevnými přechody. Jeho nejznámějším dílem, vytvořeným ve spolupráci s dalšími umělci, je \"Příručka malířství a kaligrafie Studovny deseti bambusů\" (\"Š’-ču-čaj šu-chua-pchu\"), která se tiskla ještě dvě stě let po svém vzniku. Jeho podnik také vydával katalogy pečetí, akademické a odborné texty, poezii a ozdobné dopisní papíry.\n\nChu byl i uznávaným řezbářem pečetí a dokonce vytvořil pečeť pro Ču Jou-sunga, v letech 1644–1645 císaře dynastie Jižní Ming se sídlem v Nankingu. Za odměnu mu byla nabídnuta nižší funkce ve vládním aparátu, kterou však odmítl. Po pádu mingského státu a nástupu nového čchingského režimu se stáhl z veřejného života a omezil se na vedení rodinného podniku.\n\nChu Čeng-jen používal zdvořilostní jméno Jüe-cchung () a pseudonymy Cch’-kung (), Mo-an lao-žen () a Š’-ču-čaj ču-žen ().\n\nChu Čeng-jen se narodil v okrese Siou-ning (v mingské prefektuře Chuej-čou, v moderní provincii An-chuej) roku 1584 nebo začátkem roku 1585. Jeho otec i starší bratr Chu Čeng-sin () provozovali lékařství v oblastech kolem Lu-anu a Chuo-šanu. Chu Čeng-jen cestoval s nimi poté, co dosáhl třicítky. Proto je obvykle i Chu Čeng-jen považován za lékaře, ačkoli nejranější zdroje, které to tvrdí, pocházejí až z druhé poloviny 19. století.\n\nNěkdy před rokem 1619 se Chu Čeng-jen přestěhoval do Nankingu, kde žil se svou manželkou příjmením Wu. Bydleli v domě na Ťi-lung-šanu (), nyní také známém jako Pej-ťi ke, kopci stojícím severně od městských hradeb. V přední části pozemku rostlo více než deset bambusů. Podle nich Chu Čeng-jen pojmenoval své sídlo \"Š’-ču-čaj\" (). \"Š’-ču\" () je „deset bambusů“, \"čaj\" () značí studovnu, zejména studovnu literárního učence, esejisty a kritika. Česky je překládána jako Síň deseti bambusů, Studovna deseti bambusů, Studio deseti bambusů, Ateliér u deseti bambusů. Dům fungoval i jako sídlo jeho tiskařského podniku, v němž zaměstnával deset zkušených řemeslníků, včetně obou bratrů, Čeng-sina a mladšího Čeng-singa () a synů Čchi-pchua () a Čchi-iho (). Pravděpodobně najímal i malíře vytvářející některé ilustrace.\n\nBěhem Chuova života byla dynastie Ming, která vládla Číně necelá tři století, svržena a nahrazena dynastií Čching. Po pádu mingského hlavního města Pekingu v roce 1644 a smrti císaře Čchung-čena vznikla nová mingská vláda v Nankingu v čele s Čchung-čenovým bratrancem Ču Jou-sungem na císařském trůnu. Chu Čeng-jen, který byl známý řezbou pečetí a výborným pečetním písmem, vytvořil pečeť nového císaře. Vláda mu za odměnu nabídla místo písaře sekretariátu (\"čung-šu še-žen\", ), obvykle udělované řemeslníkům pracujícím u císařského dvora, ale Chu ho nepřijal, ačkoli poté titul \"čung-šu še-žen\" použil v některých svých osobních pečetích.\n\nPodle \"Ztracené historie jihu\" (\"Nan-ťiang i-š’\", ) čchingského učence Wen Žuej-lina před čchingským dobytím Nankingu Chu Čeng-jen studoval na tamní Národní univerzitě a jako student přidělený na ministerstvo obřadů sepisoval oficiální vládní výnosy. V uznání za svou práci byl přijat do akademie Chan-lin, ale než mohl jmenování přijmout, byl Peking dobyt Mandžuy. Wenova práce byla vytištěna až roku 1830, poté co delší dobu kolovala v rukopisech. Avšak vzhledem k tomu, že Chu Čeng-jenovy biografie sestavené jeho současníky neobsahují žádnou zmínku o těchto událostech, byla jeho kariéra od univerzity do akademie zřejmě vymyšlena až po jeho smrti, s cílem předvést ho jako úspěšného vzdělance a úředníka.\n\nChu Čeng-jen se roku 1646, po dobytí Nankingu a většiny Číny mandžuskou dynastií Čching, stáhl z veřejného života, zřejmě kvůli svému spojení s Ču Jou-sungovým režimem, a soustředil se na práci v rodinném nakladatelství. Až do pozdního věku udržoval kontakty s kolegy z uměleckých kruhů, například Siao Jün-cchungem a Lü Liou-liangem, kteří ho navštívili v letech 1667 a 1673. Zemřel v devadesáti letech věku (podle tradičního čínského počítání) koncem roku 1673 nebo začátkem roku 1674.\n\nChu Čeng-jen byl dovedný kaligraf, který ovládal všechny styly čínského písma – písmo pečetní, úřednické, kurzivní i konceptní, jako nakladatel vyráběl i kvalitní papír a tuš. Vynikl však jako řezbář pečetí, vyrábějící osobní pečetě pro četné hodnostáře. Jeho styl vycházel z klasického pečetního písma dynastie Chan, přičemž následoval chuejčouskou školu řezby pečetí, založenou jeho současníkem Che Čenem. Chuova kaligrafie, ačkoli kompozičně pečlivě vyvážená, byla poněkud hranatější a pevnější než klasické modely, které si bral za vzor. Na rozdíl od jiných chuejčouských umělců Chu nepoužíval běžnou praxi imitace vlivů stárnutí na pečetě, pomocí nichž se řezbáři pokoušeli vyvolat pocit starobylosti přibližující jejich pečetě starověkým vzorům.\n\nChu Čeng-jenovy práce byly známy i mimo jeho region. Čou Liang-kung, úředník, básník a znalec umění žijící v Nankingu ve stejnou dobu jako Chu, uvedl ve svém \"Životopise řezbářů pečetí\" (\"Jin-žen čuan\", ), že Chu „pro cestovatele hledající poklady vytváří miniaturní kamenné plastiky s nápisy ve starobylém pečetním písmu“, z čehož vyplývá, že jeho řezbářské práce byly oblíbené u návštěvníků a cestovatelů procházejících Nankingem.\n\nV roce 1644 Chu Čeng-jen přijal úkol vytvořit novou císařskou pečeť pro mingského císaře v Nankingu Ču Jou-sunga; k práci se připravil půstem a modlitbami, poté vyřezal pečeť. Panovníkovi představil své dílo společně s esejem \"Velké vzývání pečeti\" (\"Ta-pao čen\", ), ve kterém naříkal nad ztrátou Čchung-čenových pečetí a prosil Nebesa o milost při jejich obnovení. Chu byl znepokojen, že by jeho esej mohl být přehlížen, protože ho nenapsal v rýmovaném pravidelném paralelním stylu (\"pchien-tchi\", ), vyžadovaném při psaní takzvaných osmidílných esejů u úřednických zkoušek, ale přesto jeho podání i samotná pečeť byly mingským císařským dvorem přijaty.\n\nPřes svou pověst umělce a řezbáře pečetí byl Chu Čeng-jen především vydavatel. Jeho nakladatelství vydávalo práce o kaligrafii, poezii a umění; lékařské učebnice; knihy o etymologii a fonetice; a díla konfuciánských klasiků, jakož i komentáře k nim. Na rozdíl od jiných vydavatelů v regionu nepublikoval dramata, romány, ani jinou beletrii. Zaměření na akademické texty bylo pravděpodobně důsledkem umístění nakladatelství: vrch, na kterém se Chu usadil, byl právě na sever od nankingské státní univerzity \"Kuo-c’-ťien\", spolehlivého odbytiště akademických textů, příruček a učebnic. V letech 1627–1644 Chu Čeng-jenovo nakladatelství vytisklo přes dvacet knih tohoto druhu, zaměřených na majetné a vzdělané publikum. K nejranějším publikacím nakladatelství patřily lékařské učebnice, z nichž první, \"Ověřené léky pro deset tisíc nemocí\" (\"Wan-ping jen-fang\", ) byla zveřejněna roku 1631 a znovu vydána o deset let později. Chu Čeng-jenův bratr Chu Čeng-sin byl lékař a zdá se, že i autor těchto knih.\nBěhem 30. let 17. století Chu Čeng-jen vydával také politické práce sestavené vysokými úředníky mingské vlády; například roku 1633 \"Životopisy příkladných [služebníků] mingského císaře\" (\"Chuang Ming piao-čung ťi\" ), soubor biografií úředníků věrných druhému mingskému císaři Ťien-wenovi, sestavený významným hodnostářem Čchien Š’-šengem, a \"Edikty mingských císařů\" (\"Chuang Ming čao-č’\", ), soubor vybraných výnosů mingských panovníků. Po pádu dynastie Ming Chu svůj dům a podnik přejmenoval na Síň zakořeněnou v minulosti (\"Ti-ku-tchang\", ) na znamení své věrnosti zaniklé dynastii, přestože (zřejmě v dotiscích starších knih) nadále používal i značku Deset bambusů. Navzdory Chuově odchodu z veřejného života po roce 1646 podnik pokračoval v publikační činnosti i za nové, čchingské vlády, přičemž se zaměřil na katalogy pečetí vyrobených Chu Čeng-jenem pro zákazníky z Nankingu a okolí.\n\nV mingském období technika barevného tisku v Číně značně pokročila. Ve svém podniku Chu Čeng-jen experimentoval s různými variantami tiskových forem, hledal způsob výroby mnohobarevných tisků a reliéfního potisku. Nakonec byl schopen vydat některá díla v barvě jako první tiskař v Číně, přičemž používal techniku tisku známou jako \"tou-pan jin-šua\" (, „uspořádané desky“). Způsob tisku spočíval v použití více dřevěných tiskových forem (štočků), jedné pro každou barvu a část obrazu. Tisk byl dlouhý a pečlivý proces, který vyžadoval vyrytí třiceti až padesáti štočků a až sedmdesát obarvení a otisků štočků na jednu ilustraci. Chu rovněž používal podobnou techniku tisku z více tiskových desek nazývanou \"tchao-pan jin-šua\" (), používanou už v jüanském období před dvěma stoletími, ale v jeho době opět přicházející do módy. Zdokonalil ji zavedením stírání některých barev z desek před tiskem; to mu umožnilo dosáhnout gradaci a modulaci odstínů, která dříve nebyla možná.\n\nV některých tiscích Chu využil techniku slepotisku, známou jako „reliéfní vzory“ (\"kung-chua\", ) nebo „ražené desky“ (\"kung-pan\", ), spočívající v použití dřevěné desky bez barvy, která na papír otiskla pouze reliéfní vzor. Používal ji k vytvoření plastického efektu u mraků a ke zvýraznění vody nebo květů a listů u rostlin. Byla to nová technika, vynalezená Chuovým současníkem Wu Fa-siangem, také vydavatelem z Nankingu. Wu ji poprvé použil ve svém \"Katalogu rozličných dopisních papírů z Pavilónu květů\" (\"Luo-süan pien-ku ťien-pchu\", ), vydaném roku 1626. Chu i Wu používali reliéfní tisk k výrobě ozdobných dopisních papírů, jejichž prodej poskytoval doplňkový příjem jejich podnikům.\n\nChuovo nejpozoruhodnější dílo je \"Příručka malířství a kaligrafie Studovny deseti bambusů\" (\"Š’-ču-čaj šu-chua-pchu\", ), antologie 186 ilustrací, 140 básní a 30 stran textu od zhruba třiceti různých umělců, malířů a kaligrafů (včetně samotného Chu Čeng-jena), publikovaná roku 1633. Sestává z osmi sekcí, které jsou rozděleny vždy na dva svazky. Každá sekce je věnována jedné z kategorií přírodnin, a sice orchidejím, bambusu, květům švestek, tušovým květinám (v kruhových kompozicích), skalám, ptákům a ovoci, v osmé všeobecné sekci jsou příklady z předešlých kategorií a listy květin. Některé z těchto sekcí byly již dříve vydány samostatně. Kniha měla sloužit jako umělecká učebnice, s pokyny pro správné držení štětce a vysvětlením technik psaní a kreslení, přičemž obsahovala i několik ilustrací určených malířům-začátečníkům ke kopírování. Ačkoli tyto instrukce obsahovaly pouze sekce o orchidejích a bambusu, kniha je i tak prvním příkladem kategorizačního a analytického přístupu k čínské malbě. Je také první čínskou knihou vytištěnou barevným dřevotiskem. Chu v ní používal svou metodu soutisku více tiskových forem pro získání gradace barev v ilustracích. Příručka je vázána v motýlkové vazbě (\"chu-tie čuang\", ), v níž jsou vytištěné dvoustránkové listy přeloženy na polovinu a slepeny v místě ohybu, takže ve výsledku ilustrace zabírají dvě stránky a chybí mezera běžně oddělující text nebo obrázek na jednotlivých stránkách. Cambridgeská univerzitní knihovna v srpnu 2015 vydala kompletní digitální scan příručky, zahrnující veškerý text i ilustrace. Charles Aylmer, vedoucí čínského oddělení Univerzity v Cambridgi, digitalizaci komentoval slovy „vazba je tak křehká a kniha tak jemná, že jsme ji před digitalizací, i přes její nesporný historický význam, nedovolovali prohlížet nebo studovat“.\n\n\"Příručka malířství a kaligrafie Studovny deseti bambusů\" si záhy získala oblibu, zejména u studentů malířství, a udržela si ji po staletí; dotiskována byla až do pozdně čchingské doby. Kniha ovlivnila barevný tisk v celé Číně, v níž připravila cestu pro pozdější, ale známější, \"Příručku ze Zahrady hořčičného semínka\" (\"Ťie-c’-jüan chua-čuan\", ), a také v Japonsku, kde byla přetištěna a předznamenala vývoj v barevném dřevotisku nišiko-e, používaném především v žánru obrazů ukijo-e.\n\nDruhým významným tiskem Chu Čeng-jena byly \"Dopisní papíry Studovny deseti bambusů\" (\"Š’-ču-čaj ťien-pchu\", ), kolekce vzorků papíru, v nichž využil techniku slepotisku \"kung-chua\", aby ilustrace nechal vyniknout pomocí plastického efektu. Přestože kniha byla především katalogem dekorativních dopisních papírů, obsahovala také obrazy skal, lidí, rituálních nádob a dalších objektů, roztříděných do třiadvaceti kategorií. Celkem obsahovala 280 komentovaných vzorů a dvě předmluvy respektovaných vzdělanců. Chu ji publikoval roku 1644 a znovu následující rok. Moderní vydání vyšlo ve čtyřech svazcích mezi léty 1934 a 1941 péčí Čeng Čen-tuoa a Lu Süna, revidované vydání bylo publikováno roku 1952.\n\nK dalším dílům publikovaným Chuovým nakladatelstvím patřil přetisk Čou Po-čchiho příručky pečetního písma \"Šest [stylů] kaligrafie, správné a nesprávné\" (\"Liou-šu čeng-e\", ) a související \"Nezbytná zjištění v kaligrafii\" (\"Šu-fa pi-ťi\", ), která vysvětlovala třídění a varianty znaků, i běžné chyby v psaní.\n\nSe svým bratrem Chu Čeng-sinem sestavil nové vydání základních textů konfuciánských klasiků, nazvané \"Standardizovaný text Čtyř knih\" (\"S’-šu ting-pen pien-čeng\", , 1640), v němž kladl důraz na správnost textu a vysvětlování výslovnosti znaků. Podobný přístup zaujal i u \"Nejdůležitějších zásad psaní Tisíce znaků v šesti stylech písma\" (\"Čchien-wen liou-šu tchung-jao\", , 1663), které zkompiloval s pomocí svého učitele kaligrafie Li Tenga. \"Nejdůležitější zásady\" Chu publikoval po Li Tengově úmrtí, částečně k jeho poctě.\n\nVedle vydávání soudobých i starších básní Chu se svými bratry sestavil učebnici poezie z textů jejich současníka Jie Tching-sioua, nazvanou jednoduše \"Diskuse o poezii\" (\"Š’-tchan\", , 1635). K dalším knihám poezie vydaným podnikem bratří Chuů patřily \"Užitečné zásady pečlivé tvorby ve vybraných tchangských básních\" (\"Lej-süan tchang-š’ ču-tao wej-ťi\", ), které byly kompilací několika publikací o tchangské poezii s přidaným Chu Čeng-jenovým kolofonem.\n\nNakladatelství Deseti bambusů vydávalo i různorodé příručky, například \"Příručku čtyř- a šestislabičných vhodných frází\" (\"S’-liou jüan-jang pchui\", , 1634), určenou čtenářům toužícím vylepšit si svůj literární styl. K méně známým publikacím nakladatelství patřil text o čínském dominu \"Pchaj-tchung fu-jü\" (), napsaný pod pseudonymem, ale s předmluvou Chu Čeng-jena.\n\nIlustrace z \"Příručky malířství a kaligrafie Studovny deseti bambusů\"\nHistorikové sestavili seznam 27 publikací Chu Čeng-jenova studia. Vybrané tisky:\n\n\n"}
{"id": "1141553", "url": "https://cs.wikipedia.org/wiki?curid=1141553", "title": "Bylanská kultura", "text": "Bylanská kultura\n\nBylanská kultura je archeologická kultura pojmenovaná podle nálezu pohřebiště u Bylan nedaleko Českého Brodu. Patří mezi kultury doby halštatské a časově spadá do 8. až počátku 6. století př. n. l. Podle archeologických nálezů je spjata s oblastí středních a severozápadních Čech.\n\nSpolečnost bylanské kultury byla podle analýzy pohřebních zvyklostí sociálně rozvrstvená a využitím sídlišť (Žatec, Hradec u Kadaně) navazovala na kultury doby bronzové. O způsobu života nebo hospodářství existuje jen malé množství dokladů, protože známe jen malý počet sídlišť, a jejich poznání je jen zlomkovité. Předměty běžné spotřeby se navíc velmi odlišovaly od výbavy vkládané do hrobů.\n\nPříslušníci bylanské kultury nepoužívali hrnčířský kruh, a svou keramiku vytvářeli z tenkých hliněných válečků, jejichž spirálovitým stáčením modelovali nádoby (misky a amforám podobné nádoby). Povrch pokrývali grafitem, kterým nahrazovali glazuru. Ke konci doby halštatské povrch zdobili svislými žlábky, oblouky, trojúhelníky a jinými geometrickými tvary.\n\nHroby na různých pohřebištích lze rozdělit do čtyř skupin. Nejhonosnější jsou hroby pod mohylami vybavené desítkami nádob, součástmi vozů a koňských postrojů. Menší komorové hroby obsahují podobnou výbavu ovšem bez částí vozu. Třetí skupinu tvoří hroby vybavené především keramikou. Ve všech třech typech byli lidé pohřbíváni nespálení. Poslední kategorii hrobů představují pohřby spálených těl uložených v nádobě nebo do mělké pohřební jamky. Vzhledem k bohaté pohřební výbavě byly hroby bylanské kultury často vykrádány.\n\nNejvětší pohřebiště bylanské kultury bylo objeveno v Polákách u Kadaně, kde bylo prozkoumáno padesát hrobů z celkových osmdesáti. V jeho centru se nacházela kamenem označená mohyla s průměrem téměř třicet metrů. Další lokality jsou známé z Vikletic, Rvenic, okolí Žatce, Hradešína nebo Pňovan.\n"}
{"id": "1141554", "url": "https://cs.wikipedia.org/wiki?curid=1141554", "title": "La Neuville-en-Tourne-à-Fuy", "text": "La Neuville-en-Tourne-à-Fuy\n\nLa Neuville-en-Tourne-à-Fuy je francouzská obec v departementu Ardensko v regionu Grand Est. V roce 2012 zde žilo 573 obyvatel.\n\nObec leží u hranic departementu Ardensko s departementem Marne. Sousední obce jsou: Aussonce, Bétheniville (Marne), Bignicourt, Cauroy, Hauviné a Juniville.\n\n\"Počet obyvatel\"\n"}
{"id": "1141555", "url": "https://cs.wikipedia.org/wiki?curid=1141555", "title": "Far Cry (herní série)", "text": "Far Cry (herní série)\n\nFar Cry je série her vydávaných od roku 2004 společností Ubisoft Entertainment. Již bylo publikováno 5 hlavních her a 3 hry vedlejší. Poslední vydanou hrou je spin-off \"Far Cry New Dawn\" z roku 2019.\n\nHra z března 2004. Hlavním hrdinou je bývalý voják Jack Carver.\n\nHra z října 2008. Hlavního hrdinu si hráč na začátku zvolí - má na výběr z těchto: Frank Bilders, Marty Alencar, Paul Ferenc, Andre Hyppolite, Warren Clyde, Yosip Idromeno, Xianyong Bai, Quarbani Sinch a Hakim Echebbi.\n\nHra ze září 2012. Hlavním hrdinou je Jason Brody.\n\nHra z listopadu 2014. Hlavním hrdinou je Ajay Ghale.\n\nPátý díl hlavní série. Byl vydán 27. března 2018.\n\nHra byla vydaná 30. dubna 2013. Jedná se o samovolně stojící datadisk hry \"Far Cry 3\".\n\nHra z roku 2016, která nepokračuje v hlavní série, nýbrž dějem z pravěku odbočuje. Hlavním hrdinou je Takkar.\n\nHra byla vydaná 15. února 2019. Jedná se o přímé pokračování hry \"Far Cry 5\".\n\nOficiální film je momentálně ve fázi přípravy v Ubisoft Motion Pictures.\n"}
{"id": "1141557", "url": "https://cs.wikipedia.org/wiki?curid=1141557", "title": "Jeanne Francouzská", "text": "Jeanne Francouzská\n\nJeanne Francouzská byla spolu se svým dvojčetem Viktorií posledním potomkem krále Francie Jindřicha II. a jeho manželky Kateřiny Medicejské. Kateřina začala rodit 24. června 1556. Porod byl však velmi složitý a aby královna mohla přežít, museli malé Jeanne ještě v matčině děloze zlomit ručku, jinak by ji nedostali ven. Jeanne zemřela. Její sestra Viktorie zemřela o měsíc později. Protože poslední královniny děti zemřely a legitimní syny už měl, přestal král Jindřich Kateřinu navštěvovat v ložnici a začal se plně věnovat své oblíbené milence Dianě de Poitiers.\n"}
{"id": "1141560", "url": "https://cs.wikipedia.org/wiki?curid=1141560", "title": "Ubisoft Motion Pictures", "text": "Ubisoft Motion Pictures\n\nUbisoft Motion Pictures SASU je francouzské filmové produkční studio, které bylo založeno 27. ledna 2011 v Montreuil ve Francii. Jedná se o dceřinou společnost francouzské herního vývojářství a vydavatelství Ubisoft. Studio se zaměřuje na produkci filmů a televizních seriálů ze světů herních franšíz od Ubisoftu.\n\nUbisoft Motion Pictures bylo založeno v lednu 2011 jako dceřiná společnost Ubisoftu. Prvním produkčním dílem studia je seriál \"Králíci útočí\", který měl premiéru v srpnu 2013.\n\nV prosinci 2013 byla ve francouzském zábavním parku Futuroscope otevřena atrakce \"Les Lapins Cretins\", která je založena na \"Králíci útočí\" od Ubisoft Motion Pictures.\n\nV září 2015 bylo Ubisoft Motion Pictures oznámeno, že plánují financovat stavbu nového zábavního parku v Kuala Lumpur v Malajsii. Měl by být otevřen v roce 2020 a zaobírat se duševním vlastnictvím Ubisoftu.\n\nV listopadu 2016 bylo GameSpotem napsáno, že Ubisoft plánuje s Netflixem seriál, který bude založen na jedné z videoher. Anime seriál, vytvořený podle herní série \"Assassin's Creed\", je právě ve vývoji.\n\n"}
{"id": "1141562", "url": "https://cs.wikipedia.org/wiki?curid=1141562", "title": "Necuke", "text": "Necuke\n\nNecuke (japonsky: 根付) je knoflík ve formě miniaturní plastiky sloužící k zavěšování \"inró\" za pás. Inró je malá, často několikapatrová krabička na medikamenty a osobní razítko, která se pomocí knoflíku necuke zavěšovala k pasu. \n\nJaponský tradiční oděv nemá kapsy. Některé malé nezbytnosti, které bylo nutno brát s sebou na cesty, bylo zvykem ukládat do záhybů širokých rukávů. Jako praktičtější, zvláště pro muže, se časem ukázalo nosit tyto drobnosti jako malé peněženky, pouzdra na tabák, krabičky na léky, osobní razítka a podobně zavěšené na šňůrce upevněné k pásku. Takové drobnosti se obecně nazývají \"sagemono\". K upevnění sagemono byly užívány ozdobné knoflíky zvané \"necuke\".\n\nJaponská móda 16. století přikazovala nosit malé lakové krabičky na osobní razítko nebo na voňavé esence, případně laky. Krabičky měly několik dílů a dodnes se jim říká \"inró\". V 17. století se do Japonska rozšířil tabák a tabatěrky společně s fajfčičkami tvořily soupravu zvanou \"kiseru\". Ta se také nosila u pasu. Literáti si mohli k pasu zavěšovat soupravu na psaní zvanou \"jatate\", venkované nosili u pasu láhev z dýně \"hjótan\". Kupci a měšťané nosili u pasu brokátové váčky na peníze \"kinčaku\". To vedlo k nutnosti používat knoflíky necuke k tradičnímu japonskému oděvu.\n\nKdy se přesně začala necuke používat, není jisté. Necuke jsou zachycena na svitkových obrazech z doby Kamakura (1185 - 1333), později na malbách ze 17. století. Nejdříve to pravděpodobně byly jen kousky opracovaného dřeva či jiného materiálu, ale v době Tokugava (1603 - 1868) umění vyrábět necuke opravdu rozkvetlo a výrobků z 18. a 19. století je nejvíce. Koncem 17. století se vytvořila vrstva bohatých měšťanů a jeden ze způsobů, jak ukázat své bohatství, byl šat a jeho ozdoby. Měšťané totiž nesměli na rozdíl od samurajů nosit meče a nebylo mnoho jiných způsobů, jak své bohatství ukázat. Zpočátku vyráběli necuke mistři jiných oborů, hlavně specialisté na kovové ozdoby. Nejprve je vyráběli jen jako vedlejší produkt, posléze se specializovali pouze na necuke. Když se po polovině 19. století Japonsko otevřelo světu a móda v Japonsku se měnila, byl tradiční oděv postupně přizpůsobován evropským zvyklostem a potřeba necuke byla stále menší. Tak se v 19. století začaly vyrábět malé ozdobné necuke, které se nenosily za pasem, ale sloužily už jen jako umělecké drobnosti určené pro ozdobu. Říkalo se jim \"okimono\".\n\nKnoflík necuke musí splňovat tři základní kriteria: \n\nPůvodně se necuke kombinovala ještě s malým knoflíkem \"odžime\". Jím se šňůrka jistila a utahovala.\nNázev necuke vznikl ze dvou slov: ne - znamená kořen, cukeru znamená připevnit. Slovo okimono je také složeno ze dvou slov: oki znamená položit a mono znamená věc. \nZatímco necuke byly nejen krásné, ale i užitkové, okimono sloužila jen jako ozdoba nebo jako předmět sběratelského zájmu cizinců. Okimono také nemá otvory pro protažení šňůrky. Některá okimono se ovšem dala použít jako necuke a naopak. Okimona jsou také větší než necuke. Nejlepší okimona pocházejí z \"Tokijské školy umění\", která byla založena roku 1887. Jsou vyřezána z jednoho kusu slonoviny. Nejoblíbenějšími tématy jsou samurajové, rolníci, legendární postavy či příběhy, symboly štěstí a pod. Nejčastější surovinou pro výrobu necuke a okimono bylo dřevo, bambus, kost, parůžek, mrožovina, zubrovina, porcelán, keramika, kámen, pryskyřice a slonovina. Nejvíce artefaktů je ze dřeva a slonoviny. Dřevo pochází z různých stromů. Ze slonoviny se vyráběla plektra k šamisenu (loutně) a ke kotu (druh dvanáctistrunné citery).\n\n\nŘezbáři necuke se nazývali necukeši a pocházeli z různých uměleckých oborů. Někteří byli malíři nebo sochaři, jiní vyráběli loutky nebo masky. Většina děl těchto autorů není signována, nebylo zvykem se na díla podepisovat. Někteří řezbáři to přesto dělali, existuje dokonce i soupis řezbářů z 18. století. Jde o takzvaný Sóken kišo (1781). Jiní se podepisovali svou pečetí tzv. \"kakihan\" - pečeť byla provedena zkrácením jednoho nebo dvou znaků z řezbářova jména. Ani podpisem ovšem není možno určit, kdy přesně bylo necuke vyrobeno. Podpisy se totiž často falšovaly. Někdy bylo dokonce na necuke vyryto jméno nositele, nikoli jméno řezbáře. Často se řezbáři necuke rekrutovali z výrobců plekter pro hudební nástroje. Proto mají necuke často trojúhelníkový tvar - odřezek po vykrojení tvaru plektra.\n\nV současné době jsou necuke spíše oblíbenou sběratelskou záležitostí než součástí tradičního oděvu. Stále existují umělci, kteří se řezbou necuke zabývají. V Japonsku i ve světě jich existuje asi stovka. Nenapodobují staré vzory, snaží se obohatit necuke o nové moderní tvary a materiály. Necuke se staly se oblíbenými mezi sběrateli celého světa a mnoho necuke se nachází v muzeích a galeriích či soukromých sbírkách.\n"}
{"id": "1141563", "url": "https://cs.wikipedia.org/wiki?curid=1141563", "title": "Beiuș", "text": "Beiuș\n\nBeiuș je rumunské město v župě Bihor. V roce 2011 zde žilo 10 667 obyvatel. Administrativní součástí města je i vesnice Delani.\n\n"}
{"id": "1141564", "url": "https://cs.wikipedia.org/wiki?curid=1141564", "title": "TJ Tatran Rousínov", "text": "TJ Tatran Rousínov\n\nTJ Tatran Rousínov (celým názvem: Tělovýchovná jednota Tatran Rousínov) je český fotbalový klub, který sídlí v Rousínově v Jihomoravském kraji. Založen byl roku 1930. Klubovými barvami jsou zelená a bílá. Od sezony 2010/11 hraje Přebor Jihomoravského kraje (5. nejvyšší soutěž).\n\nK největším úspěchům oddílu patří účast ve 3. nejvyšší soutěži (prve 1946/47, naposled 1960/61).\n\nNa konci 50. let 20. století zde hrál mj. Bohumil Píšek, trénoval zde např. Josef Mazura (1998/99).\n\n\nPrvní zmínka se v historických záznamech objevila v roce 1911, kdy se konala Krajinská, živnostensko-průmyslová a hospodářská výstava v Novém Rousínově. Na této výstavě 20. srpna 1911 předvedl sportovní brněnský klub Moravská Slavia na výstavním cvičišti propagační hru „kopané“.\n\nZačátky organizované kopané v Rousínově sahají do roku 1922, kdy byl ve Slavíkovicích založen \"Sportovní klub Slavíkovice\" společně s Novým Rousínovem. Za první rok trvání sehrálo toto fotbalové mužstvo 23 zápasy, z toho 17 vítězných, dva nerozhodné a čtyři prohrané.\nV lednu 1926 rousínovští sportovci ze slavíkovického klubu vystoupili. Kopaná však získávala na popularitě a stále více mladých příznivců prohánělo míč po hřišti. Zlomovým rokem pro rousínovskou kopanou se stal rok 1930, kdy byl založen a zaregistrován \"Sportovní klub Rousínov\". Klub se stal\nčlenem Bradovy Západomoravské župy footballové (BZMŽF), kde zahájil ve III. třídě.\n\nTřicátá léta byla dobou hospodářské krize, přesto si hráči sami museli z velmi nízkých výdělků pořizovat fotbalovou výstroj, kupovat míče a platit si cestovné. Z úsporných důvodů chodili na zápasy do menších vzdáleností pěšky nebo jezdili na kolech. Zápasy se hrály vždy v jiných městech a obcích, protože rousínovský klub ještě neměl vlastní hřiště. V Rousínově bylo hřiště vybudováno v roce 1932 především z finančních půjček a darů. Bylo umístěno na najatých pozemcích soukromníků ve Staré cihelně.\n\nPrvní zápasy, které hráli již jako zaregistrovaní hráči, se konaly v Újezdě, kde rousínovští vyhráli 11:1, a v Ivanovicích na Hané, které porazili 4:2. V Újezdě byla sportovcům z Rousínova poskytnuta šatna v sále hostince, což byl v té době velký přepych. Jinak se hráči převlékali u hřiště a šatstvo vždy někdo hlídal, umývali se v potoce nebo u studny.\n\nV roce 1934 se v Rousínově konal turnaj o Pohár výstavních trhů, vítězem se stal domácí klub. O tři roky později uspořádali rousínovští fotbalisté společně se Slavíkovicemi zájezd do Vídně, kde kombinované družstvo vybojovalo dva zápasy s SC Möllersdorf. První zápas skončil nerozhodně 3:3, v druhém zápase zvítězili rousínovští 2:1. Na podzim zavítal SC Möllersdorf do Rousínova a v odvetném zápase na hřišti ve Slavíkovicích byl slavně poražen 8:1. Toto utkání řídila poprvé v historii naší kopané žena – slečna Edith Klinerová z Vídně. V roce 1937 byl v Rousínově opět uspořádán pohárový turnaj výstavních trhů, jehož vítězem se stal SK Rousínov.\n\nUž v roce 1936 hledal rousínovský klub marně zdroj příjmů, aby mohl zaplatit nájemné z hřiště. Protože však potřebné finance nezískal, byly mu v roce 1937 užívané pozemky rozorány. Další zápasy se hrály ve Slavíkovicích. Do začátku okupace se krize v rousínovské kopané ještě více\nprohloubila.\n\nFotbalové hřiště je v Rousínově od roku 1932. Kapacita fotbalového stadionu je 2 500 diváků, z toho je 500 míst k sezení. Rozměry hrací plochy jsou 106x65 metrů. K dispozici je také rousínovská sportovní hala.\n\n\nZdroj: \n\n\n\nZdroj: \n\nPoznámky:\n\nTJ Tatran Rousínov „B“ je rezervním týmem Rousínova, jehož největším úspěchem byla účast v I. B třídě Jihomoravského kraje – sk. A.\n\n\nZdroj: \n\n\n\nZdroj: \n\n"}
{"id": "1141565", "url": "https://cs.wikipedia.org/wiki?curid=1141565", "title": "Šklebivec přímý", "text": "Šklebivec přímý\n\nŠklebivec přímý (\"Misopates orontium\") je jednoletá, planě rostoucí rostlina, jediný druh rodu šklebivec, který se v české přírodě vyskytuje; je chudě rozšířen a je považován za ohrožený vyhynutím. V minulosti byl pod jménem hledík menší součásti rodu hledík.\n\nPůvod šklebivce přímého je třeba hledat ve Středozemí, odkud se rozšířil téměř do celé Evropy, na Blízký východ, do Střední Asie a do severních oblastí Indie. Druhotně byl zavlečen i do Severní Ameriky, Austrálie i na Nový Zéland. Již ve středověku se dostal do přírody Střední Evropy, kde roste v teplejších nížinných oblastech.\n\nPočátkem 20. století byl šklebivec přímý považován za teplomilný polní plevel, v současnosti se s ním v České republice můžeme (jako s ohroženou rostlinou) setkat jen vzácně ve středních Čechách a na střední a jižní Moravě. Je typickou rostlinou rostoucí na polích, úhorech a na místech s narušenou vegetací. Obvykle se nachází na výslunných místech v půdách lehkých, poměrně suchých a chudých na dusík.\n\nJednoletá rostlina s přímou, hranatou lodyhou dorůstající do výše 20 až 50 cm, která bývá ve spodní části lysá a v horní chlupatá. Jen chudě rozvětvená lodyha je řídce porostlá krátce řapíkatými listy, ve spodní části jsou ve tříčetných přeslenech a v horní rostou střídavě. Podlouhlé až čárkovité listové čepele bývají dlouhé 20 až 50 mm a široké jen do 7 mm.\n\nV horní části lodyhy jsou listům podobné listeny, stejně dlouhé nebo delší než oboupohlavné květy, z jejich úžlabí vyrůstají květy na krátkých stopkách a vytvářejí řídké květenství koncový hrozen. Chlupatý květní kalich je dělený do pěti čárkovitých segmentů 1,5 až 2 cm dlouhých; je stejně dlouhý nebo i delší než koruna a v době zrání plodů se ještě prodlužuje. Dvoupyská chlupatá šklebivá koruna je 1 až 1,5 cm dlouhá a zbarvená bývá světle růžově nebo ojediněle bíle s tmavými žilkami. Koruna má horní pysk dvoulaločný a vzpřímený, dolní třílaločný pysk má boční laloky okrouhlé a odstávající, menší střední lalok je plytce vykrojený a v místě ústí korunního hrdla vypouklý. V koruně jsou čtyři dvoumocné tyčinky, z horního dvoupouzdrého semeníku vyrůstá ohnutá čnělka s dvoulaločnou bliznou. Kvete od června či července až do zámrazu, opylován je hmyzem nebo samosprašně. Ploidie druhu je 2n = 16.\n\nPlodem je chlupatá, nafouklá, dvoupouzdrá tobolka otvírající se malými chlopněmi na vrcholu. Obsahuje 1 mm velká, hnědá, vejčitá, plochá, křídlatá semena mající zubatý okraj. Rostlina se rozmnožuje výhradně semeny, která klíči na jaře až při vyšší půdní teplotě.\n\nJako plevelná rostlina roste nejčastěji v obilí, kde po posečení rychle obroste a na strništích znovu na podzim vykvete. Nevyskytuje se ale v takovém množství, aby škodila užitkovým rostlinám. Je nevhodnou rostlinou ke krmení, zvláště koně po spasení většího množství mají zažívací problémy.\n\nV posledním století se populace tohoto druhu, dříve plevelné rostliny, podstatně snížila. Byla silně postižena vlivem intenzifikace zemědělství, hlavně používáním dusíkatých hnojiv a herbicidů. Šklebivec přímý byl podle „Černého a červeného seznamu cévnatých rostlin České republiky z roku 2000“ (Procházka) považován za druh kriticky ohrožený (C1). V poslední době je však tato rostlina nalézána o něco častěji a podle „Červeného seznamu cévnatých rostlin České republiky z roku 2012“ (Grulich) je považován pouze za druh silně ohrožený (C2).\n\n\n \n"}
{"id": "1141569", "url": "https://cs.wikipedia.org/wiki?curid=1141569", "title": "Zieglerova polární expedice", "text": "Zieglerova polární expedice\n\nZieglerova polární expedice, také známá jako \"Fialova expedice,\" byla neúspěšným pokusem o dosažení severního pólu v letech 1903–1905. I přes zničení expediční lodi přežili s výjimkou jednoho muže všichni členové výpravy dva roky v oblasti daleko na sever od severního polárního kruhu. Expedici zaplatil William Ziegler a vedl Anthony Fiala.\n\nWilliam Ziegler zaplatil již v roce 1901 tzv. Baldwin-Zieglerovu expedici k severnímu pólu, které se jako fotograf účastnil také Anthony Fiala. Toho později Ziegler vybral, aby vedl druhou výpravu. Podle Fialových výpočtů bylo zapotřebí 1100 liber masa pro každé spřežení a jezdce, kteří se měli pokusit o dosažení pólu. Ovšem maximální nosnost saní byla pouze 600 liber, a proto naplánoval vzít s sebou poníky, kteří měli nést část zásob, a později jejich masem krmit psy.\n\nVýprava vyplula na palubě lodi \"America\" z norského město Tromsø 14. června 1903. Během první zimy její účastníci vybudovali skladiště uhlí a potravin v \"Teplickém zálivu\" Rudolfova ostrova v souostroví Země Františka Josefa. V listopadu roku 1903 byla během nepříznivého počasí těžce poškozena loď a zničena část zásob a uhlí. Zbylé trosky zmizely po bouři v lednu 1904.\n\nNa jaře proběhly další pokusy o dosažení pólu cestami směrem na východ i na západ, ale pro nepříznivé počasí a výskyt rozsáhlých ploch otevřeného moře nebyly úspěšné. Vzhledem k malému množství zásob nakonec účastníci výpravy zamířili na jih a dosáhli skladišť na mysu \"Flora\" na Northbrookově ostrově a mysu \"Dillion\" na McClintockově ostrově. Čas, který skupina v oblasti strávila, využil zástupce velitele William Peters a skupina pod jeho vedením výrazně zlepšila kvalitu map souostroví. Pozitivní naladění si členové expedice udržovali, protože počítali se záchranou lodí, která pro ně měla být poslána.\n\nZáchrannou expedici vedl William S. Champ na palubě lodi Terra Nova. Proplouval mezi ledovými poli, ale 24. července se setkal s natolik nahuštěnými krami, že posádka pochybovala o možnosti dosažení cíle. Dne 29. července však doplula k Dillionovu mysu, kde nalezla šest členů Zieglerovy výpravy. Většinu z nich vyzvedla později z mysu Flora.\n"}
{"id": "1141570", "url": "https://cs.wikipedia.org/wiki?curid=1141570", "title": "Bohumil Páník", "text": "Bohumil Páník\n\nBohumil Páník (* 31. prosince 1956, Přílepy, Československo) je český fotbalový trenér, od roku 2018 hlavní kouč českého týmu FC Baník Ostrava. Mezi jeho trenérské vzory patří italský kouč Giovanni Trapattoni.\n\nTrénovat začal v roce 2000, kdy vedl druholigový fotbalový klub FC Fastav Zlín. Od ledna 2002 působil v Sigmě Olomouc jako sportovní ředitel a v únoru téhož roku převzal do června 2002 navíc po Jiřím Vaďurovi i trenérskou taktovku a A-týmu Sigmy. následovala angažmá v polských prvoligových klubech Lech Poznań a Pogoń Szczecin a třetiligovém Miedź Legnica.\n\nV říjnu 2010 převzal dočasně společně s Vernerem Ličkou a Pavlem Malurou A-tým FC Baník Ostrava.<br>\n\nV zimě 2014 se stal trenérem klubu FC Fastav Zlín, když nahradil odvolaného Martina Pulpita. Tým se v sezoně 2014/15 umístil na nepostupovém třetím místě, nicméně protože do první ligy nemohl kvůli nevyhovujícímu stadionu postoupit FK Varnsdorf, stačilo toto umístění k postupu mezi prvoligovou elitu. Po dvou ligových kolech měl Zlín na kontě dvě shodné výhry 1:0 (nad Bohemians 1905 a FC Vysočina Jihlava) – tedy 6 bodů, a vedl Synot ligu. Šlo o historicky nejlepší vstup nováčka (po 2 kolech) do české nejvyšší soutěže. V podzimní části sezony 2015/16 zaujal v prognózách podceňovaný tým kvalitní a účelnou hrou, díky níž se pohyboval v klidném středu ligové tabulky. Zlín nakonec dovedl ke 13. místu a zachránil ho v nejvyšší soutěži.\nV sezóně 2016/17 měl zlínský tým fantastický vstup do nejvyšší české ligy, v 8. kole ji vedl. Trenér Páník dokázal v této sezóně \"ševce\" dovést do finále MOL Cupu (českého fotbalového poháru). Ve finále ševci porazili Opavu a jako vítěz MOL Cupu postoupili díky souhře okolností přímo do základní skupiny Evropské ligy UEFA. Po nepříznivých výsledcích a prohře s Karvinou v 18.kole na lavičce Zlína skončil.Nahradil ho Vlastimil Petržela. Po neuspokojivých výsledcích a prohře s Jabloncem ve 20.kole nahradil v FC Baník Ostrava na lavičce Radima Kučeru.\nTento klub měl v době jeho příchodu 13 bodů a v ligové tabulce se nacházel na posledním 16. sestupovém místě.\n\nZásluhou velkého nasazení celého týmu celek Baníku získal v následujících deseti zápasech 18 bodů, v lize skončil na 13. místě a těsně se udržel v první fotbalové lize.\n\n"}
{"id": "1141572", "url": "https://cs.wikipedia.org/wiki?curid=1141572", "title": "Opština Bujanovac", "text": "Opština Bujanovac\n\nOpština Bujanovac (v srbské cyrilici Општина Бујановац, albánsky Komuna e Bujanocit) je srbská základní jednotka územní samosprávy na jihu země, u hranice s Kosovem a Severní Makedonií, v Preševské dolině. V roce 2002 zde žilo 43 302 obyvatel.\n\nOd roku 2015 je Opština Bujanovac součástí tzv. \"Společenství albánských opštin\".\n\nV opštině se nachází celkem 59 sídel.\n"}
{"id": "1141576", "url": "https://cs.wikipedia.org/wiki?curid=1141576", "title": "Marie Beatrix Rakouská-d'Este", "text": "Marie Beatrix Rakouská-d'Este\n\nMarie Beatrix Rakouská-d'Este (celým jménem: \"Maria Beatrix Anna Felicitas Zita Charlotte Adelheid Christina Elisabeth Gennara\"; * 11. prosince 1954, Boulogne-Billancourt) je arcivévodkyně a princezna rakouská, dcera prince a arcivévody Roberta Rakouského-d'Este a princezny Markéty Savojské-Aosta.\n\nRoku 1998 Marie Beatrix s manželem Riprandem von und zu Arco-Zinneberg koupili od příbuzných z rodu Lobkowiczů hrad Vysoký Chlumec. Oba manželé žijí částečně v Bavorsku i v Praze, Vysoký Chlumec využívají jako letní sídlo. Manželé Arco-Zinnerbergovi se také zapojili do společenského života v obci Vysoký Chlumec: Podpořili finančně místní základní školu a v roce 2001 se stali hlavními iniciátory založení nadačního fondu Patronát Sedlčansko, který se zaměřuje na opravu kulturních památek a podporu lidových tradic a kulturního dědictví Sedlčanska v duchu křesťanských hodnot.\n\nDne 26. dubna 1980 se v Chartres provdala za Ripranda, syna Maria Ulricha, hraběte z Arco-Zinneberg a hraběnky z Preysing-Lichtenegg-Moos Marie Terezie. Spolu mají šest dětí:\n\n"}
{"id": "1141582", "url": "https://cs.wikipedia.org/wiki?curid=1141582", "title": "Zemětřesení v Banja Luce 1969", "text": "Zemětřesení v Banja Luce 1969\n\nZemětřesení v Banja Luce o síle 6 stupňů Richterovy škály se odehrálo dne 27. října 1969 v 9:11 v tehdejším jugoslávském městě Banja Luka (dnes Bosna a Hercegovina). Vyžádalo si ohromné materiální škody ve městě a jeho okolí. O život během otřesů přišlo 15 lidí. Předcházelo mu několik silných otřesů, ke kterým došlo o den dříve. Jedná se o nejsilnější zaznamenané zemětřesení v dějinách města.\n\nZáchranné práce prováděli spontánně jak místní občané, tak i povolané jednotky armády. Povolány byly i zdravotníci ze Záhřebu, Sarajeva a Bělehradu. Ještě v den zemětřesení na místo odcestoval předseda svazové skupštiny Milentije Popović a předseda Svazové výkonné rady (de facto federální vlády) Mitja Ribičič. Josip Broz Tito odcestoval do Banja Luky další den.\n\nZničeno bylo celkem 86 000 bytů, poničeno bylo 266 škol, 146 kulturních objektů, 133 zdravotnických objektů a 152 objektů státní nebo místní správy. Ztráty byly rovněž značné i v ekonomické oblasti; většina průmyslových podniků v oblasti severní Bosny fungovala po několik měsíců se sníženými výrobními kapacitami; některé dokonce zastavily výrobu úplně. Studenti z druhého největšího města Bosny a Hercegoviny museli zahájit školní rok v několika dalších školách v dalších jugoslávských městech. Symbolem zemětřesení se staly dvě budovy; obytný blok \"Titanik\" na hlavním náměstí, jehož část se zřítila a kde došlo ke ztrátám na životech, a budova banjaluckého gymnázia.\n\nParadoxní skutečností se stal fakt, že jen o šest let dříve postihlo ničivé zemětřesení makedonskou metropoli Skopje. Díky tomu byly na území republiky Makedonie nainstalovány četné senzory, které měly monitorovat seismickou situaci v zemi a byla uskutečněna početná opatření. Stalo se tak však pouze na území nejjižnější republiky Jugoslávie, a ne ve zbytku země, který je i přesto seismicky aktivní.\n\nRekonstrukce města a jeho okolí byla zahájena rychle. Poničené objekty byly sanovány, zničené objekty rychle odstraněny. S obnovou města pomohla nejen celá Jugoslávie, ale i některé evropské země. Budova gymnázia, která pocházela ještě z časů Rakousko-Uherska, a které se celá polovina zřítila, pomohlo zrekonstruovat město Sarajevo. Bulharská vláda zafinancovala výstavbu nové školy a Nizozemsko pomohlo vybudovat nové obytné čtvrti v Banja Luce. Obyvatelé města, kteří ztratili své bydlení kvůli zemětřesení byli po nějaké době přestěhováni do rozhlehlého sídliště Borik na okraji Banja Luky.\n\nPo zemětřesní byly v Bosně a Hercegovině zpřísněny předpisy pro stavbu nových budov, s cílem snížit riziko zničení staveb během zemětřesení a ztrát na životech. Až do války v 90. letech byly dodržovány.\n\nDo současné doby připomínají datum zemětřesení hodiny na hlavním náměstí v Banja Luce s datem \"27 X 1969\" a čas 9:11, který stále ukazují.\n\n\n"}
{"id": "1141583", "url": "https://cs.wikipedia.org/wiki?curid=1141583", "title": "Aussonce", "text": "Aussonce\n\nAussonce je francouzská obec v departementu Ardensko v regionu Grand Est. V roce 2012 zde žilo 195 obyvatel.\n\nObec leží u hranic departementu Ardensko s departementem Marne. Sousední obce jsou: Bétheniville (Marne), Heutrégiville (Marne), Juniville, Ménil-Lépinois, La Neuville-en-Tourne-à-Fuy, Pontfaverger-Moronvilliers (Marne) a Warmeriville (Marne).\n\n\"Počet obyvatel\"\n"}
{"id": "1141589", "url": "https://cs.wikipedia.org/wiki?curid=1141589", "title": "Markéta Savojská-Aosta", "text": "Markéta Savojská-Aosta\n\nMarkéta Savojská-Aosta (celým jménem: \"Margherita Isabella Maria Vittoria Emanuela Elena Gennara\"; 7. dubna 1930, Capodimonte) je savojská princezna, arcivévodkyně rakouská a první dítě prince Amedea Savojského-Aosta a jeho manželky princezny Anny Orleánské.\n\nDne 20. října 1953 její rodina oznámila její zasnoubení s arcivévodou Robertem Rakouským-d'Este, druhým synem císaře Karla I. a jeho manželky Zity Bourbonsko-Parmské. Svatba se uskutečnila 29. prosince 1953 v Bourg-en-Bresse. Svatby se také zúčastnil bývalý italský král Umberto II. a Robertův starší bratr Otto von Habsburg. Narodilo se jim pět dětí:\n\n\n"}
{"id": "1141590", "url": "https://cs.wikipedia.org/wiki?curid=1141590", "title": "Chlum (Jablonec)", "text": "Chlum (Jablonec)\n\nChlum ( taktéž \"\") je zaniklá vesnice v okrese Česká Lípa na východě bývalého vojenského prostoru Ralsko, kvůli jehož založení zanikla. Ležela asi 6 km vsv. směrem od Kuřívod. Byla správně podřízena obci Jablonec jako její osada. Původní zabrané katastrální území bylo \"Jablonec\", současné je \"Jabloneček\" v novodobém městě Ralsko.\n\nTato zaniklá vesnice patřila k nejmenším v Ralsku. Stála na údolní terase jihovýchodně asi 300 metrů od Jablonce, který ležel v údolí Mukařovského potoka. O další kilometr na jihovýchod stála další jablonecká osada Prosíčka. Jelikož se jednalo o malé sídlo, ale hlavně díky následnému využití místa, se nedochovaly prakticky žádné pozůstatky.\n\nChlum zanikl po roce 1945. Místo, kde se rozprostíral, poté těsně sousedilo s raketovou základnou sovětské armády, která jí zde provozovala od 60. do 90. let 20. století. Její prostor zčásti zasahoval do katastru obce. Z vojenské panelové cesty odbočovala původní úvozová cesta, která vedla do středu obce. Kolem ní se rozprostíraly trosky bývalých stavení. Na jejich místech bylo možno rozeznat základy obvodových zdí, vyskytovaly se zde i sklepy a několik betonových nádrží na vodu.\n\nJeště větší zásah pro toto místo znamenalo postavení a zprovoznění části Fotovoltaické elektrárny Ralsko Ra 1, která z jihu zabrala ještě větší část plochy bývalé vsi (malá část plochy zůstala v lesíku u samé hrany údolní terasy).\n\nMísto Chlum bylo již roku 1293 uváděno jako „veste“ (tvrz), která byla v majetku pana Hynka z Dubé. Jako pozůstatek tohoto rytířského sídla může sloužit selský dvůr, který byl knížecím rohanským panstvem na Svijanech rozdělen mezi usedlé domkaře. Na tento selský dvůr upomínaly názvy některých domů (\"Na zámku – Im Schlosse, Na sýpce – Aufn Schüttenboden\"). Ves roku 1560 zanikla, aby byla po 230 letech znovu založena se stejným názvem.\n\nPodle sčítání z roku 1921 měl Chlum 15 domů a 52 obyvatel (z toho bylo 51 Němců a jediný Čech). Četnickou stanici, poštu a telegraf měli obyvatelé spádově v Olšině (4,5 km), železniční stanice v Mnichově Hradišti (13,75 km) a Mimoni (15,25 km). Co se týče povolání obyvatel osady Chlum, bylo zde 9 sedláků a pěstitelů zeleniny, 2 řemeslníci, 1 hospodský a 2 dělníci (údaje ze Všeobecného sčítání v roce 1931).\n"}
{"id": "1141591", "url": "https://cs.wikipedia.org/wiki?curid=1141591", "title": "Omo Osaghae", "text": "Omo Osaghae\n\nOmo Osaghae (* 18. května 1988) je americký atlet, jehož specializací jsou krátké překážkové běhy (60 m př. a 110 m př.)\n\nV roce 2014 se stal mistrem světa v běhu na 60 metrů překážek na světovém halovém šampionátu v Sopotech. Zvítězil v novém osobním rekordu 7,45 sekund.\n\n\n"}
{"id": "1141593", "url": "https://cs.wikipedia.org/wiki?curid=1141593", "title": "Kostel svatého Mikuláše (Žerčice)", "text": "Kostel svatého Mikuláše (Žerčice)\n\nKostel svatého Mikuláše v Žerčicích je jednolodní barokní sakrální stavba. Je chráněn jako kulturní památka České republiky.\n\nKostel byl postaven v roce 1730 nákladem Eleonory z Valdštejna podle projektu Fr. M. Kaňky za účasti F. J. Préea mistra J. Sovenského, na místě starší středověké svatyně, připomínané snad již v roce 1070.\n\nKostel je obdélný. Má pravoúhlý presbytář, dva poloválcové rizality v bocích lodi a hranolovou věž, která je vestavěna v západním průčelí. Ve věži je vstupní předsíň a kruchta. Okna jsou segmentová se šambránami.\n\nVnitřek je sklenut plackami, které jsou v lodi položené na silně nanesené přízední pilíře.\n\nHlavní oltář pochází z roku 1736. Je portálový, sloupový, podle návrhu \"F.I. Préea\" od truhláře \"P. Vyšohlída\" a sochaře Josefa Jiřího Jelínka. Sochy sv. Václava a sv. Víta zřejmě pocházejí od \"M. Jelínka\". Oltářní obraz sv. Mikuláše je od \"F.D. Barbieriho\". Boční oltář sv. Jana Nepomuckého je z roku 1751. Na vrcholu kazatelny je Salvátor od \"J. Jelínka\". Zpovědnice je klasicistní z roku 1790. Varhany jsou empírové z roku 1806. Cínová křtitelnice pochází ze začátku 17. století.\n\n"}
{"id": "1141595", "url": "https://cs.wikipedia.org/wiki?curid=1141595", "title": "Jana Tichá (herečka)", "text": "Jana Tichá (herečka)\n\nJana Tichá (* 4. července 1969) je česká divadelní herečka.\n\nOd dětství navštěvovala dramatické kroužky a zúčastňovala se recitačních soutěží školního rozhlasu. Svojí první divadelní roli hrála v Doubravickém divadle pod vedením principála Pavla Hoška. Aktuálně studuje obor filmové a divadelní vědy na Filozofické fakultě Univerzity Palackého v Olomouci. V současné době vystupuje v Pardubických divadlech Exil a Najt. \nDivadlo Exil Pardubice\n\nDivadlo Najt Pardubice\n\nTýbrďo divadlo!\n\nDivadlo pro děti\n\n2019 - \"Povídejme si, děti (postava Pepiny, režie)\"\n\n"}
{"id": "1141597", "url": "https://cs.wikipedia.org/wiki?curid=1141597", "title": "Maréna a Kedrota", "text": "Maréna a Kedrota\n\nMaréna a Kedrota je jednoaktová česká zpěvohra v hanáckém nářečí – jedna z tzv. hanáckých oper či operet – ze 70. let 18. století. Autorem hudby je moravský skladatel Josef Pekárek, kantor v Hněvotíně. Libreto opery napsal Josef Bulín (řádovým jménem Mauritius), kněz z premonstrátského kláštera působící na Svatém Kopečku u Olomouce.\n\nLibreto zpěvohry \"Maréna a Kedrota\" publikoval Josef Heřman Agapit Gallaš ve své \"Múze moravské\" roku 1813; k plánovanému vydání notového záznamu v té době z finančních důvodů nedošlo. V guberniální sbírce moravské lidové hudby z roku 1819 se zachovala většina árií v lidovém podání (až na árii \"Jak na podzem ptáce letijó do teplec\"). Kromě toho se melodie ze zpěvohry zachovaly v zápisech skrbeňského učitele Františka Malovaného (1831–1895), a to v podobě zpěvu s klavírním doprovodem. Ztracen je nyní zápis z pozůstalosti Aloise Vojtěcha Šembery pod názvem \"Marina a Getroda\". Tato zpěvohra má mnoho společných rysů se zpěvohrou týchž autorů \"Jora a Manda\" patrně ze stejné doby. Podle narážek na válečné události v libretu určuje Jiří Fiala dataci díla do blízkosti války o bavorské dědictví (1778).\n\nOpera – pro malý rozsah nazývaná v pramenech „opereta“ – má čtyři strofické árie, po dvou po každou z titulní postav, a závěrečný „chorus“ neboli duet obou. Mezi nimi bylo pět recitativů s ariosními místy. Tyto recitativy se nedochovaly a starší literatura (ještě roku 1968 Tomislav Volek) se domnívala, že opera recitativy neměla, pouze mluvené dialogy. Protože se však našla část recitativů k \"Jorovi a Mandě\", lze z podobnosti obou operet a z náznaků v libretu dovozovat, že i \"Maréna a Kedrota\" měla zpívané recitativy. V zápise Malovaného se na závěr ještě zpívá taneční píseň \"Žala bujnu jetulinu Kateřina nad dolinu\". Původní instrumentální doprovod byl psán pro typický lidový trojhlas dvou houslí a violoncella.\n\nKomické postavy vdavekchtivých dívek se v barokním divadle vyskytovaly často. Již starší zpěvohra \"Gront a puvod plesání hanáckýho\" Ignáce Plumlovského z roku 1751 obsahuje v jednom výstupu dvojici dívek se jmény Kedrota Stiskalova a Manča Macakova, které marně touží po vdavkách – zjevné předobrazy hrdinek opery \"Maréna a Kedrota\". Libreto je rozverné, obsahuje řadu lidových rčení a obratů a je napsáno ve stylizovaném, poněkud karikovaném hanáckém nářečí. Protože se hudba zachovala jen ve velmi pozměněném stavu, není hudební stránku zpěvohry možné plně zhodnotit. Tomislav Volek hovoří o tom, že byla „na nejmenší možnou míru zjednodušena“, aJan Trojan ji považuje za typickou ukázku prosté kantorské tvorby. Rytmus je prostý a zpěv je sylabický bez jakýchkoli ozdob. Návaznost na lidovou hudbu dokazuje skutečnost, že většina árií je napsána v rytmu starého hanáckého třídobého tance „cófavá“. Rozšíření některých melodií opery mezi lidem dokládá jejich pozdější výskyt ve sbírkách lidových písní. Podle Volka Bulín a Pekárek psali \"Marénu a Kedrotu\" a \"Joru a Mandu\" „nepochybně pro lidové posluchače“, přinejmenším provozování v klášterním prostředí není doloženo, i když spojitost s tradicí hanáckých oper hraných v premonstrátském klášteře Hradisko u Olomouce ve 40. a 50. letech 18. století zajišťuje osoba libretisty, hradišťského premonstráta Bulína.\n\nProvozovatelné znění \"Marény a Kedroty\" připravil Jan Trojan a poprvé v nové době je provedli studenti brněnské konzervatoře 23. března 1999.\n\nK paní Fortuně přicházejí jako vyslankyně dvě hanácká děvčata Maréna (=Marie) a Kedrota (=Gertruda). Vyprávějí své soužení, totiž že léta jim běží a ony stále nemohou najít ženichy – „slze ze všech ďórek kapó, protože nemáme chlapo“ (recitativ a arioso \"Me pak obě dvě legátke… Hle, bez može beť mosime\"). A není to tím, že by nehledaly – Maréna vypočítává všechna moravská města a vsi, kde nápadníka hledala, ale marně (recitativ a árie \"Snad praviš, pani Fortono… Ach, já přenešťastná Maréna, na jaké jsem já přešla leta\").\n\nMarénu dobíhá její sestra Kedrota. Na otázku, zda se někde zdržela s galánem, odpovídá zklamaná Kedrota, že galán je vzácné zvíře, a kde se objeví svobodný muž, už mu visí na krku sedm rob. Maréna se táže sestry, čím to je, že je tolik žen a tak málo mužů. A Kedrota vypráví, že všichni chlapci jsou bráni do vojska do pruských válek a zanechávají za sebou plačící maměnky a milenky (recitativ a Kedrotina árie \"Ach, má sestřečko přemilá… Jako na podzem ptáce letijó do teplec, tak od nás pěkné chlapce do pola\").\n\nI maréna se durdí na Brandenborka, který je vším vinen – vždyť teď je samotných děvčat na vdávání „v Haně jak krtičnéch kopco“. Proto se obě obracejí na Fortunu se suplikou, aby jim dala ženicha – ať je třeba bije, ať třeba pije, ať je vztekloun nebo morous, „jenom dež je chlap“ – budou o něho pečovat jako o vlastní oko (recitativ a árie-duet \"Ach, snad se veplačo oče… Soplekace s lamentacó smotně skládáme, ó Fortono, vesleš jedno, tebe žádáme!\").\n\nJenže žádost je marná – jak vypráví maréna Kedrotě, paní Fortuna prý nemůže vysypat chlapy z rukávů. A příčinou prý může být – jak lidé povídají – že nedostatek mužů je Božím trestem pro ženy za to, že po svatbě činí mužům ze života očistec (recitativ \"Jakž, sestro, jdó naše věce?\") Kedrota se nenechá hned odradit a ještě jednou žádá o muže – bude vzorem všem manželkám, bude o svého muže pečovat, bez reptání snese domácí násilí, ba mu za ně i ruku políbí (árie \"Zprobiroj mě, štěsti, žádám, a dej moža mě!\").\n\nVše marno, děvčata zůstanou samy. Kedrota si stýská, že bude muset prodat svatební čepec, který si bláhově koupila, ale ono panenství také cti netratí. Maréna však upřesňuje: veřejné mínění jasně rozlišuje mezi pannou ze ctnosti a takovou, která by se byla vdávala, ale zůstala na ocet (recitativ \"Jak, sestro, což ale praviš, naděje k možovi jeliš?\"). Sestry se proto rozhodují tvářit, že se vdávat nechtějí a zůstávají pannami z vlastní vůle – „okazojme tvář veseló, be v srdco i k plačo belo“. Zpívají proto na odchodu furiantskou píseň o tom, že se přece nebudou „schválně na tortoro dávat“ – neprovdaly by se ani za bohatého pižmem vonícího anděla (chorus \"Co bech se meslela, bech se vdala, v poddanost svobodo chlapo dala\").\n\n"}
{"id": "1141600", "url": "https://cs.wikipedia.org/wiki?curid=1141600", "title": "Rune Jarstein", "text": "Rune Jarstein\n\nRune Almenning Jarstein (* 29. září 1984, Porsgrunn, Norsko) je norský fotbalový brankář a reprezentant.\nMimo Norsko působil na klubové úrovni v Německu.\nV A-mužstvu Norska debutoval 22. 8. 2007 v přátelském utkání v Oslu proti týmu Argentiny (výhra 2:1).\n\n"}
{"id": "1141601", "url": "https://cs.wikipedia.org/wiki?curid=1141601", "title": "Ørjan Nyland", "text": "Ørjan Nyland\n\nØrjan Håskjold Nyland (* 10. září 1990, Volda, Norsko) je norský fotbalový brankář a reprezentant, v současnosti hráč klubu FC Ingolstadt 04.\nMimo Norsko hrál na klubové úrovni v Německu.\nNastupoval v norských mládežnických reprezentacích. Zúčastnil se Mistrovství Evropy hráčů do 21 let 2013 v Izraeli, kde Norové postoupili do semifinále, v němž byli vyřazeni Španěly po výsledku 0:3.\n\nV A-mužstvu Norska debutoval 19. 11. 2013 v přátelském utkání v Molde proti týmu Skotska (prohra 0:1).\n\n"}
{"id": "1141606", "url": "https://cs.wikipedia.org/wiki?curid=1141606", "title": "Volkan Babacan", "text": "Volkan Babacan\n\nVolkan Babacan (* 11. srpna 1988, Antalya, Turecko) je turecký fotbalový brankář a reprezentant, aktuálně působí v tureckém klubu İstanbul Başakşehir FK.\n\nV Turecku působil v klubech Fenerbahçe SK, İstanbulspor, Kayserispor, Manisaspor, İstanbul Başakşehir FK.\n\nVolkan Babacan nastupoval v tureckých mládežnických reprezentacích.\n\nV A-mužstvu Turecka debutoval 13. 10. 2014 v kvalifikačním utkání v Rize proti týmu Lotyšska (remíza 1:1).\n\n"}
{"id": "1141608", "url": "https://cs.wikipedia.org/wiki?curid=1141608", "title": "Prosíčka (Jablonec)", "text": "Prosíčka (Jablonec)\n\nProsíčka ( \"\") je zaniklá vesnice v okrese Česká Lípa na východě bývalého vojenského prostoru Ralsko, kvůli jehož založení zanikla. Ležela asi 6,5 km na východ od Kuřívod. Byla správně podřízena obci Jablonec jako její osada. Původní zabrané katastrální území bylo \"Jablonec\", současné je \"Jabloneček\" v novodobém městě Ralsko.\n\nJak dokládá Chytilův místopis, v roce 1921 měla vesnice 12 domů a žilo zde 54 obyvatel (z toho bylo 53 Němců a jediný Čech). Farou a zdravotním obvodem příslušela ke Kuřívodům, četnická stanice, pošta a telegraf byly v Olšině (5,5 km) a železniční stanice v Mnichově Hradišti (13,25 km).\n"}
{"id": "1141610", "url": "https://cs.wikipedia.org/wiki?curid=1141610", "title": "Euroliga v basketbalu žen 2014/15", "text": "Euroliga v basketbalu žen 2014/15\n\nEuroliga v basketbale žen 2014/15 byla 24. ročníkem Euroligy v basketbale žen pod současným jménem. Sezóna, včetně play-off, trvala od 11. listopadu 2014 do 12. dubna 2015. 15 týmů z 8 zemí bylo rozděleno do 2 skupin, z každé skupiny postupovaly 4 nejlepší týmy do play-off.\n\nČtvrtfinále se hrálo na dva vítězné zápasy, úspěšnější celky postoupily do Final Four. Místem konání Final Four byla Praha, celkovým vítězem soutěže se stal domácí celek ZVVZ USK Praha. \n\nHrálo se na dva vítězné zápasy. Tým 1 hrál vždy první zápas doma, druhý venku, případný třetí opět doma.\n\nJako hostitelský klub pro Final Four byl vybrán celek ZVVZ USK Praha. Final Four ženské Euroligy se v Česku uskutečnilo již počtvrté, poprvé však v Praze – v letech 1999, 2006 a 2008 bylo hostitelským městem Brno. Místem konání byla Sportovní hala Královka na pražské Letné.\n\n"}
{"id": "1141614", "url": "https://cs.wikipedia.org/wiki?curid=1141614", "title": "Dalton Highway", "text": "Dalton Highway\n\nDalton Highway (\"Alaska Route 11\") nebo hovorově Ice Road (ledová silnice) je aljašská silnice, která vede z města Fairbanks na sever do města Deadhorse na pobřeží Severního ledového oceánu. Tvoří důležitou zásobovací trasu a některé její části jsou sjízdné pouze v zimním období, kdy řeky a bažiny zamrznou a stanou se průjezdnými. Dalton Highway, známá pod názvem \"ledová silnice\", se stala legendární pro řidiče kamionů, jejichž osudy zachycuje seriál \"Trucky na ledě\".\nVýznamná severojižní silniční komunikace Dalton Highway začíná severně od Fairbanks, na křižovatce s Elliott Highway. Pokračuje severním směrem, až do města Deadhorse. Prochází přes:\n"}
{"id": "1141617", "url": "https://cs.wikipedia.org/wiki?curid=1141617", "title": "Furkajoch", "text": "Furkajoch\n\nFurkajoch je vysokohorský průsmyk v Rakouských Alpách v spolkové zemi Vorarlbersko v Rakousku v nadmořské výšce 1761 m. Spojuje doliny Bregenzer Ache v blízkosti obce Damüls s údolím řeky Frutz v blízkosti obce Laterns. Cesta přes průsmyk je populární mezi motocyklisty, přičemž v zimě je uzavřena.\n"}
{"id": "1141622", "url": "https://cs.wikipedia.org/wiki?curid=1141622", "title": "Passo di Foscagno", "text": "Passo di Foscagno\n\nPrůsmyk Foscagno () je alpský vysokohorský průsmyk v italské provincii Sondrio. Leží na silnici SS 301, která spojuje lyžařská střediska Livigno a Bormio. Nejvyšší bod průsmyku leží v nadmořské výšce 2291 m.\n\nV blízkosti průsmyku se nachází menší průsmyk Passo d'Eira v nadmořské výšce 2209 m, který leží mezi Passo di Foscagno a městem Livigno. Nachází se zde osada Trepalle, místní část města Livigno, která je jednou z evropských nejvýše položených obydlených farností.\n"}
{"id": "1141624", "url": "https://cs.wikipedia.org/wiki?curid=1141624", "title": "Col du Grand Colombier", "text": "Col du Grand Colombier\n\nCol du Grand Colombier je horský průsmyk v pohoří Jura ve Francii v nadmořské výšce 1501 m.\n\nTento průsmyk prochází jižním krajem pohoří Jura v masivu Grand Colombier. S průsmykem Chasseral Pass je nejvyšším silničním průsmykem v pohoří Jura. Prochází mezi vrchy Grand Colombier (1531 m) a Croix du Colombier (1525 m), který je dostupný chodníkem z průsmyku.\n\nPrůsmyk je jedním z nejnáročnějších průsmyků ve Francii, s 20% stoupáním z Artemare přes Virieu-le-Petit do Bugey (západní) strany. Průsmyk je často používán cyklisty, a pravidelně se objevuje na závodech Tour de l'Ain a také je používán v závodech Critérium du Dauphiné a Tour de l'Avenir.\n\nZ Culozu (jih) jde o 18,3 km dlouhé stoupání s průměrným sklonem 6,9%, ale některé sekce mají sklon až 12%.\n\nPrůsmyk navštívily závody Tour de France poprvé v 10. etapě Tour de France 2012 jako horská prémie nejvyšší kategorie. Lídrem na vrcholu byl Thomas Voeckler, který i tuto etapu vyhrál.\n\n"}
{"id": "1141625", "url": "https://cs.wikipedia.org/wiki?curid=1141625", "title": "Křížová cesta (Nezdín)", "text": "Křížová cesta (Nezdín)\n\nKřížová cesta v Nezdíně na Havlíčkobrodsku se nachází 500 metrů jihovýchodně od obce v lesním údolí v Poutním místě.\n\nKřížová cesta byla postavena roku 2006. Vede nad kaplí a tvoří ji čtrnáct křížů na kamenných podstavcích, rozmístěných na okruhu asi 500 metrů dlouhém. Nové železné kříže zhotovil pan Pejchar z Kunemile, staré kamenné podstavce zrestauroval kameník Jaroslav Fieger ze Světlé nad Sázavou.\n\nKe studánce v lese chodili poutníci pro \"zázračnou vodu\". Nad studánkou stál roubený přístřešek a vedle dřevěný pomníček s obrazem Panny Marie. Z iniciativy číhošťského faráře Františka Boháče byla v letech 1928 až 1929 v místě postavena kaple, do které byl umístěn litinový kříž. Roku 1929 byla kaple slavnostně vysvěcena.\n\nPo 2. světové válce byla procesí zakázána. Pouť, které se zúčastnilo přes šest tisíc věřících, se konala roku 1968, kdy mši sloužil opat želivského kláštera Vít Tajovský.\n\nKe kapli se koná pouť každoročně v červnu, sedmou neděli po Velikonocích.\n\nTuristická trasa, která prochází Poutním místem, nese jméno kněze Josefa Toufara.\n\n\n"}
{"id": "1141626", "url": "https://cs.wikipedia.org/wiki?curid=1141626", "title": "Kostel svatého Václava (Sýčina)", "text": "Kostel svatého Václava (Sýčina)\n\nKostel svatého Václava v Sýčině je netypická pozdně gotická a renesanční sakrální stavba a je již z velké dálky vidět díky svým třem špičatým věžím. Tvoří místní pohledovou dominantu. Je chráněn jako kulturní památka České republiky.\n\nKostel byl postaven roku 1571 Jiřím Cetenským z Cetné. Renesančně upraven a vyzdoben byl roku 1609. Dále byl nevýrazně barokně upravován v letech 1736 za vedení architekta F.I. Préea, a znovu důkladně opraven v roce 1867 architektem Aloisem Turkem. V období komunistické totality kostel postupně chátral. Od počátku 21. století existuje nadace na záchranu této památky.\nJe to goticko-renesanční dvoulodí s polygonálně uzavřeným obdélným presbytářem, ke kterému po stranách přiléhají dvě nestejně široké hranolové věže, kryté jehlany. Třetí hranolová věž se nachází v ose západního průčelí. Kostel má přístavek (márnice) po jižní straně. V severní věži je sakristie s barokním oknem a znakem Cetenských a Valdštejnů. Stěny jsou hladké. Mají opěráky a hrotitá okna bez kružeb. Hlavní portál je v západní věži, ve které je předsíň sklenutá valenou klenbou se štukovými žebry.\nPresbytář má valenou klenbu s lunetami. V presbytáři se nachází na skleněných deskách namalovaných šest českých patronů, dílo zřejmě z období kolem roku 1930. Na severní straně je půlkruhově zakončený vchod do sakristie v pozdně renesační kamenné pilířové jónské edikule s volutovým nástavcem. V nástavci jsou znaky Cetenských a Maternů z Květnice. Triumfální oblouk je polokruhový. Loď má valenou klenbu s lunetami. Dvoulodí je rozděleno dvěma hranolovými pilíři, na kterých spočívají tři arkády, které oddělují užší a nižší severní loď, sklenutou křížovými klenbami a tribunu v jejím patře, která je sklenuta rovněž křížově. V západní části lodi je kruchta na dvou pilířích. Ta je podklenuta valeně. Kruchta je spojena s úzkou zděnou balkónovitou postranní kruchtou podél jižní stěny hlavní lodi, která je nesena dvěma pilíři. Zábradlí tribuny i balkónu je bedněné. Je v něm vsazeno dvanáct desek s obrazy apoštolů a světců, a také čtrnáct desek s výjevy z Kristova života, které jsou zřejmě dílem Kregera Karga z Würtenberku z roku 1609, zhotovené podle nizozemských grafických listů.\n\nNa klenbě lodi je barokní freska \"Setkání sv. Václava s Jindřichem Ptáčníkem\"; nad kruchtou je barokní freska s výjevem: \"Sv. Václav zakládá školu na Budči\" a na klenbě presbytáře je barokní freska sv. Václava s korouhví. Fresky jsou vesměs dílem J.E. Vodňanského z roku 1736, které byly přemalovány K. Javůrkem roku 1867. Od K. Javůrka jsou i obrazy čtyř evangelistů pod kruchtou, také z roku 1867. Sakristie v přízemí severní věže má valenou klenbu. Pod jižní věží se nachází pohřební kaple s náhrobky Maxmiliána Thurn-Taxise a jeho choti Marie Eleonory z roku 1834. Pohřební kaple je sklenuta jako sakristie, otevřená do presbytáře obloukem. Nad hrobkou je oratoř s renesančním kazetovým stropem, v jehož osmi polích jsou původní malované výjevy ze života Kristova, pocházející snad od K. Karga. Prostor nad sakristií je prázdný, otevřený do kostela oknem.\n\nHlavní oltář z roku 1736 je barokní, portálový a sloupový. Je dílem truhláře P. Vyšohlída z Dobrovice, který jej zhotovil podle nákresu Fr. I. Préea. Na hlavním oltáři je obraz sv. Václava od Fr. Barbieriho, který přemaloval roku 1867 K. Javůrek. Od K. Javůrka pochází také obraz sv. Ludmily na pravém bočním oltáři, který provedl truhlář J. Péx a řezbář J. Pauer z Dobrovice. Kazatelna z roku 1736 je rovněž dílem Vyšohlída a Préea. Je doplněna plastikami od Josefa Jelínka z Kosmonos. Pod kruchtou a v boční lodi je devět renesančních náhrobníků, většinou figurálních, rodu Cetenských a Kinských, pocházející z 2. poloviny 16. století.\n\nKolem kostela je hřbitov s pozdně gotickou branou.\n\n"}
{"id": "1141627", "url": "https://cs.wikipedia.org/wiki?curid=1141627", "title": "Miroslav Hajdučko", "text": "Miroslav Hajdučko\n\nMiroslav Hajdučko (* 8. května 1968) je bývalý slovenský fotbalista, útočník.\n\nV československé lize hrál za FC Vítkovice. Nastoupil v 11 ligových utkáních a dal 2 góly. Ve druhé nejvyšší soutěži hrál za Chemlon Humenné. Ve slovenské lize nastoupil ve 197 utkáních a dal 27 gólů.\n\n\n"}
{"id": "1141634", "url": "https://cs.wikipedia.org/wiki?curid=1141634", "title": "Obchodně-provozní plánování", "text": "Obchodně-provozní plánování\n\nObchodně-provozní plánování (anglicky Sales and operation planning, ve zkratce S&OP) je proces, který sdružuje a využívá všechny plány ve výrobním podniku k tomu, aby poskytl managementu nástroje ke strategickému řízení byznysu. Tento proces plánování probíhá nejméně jednou za měsíc a ve své agregované úrovni (pro rodiny výrobků) je posuzován a schvalován vrcholovým vedením podniku. Bere v úvahu potřeby, dodávky, zásoby i návrhy nových výrobků jak na podrobné, tak na agregované úrovni. Jeho výstupem je závazný středně až dlouhodobý plán, s horizontem dostatečným i k plánování zdrojů, který zajišťuje, aby řízení provozu bylo stále v souladu se strategickými cíli, a poskytuje informace umožňující usilovat o průběžné zlepšování.\n\nV jednodušší podobě lze S&OP definovat jako proces, který podniku umožňuje připravit plán jak efektivně udržet rovnováhu mezi poptávkou a nabídkou. Navíc tento proces zajišťuje, že všechny důležité útvary podniku s tímto plánem souhlasí, a že všichni vidí stejná čísla.\n\nStarší anglický pojem používaný pro tuto činnost, s nímž se ještě lze setkat, byl \"Production planning\" (výrobní plánování, plánování produkce). V češtině se v podobném významu také používají označení \"rámcové\" nebo \"agregátní plány\". \n\n\"Obchodně-provozní plánování\" (S&OP) je pravděpodobně tím nejméně chápaným aspektem plánování a řízení výroby. V komerčních ERP systémech je vždy \"výrobní modul\", který obsahuje a využívá hlavní plán výroby (Master production schedule, MPS), ale žádná funkce s názvem S&OP se v jejich výbavě většinou nenajde. Přesto se jedná o důležitou součást řízení podniku a přínosy dobře navrženého a realizovaného S&OP jsou značné. K jeho realizaci postačí a je dokonce nejvýhodnější běžný tabulkový procesor, například Excel. \nS&OP zohledňuje strategické cíle výroby a koordinuje různé plánovací činnosti v podniku - plánování marketingové, finanční, provozní, personální a další. Například marketingové iniciativy související s uvedením nového výrobku na trh je možné koordinovat s navýšením výrobních kapacit a současně lze finanční zdroje naplánovat tak, aby poskytly provozní kapitál na vytvoření zásobovacích kanálů (zásoby na cestě a ve skladech různých úrovní). \n\nVrcholovému vedení podniku S&OP poskytuje klíčové vazby ke koordinaci různých plánovacích aktivit ve firmě. Tyto vazby ukazuje připojený obrázek. Z pohledu výroby je S&OP základnou, nad kterou se vytváří hlavní plán výroby. V podniku zajišťuje konzistenci každodenního provozu se strategickými plány nejvyšší úrovně. \n\nPro vrcholové vedení je S&OP „ovládací pákou“ byznysu. Poskytuje důležitý náhled na kritické interakce mezi prodejem, marketingem, výrobou a financemi. Chce-li prodej a marketing vyšší zásoby, ale vedení rozhodne, že na takové zásoby podnik nemá dost kapitálu, provozní plán se sestaví podle toho. A jakmile se toto kompromisní rozhodnutí přijme a provozní plán je schválen, stává se základnou pro sledování a řízení výkonnosti výroby se zcela jasným rozdělením zodpovědností.\n\nÚkolem výroby je splnit plán. Když skutečná úroveň zásob nesouhlasí s jejich plánovanou úrovní, není to problém výroby, pokud svůj plán splnila. Je to buď problém prodeje a marketingu (výrobky se neprodávaly podle plánu) nebo problém nastavení výrobkového mixu v procesu řízení poptávky (vyráběly se nesprávné položky).\n\nKdyž prodej a marketing žádají o větší množství některých výrobků, je potřeba se zeptat „a kterých chcete míň?“ Jiná reakce není možná, protože výroba navíc by narušila schválený provozní plán. Je ovšem možná i opačná situace. Když je provozní plán vyšší než kolik prodej a marketing doopravdy potřebují, musí se rozhodnout, jaké položky mají přijít do zásob. Výroba váže lidi, kapacity a materiál ke splnění podnikových cílů. Otázkou je jen to, jak tyto zdroje co nejlépe proměnit na výrobky.\n\n\"Lepší integrace mezi různými útvary podniku\" je jednou z hlavních výhod S&OP. Konzistentní plán dohodnutý na úrovni vedení těchto útvarů je možné převést na detailní plány, které jsou vždy v souladu s tím, jak vrcholové vedení rozhodlo.\n\nPlán S&OP se nesestavuje pro jednotlivé výrobky, ale pro vhodně zvolené \"výrobkové skupiny\" (\"rodiny výrobků\", anglicky product families), kterých nesmí být moc. Zkušenosti ukazují, že 6 až 12 výrobkových skupin je asi správný počet, kterým se vrcholové vedení může zabývat. Ke každé skupině patří takové údaje, jako je očekávaný prodej, výroba, výsledné zásoby a nevyřízené zakázky (backlog). Obchodně-provozní plánování probíhá na poradách, které se typicky opakují v měsíčním cyklu zhruba takto:\n\nNejobvyklejším způsobem zobrazení informací v S&OP je časové plánování ve formě tabulek. Excelové tabulky se snadno zpracovávají a komunikují. Obrázek vpravo je příkladem toho, jak může list tabulky pro jednu skupinu výrobků vypadat. Je vidět, že je dosti jednoduchý, navíc všechny údaje o skutečnosti a rozdílech vůči plánu se vyplňují jen v části Historie. Odborníci napříč útvary se musí shodnout na tom, jaké výrobkové skupiny se budou plánovat, a kolik jich bude. Pro ně se pak vytvářejí tyto tabulky a je pozoruhodné, že na základě podobných množin čísel pro několik výrobkových skupin je možné efektivně řídit provoz celé firmy.\n\nKolik českých výrobních podniků využívá takto definované S&OP se nedá zjistit, ale asi jich nebude mnoho. Koncept vznikl v 80. létech minulého století v zahraničí a podle dostupné literatury i tam mnoho manažerů, zejména v malých a středních podnicích, má stále pocit, že je zbytečně složitý, časově náročný a tudíž vhodný hlavně pro velké společnosti, které „na to mají dost lidí“.\nI ve firmách, které S&OP nezavedly a nepoužívají, se však vždy pracuje s nějakými typy vyšších, rámcových či agregovaných plánů, stojících nad MPS. Ty se dají považovat za obdobu S&OP, obecně ovšem postrádají jeho ucelené a propracované pojetí. S&OP netvoří jen jednoduché tabulky, ale spíš způsob, jakým k nim vrcholové vedení i všechny podnikové útvary přistupují. Prvním závazkem při používání S&OP je \"plnit plán\" ve všech zúčastněných útvarech: výrobě, prodeji, konstrukci, financích, atd. A druhým závazkem je nutnost \"komunikovat vždy\", když se vyskytne něco, co plnění plánu brání. Čím dřív se každý problém vyhodnotí v kontextu ostatních plánů, tím lépe.\nÚkolem prodeje a marketingu je \"prodávat to, co je v plánu prodeje\". Je potřeba všem vštípit, že prodávat víc je právě tak špatné, jako prodávat míň. V obou případech dochází k nesrovnalostem ve výstupech z výroby, v požadavcích na finance a v úrovni zásob. Naskytne-li se šance prodat víc, musí se to formálně zpracovat jako změna obchodně-provozního plánu. Při tom je čas na řádné zhodnocení a přípravu změny.\n\nPodobně úkolem výroby je \"vyrábět přesně podle plánu\". Nadvýroba může znamenat, že se spotřebuje moc kapacit a zdrojů. Podvýroba pravděpodobně znamená opak (nedostatek zdrojů) nebo malou výkonnost. Ta může být i důsledkem špatných norem. Oba případy vyžadují nějakou nápravnou akci.\n\nLidé v podniku musí metodě S&OP dobře rozumět. Plánovací proces má být transparentní, schválené plány veřejně známé. Zásady pro sledování, měření a komunikaci výsledků si každý podnik určí podle svých podmínek. Stabilní provozní plán je také jedním z klíčů k štíhlé výrobě, o niž současné firmy stále častěji usilují.\n\n"}
{"id": "1141644", "url": "https://cs.wikipedia.org/wiki?curid=1141644", "title": "Hawker Tornado", "text": "Hawker Tornado\n\nHawker Tornado byl britský jednomotorový celokovový stíhací letoun z období druhé světové války. Jeho sériová výroba nebyla realizována, vzhledem k problémům s pohonnými jednotkami Rolls-Royce Vulture, ale do výroby i služby v Royal Air Force byl zařazen paralelně vyvíjený Hawker Typhoon, který s typem Tornado sdílel většinu prvků konstrukce draku, ale poháněn byl motorem Napier Sabre.\n\nV roce 1937 pracovaly britské motorářské společnosti na vysoce výkonných pohonných jednotkách o výkonu přes 1470 kW. Jednalo se o řadové dvacetičtyřválce typu Napier Sabre s válci do H a Rolls-Royce Vulture s válci do X. Šéfkonstruktér letecké firmy Hawker Aircraft Ltd. Sydney Camm nejprve navrhl stíhací letoun pro motor Sabre a v červenci 1937 poslal dokumentaci na ministerstvo letectví. Air Ministry pak zadalo v lednu 1938 specifikace F.18/37, na jejichž základě začal vývoj prototypů.\n\nVýsledkem byla konstrukce jednotného stroje pro oba typy motorů. Pro motor Sabre se základní koncepce měnila na typ N, pro motor Vulture na typ R. V srpnu 1938 objednalo ministerstvo letectví čtyři prototypy po dvou od každé verze.\n\nJako první vzlétl 6. října 1939 prototyp varianty Hawker Tornado R (P5219) s pohonnou jednotkou Rolls-Royce Vulture II o výkonu 1294 kW. Během letových testů se při vyšších rychlostech projevilo nepříznívé aerodynamické působení chladiče pod trupem. Prototyp byl překonstruován a od 6. prosince 1939 létal s chladičem instalovaným pod přídí těsně za vrtulí. křídlo tlustého profilu, mírně lomené do M, bylo vybaveno pro 12 kulometů Browning ráže 7,7 mm. První vyrobené Tornado však bylo záhy zničeno při havárii.\n\nDruhý prototyp (P5224) se pro zaneprázdnění sériovou výrobou strojů Hawker Hurricane dostal k zalétání až 5. prosince 1940. Druhé Tornado bylo opět poháněno motorem Vulture II, ale jeho křídlo již bylo vybaveno pro montáž čtveřice kanónů British Hispano ráže 20 mm. Při zkouškách druhého prototypu docházelo k lámání šroubů ojnic motoru Vulture II a proto byla firma Hawker počátkem roku 1941 vyzvána k jeho náhradě jinou pohonnou jednotkou, zejména hvězdicovou. Zatím však použila u druhého vyrobeného stroje od března 1941 motor Vulture V s výkonem 1455 kW.\n\nJiž během roku 1940 obdržela společnost Hawker zakázku na letouny Tornado, která byla převedena na firmu Avro v Manchesteru. Zde vznikl jediný sériový letoun Hawker Tornado Mk.I (R7936), který podnikl svůj první let 29. srpna 1941 ve Woodfordu. Následně byla sériová výroba s ohledem na obtíže motorů zastavena. Jediné sériové Tornado zůstalo na zkušebních základnách, kde sloužilo k testům protiběžných vrtulí.\n\nV únoru 1941 obdržela firma Hawker zakázku na novou variantu Tornada s dvouhvězdicovým osmnáctiválcem Bristol Centaurus Ce.4S o výkonu 1624 kW. Vznikl tak třetí prototyp (HG641), zalétaný 23. října 1941. Stroj dosahoval rychlosti 647 km/h oproti 640 km/h verze s Vulturem V, byl však horší ve stoupání a dostupu. Do hladiny 6100 m vystoupal za 8,4 min, starší varianta za 7,2 min. Dostup byl 10 000 m oproti 10 640 m předchůdce.\n\nÚspěšněji probíhal vývoj verze N s pohonnou jednotkou Sabre. Stal se z něho stíhací letoun Hawker Typhoon, používaný zejména k útokům na pozemní cíle. Další vývoj pak vedl k dokonalejšímu typu Hawker Tempest.\n\nÚdaje platí pro typ R.\n\n"}
{"id": "1141656", "url": "https://cs.wikipedia.org/wiki?curid=1141656", "title": "Marineschule Mürwik", "text": "Marineschule Mürwik\n\nMarineschule Mürwik (červený zámek) je námořnická škola německého námořnictva (Deutsche Marine), která byla založena roku 1907. Studuje zde zhruba 300 budoucích důstojníků.\n\nNachází se v městské části Mürwik severoněmeckého města Flensburg.\n\n"}
{"id": "1141662", "url": "https://cs.wikipedia.org/wiki?curid=1141662", "title": "Podzemka", "text": "Podzemka\n\nPodzemka může být:\n"}
{"id": "1141663", "url": "https://cs.wikipedia.org/wiki?curid=1141663", "title": "Renault 5 Turbo", "text": "Renault 5 Turbo\n\nRenault 5 Turbo nebo R5 Turbo je vysocevýkonný hatchback odvozený od malého automobilu Renault 5, který v letech 1980 až 1985 vyráběla automobilka Renault. V lednu 1980 ho Renault představil na autosalonu v Bruselu. Automobil byl navržen pro rallye, ale také byl prodáván v cestovní podobě v celkovém počtu 3 576 kusů během čtyř let jeho výroby.\n\nV reakci na úspěch Lancie Stratos v rallye, která měla motor uprostřed, se viceprezident výroby v automobilce Renault, Jean Terramorsi zeptal Marca Deschampse z designového studia Bertone, zda by navrhl novou sportovní verzi Renaultu 5 Alpine. Charakteristickým prvkem byla nová zadní karoserie, kterou navrhl Marcello Gandini z Bertone.\n\nAčkoliv standardní Renault 5 měl motor umístěný vpředu, 5 Turbo měl přeplňovaný motor Cleon o objemu 1397 cm³ umístěný uprostřed za předními sedadly v modifikovaném podvozku Renaultu 5. Ve standardní formě motor poskytoval výkon 118 kW/160 koní a 221 Nm točivého momentu.\n\nAčkoliv používá modifikovanou karosérii Renaultu 5 a byl značený jako Renault 5, mechanika byla radikálně odlišná. Nejviditelnější rozdíl je zadní náhon oproti normální verzi, která ná přední náhon. V době jeho spuštění prodeje to bylo nejvýkonnější produkční francouzské auto. Prvních 400 vyrobených 5 Turbo byly vyrobeny v souladu s homologací Group 4 konkurovat na mezinárodních rallye závodech, a bylo vyráběno v továrně v Dieppe.\n\nJakmile byly vyrobeny homologované modely, druhá verze s názvem Turbo 2 byla představena s použitím více dílů z Renaultu 5, které nahradily řadu komponenty z lehkých slitin v původní Turbo verzi. Turbo 2 byl levnější, ale blízko stejné výkonové úrovni, maximální rychlost 200 km/h a zrychlení z 0 na 100 km/h za 6,6 sekundy. Při zpětném pohledu originální Turbo 5 byl nazýván \"Turbo 1\".\n\nKoncept malého Renaultu s motorem uprostřed se vrátil v roce 1998 informacemi o Renaultu Clio V6.\n\nVšechny závodní deriváty se opíraly o Turbo 1. Motory měly výkon až 132 kW/180 koní pro Critérium des Cévennes a 154 kW/210 koní pro Tour de Corse a 257 kW/350 koní pro 5 Turbo Maxi. S pilotem Jeanem Ragnottim v roce 1981 vyhrál R5 Turbo Rallye Monte Carlo v jeho prvním závodě v Mistrovství světa v rallye. 2WD R5 brzy začal čelit konkurenci novým Group B vozidel s pohonem 4WD, které byly rychlejší mimo zpevněné cesty.\n\nV roce 2004 \"Sports Car International\" jmenoval R5 Turbo na # 9 v seznamu Top Sport Cars of the 1980s.\n\n"}
{"id": "1141666", "url": "https://cs.wikipedia.org/wiki?curid=1141666", "title": "Ménil-Lépinois", "text": "Ménil-Lépinois\n\nMénil-Lépinois je francouzská obec v departementu Ardensko v regionu Grand Est. V roce 2012 zde žilo 142 obyvatel.\n\nObec leží u hranic departementu Ardensko s departementem Marne. Sousední obce jsou: Alincourt, Aussonce, Bergnicourt, Le Châtelet-sur-Retourne, Isles-sur-Suippe, Juniville, Neuflize, Saint-Remy-le-Petit a Warmeriville (Marne).\n\n\"Počet obyvatel\"\n"}
{"id": "1141667", "url": "https://cs.wikipedia.org/wiki?curid=1141667", "title": "Filatelistický atlas", "text": "Filatelistický atlas\n\nFilatelistický atlas je atlas, soubor map a textů ke známkovým zemím. Autory jsou Bohuslav Hlinka a Ludvík Mucha\n\nAtlas obsahuje:\n\n"}
{"id": "1141669", "url": "https://cs.wikipedia.org/wiki?curid=1141669", "title": "Radosław Krzyżowski", "text": "Radosław Krzyżowski\n\nRadosław Krzyżowski (* 30. ledna 1972, Kluczbork) je polský herec.\n\nPo absolvování Divadelní akademie Ludwika Solského v Krakov nastoupil o Divadla Juliusze Słowackiego (1994-1998 a od roku 2003). Později vystupoval v dalších divadlech v Krakově: \"Mniejszym\" (1996, 1999), \"Stowarzyszenie Teatralne \"Łaźnia\"\" (1999), \"STU\" (2000-2001, 2007), \"Narodowym Starym im. Heleny Modrzejewskiej\" (1998-2003), \"Współczesnym\" (2005), \"Łaźnia Nowa\" (2006).\n\nJe ženatý s herečkou Dominikou Bednarczyk. Mají dceru Kaję (* 2005).\n\n"}
{"id": "1141670", "url": "https://cs.wikipedia.org/wiki?curid=1141670", "title": "Petro Trad", "text": "Petro Trad\n\nPetro Trad بيترو طراد, Petro Trad (1876 Bejrút, Libanon – 1947 Bejrút) byl libanonský právník, politik a ke konci Francouzského mandátu Sýrie a Libanonu, na krátkou dobu, úřadující prezident Libanonu (22. července – 21. září 1943). Od 1. srpna do 25. září 1943 byl též premiérem.\n\nNarodil se v Bejrútu v roce 1876 do rodiny příslušníků ortodoxní pravoslavné církve. Právnický titul získal na Pařížské univerzitě. Po 1. světové válce se vrátil do Bejrútu jako spojenec Francie a založil „Ligu křesťanských sekt“ (League of Christian Sects), která požadovala ukončit osmanskou správu v zemi a ustavit Francouzský mandát Sýrie a Libanonu. Od roku 1925 byl členem libanonského parlamentu. V následujících osmnácti letech byl mluvčím parlamentu i jeho předsedou (1937–1939). Jako právník si získal ve svém regionu velkou oblibu, částečně proto, že jeho advokátní kancelář zastupovala chudé, kteří si nemohli dovolit platit poplatky za právnické služby.\n\nJeho předchůdce ve funkci prezidenta Libanonu Ajúb Thabit přišel o svůj úřad při mocenských bojích mezi muslimskými a křesťanskými stranami. Petro Trad jako umírněný křesťanský politik byl pověřen výkonem funkce prezidenta do řádných voleb 21. září 1943, kdy ho vystřídal nově zvolený prezident Bišára Chúrí.\n\nZemřel v Bejrútu v roce 1947.\n\n"}
{"id": "1141677", "url": "https://cs.wikipedia.org/wiki?curid=1141677", "title": "Frank Hansen (veslař)", "text": "Frank Hansen (veslař)\n\nFrank Hansen (4. srpna 1945, Oslo) je bývalý norský veslař. Na Letních olympijských hrách 1976 v Montrealu získal se svým mladším bratrem Alfem zlatou medaili na dvojskifu. Společně se stali i třikrát mistry světa. Na Letních olympijských hrách 1972 v Mnichově získal na dvojskifu stříbrnou medaili, zde byl jeho partnerem na lodi Svein Thøgersen.\n\n"}
{"id": "1141682", "url": "https://cs.wikipedia.org/wiki?curid=1141682", "title": "Frank Hansen", "text": "Frank Hansen\n\nFrank Hansen může být:\n\n"}
{"id": "1141683", "url": "https://cs.wikipedia.org/wiki?curid=1141683", "title": "Mert Günok", "text": "Mert Günok\n\nFehmi Mert Günok (* 1. března 1989, Karabük, Turecko) je turecký fotbalový brankář a reprezentant, aktuálně působí v tureckém klubu Bursaspor.\n\nV Turecku působil v seniorském fotbale v klubech Fenerbahçe SK (2008–2015) a Bursaspor.\n\nMert Günok nastupoval v tureckých mládežnických reprezentacích.\n\nV A-mužstvu Turecka debutoval 24. 5. 2012 v přátelském zápase proti týmu Gruzie (výhra 3:1).\n\n"}
{"id": "1141689", "url": "https://cs.wikipedia.org/wiki?curid=1141689", "title": "Citroën LN", "text": "Citroën LN\n\nCitroën LN / LNA je malý městský automobil, který vyráběla francouzská automobilka Citroën v letech 1976 až 1986. Vyráběl se jako 3-dveřový hatchback. Model LN (Heléne) později nahradil novější model LNA (Helena). Vyrobilo se 129 611 kusů modelu LN a 223 772 kusů modelu LNA za 10 let celkové produkce.\n\nPo krachu automobilky Citroën byl převzat Peugeotem a model LN byl prvním společným automobilem skupiny PSA (Peugeot, Talbot, Citroën) a tzv. prvním novým Citroënem. Citroën potřeboval posílit v segmentu malých městských automobilů a model 2CV k nim nepatřil. Převzal platformu z modelu Peugeot 104 Coupé. Jako motor posloužil plochý dvouválec z Citroënu 2CV a čtyřstupňová převodovka z modelu Citroën GS. Úroveň výbavy byla minimální, ale prodeje rostly díky nenáročné údržbě a nízkým provozním nákladům.\n\nModel LN byl představen na Pařížském autosalonu v roce 1976 a o rok později šel do prodeje. Byl prvním modelem fúze automobilek a vyvolal negativní ohlas příznivců Citroënu. Důvodem byla úplná shodnost s modelem Peugeot 104. Původní projekt městského automobilu Project VD byl přepracován podle zadání Peugeotu a tak na platformě 104 vznikly dva automobily. Citroën LN a Citroën Visa. LN se prodával hlavně v zemi původu ve Francii. Motorizaci tvořil pouze jeden motor o výkonu 32k.\n\nV roce 1978 přišel model LNA, jehož karoserie zůstala nezměněna a byla shodná s modelem LN. V názvu přibylo písmeno \"A\" což znamenalo Athlétique (Atletický). Změnil se motor, přibyl plochý dvouválec z Citroënu Visa, později čtyřválec, který dosahoval maximální rychlosti 145 km/h.\n\nModel LNA byl na rozdíl od LN exportován do Evropy, včetně Velké Británie s pravostranným řízením. V roce 1982 prošel model prvním menším faceliftem a dostal čtyřválcový motor z modelu Visa 11E. Kovové nárazníky nahradily plastové, změnily se obrysová světla a kola z modelu Visa Super E. Od července 1984 se model LNA11 změnil. U motoru byl zvýšen výkon a model dosahoval maximální rychlosti 144 km/h a z 0-100 zrychloval za 15,3 sekund.\n\n\n\nLN nahradil v roce 1986 již takzvaný pravý citroën - Citroën AX. \"Bratr\" Talbot Samba stejné platformy zůstal ve výrobě do roku 1987 a Peugeot 104 zůstal ve výrobě do roku 1988.\n\n"}
{"id": "1141694", "url": "https://cs.wikipedia.org/wiki?curid=1141694", "title": "Katarzyna Adamik", "text": "Katarzyna Adamik\n\nKatarzyna Adamik, známá jako Kasia Adamik, (* 28. prosince 1972, Varšava) je polská umělkyně, storyboardistka a režisérka. Absolventka fakulty grafického designu na Akademii výtvarných umění v Bruselu.\n\nJe vnučka Henryka Hollanda a dcera režisérů Agnieszky Holland a Laco Adamika. V roce 2012 se veřejně přiznala, že je lesba. \n\n"}
{"id": "1141696", "url": "https://cs.wikipedia.org/wiki?curid=1141696", "title": "Fotoelektronová spektroskopie", "text": "Fotoelektronová spektroskopie\n\nFotoelektronová spektroskopie (PES – \"photoelectron spectroscopy\" nebo také \"photoemission spectroscopy\") je povrchově citlivá metoda, jíž se využívá k určování chemického složení a stavu povrchů pevných látek. Základem této metody je měření energetického rozdělení elektronů emitovaných povrchem měřené pevné látky v důsledku fotoelektrického jevu.\n\nDopadající elektromagnetické záření o energii \"hν\" předává svoji energii elektronům ozářeným v nějaké vrchní slupce atomu na povrchu měřeného vzorku. Pokud je energie záření dostatečná, je ozářený elektron emitován (viz fotoefekt). Pro jeho kinetickou energii \"E\" pak platí vztah\n\nkde \"E\" je vazebná energie emitovaného elektronu vztažená k Fermiho mezi a \"Φ\" je výstupní práce měřeného vzorku. Aby mohl být tento vztah použit k výpočtu vazebné energie, je nutné znát výstupní práci vzorku. To lze naštěstí obejít díky tomu, že rychlost vystupujícího elektronu je ovlivněna kontaktním potenciálem, který je roven rozdílu výstupních prací spektrometru a vzorku \"Φ\" – \"Φ\", a který je třeba přičíst k pravé straně rovnice (1). Pro vazebnou energii lze tedy psát\n\nkde \"Φ\" je výstupní práce spektrometru. \n\nElektromagnetické záření proniká ve zkoumaném vzorku do hloubky několika μm. Povrchovost metody je dána transportem elektronů v látce. Elektrony mohou být na cestě k povrchu ovlivněny různými interakcemi a pro fotoelektronovou spektroskopii jsou využitelné pouze ty elektrony, které cestou k povrchu neztratily žádnou energii. Pravděpodobnost nepružné interakce (tedy ztráty energie) je dána střední neelastickou volnou dráhou elektronu v látce (IMFP – \"Inelastic Mean Free Path\"), jejíž velikost je v řádu nm. Fotoelektrony a Augerovy elektrony, které prodělaly další nepružnou interakci, ztrácí část své energie a přispívají tedy k pozadí. To se na grafu, na kterém je vynesena intenzita v závislosti na vazebné energii, projeví nárůstem pozadí za každým spektrálním maximem směrem k vyšší vazebné energii.\nAby emitované elektrony donesly informace až do detektoru, musí být jejich střední volná dráha ve vakuu dostatečně velká. To je nutné zajistit dostatečně nízkým tlakem uvnitř aparatury (musí být menší než 10 Pa). Aparatura se ale kvůli delšímu zachování čistoty vzorků většinou čerpá na mnohem vyšší vakuum. Samotná naměřená maxima jsou rozšiřována relacemi neurčitosti času a energie a také Dopplerovým jevem. Maxima pak mají tvar konvoluce Lorentzovy a Gaussovy funkce.\n\nVe fotoelektronovém spektru se kromě maxim odpovídajícím vazebným energiím elektronů měřeného vzorku objevují i linie odpovídající Augerovým elektronům (viz Augerův jev). Ty vznikají, když je díra po vyraženém elektronu zaplněna elektronem z vyšší slupky, jehož přebytečná energie je předána jinému elektronu z vyšší slupky, který je pak emitován z atomu. Tyto Augerovy elektrony lze ve spektru snadno rozeznat, protože jejich energie nezávisí na energii budícího záření, ale pouze na třech zúčastněných hladinách.\n\nPři této metodě, jak už název naznačuje, se k emisi elektronů používá rentgenového záření. Jeho nejčastějším zdrojem jsou rentgenky, které vydávají charakteristické záření, jehož vlnová délka závisí na materiálu anody. Například rentgenka s hliníkovou anodou vydává záření o energii \"hν\" = 1486,6 eV (= o vlnové délce 0,83 nm) zatímco rentgenka s hořčíkovou anodou pak vydává záření o energii \"hν\" = 1253,6 eV (= o vlnové délce 0,99 nm). Tyto energie jsou dostatečně velké na zkoumání vnitřních hladin elektronového obalu.\n\nPokud jako zdroj rentgenového záření použijeme rentgenku, ve spektrech můžeme pozorovat i tzv. satelity, které vznikají v důsledku toho, že rentgenky kromě hlavní linie charakteristického záření vyzařují také vedlejší linie na vyšší energii, ale s menší intenzitou. Na anodě rentgenové lampy také vzniká brzdné záření, které se projevuje zvětšením pozadí.\n\nTato metoda používá k buzení elektronů synchrotronové záření. Velkou výhodou této metody je, že záření vydávané synchrotronem je intenzivní a jeho energii (vlnovou délku) lze nastavit podle potřeby. Tato metoda poskytuje fotoelektronovou spektroskopii s vysokým rozlišením.\n\nK emisi elektronů se používá ultrafialové záření. Jeho zdrojem může být např. heliová výbojka vydávající záření o energii 40,8 eV (= o vlnové délce 30,4 nm) a 21,2 eV (58,4 nm). Toto záření má malou energii a proto je tato metoda vhodná pro zkoumání valenčního pásu.\n\nNejběžnějším typem analyzátoru, který slouží k energetickému rozdělení elektronů, je hemisférický analyzátor. V jeho první části jsou elektrony zpomalovány o definovanou energii a fokusovány elektronovou optikou. Následně elektrony putují do prostoru mezi dvě soustředné polokoule, na které je přiloženo napětí. Elektrické pole mezi polokoulemi propustí k výstupní štěrbině pouze elektrony o určité kinetické energii.\n\n\n"}
{"id": "1141700", "url": "https://cs.wikipedia.org/wiki?curid=1141700", "title": "Marghita", "text": "Marghita\n\nMarghita je rumunské město v župě Bihor. V roce 2011 zde žilo 15 770 obyvatel. Administrativní součástí města jsou i vesnice Cheț a Ghenetea.\n\n"}
{"id": "1141701", "url": "https://cs.wikipedia.org/wiki?curid=1141701", "title": "Kostel Všech svatých (Velký Vřešťov)", "text": "Kostel Všech svatých (Velký Vřešťov)\n\nKostel Všech svatých je římskokatolický filiální, dříve farní kostel v Velkém Vřešťově. Patří do farnosti Dvůr Králové nad Labem. Je chráněn jako kulturní památka České republiky.\n\nKostel byl postaven ve 14. století ve stylu gotiky. Po požáru roku 1723 byl obnoven ve stylu baroka.\n\nV kostele je náhrobní kámen Wienka Kordule ze Sloupna a jeho manželky Johanky. Pod oltářem jsou údajně ostatky Rýzmburků.\n\nPravidelné bohoslužby se konají v sobotu lichého týdne od 18.00, v době od 4. 7. do 29. 8.\n\n"}
{"id": "1141709", "url": "https://cs.wikipedia.org/wiki?curid=1141709", "title": "Pričt", "text": "Pričt\n\nPričt ( \"причт\") je sbor osob sloužících při konkrétním chrámu (farnosti / приход), například jako činitelé duchovní správy (kněz a diákon/jáhen), nebo chrámových sluhů (žalmisté ap.). V přeneseném významu někdy označuje pouze poslední jmenovanou skupinu (souhrnně někdy označovaných jako \"„pričetčici“ / причетники\").\n\n\"Pričt\" každého kostela se utvářel podle statu chrámu, tvořeného duchovní konsistoří a biskupem dle potřeb farnosti, avšak za předpokladu bezpodmínečného zajištění dostatku prostředků obživy pro všechny členy \"pričtu\". \n\nZřízení nového pričtu, jakož i každá změna členské sestavy, podléhaly schválení archijereje Posvátného synodu. Hmotné zaopatření vesnického \"pričtu\" bylo z největší části zajišťováno z přijatých milodarů farníků, (jež se dělilo mezi členy \"pričtu\" podle pravidel určených Synodem), dále územní majetek církve, někdy třeba zařízená místnost v církevním domě, plat (ne ve všech eparchiích) apod.\n\nPrávo farníků volit přímo členy \"pričtu\" bylo zrušeno, ale farníci mají právo na podání žádosti k eparchiálnímu biskupovi s vyjádřením přání na zvolení konkrétní osoby za člena \"pričtu\" ve kostele dle své příslušnosti.\n\n\n"}
{"id": "1141710", "url": "https://cs.wikipedia.org/wiki?curid=1141710", "title": "Onur Kıvrak", "text": "Onur Kıvrak\n\nOnur Recep Kıvrak (* 1. března 1988, Alaşehir, Turecko) je turecký fotbalový brankář a reprezentant, aktuálně působí v tureckém klubu Trabzonspor.\n\nV Turecku působil v seniorském fotbale v klubech Karşıyaka SK (2004–2008) a Trabzonspor.\n\nKıvrak nastupoval v tureckých mládežnických reprezentacích.\n\nV A-mužstvu Turecka debutoval 26. 5. 2010 v přátelském zápase proti týmu Severního Irska (výhra 2:0).\n\n"}
{"id": "1141716", "url": "https://cs.wikipedia.org/wiki?curid=1141716", "title": "Perthes (Ardennes)", "text": "Perthes (Ardennes)\n\nPerthes je francouzská obec v departementu Ardensko v regionu Grand Est. V roce 2012 zde žilo 301 obyvatel.\n\nAlincourt, Annelles, Biermes, Juniville, Neuflize, Sault-lès-Rethel, Tagnon, Thugny-Trugny\n\n\"Počet obyvatel\"\n"}
{"id": "1141719", "url": "https://cs.wikipedia.org/wiki?curid=1141719", "title": "Perthes", "text": "Perthes\n\nPerthes může být:\n\n\n"}
{"id": "1141721", "url": "https://cs.wikipedia.org/wiki?curid=1141721", "title": "Hřbitovní kaple (Nová Víska)", "text": "Hřbitovní kaple (Nová Víska)\n\nHřbitovní kaple v Nové Vísce stála v severovýchodním rohu obecního hřbitova. Spolu s ním zanikla na počátku 60. let 20. století.\n\nObec Nová Víska si zbudovala vlastní malý hřbitov roku 1874 a spolu s ním vyrostla i nevelká hřbitovní kaple, umístěná v severovýchodním (pravém dolním) rohu. Vzhledem k velikosti obce nebyla kaple příliš často využívána, od roku 1890 navíc při smutečních obřadech sloužila také nedaleká kaple Nejsvětější Trojice. Situace se zásadně změnila po skončení druhé světové války a po vysídlení původních obyvatel. Nová Víska nebyla dosídlena, přesto byl hřbitov spolu s kaplí ještě v 50. letech 20. století občasně využíván. Kaple nebyla udržována a nejpozději počátkem 60. let 20. století zanikla (byla zbořena a materiál byl rozebrán). Do současnosti se zachovala pouze stavební parcela s několika kameny, která je v majetku města Dolní Poustevna.\n\nPodobně jako další kaple v okolí, i hřbitovní kaple v Nové Vísce byla postavena v historizujícím slohu. Neoklasicistní stavba byla obdélného půdorysu, žlutě omítnutá. V průčelí byl umístěn trojúhelníkový štít s prostým křížem, po stranách průčelí stály dva pilastry s kamennými hlavicemi. Dveře byly obdélné, dřevěné, ohraničené šambránou. V bočních stěnách kaple byly umístěny dvojice sdružených, půlkruhově zakončených oken. Valbová střecha byla krytá břidlicí, v přední části z ní vybíhal malý čtyřboký sanktusník.\n\nHřbitov na Nové Vísce byl postaven roku 1874. Je obdélného tvaru, zasazený do mírného svahu. V dolní části byla umístěna brána, za kterou následovala cesta k velkému litinovému hřbitovnímu kříži. Plot kolem hřbitova byl dřevěný s kamennými sloupky. Hřbitov byl využíván ještě krátce po druhé světové válce, s vysídlením Nové Vísky byl však poničen, náhrobky a kříže byly rozkradeny a celý areál zpustl. Pravidelná údržba hřbitova začala až roku 2015.\n\n\n"}
{"id": "1141722", "url": "https://cs.wikipedia.org/wiki?curid=1141722", "title": "Chálid Chodža", "text": "Chálid Chodža\n\nChálid Chodža (4. července 1965 Damašek) je předák Syrské opoziční koalice; funkci zastává od 4. ledna 2015.\n\nPodílel se na založení řady opozičních organizací v zemi, např. Syrské národní rady v roce 2011 i opoziční koalice o rok později.\n\nKdyž mu bylo 15 let – v době prezidentství Háfize Asada – byl zadržen úřady a po dva roky držen ve vězení v Damašku. Uvězněn byl proto, že jeho otec údajně poskytl finance Muslimskému bratrstvu, které bylo v Sýrii zakázáno. Poté, co byl propuštěn, uprchl do Turecka. V roce 1994 dokončil v tureckém Izmiru studia medicíny.\n\nChodža je ženatý a má čtyři děti.\n"}
{"id": "1141730", "url": "https://cs.wikipedia.org/wiki?curid=1141730", "title": "Peugeot 305", "text": "Peugeot 305\n\nPeugeot 305 byl automobil nižší střední třídy od automobilky Peugeot vyráběný v letech 1977 až 1988. Nahradil Peugeot 304.\n\nPeugeot 305 byl mnoho let vyráběn s nejvyšším počtem vyrobených kusů automobilky Peugeot. Přímým nástupcem byl Peugeot 405.\nJe také zajímavé, že 305 byla od roku 1978 až do konce 90. let používána v Sársku jako policejní vozidlo.\n\nPeugeot 305 byl nabízen jako čtyřdveřový sedan a pětidveřové kombi \"Break\". Kombi Break se vyrábělo i ve verzi užitkového vozidla se dvěma dveřmi pod názvem Break Service. Po faceliftu v roce 1982 dostala karoserie nižší a aerodynamičtější přední část vozu.\n\nCelkové rozměry automobilu byly téměř identické pro oba modely:\n\nPeugeot 305 byl během své výroby nabízen s různými motory, které byly čtyřválcové. První generace převzala motorizaci od Peugeot 304 1,3l a 1,5l s výkonem 44kW a 54kW, později byly v nabídce XU-motory 1,6l s výkonem 66kW a 71kW, 1,9l s výkonem 72kW a katalyzátorem.\n\nV nabídce byl i dieselový motor o obsahu 1,9 litru o výkonu 48kW, ale před ním byl v nabídce i 1,5 litrový motor.\n\nMotor byl montován příčně nad přední nápravou. V muzeu Peugeot je i prototyp s motorem uloženým podél přední nápravy.\n\nPeugeot 305 byl v nabídce s předním náhonem.\n\n\n"}
{"id": "1141743", "url": "https://cs.wikipedia.org/wiki?curid=1141743", "title": "Světlana Alexijevičová", "text": "Světlana Alexijevičová\n\nSvětlana Alexandrovna Alexijevičová ( , * 31. května 1948 Stanislav, nyní Ivano-Frankivsk na Ukrajině) je rusky píšící běloruská spisovatelka a investigativní novinářka. V roce 2015 obdržela Nobelovu cenu za literaturu jako první Bělorus. \n\nNarodila se v ukrajinském městě Stanislav, které se v roce 1962 přejmenovalo na Ivano-Frankivsk. Její otec byl Bělorus a sloužil zde v Rudé armádě. Matka byla Ukrajinka. Po ukončení otcovy služby se rodina přestěhovala na běloruský venkov, kde rodiče pracovali jako učitelé. \n\nAlexijevičová v roce 1972 vystudovala žurnalistiku na \"Leninově univerzitě\" v Minsku (dnes \"Běloruská státní univerzita\"). Pak pracovala pro regionální noviny a také jako učitelka. Roku 1976 se stala dopisovatelkou minského literárního časopisu \"Neman\". Jako novinářka dělala rozhovory s lidmi, kteří zažili druhou světovou válku, sovětskou intervenci v Afghánistánu nebo Černobylskou havárii. Po politickém pronásledování režimem prezidenta Alexandra Lukašenka opustila v roce 2000 Bělorusko a prožila déle nežli deset let v zahraničí, což vnímala jako svůj protest proti tomuto režimu. Žila v Paříži, Göteborgu a Berlíně. V roce 2011 se opět vrátila do Minsku, její díla avšak nejsou v zemi vydávána.\n\nSvětlana Alexijevičová vždy patřila k oponentům běloruského prezidenta Alexandra Lukašenka, zároveň však otevřeně kritizovala běloruskou opozici, že je naprosto odtržená od reality. Doslova se vyjádřila, že v Bělorusku není ani národní, ani demokratické opoziční hnutí, nýbrž jen jakési \"klubové hnutí\", jehož členové se navíc prezentují jako jediní možní opoziční představitelé, s nimiž by měl Západ komunikovat.\n\nNa tiskové konferenci, kterou Světlana Alexijevičová uspořádala po obdržení Nobelovy ceny, na otázky, týkající se jejího postoje k současné ruské politice, spisovatelka odpověděla: \"Mám ráda ten dobrý, humánní ruský svět, který je uctíván - svět literatury, baletu, hudby. Mým světem však není svět Stalina, Beriji, Putina a Šojgu.\" Světlana Alexijevičová přitom připomněla odpovědnost ruského vedení za informační válku a protiukrajinskou propagandu, jejímž výsledkem m. j. bylo, že 86% obyvatel Ruska schvalovalo vraždění lidí v Doněcku a ještě se mnozí Rusové těmto obětem posmívali. V květnu 2015 ve Varšavě na besedě o své nové knize \"Время second-hand. Конец красного человека\" spisovatelka vyslovila názor, že úpadek myšlení a občanských postojů obyvatel Ruska je výsledkem 70 let vymývání mozků, po nichž následovalo dalších 20 let okrádání a ožebračování. \n\nNa počátku roku 2017 Světlana Alexijevičová vystoupila z ruské pobočky mezinárodního PEN klubu. Příčinou bylo, že koncem roku 2016 byl z ruského PEN klubu vyloučen novinář Sergej Parchomenko kvůli tomu, že požádal Vladimíra Putina, aby udělil milost ukrajinskému režisérovi Olehu Sencovovi, který byl v Rusku odsouzen na 20 let nepodmíněně za tzv. \"extremismus\". Žádost o milost pro Sencova, adresovanou ruskému prezidentovi, následně podpořilo dalších cca 60 ruských spisovatelů a publicistů. Vedení PEN klubu vyloučení publicisty Parchomenka odůvodnilo jeho \"provokační činností, neslučitelnou s úkoly a cíli organizace\". Rozpory mezi vedením PEN klubu a některými jeho členy trvaly prakticky již od vypuknutí konfliktu na Ukrajině a okupace Krymu na začátku roku 2014. Po vyloučení Sergeje Parchomenka z PEN klubu vzápětí vystoupili spisovatelé Lev Rubinštejn, Boris Akunin, Alexandr Iličevskij a poté i Světlana Alexijevičová.\n\nKnihy popisují osudy jednotlivce v sovětském a postsovětském období formou literární kroniky a zároveň koláží rozhovorů. Balancují mezi beletrií a dokumentem. Její tvorba je ovlivněna běloruským spisovatelem Alěsem Adamovičem (1927–1994), který napsal, že jediný způsob, jak popsat hrůzy 20. století není psaní beletrie, ale dokumentace výpovědi svědků.\n\nSvou první knihu \"Válka nemá ženskou tvář\" napsala v roce 1983. Cenzura v knize objevila antikomunistické postoje a byla vydána až o dva roky později na počátku období perestrojky. Během pěti let se jí prodalo přes 2 miliony kusů. Je tvořena monology žen o různých aspektech Druhé světové války. Následující kniha \"Poslední svědkové\" zachycuje vzpomínky lidí, kteří své dětství prožili v Druhé světové válce. Popisuje v ní i zkušenosti své rodiny během války a vlády Josifa Stalina. Román \"Zinkoví chlapci\" napsala v roce 1989 po uskutečnění asi 500 rozhovorů s veterány z afghánské války a s matkami padlých vojáků. Název odkazuje na zinkové rakve, v nichž se mrtví vojáci vraceli do Sovětského svazu. Vydána byla v roce 1992 a Alexijevičová kvůli ní několikrát stála před soudem. Odsouzena nakonec nebyla. Osudy lidí, postižených černobylskou jadernou havárií zmapovala v knize \"Modlitba za Černobyl\". V roce 1993 napsala o sebevraždách po rozpadu Sovětského svazu, kdy se lidé museli vypořádávat s novým společenským zřízením a přehodnocováním historie. Další knihy již nebyly vydávány státními nakladatelstvími, ale dvě knihy vyšly v soukromých běloruských nakladatelstvích. Stala se tak známější více v zahraničí než ve své zemi.\n\nJejí knihy byly přeloženy do více než 30 jazyků. V češtině byly vydány knihy \"Válka nemá ženskou tvář\" (překlad Vladimír Michna), \"Modlitba za Černobyl: kronika budoucnosti\" (překlad Milan Jungmann) a \"Doba z druhé ruky: konec rudého člověka\" (překlad Pavla Bošková). V roce 2014 navštívila Festival spisovatelů Praha. V roce 2015 obdržela Nobelovu cenu za literaturu za \"\"polyfonní literární styl, který je dokumentem utrpení a odvahy naší doby\"\".\n\n\n\n\n"}
{"id": "1141744", "url": "https://cs.wikipedia.org/wiki?curid=1141744", "title": "Seznam maorských božstev", "text": "Seznam maorských božstev\n\nToto je seznam maorských božstev, seznam není kompletní.\n\n"}
{"id": "1141748", "url": "https://cs.wikipedia.org/wiki?curid=1141748", "title": "Průša se vrací", "text": "Průša se vrací\n\nPrůša se vrací je studiové album české rockové skupiny Tři sestry natočené v roce 1997 po odchodu Sahuly, vydané roku 1998. V repertoáru skupiny dlouhodobě zůstala skladba Ave Bráník.\n\nSeznam pětadvacetiskaldeb, které jsou obsaženy na albu:\n\nHudbu a texty:\n\na hosté:\n\n"}
{"id": "1141749", "url": "https://cs.wikipedia.org/wiki?curid=1141749", "title": "Ľubomír Korijkov", "text": "Ľubomír Korijkov\n\nĽubomír Korijkov (* 12. ledna 1993, Košice) je slovenský fotbalový obránce, od července 2017 hráč klubu Berliner AK 07 z nižší německé ligy.\n\nV dětství měl ke sportu blízko, trénoval karate a hrával fotbal. Začínal ve věku 10 let v týmu PČSP Košice, po dvou letech odešel do 1. FC Košice, kde prošel všechny posty a zakotvil na stoperu (střed obrany). V roce 2008 byl na testech v anglickém klubu Bolton Wanderers FC, což byla jeho první zkušenost se zahraničním fotbalem. V 18 letech dostal nabídku na zkoušku v bavorském velkoklubu FC Bayern Mnichov, ale vedení Košic mu ji nepovolilo. Absolvoval tedy tuto zkoušku na vlastní pěst, za což byl potrestán zákazem hraní a tréninků, dokud nepodepíše novou smlouvu.\n\nV letech 2011–2013 hostoval ve slovenském druholigovém klubu MFK Zemplín Michalovce. V létě 2015 přestoupil z MFK Košice do druholigového klubu Lokomotíva Košice. Zde působil dvě sezóny.<br>\nV červenci 2017 opustil Slovensko a zamířil do nižší německé ligy do klubu Berliner AK 07.\n\nNastupoval za slovenské reprezentační výběry do 15, 17, 18, 19 let.\n\n"}
{"id": "1141753", "url": "https://cs.wikipedia.org/wiki?curid=1141753", "title": "Ali Şaşal Vural", "text": "Ali Şaşal Vural\n\nAli Şaşal Vural [ali šašal vural] (* 10. července 1990, Konak, Turecko) je turecký fotbalový brankář, od léta 2014 působí v tureckém klubu Eskişehirspor, kam přestoupil z Altay SK.\n\nV Turecku působil v seniorském fotbale v klubech Altay SK (v letech 2009–2014) a Eskişehirspor (2014–).\n\n\n"}
{"id": "1141755", "url": "https://cs.wikipedia.org/wiki?curid=1141755", "title": "Eva Petrovičová", "text": "Eva Petrovičová\n\nEva Petrovičová (* 1. března 1945 Bratislava) je československá hráčka basketbalu. Je vysoká 166 cm. Je zařazena na čestné listině mistrů sportu.\n\nV basketbalovém reprezentačním družstvu Československa v letech 1970 až 1973 hrála celkem 89 utkání a má významný podíl na dosažených sportovních výsledcích. Zúčastnila se Mistrovství světa 1971 v Brazílii - 2. místo a dvou Mistrovství Evropy 1970, 1972 na nichž získala stříbrnou medaili za druhé místa na MS 1971 a bronzovou medaili za třetí místo na ME 1972.\n\nV československé basketbalové lize žen hrála celkem 10 sezón (1963-1973) za družstvo Slovan Bratislava, s nímž získala v ligové soutěži jedno 3. místo (1973) a čtyři čtvrtá místa. Je na 12. místě v dlouhodobé tabulce střelkyň československé ligy žen za období 1963-1993 s počtem 3760 bodů. V roce 1971 byla vyhlášena basketbalistkou roku a v sezónách 1968-1973 byla pětkrát vybrána do All-Stars - nejlepší pětice hráček československé ligy. Slovenskou basketbalovou asociací byla v letech 1971, 1972 a 1973 vyhlášena nejlepší basketbalistkou Slovenska a v roce 2000 byla na 5. místě ankety o nejlepší hráčku basketbalu Slovenska 20. století. \n\n\n\n\n\n"}
{"id": "1141756", "url": "https://cs.wikipedia.org/wiki?curid=1141756", "title": "ABBYY FineReader", "text": "ABBYY FineReader\n\nABBYY FineReader — software pro optické rozpoznávání znaků, vyvinutý společností ABBYY.\n\nTento software umožňuje převod obrázků dokumentů (fotografií, naskenovaných kopií, souborů PDF) do digitálních, editovatelných formátů, zejména do aplikace Microsoft Word, Microsoft Excel, Microsoft Powerpoint, RTF (Rich Text Format), HTML, PDF, PDF/A, prohledávatelných PDF, CSV, textových souborů (obyčejný text) atd. Počínaje verzí 11 lze soubory ukládat ve formátu „djvu“. Verze 12 podporuje rozpoznávání textu ve 190 jazycích a pro 48 z nich má vestavěnou kontrolu pravopisu.\n\nVíce než 20 milionů lidí na celém světě používají aplikaci. Aplikace FineReader je založena na technologii ABBYY OCR (optické rozpoznávání znaků), která je licencovaná společnostmi Fujitsu, Panasonic, Xerox, Samsung a dalšími společnostmi.\n\n\n"}
{"id": "1141770", "url": "https://cs.wikipedia.org/wiki?curid=1141770", "title": "Plácido Domingo Ferrer", "text": "Plácido Domingo Ferrer\n\nPlácido Domingo Ferrer (8. března 1907 Zaragoza – 22. listopadu 1987 Ciudad de México) byl španělský operetní zpěvák-baryton, otec operního tenoristy Plácida Dominga.\n\nNarodil se 8. března 1907 v Zaragoze. Rodiče tam měli malou restauraci. Otec záhy zemřel a matka zůstala se třemi dětmi. Všem dětem se dostalo hudebního vzdělání. Plácido hrál od dětství na housle a později studoval na konzervatoři v Zaragoze u jejího zakladatele, houslisty, skladatele a dirigenta Teodora Balla. Než se stal profesionálním zpěvákem-barytonistou účinkoval jako houslista v divadelním orchestru.\n\nJako zpěvák debutoval v divadle \"Parisiana\" ve specificky španělské formě operety, zarzuele Jacinta Guerrera \"Los gavilanes\". Roky občanské války trávil u společnosti \"Teatro Ambulante en Campaña\", která uváděla zarzuely v divadlech Zaragozy a jejího okolí.\n\nPo válce s touto společností odebral do Madridu, kde slavil velké úspěchy zejména v zarzuele Pabla Luny \"Molinos de viento\". V roce 1940 se oženil se zpěvačkou Pepitou Embil a 21. ledna 1941 se jim narodil syn, budoucí slavný tenorista, Plácido. Ještě v roce 1940 vstoupil do operetní společnosti \"Aces Líricos\", se kterou procestoval téměř celé Španělsko.\n\nV roce 1946 odjel se společností Federica Morena Torroby a s celou rodinou do Latinské Ameriky. Největší úspěch sklidili v Mexiku a proto se Domingo rozhodl, že se tam usadí natrvalo. Se svou ženou založili vlastní divadelní společnost \"Domingo-Embil Empresa\" a po více než 20 let účinkovali na scénách obou Amerik včetně New Yorku. Na jedné z těchto cest zpíval nachlazen a nezvratně si poškodil hlas. Změnil hlasový obor a nadále vystupoval v menších basových rolích. Kromě toho působil také jako divadelní ředitel. V průběhu let získal mexické občanství.\n\nV roce 1966 se Domingo i s manželkou vrátil do Španělska a stal se členem společnosti vedené José de Lunou. Koncem šedesátých let se přestal pravidelně na scéně objevovat. Jeho poslední veřejné vystoupení se konalo 11. ledna 1975 v Barceloně, kde účinkoval v zarzuele Amadea Vivese \"Doña Francisquita\" za řízení svého syna Plácida Dominga.\n\nZemřel 22. listopadu 1987 v nemocnici \"Hospital Español\" v Mexico City následkem srdečního záchvatu. Bylo mu 80 let.\n\nJeho syn Plácido Domingo založil na počest otce pěveckou soutěž pro zpěváky zarzuel. Každoročně obdrží vítěz soutěže cenu ve výši 10 000 dolarů. \n\n"}
{"id": "1141776", "url": "https://cs.wikipedia.org/wiki?curid=1141776", "title": "Okay Yokuşlu", "text": "Okay Yokuşlu\n\nOkay Yokuşlu [okaj jokušlu] (* 9. března 1994, Konak, Turecko) je turecký fotbalový záložník a reprezentant. Od srpna 2015 hraje v tureckém klubu Trabzonspor.\nOkay Yokuşlu nastupoval za turecké mládežnické výběry v kategoriích do 15, 16, 17, 19, 20 a 21 let.\n\nV A-mužstvu Turecka debutoval 17. 11. 2015 v přátelském utkání v Istanbulu proti reprezentaci Řecka (výhra 3:0).\n\n\n"}
{"id": "1141779", "url": "https://cs.wikipedia.org/wiki?curid=1141779", "title": "Brockhaus-Efron", "text": "Brockhaus-Efron\n\nEncyklopedický slovník Brockhaus-Efron () je ruskojazyčná všeobecná encyklopedie.\n\nEncyklopedie byla vydávána v letech 1890 až 1906 a je společným dílem nakladatelů Friedricha Arnolda Brockhause z Lipska a Ilji Abramoviče Jefrona ze Sankt Petěrburku.\n\nMalé vydání zahrnuje 35 svazků a úplné vydání má 86 svazků s 121 240 články, 7 800 obrázky a 235 mapami. Na tvorbě encyklopedie se podíleli slovutní ruští učenci, jako například Dmitrij Ivanovič Mendělejev, Vladimir Sergejevič Solovjov, Semjon Afanasjevič Vengerov či Andrej Nikolajevič Beketov. Encyklopedie byla do jisté míry koncipována jako státní encyklopedie Ruského impéria a ruský protějšek encyklopedie Brockhaus a Encyclopædia Britannica.\n\n"}
{"id": "1141787", "url": "https://cs.wikipedia.org/wiki?curid=1141787", "title": "George Dawson", "text": "George Dawson\n\nGeorge Mercer Dawson (1. srpna 1849 Pictou, Nové Skotsko, Kanada – 2. března 1901 Ottawa, Ontario, Kanada) byl kanadský vědec, geolog, paleontolog a zeměměřič. Byl nejstarším synem sira Johna Williama Dawsona, významného geologa a ředitele McGillovy univerzity a jeho manželky lady Margaret Dawsonové.\n\nV dětství byl Dawson postižen tuberkulózou páteře (Pottova nemoc), která způsobila deformaci jeho zad a zastavila jeho růst. Ani tato jeho fyzická indispozice však nezabránila tomu, aby se stal jedním z největších kanadských vědců. Během jeho dlouhé rekonvalescence ho vzdělával otec a soukromí učitelé. Později navštěvoval střední školu v Montréalu a McGillovu univerzitu ve stejném městě. Od roku 1869 studoval geologii a paleontologii na Royal School of Mines v Londýně. Úspěšně absolvoval školu po třech letech s nejlepšími výsledky v třídě. V roce 1890 získal doktorát Queen's University v Kingstonu a následující rok McGill univerzity v Montrealu.\n\nDawson uskutečnil koncem 19. století rozsáhlé mapování západní Kanady. Jeho práce \"Geology and Resources of the Region in the Vicinity of the 49th parallel from the Lake of the Woods to the Rocky Mountains, with Lists of Plants and Animals Collected, and Notes on the Fossils from the Killadeer Badlands\" z něj udělala respektovaného vědce. V letech 1883 a 1884 Dawson putoval přes kanadské Skalnaté hory aby splnil požadavek vlády Kanady zmapovat nejdůležitější vrchy, horské průsmyky a řeky v této oblasti. Objevil kromě jiných vrcholy Mount Assiniboine (3 618 m) a Mount Temple (3 543 m). Výsledkem jeho průzkumu byla mapa kanadských Skalnatých hor od hranic s USA až po průsmyk Kicking Horse Pass.\n\nZemřel v roce 1901 neočekávaně po záchvatu akutní bronchitidy. Je pohřben na hřbitově Mount Royal v Montréalu.\n\nV roce 1887 vedl expedici na Yukon a vypracoval několik prvních map tohoto území, které se později stalo samostatným teritoriem. O 10 let později po něm bylo pojmenováno centrum zlaté horečky na Klondike, město Dawson.\n\nGeorge Dawson se stal členem Kanadské geologické služby v roce 1875. V roce 1883 se stal zástupcem ředitele a v roce 1895 ředitelem této instituce.\n"}
{"id": "1141813", "url": "https://cs.wikipedia.org/wiki?curid=1141813", "title": "Renault Trafic", "text": "Renault Trafic\n\nRenault Trafic je dodávkový automobil menší velikosti, který vyrábí francouzská automobilka Renault od roku 1981. \n\nPrvní generace se vyráběla v letech 1981–2000, přičemž několikrát byla upravena. V roce 1990 proběhl výrazný facelift. Od roku 1997 se model prodával i jako Opel Arena, Vauxhall Arena či Nissan Primastar a Opel/Vauxhall Vivaro.\n\nPředchozí verze Renaultu Trafic byly prodány Chevroletu a první generaci nyní v Indii vyrábí firma Tata Motors.\n\nDruhá generace byla vyráběná v letech 2001–2014. Byla vyráběná také jako Opel Vivaro, Vauxhall Vivaro a Nissan Primastar, protože Renault při vývoji spolupracoval s automobilkami Opel (Vauxhall) a Nissan.\n\nOd roku 2014 je k dispozici třetí generace Renaultu Trafic a je vyráběná opět v závodě v Sandouville nedaleko města Le Havre, společně s odvozeným Nissanem NV300. Přeznačkovaný vůz je i v nabídce Fiatu jako Fiat Talento; od roku 2020 bude i v nabídce značky Mitshubishi. Opel a Vauxhall od roku 2019 své modely Vivaro již nevyrábějí na základě Traficu, nýbrž ve spolupráci se značkami Citroen a Peugeot.\n"}
{"id": "1141816", "url": "https://cs.wikipedia.org/wiki?curid=1141816", "title": "Joseph Ladue", "text": "Joseph Ladue\n\nJoseph Francis Ladue (28. července 1855 Schuyler Falls, New York, USA - 27. června 1900 tamtéž) byl zlatokop, obchodník a zakladatel města Dawson na Klondiku.\n\nJoseph osiřel ještě v mládí. Matka mu zemřela, když měl 7 let a otec v 19. Po otcově smrti se vydal za štěstím na západ. Nejdříve se usadil ve městě Deadwood, kde působil jako dělník a později jako strojník v dole. V zaměstnání rychle postupoval a postupně se dostával na vedoucí pozice. Přesto však zaměstnání opustil a vydal se hledat zlato do Arizony a Nového Mexika. Neměl tam však štěstí av roce 1882 se rozhodl vydat na sever. Byl mezi padesáti muži, kteří v tom roce prošli přes průsmyk Chilkoot na Yukon.\n\nPo počátečním období věnovaném hledání zlata si v roce 1893 spolu se společníky otevřel obchodní stanici v ústí řeky Sixtymile River do řeky Yukon. Později ke stanici postavil i pilu, kde vyráběl řezivo pro zlatokopy. Po objevení zlata na potoce Bonanza Creek, který rozpoutal Zlatou horečku na Klondiku, Joseph Ladue pochopil svou šanci. 28. srpna 1896, pouze několik dní po tomto velkém objevu, zabral pro sebe velký 64 hektarový pozemek u ústí řeky Klondike do Yukonu a dal si ho zaregistrovat na důlním úřadě při ústí řeky Fortymile River. Do začátku října sem přesunul svou pilu a osídlení začalo postupně růst. Tehdy tam byly ještě pouze dva sruby, sklad, pila a několik stanů - celkem asi 25 lidí. Byl to základ budoucího města, které v lednu 1897 pojmenoval Dawson po kanadském geologovi Georgi Mercer Dawsonovi. V zimě se podařilo Ladueovi prodat několik pozemků za cenu od 5 do 25 dolarů.\n\nFámy o objevu zlata se však rychle rozšířily a začalo přicházet stále více a více lidí. V červenci 1897 již bylo v oblasti asi 5 000 lidí a Ladue mohl zvednout ceny za pozemky v Dawsonu od 800 do 8 000 dolarů. Obchodoval se vším, co zlatokopové potřebovali. Kromě obchodu si otevřel hostinec, postupně rozšiřoval pilu a založil hornickou společnost.\n\nLadue opustil Yukon na vrcholu slávy a úspěchu, v roce 1987 se vrátil do rodného města, kde se v prosinci oženil s Annou \"Kitty\" Mason. Koupili si tam 100 hektarový farmu a adoptovali Francise Lamaya, syna Willise Lamaya, Josephova společníka na Yukonu. Roky strávené na Yukonu se však projevily na jeho zdraví. Joseph Ladue trpěl tuberkulózou a zemřel 27. června 1900, jen několik let poté, co zbohatl na Yukonu.\n"}
{"id": "1141817", "url": "https://cs.wikipedia.org/wiki?curid=1141817", "title": "Yasin Öztekin", "text": "Yasin Öztekin\n\nYasin Öztekin (* 19. března 1987, Dortmund, Západní Německo) je turecký fotbalový útočník a reprezentant. Od roku 2014 hraje v tureckém klubu Galatasaray SK.\nMimo Turecko působil na klubové úrovni v Německu.\n\nV A-týmu Turecka debutoval 8. 6. 2015 v přátelském utkání v Istanbulu proti týmu Bulharska (výhra 4:0).\n\n"}
{"id": "1141818", "url": "https://cs.wikipedia.org/wiki?curid=1141818", "title": "Eduard van der Nüll", "text": "Eduard van der Nüll\n\nEduard van der Nüll (9. ledna 1812 Vídeň – 4. dubna 1868 Vídeň) byl rakouský architekt, významný představitel historismu období výstavby vídeňské třídy Ringstraße. Společně s Augustem Sicardem von Sicardsburgem projektoval stavbu vídeňské Opery (1861–1869).\n\nVe spolupráci s Augustem Sicardsburgem.\n"}
{"id": "1141824", "url": "https://cs.wikipedia.org/wiki?curid=1141824", "title": "Tomčany", "text": "Tomčany\n\nTomčany jsou malá městská část města Martin, nacházející se v jeho východní části. V minulosti byly Tomčany samostatnou osadou a později obcí. Součástí města Martin jsou od roku 1949.\n\nTomčany protéká Sklabinský potok (nazývaný i Jordán) a v jejich katastrálním území se nachází sportovní letiště Martin. \n\nNa území dnešních Tomčan zasahoval chotár dnes již zaniklé vesnice Jordán, z níž v roce 1249 vyčlenil král Béla IV. část půdy jako dar potomkům vojáků za jejich služby. Jedním z obdarovaných byl i Tomáš, od kterého se následně odvozovalo i pojmenování tohoto území. Poprvé se označení Tomčan v podobě \"\"Thomkaháza\"\" objevuje koncem první poloviny 15. století, první počeštění název \"\"Thomchyn\"\" je doložen v roce 1521 jako příjmení občana Juraje Tomka.\n\nV soupisu turčianské šlechty z roku 1709 se uvádí, že v osadě Tomčány se nachází jedna zemanská kurie. V roce 1785 měli Tomčany 18 domů a žilo zde 21 rodin. Postupně však obec upadala a v roce 1910 zde žilo pouze 86 obyvatel. \n\nV letech 1949 - 1955 bylo v souladu s plánem vytvoření tzv. \"Velkého Martina\" k městu Turčiansky svatý Martin připojeno několik sousedních obcí včetně Tomčan. \n\nV současnosti jsou Tomčany součástí největší městské části města Martin s názvem \"Ľadoveň-Jahodníky-Tomčány\".\n"}
{"id": "1141829", "url": "https://cs.wikipedia.org/wiki?curid=1141829", "title": "Sklabinský potok", "text": "Sklabinský potok\n\nSklabinský potok, alternativní název Jordán, je potok v Turci, na území okresu Martin. Je to pravostranný přítok Turce s délkou 17,4 km, je tokem IV. řádu. Ve Velké Fatře vytváří Sklabinskou dolinu.\n\nPramení ve Velké Fatře na severozápadním úpatí Končitého vrchu (1 096,8 m) v nadmořské výšce přibližně 930 m n. m.\n\nOd pramene teče nejprve na krátkém úseku na severoseverozápad, pak se stáčí západním směrem, výrazným obloukem se pak esovitě stáčí na severozápad, přičemž protéká Sklabinskou dolinou. Po přijetí pravostranného přítoku se postupně stáčí na západ, na dolním konci obce Sklabiňa teče přechodně na jihozápad, pak k obci Záborie na západ. Dále pokračuje severozápadním směrem k Tomčánům, odtud ke Košútům na sever, přičemž se výrazněji vlní a nakonec už teče k ústí severozápadním směrem.\n\n\n\nDo Turce ústí na katastrálním území města Martin, u městské části Priekopa, v nadmořské výšce cca 375 m n. m.\n\n"}
{"id": "1141830", "url": "https://cs.wikipedia.org/wiki?curid=1141830", "title": "The Outer Limits", "text": "The Outer Limits\n\nThe Outer Limits nebo Outer Limits může být:\n"}
{"id": "1141833", "url": "https://cs.wikipedia.org/wiki?curid=1141833", "title": "174 (číslo)", "text": "174 (číslo)\n\nSto sedmdesát čtyři je přirozené číslo, které následuje po čísle sto sedmdedesát tři a předchází číslu sto sedmdesát pět. Římskými číslicemi se zapisuje CLXXIV.\n\n\n\nSilnice II/174 je česká silnice II. třídy vedoucí na trase Milín – Tochovice – Březnice – Bělčice – Lnáře – Velký Bor\n\n\n"}
{"id": "1141834", "url": "https://cs.wikipedia.org/wiki?curid=1141834", "title": "Záturčie", "text": "Záturčie\n\nZáturčie je městská část města Martin. \n\nPatřila mezi nejstarší osady dolního Turca. Záturčie je jednou ze starobylých turčianských obcí, ve kterých byly mýtnice, přepřahací stanice a zájezdní hostince. Poprvé se vzpomíná v listině z roku 1245, kdy se při darování Hostie (Vendégh) vzpomínají dědičné země na levém břehu řeky Turiec. V roce 1255 panovník Béla IV. uspořádal majetkoprávní poměry v Turci. Jobagión Uzda a jeho čtyři synové přišli k panovníkovi se žádostí, aby jim daroval zem \"na níž odpradávna sedí\". Panovník je za neznámou sumu peněz a účast na rybaření a lovu obdaroval dědičným právem. Šlo o území Záturčie s výměrou okolo 416 ha. \n\nNa území Záturčie se nachází Zámeček Záturčie, který se stal národní kulturní památkou.\nPůvodně budovaný jako kostel, který se začal stavět v roce 1640, byl v roce 1894 přestavěn na zámeček. Od roku 2002 slouží jako restaurace.\n\nV Záturčie se nachází i renesanční, tzv. Davidovská kurie ze 17. století, která byla považována za zaniklou – stále však existuje.\n\nV současnosti se v Záturčie nachází panelákové sídliště.\n"}
{"id": "1141835", "url": "https://cs.wikipedia.org/wiki?curid=1141835", "title": "Jobagión", "text": "Jobagión\n\nJobagión (asi z lat. Homagio = vazal svázaný s pánem slibem věrnosti) může být v Uhersku:\n\nZ královských a hradních jobagiónů se 13. století vyvinula šlechta, jíž panovník uděloval půdu a dědičné majetky (tzv. \"Filii jobagionum\").\n"}
{"id": "1141836", "url": "https://cs.wikipedia.org/wiki?curid=1141836", "title": "Královský jobagión", "text": "Královský jobagión\n\nKrálovští jobagióni (jiné názvy: dvornícki jobagióni, královští dvořané, králi poddaní, královští lénnici; lat. iobagiones regis = \"jobagióni krále\") byli v 12. a začátkem 13. století (spolu se župany) nejvyšší šlechtická vrstva v Uhersku, tedy uherští velmoži. \n"}
{"id": "1141837", "url": "https://cs.wikipedia.org/wiki?curid=1141837", "title": "Hradní jobagión", "text": "Hradní jobagión\n\nHradní jobagióni nebo hradní rytíři (lat. \"jobagiones castri\") byla v 13. století v Uhersku nejpočetnější skupina jobagiónů. Tito jobagióni tvořily vojenské posádky královských hradů. Jejich majetky se nacházely zpravidla v okolí hradů na královské půdě. Mezi hradními jobagióny měli významnější postavení jobagióni, kteří vykonávali strážní a vojenskou službu, než jobagióni, kteří zajišťovali technické, zásobovací a pomocné práce pro hrad.\n"}
{"id": "1141843", "url": "https://cs.wikipedia.org/wiki?curid=1141843", "title": "Uzda z Turca a Hosti", "text": "Uzda z Turca a Hosti\n\nUzda z Turca a Hosty (latinsky \"Uzda de Turchia et Vendégh\") žil v 13. století v Uhersku. Byl královský rybář a za věrné služby mu král daroval pozemky sousedící s jeho staršími pozemky.\n\nJe považován za zakladatele turčianského zemanského rodu Zátureckých (Záthurecký, Záthurecký). Rod pocházel z obce Záturčie v Turci. Než se toto území stalo obcí, patřila Uzdovi jako prvnímu majiteli, jeho potomci byli majitelé nepřetržitě po mnoho pokolení.\n\nBéla IV. z Boží milosti Král Uherska, Dalmácie, Chorvatska, Rámy, Srbska, Galicie, Ladomírska, Kumárska ... Proto chceme dospět k potěšení všech přítomných a kdysi jednou jejich potomků, z nichž náš věrný Uzda z Turca zúčastněný ve službě rybářství sám z vlastní vůle přes mnohé časy nám věrně sloužil ... A aby našemu věrnému Uzdovi za jeho minulé závazné služby viděli jsme jako odplatu uspokojení, pro budoucí služby můžeme darovat svěží zem, nazývanou jako Wendeg (Hosty) vedle jeho dědičné zemi stávající povyšuje, blízko řeky Turiec, ... jemu a jim, dědicem jeho dědiců, následovníkům, postoupili jsme, předáváme plným právem ... Na důkaz ponecháváme tuto listinu potvrzenou naší tajnou dvojitou pečetí. Dáno roce milosti tisíc dvoustého čtyřicátého pátého. Čtvrtého Augusta.\n\n\n"}
{"id": "1141844", "url": "https://cs.wikipedia.org/wiki?curid=1141844", "title": "Obština Carevo", "text": "Obština Carevo\n\nObština Carevo ( \"Община Царево\") je bulharská jednotka územní samosprávy v Burgaské oblasti. Leží v jihovýchodním cípu Bulharska na severních svazích pohoří Strandža u hranice s Tureckem, na pobřeží Černého moře. Sídlem obštiny je město Carevo, kromě něj zahrnuje obština 11 vesnic a 1 město. Žije zde přes 8 tisíc stálých obyvatel.\n\nV obštině žije 8 385 stálých obyvatel a včetně přechodně hlášených obyvatel 9 488. Podle sčítáni 1. února 2011 bylo národnostní složení následující:\n"}
{"id": "1141845", "url": "https://cs.wikipedia.org/wiki?curid=1141845", "title": "The Outer Limits (seriál, 1963)", "text": "The Outer Limits (seriál, 1963)\n\nThe Outer Limits je americký sci-fi televizní seriál, premiérově vysílaný v letech 1963–1965 na stanici ABC. Seriál nemá souvislý děj, jde o antologii, jejíž díly tvoří samostatné příběhy. Ve dvou řadách vzniklo celkem 49 epizod. V letech 1995–2002 vznikla nová verze seriálu.\n\n"}
{"id": "1141846", "url": "https://cs.wikipedia.org/wiki?curid=1141846", "title": "Dávidovci", "text": "Dávidovci\n\nDávidovci ( , ) byli jedním z nejstarších šlechtických rodů v Uherském království. Vlastnili majetky v Turci. V 13. století byly Dávidovci jedním z mnoha slovenských šlechtických rodů s titulem zeman (nejnižší šlechta v Uherském království, v hierarchii umístěných hned za baronem).\n\nRod Dávidovcov se vyčlenil z rodu Zátureckých ze Záturčie (dnes součást města Martin). Zakladatelem rodu byl David Záturecký (asi * 1380) z Dolního Záturcí, Turčianskeho Petra a Istebného, syn Pavla Zátureckého (asi * 1332). Pavel byl synem Petra z Dolního Záturcí (asi * 1303), jehož dědečkem byl legendární Uzda z Turca a Hosty (asi * 1245), zakladatel rodu Zátureckých.\n\nDávidovci vlastnili kurie a majetky v následujících obcích:\n\nV roce 1772 Karla Davida a jeho syna Antona povýšila do barónskeho stavu římsko-německá císařovna Marie Terezie, královna Uherska.\n\n"}
{"id": "1141851", "url": "https://cs.wikipedia.org/wiki?curid=1141851", "title": "Eduard Rüppell", "text": "Eduard Rüppell\n\nWilhelm Peter Eduard Simon Rüppell (20. listopadu 1794 Frankfurt nad Mohanem – 10. prosince 1884 tamtéž) byl německý přírodovědec a výzkumník Afriky.\n\nJako syn bankéře se vyučil v oboru bankovnictví. Díky své finanční nezávislosti podnikl roku 1817 cestu do Egypta, po níž se rozhodl ke studiu botaniky a zoologie na univerzitách v Pavii a Janově. V letech 1822-1827 výzkumnou výpravu k Akabskému zálivu, Rudému moři a Núbii. Po setřídění a zpracování sbírek odjel na další cestu, tentokrát do Habeše, z které přivezl mimo jiné řadu rukopisů.\n\nRoku 1841 se stal druhým ředitelem jím spoluzaložené Senckenbergovy přírodovědné společnosti. V letech 1849-1850 se vydal na svou poslední cestu do Afriky. Jím nastřádané preparáty z cest se zařadily mezi základní sbírky Senckenbergova muzea ve Frankfurtu.\n\nBylo po něm pojmenováno pět zvířecích rodů a 79 zvířecích a rostlinných druhů. V zoologických kruzích se proslavil prvním popisem do té doby neprozkoumaného druhu rypoše lysého pod latinským jménem \"Heterocephalus glaber\" v etiopské provincii Ševa.\n\nJako první cizinec obdržel v roce 1839 v Londýně zlatou medaili Královské zeměpisné společnosti. \n\nMěsto Frankfurt darovalo Rüppellovi sedící sochu Goetheho od Pompea Marchesiho v životní velikosti. Po ukončení spolupráce s muzeem se věnoval numismatice, i proto svému domovskému městu daroval například mince ptolemajovské dynastie nebo římských císařů v Alexandrii. Po pruské anexi Frankfurtu v roce 1866 uprchl do Curychu, brzy se ovšem vrátil zpět. Ve Frankfurtu žil jako vysoce vážený občan za své zásluhy na poli zoologie, mineralogie, paleografie, geografie a numismatiky.\n\n\n"}
{"id": "1141853", "url": "https://cs.wikipedia.org/wiki?curid=1141853", "title": "Rodina Addamsova", "text": "Rodina Addamsova\n\nRodina Addamsova (v anglickém originále The Addams Family) je americký komediálně-hororový televizní seriál, premiérově vysílaný v letech 1964–1966 na stanici ABC. Ve dvou řadách vzniklo celkem 64 epizod. Inspirován byl kreslenými vtipy o „Addamsově rodině“ (The Addams Family) kreslíře Charlese Addamse, přičemž se jedná o první televizní adaptaci tohoto díla. V letech 2006–2007 byl celý seriál vydán na DVD.\n\n\n"}
{"id": "1141860", "url": "https://cs.wikipedia.org/wiki?curid=1141860", "title": "Dálniční křižovatka Frankenthal", "text": "Dálniční křižovatka Frankenthal\n\nAutobahnkreuz Frankenthal (zkráceně též Kreuz Frankenthal; zkratka AK Frankenthal) je křižovatka dvou německých dálnic, nacházející se ve spolkové zemi Porýní-Falc u města Frankenthal (Falc). Zde se kříží dálnice A 6 s dálnici A 61.\n\nDálniční křižovatka se nachází na území obcí Heßheim a Beindersheim, přičemž na území obce Heßheim leží asi jedna čtvrtina křižovatky (jihozápadní část) a na území obec Beindersheim zbylé tři čtvrtiny, neboť hranice mezi obcemi od jihu kopíruje nejdříve střední dělící pás dálnice A 61 a posléze se láme a sleduje dálnici A 6 směrem na západ. Obec Heßheim se nachází jihozápadně od křižovatky a obec Beindersheim severovýchodně. Dálniční křižovatka se jmenuje po městu Frankenthal (Falc), které se nachází jihozápadně od ní. Dalšími obcemi v okolí jsou Großniedesheim, Bobenheim-Roxheim a Heuchelheim. Křižovatka se nachází v Hornofalcké nížině nedaleko od řeky Rýn a jezera Silbersee.\n\nNejbližší větší města jsou Ludwigshafen am Rhein a Mannheim (asi 10 km po dálnici A 6 na východ), Kaiserslautern (asi 46 km po dálnici A 6 na západ), Mainz (asi 60 km po dálnici A 61 na sever) a Karlsruhe (asi 70 km po dálnici A 61 na jih).\n\nAutobahnkreuz Frankenthal je mimoúrovňová křižovatka dálnice A 6 procházející západo-východním směrem (Saarbrücken - Mannheim - Nürnberg - Waidhaus) a dálnice A 61 procházející severo-jižním směrem (Venlo - Mönchengladbach - Köln - Bonn - Koblenz - Mainz - Ludwigshafen am Rhein - Hockenheim). Současně se na ní kříží i evropské silnice E31 severo-jižním směrem a evropské silnice E50 západo-východním směrem. Na dálnici A 6 je křižovatka označena jako sjezd 21 a na dálnici A 61 je označena jako sjezd 59.\n\nAutobahnkreuz Frankenthal je proveden jako čtyřlístková čtyřramenná mimoúrovňová křižovatka.\n\nPrvní úvahy o dálniční křižovatce Frankenthal jsou spjaty s myšlenkami na dálniční tangentu obcházející Ludwigshafen am Rhein a Mannheim ze západu a jihu, čímž by byl vytvořen uzavřený dálniční okruh kolem těchto měst. K realizaci tohoto dálničního spojení došlo na přelomu 60. a 70. let 20. století.\n\nDálniční křižovatka byla zprovozněna v roce 1972 spolu s navazujícím asi třicetikilometrovým úsekem dálnice A 61 směrem na jih od křižovatky. Poslední chybějící dálniční úsek navazující na křižovatku, tedy severní pokračování dálnice A 61, byl zprovozněn v roce 1975. Od toho okamžiku tak mohla být dálniční křižovatka užívána všemi směry.\n\nV průměru projede křižovatkou 105 000 vozidel denně.\n\n\"Mapa použitá v tomto článku byla vytvořena z mapových podkladů OpenStreetMap.org (© OpenStreetMap contributors, Licence).\"\n"}
{"id": "1141861", "url": "https://cs.wikipedia.org/wiki?curid=1141861", "title": "Olcay Şahan", "text": "Olcay Şahan\n\nOlcay Şahan [olcaj šahan] (* 26. května 1987, Düsseldorf, Západní Německo) je turecký fotbalový záložník a reprezentant. Od roku 2012 hraje v tureckém klubu Beşiktaş JK.\nMimo Turecko působil na klubové úrovni v Německu.\nV A-týmu Turecka debutoval 22. 3. 2013 v kvalifikačním utkání proti týmu Andorry (výhra 2:0).\n\n"}
{"id": "1141883", "url": "https://cs.wikipedia.org/wiki?curid=1141883", "title": "Machane Jatir", "text": "Machane Jatir\n\nMachane Jatir ( מחנה יתיר, doslova „\"Pevnost Jatir\"“, podle starověkého města Jatír a současného lesa Jatir, v oficiálním přepisu do angličtiny Mahane Yattir, na některých mapách lokalita uváděna jako Lev Jatir, לב יתיר, doslova \"Střed Jatiru\") je vesnice v Izraeli, v Jižním distriktu.\n\nLeží v kopcovité krajině v nadmořské výšce 653 metrů uprostřed Jatirského lesa, na severním okraji Negevské pouště.\n\nObec se nachází cca 27 kilometrů severovýchodně od centra Beerševy a 1 kilometr jihozápadně od vesnice Livne. Machane Jatir, přičemž osídlení v tomto regionu je etnicky převážně židovské. Jižně odtud ovšem začíná aridní oblast s rozptýleným osídlením arabských Beduínů. Machane Jatir je na dopravní síť napojen pomocí místní silnice číslo 316.\n\nMachane Jatir byl založen roku 1979. Trvalé civilní osídlení tu ale vzniklo až v roce 2010. Toho roku se zde usadila osadnická skupina, která se připravuje na chystané založení nové vesnice Chiran, jež má stát několik kilometrů jihozápadním směrem odtud. V létě roku 2013 tato skupina čítala 35 rodin, z nichž 30 žilo v lokalitě Machane Jatir. Ta je považována za provizorní, přípravné místo.\n\nPoprvé je Machane Jatir evidován ve vládních statistických výkazech jako místo s trvalou populací roku 2013. Podle údajů z roku 2014 tvořili naprostou většinu obyvatel v Machane Jatir Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu. K 31. prosinci 2014 zde žilo 193 lidí. Během roku 2014 populace stoupla o 37,9 %.\n\n\n"}
{"id": "1141884", "url": "https://cs.wikipedia.org/wiki?curid=1141884", "title": "Kévin Azaïs", "text": "Kévin Azaïs\n\nKévin Azaïs (* 16. srpna 1992 Deauville) je francouzský herec.\n\nJeho bratrem je herec Vincent Rottiers. Když mu Thomas Cailley nabídl roli ve svém snímku \"Láska na první boj\", měl za sebou již několik filmových rolí, ale pracoval hlavně jako instalatér. Původně se ucházel o vedlejší roli Xaviera, ale nakonec mu byla udělena hlavní mužská role, Arnaud Labrède.\n\n\n"}
{"id": "1141890", "url": "https://cs.wikipedia.org/wiki?curid=1141890", "title": "Josef Řehák", "text": "Josef Řehák\n\nJosef Řehák (* 25. července 1994, Praha) je český fotbalový brankář, syn asistenta trenéra SK Slavia Praha Pavla Řeháka. Po několika hostováních je od sezony 2019/2020 trvale gólmanem druholigového klubu FC Sellier & Bellot Vlašim.\n\nSvoji fotbalovou kariéru začal v SK Slavia Praha, kde prošel všemi mládežnickými kategoriemi. Během mládežnických let působil také v klubu FC Jílové. V roce 2013 se propracoval ve Slavii do prvního týmu. V zimním přestupovém období ročníku 2014/15 zamířil na půlroční hostování do týmu FK Kolín. S klubem bojoval o záchranu ve 2. nejvyšší soutěži, která se nezdařila, a tým sestoupil po skončení sezony do ČFL. V létě 2015 se vrátil do Slavie kde se vypracoval na post třetího gólmana v A týmu. V roce 2017 odešel na hostování do FC MAS Táborsko a poté do FK Viktoria Žižkov, kde nedostal větší příležitost. Po návratu z hostování přestoupil v zimě 2018 do FC Sellier & Bellot Vlašim hrající Fortuna Národní ligu, kde až do konce sezony zastával pozici brankářské jedničky. Před začátkem sezony 2018/19 zamířil hostovat do třetí ligy, do klubu TJ Štěchovice. Jaro 2019 však odchytal zpět ve Vlašimi, kde si vydobyl místo v základní sestavě a v rámci sezony 2019/2020 bude ve Vlašimi zastávat post gólmanské jedničky. \n\n"}
{"id": "1141892", "url": "https://cs.wikipedia.org/wiki?curid=1141892", "title": "Zieglerův ostrov", "text": "Zieglerův ostrov\n\nZieglerův ostrov ( ) je arktický ostrov ve střední části souostroví Země Františka Josefa v Severním ledovém oceánu.\n\nOstrov dlouhý 45 km je protažený od severozápadu k jihovýchodu. Jeho rozloha je 448 km² a nejvyšší bod dosahuje výšky 554 m n. m. Povrch je téměř celý pokrytý ledovcem. Ostrov patří do části souostroví zvané Zichyho země. Na několika nezaledněných částech pobřeží existují kolonie alkounů malých.\n\nPojmenován byl po newyorském obchodníkovi Williamu Zieglerovi, který v roce 1901 vedl Baldwin-Zieglerovu expedici k severnímu pólu na lodích \"America, Fridtjof\" a \"Belgica\" a v letech 1903–1905 sponzoroval Zieglerovu polární expedici. Na ostrově měla také v oblasti severního mysu pozorovací bod Rakousko-uherská expedice k severnímu pólu.\n\nV průlivu mezi Zieglerovým a Greelyho ostrovem se nachází malý okrouhlý \"ostrov Uhelný důl\" () s průměrem asi 3,5 km. Je nezaledněný, nejvyšší bod měří 393 m n. m. a od Zieglerova ostrova ho odděluje pouhých 600 m široký průliv.\n"}
{"id": "1141893", "url": "https://cs.wikipedia.org/wiki?curid=1141893", "title": "Křížová cesta (Havlíčkův Brod)", "text": "Křížová cesta (Havlíčkův Brod)\n\nKřížová cesta v Havlíčkově Brodě vedla od kostela Nejsvětější Trojice v ulici U Trojice východním směrem ke Kalvárii, která se nachází v Parku Budoucnosti poblíž křižovatky ulic Prokopa Holého a Chelčického.\n\nKřížovou cestu tvořila řada zděných kapliček, z nichž se dochovala jedna pod Kalvárií. Cesta začínala u kostela Nejsvětější Trojice, postaveného roku 1720 zásluhou děkana Jana Křtitele Seidla. Dál vedla kolem trojboké barokní kaple Svatého Kříže (zvané též Svatého Grálu) a zaniklého Pabouskova statku. U tohoto statku stála poslední kaplička, zbořená koncem 70. let 20. století. Cesta končila na vrchu Kalvárie se třemi vztyčenými kříži.\n\nKříže na Kalvárii se původně nacházely o téměř kilometr dále na severovýchod.\n\nKaple Svatého Kříže stojí na místě, kde podle pověsti vyrostl tulipán se třemi květy u zázračné studánky se třemi prameny. Voda ze studánky uzdravila slepou mlynářku z nedalekého mlýna a místo se stalo vyhlášeným poutním místem se \"zázračnou vodou\". Studánka byla roku 1716 ohrazena a roku 1761 nad ní byla postavena kaple. Léčivý pramen časem zanikl a zůstala jen studna s \"dobrou\" vodou.\n\nTradiční pouti se na Křížové cestě konaly do 19. století. Kostel s kaplí jsou chráněny jako nemovitá Kulturní památka České republiky.\n\n\n"}
{"id": "1141894", "url": "https://cs.wikipedia.org/wiki?curid=1141894", "title": "Hledíček menší", "text": "Hledíček menší\n\nHledíček menší (\"Chaenorhinum minus\") je drobná, jednoletá, planě rostoucí rostlina pokládána za plevel. Je jedním ze dvou druhů rodu hledíček, které v české přírodě rostou.\n\nPůvodem euroasijský a mediteránní druh, který je v současnost rozšířen, mimo nejsevernějších oblastí, po celé Evropě. Na východě sahá jeho výskyt až po centrální Rusko, do Malé Asie a Předkavkazska, na jihu do severní Afriky. Jako zavlečený druh se objevuje i v Severní Americe.\n\nPro svůj růst potřebuje slunná nebo jen málo zastíněná stanoviště a protože je poměrně málo konkurenceschopný, osídluje často místa s nezapojenou vegetací. Vyskytuje se hlavně v teplejších oblastech, do vyšších poloh se dostává jen přechodně. Upřednostňuje výživné, zásadité, lehčí a mírně vlhké půdy, jeho starší rostliny dobře snáší déletrvající sucho.\n\nV České republice, kde je považován za původní druh, roste v termofytiku a mezofytiku Čech i Moravy roztroušeně až hojně, hlavně na polích, v zelinářských zahradách, ve vinicích, podél komunikací, ve štěrkovnách a lomech, na navážkách a různých disturbovaných plochách.\n\nJednoletá, 5 až 30 cm vysoká bylina s chlupatou, přímou nebo vystoupavou, bohatě rozvětvenou lodyhou. Listy jsou vespod lodyhy vstřícné a výše střídavé, téměř přisedlé, kopinaté až čárkovité, u báze klínovité, na vrcholu tupé a po obvodě celistvé. Bývají dlouhé do 35 mm, široké do 5 mm a jsou oboustranně žláznatě chlupaté.\n\nZ paždí listenů podobných listům vyrůstají nafialovělé květy a vytvářejí volná hroznovitá květenství. Drobné, oboupohlavné květy mají stopky, které se po odkvětu napřimují a bývají dlouhé až 20 mm. Vytrvalý kalich je dělený do pěti nestejných segmentů okolo 4 mm dlouhých, které jsou čárkovité a na vrcholu tupé. Šklebivá koruna se dvěma k sobě nepřiléhajícími pysky je asi 8 mm dlouhá, světle fialová, trubka s ostruhou je ve žlutém neuzavřeném ústí hustě chlupatá. Horní pysk je dvoulaločný, dolní třílaločný a jeho střední lalok je nevýrazně vypouklý. V trubce jsou čtyři nevyčnívající dvojmocné tyčinky, dvoupouzdrý horní semeník, tenká čnělka a dvoulaločná blizna. Květy, kvetoucí od června do září, jsou opylovány hmyzem nebo případně i autogamně.\n\nPlody jsou podlouhlé vejčité, dvoupouzdré tobolky, asi 4 mm dlouhé, otvírají se na vrcholu dvěma otvory. Obsahují drobná, oválná, černohnědá semena asi 0,6 mm dlouhá. Ploidie druhu je 2n = 14.\n\nRostliny se rozmnožují výhradně semeny, jedna rostlina jich vytvoří několik stovek. Semena po dozrání vypadají do půdy, čerstvá však klíčí velmi špatně. Hromadně vyklíčí, po přezimování mělce pod povrchem půdy, až příští rok na jaře, kdy je půda již dostatečně prohřátá sluncem. Klíčivost si semena podržují déle než pět let.\n\nHledíček menší byl považován za polní plevel, který zapleveluje hlavně okopaniny a širokořádkové plodiny. Protože je světlomilnou rostlinou, nemůže ve vyšších porostech růst, vyskytuje se proto jen po okrajích obilních lánů nebo v prořidlých pícninách. V současnosti se objevuje na polích jen nepravidelně a je hodnocen jako neexpanzivní plevel, který kulturním rostlinám příliš neškodí.\n\nV minulosti byl hledíček menší považován za součást rodu \"Linaria\" nebo \"Antirrhinum\", později byl přeřazen do rodu \"Microrrhinum\". V současnosti patří do rodu \"Chaenorhinum\" sekce \"Microrrhinum\".\n\nHledíček menší se vyskytuje v několika poddruzích, v české přírodě roste pouze nominátní poddruh \"Chaenorhinum minus\" subsp. \"minus\". Dále jsou uznávány ještě poddruhy \"Chaenorhinum minus\" subsp. \"anatolicum\", \"Chaenorhinum minus\" subsp. \"idaeum\" a \"Chaenorhinum minus\" subsp. \"litorale\".\n\n\n \n"}
{"id": "1141898", "url": "https://cs.wikipedia.org/wiki?curid=1141898", "title": "Lapanka", "text": "Lapanka\n\nLapanka (polsky \"łapanka\", původně hovorový název) byl za druhé světové války jeden z hlavních způsobů zátahů, kterým na ulicích okupovaných měst Němci zadržovali větší množství náhodných chodců za účelem jejich uvěznění, přestěhování, umístění v koncentračních táborech, anebo odeslání na nucené práce do Německa. Samotný název původně označuje dětskou hru.\n\nSamotný název „lapanka“ má původ v meziválečné předškolní dětské hře. Děti při ní vytvořily dva soustředné kruhy ve vzdálenosti 2–3 kroků od sebe, přičemž prováděly cviky, jež ukazoval učitel stojící uprostřed. Na jeho pokyn „\"Chyť\"!“ se děti ve vnitřním kole měly rychle otočit na děti stojící ve vnějším kruhu a dotknout se jich. Ty druhé se zase měly zachránit před dotykem přejitím do vzporu dřepmo nebo jiným domluveným pohybem. Všichni dotknutí před dokončením cviku byli považováni za chycené. Na základě podobnosti název hry zlidověl pro techniku chytání civilistů během okupace na ulicích polských měst.\n\nLapanky organizovala Ordnungspolizei a wehrmacht v Německu a ve všech místech okupované Evropy. Ve Francii byly tyto akce známé pod termínem „\"rafle\"“, ale jejich cílem byli především francouzští Židé, jež byli chytáni německou okupační vládou, a rovněž tak se jich účastnili členové francouzské policie v období tzv. deportace na Zimní velodrom. V Dánsku se podobné praktiky nazývaly „\"Razzia\"“.\n\nNěkdy se též tohoto označení používá pro podobné způsoby zadržování civilního obyvatelstva, které prováděla Rudá armáda na území předválečného východního Polska, jež zadržené obyvatelstvo odváželo na Sibiř.\n\nPouliční lapanky byly organizovany přesně podle role, jakou okupanti určili Polákům v souvislosti s tzv. „Generalplan Ost“. Podle předpokladů nacistické politiky byli Slované na získaných územích označeni jako „nižší slovanská rasa - podlidé“ (něm. slawische Untermenschen). Tito jako neplnoprávná rasa populace měla vykonávat jednoduché práce ve službě panské rasa (něm. die Herrenrasse), k níž měli náležet Germáni. Za účelem dosažení tohoto cíle určili Němci vrstvu inteligence polského národa k eliminaci tím, že ji plánovali vyvraždit během masových poprav v rámci Operace Tannenberg a zbývající populaci určit roli služebníků Němců, kteří se považovali za rasu nadřazenou. V souladu s touto vizí měla organizace lapanek v Polsku pro nacisty čtyři vzájemně související cíle:\nVe své zprávě to dne 20. října 1939 potvrzuje Franz Röder - Sturmbannführer 16 velitelství Operační bezpečnostní policie a Bezpečnostní služby, který se zabýval prováděním etnických čistek na polském národě. V pokynech o nakládání s Poláky na území Pomořanska, které bylo přičleněno k Třetí říši, když píše:\n\"Z Vůdcovy vůle má v co nejkratším čase z polského Pomořanska vzniknout německé Západní Prusko (Westpreussen). Ve shodě se stanovisky oprávněných činitelů je nutno přistoupit k následujícím krokům:\"\n\nPrvní lapanky byly spojené s hromadným zatýkáním polských civilistů, které bylo vykonáváno na základě zatýkacích jmenných seznamů, tzv. „Sonderfahndungsbuch Polen“, a využívaly se již během zářijové invaze do Polska. Účelem tohoto zatýkání byla eliminace polské inteligence a vedoucí vrstvy státu v rámci Operace Tannenberg během regionálních akcí zvaných Intelligenzaktion. Jedna z prvních lapanek se konala již 9. září v Szwederowie a bylo při ní na místě usmrceno 60 Poláků.\n\nPo ukončení zářijové kampaně automaticky obdrželo 300 tisíc polských válečných zajatců status nuceně nasazených a byli odvezeni do hloubi Německa. Dělníci měli být bezplatnou pracovní silou, která se podílela na budování německého průmyslu a pomáhala německému válečnému úsilí. Stálá potřeba této pracovní síly přiměla německé pracovní úřady, tzv „\"Arbeitsamt\"“, k provádění náborů na území okupovaného Polska. Jejich úředníci prováděli široce rozvětvenou agitaci, jež měla přilákat Poláky na práci do Německa s vidinou dobrých pracovních podmínek a slušných výdělků. V období od září 1939 do léta 1940 bylo díky této propagandě nalákáno několik tisíc dělníků, kteří dobrovolně vyjeli za prací do Třetí Říše. Krátce po odchodu všech optimisticky smýšlejících nezaměstnaných však úřady zely prázdnotou. Přičinila se k tomu taktéž absence kontaktu rodin s odešlými za prací a informace týkající se obtížných pracovních podmínek a špatného zacházení německých zaměstnavatelů s Poláky. Kvůli nedostatku dobrovolníků, kteří by se dali zotročit, začala od poloviny roku 1940 německá administrativa organizovat pravidelné lapanky na ulicích k práci pro Říši. Chycení se stávali nuceně nasazenými (něm. Zivilarbeiter). Dalším aspektem, kvůli něhož nacisté organizovali lapanky, byly německé plány na zabydlení okupovaného Polska Němci.\n\n„\"Lapanky, jak se tomu říkalo v Polsku, staly se významným jevem každodenního života ve Varšavě a přinášely nárůst ukrutností páchaných na obou stranách. (...) Celé ulice byly obklíčeny policií a vojskem a většina mužů a žen bylo z takových pastí odváženo do koncentračních táborů nebo na otrocké práce do Německa. Z tramvají a vagonů, bez ohledu na vlastněné dokumenty, byli lidé jako dobytek hnáni do nákladních vozů a mnoho z nich již nikdy nespatřilo domovy ani rodiny. Aby člověka toto stihlo, postačilo být Polákem.\"“ Ron Jeffery 1943.\n\nV závislosti na smyslu bylo plánování a organizace lapanek prováděno členy Einsatommando, SS, Sicherheitsdienst, Gestapo, či zaměstnanci německých úřadů práce. Metoda spočívala v rychlém a neprodyšném uzavření vytyčeného městského terénu (části ulice, náměstí, nádraží atd.) a zadržení všech, nebo vybraných osob nacházejících se uvnitř. Majitelé obchodů, krámků a podniků, jež se nacházely na vybraném území, měli povinnost (pod hrozbou trestu smrti) nevpouštět nikoho dovnitř. Zákazníci a další, kteří se nacházeli v průběhu lapanek uvnitř podniků, automaticky zadržení nepodléhali.\n\nÚčastníky těchto zátahů byli obecně esesmani, gestapáci, či vojáci Wehrmachtu. V prvním období lapanek se jich účastnili taktéž členové Selbschutzu a po jeho rozpuštění pomocná policie Sonderdienst. Často byla do těchto akcí německými okupanty směřována též tzv. „\"granátová policie\"“ (policie vytvořená Němci ze struktur a členů Státní policie působícím v Generálním gouvernementu). Lapanky byly organizovány především ve městech právě na územích Generálního gouvernementu a na východních územích poté, co Německo napadlo SSSR. Např. v Krakově (sídle GG) byla provedena lapanka ohromného rozsahu, v jejímž rámci během jednoho dne (tzv. „černá neděle“) bylo zatčeno a odvezeno do koncentračního tábora v Płaszowie na 15 000 Krakovanů.\n\nZadržené osoby byly umísťovány do filtračních táborů, kde byly rozděleny do kategorií. Např. ve Varšavě vytvořila německá správa 7. února 1941 ve Skaryszewské ulici v Praze přechodný tábor, do nějž byly umisťovány osoby určené k nuceným pracem v Říši. V Lodži byli zadržení zase internováni do vězení v Radogoszczi. Převážná část osob umístěných v těchto táborech byla později odvezena na nucené práce do Německa ale část byla též vězněna, deportována do koncentračních táborů, držena jako rukojmí, anebo zabíjena v masových popravách během etnických čistek. První poprava takových rukojmí byla provedena v Bydhošti 9. a 10. září 1939.\n\nLapanky rovněž probíhaly na území ghett. Oběti bývaly tehdy nejčastěji odváženy do vyhlazovacích táborů.\n\nLapanky představovaly jeden ze základních nástrojů městského teroru. V protikladu k osobám zatčeným v bytech neměli zadržení na ulici ani příležitost obléci se do adekvátního oblečení nebo obutí. Rodiny zatčených si mohly důvody jejich náhlého zmizení pouze domýšlet.\n\nZ území Generálního gouvernementu bylo deportováno přibližně 1,3 milionu osob a ze zemí přičleněných k Říši zhruba 600-700 000. Nejproblematičtější je stanovení počtu odvezených osob z východních teritorií Polska do Německa. Odhady, které se pro toto území udávají, pohybují se mezi 300- 600 000 osobami. Nuceně nasazení bývali umísťováni v následujících zemích:\n\nJiž roku 1940 agent Svazu ozbrojeného boje (SOB) Witold Pilecki netradičně využil Němci organizované lapanky tím, že ji započítal do svého plánu na proniknutí do německého koncentračního táboru v Osvětimi. Formou špionáže měl uvnitř táboru získat informace o jeho fungování a též v něm zorganizovat odbojové hnutí. 19 září 1940 během jedné z lapanek ve Varšavě se nechal Němci zatknout a do tábora dorazil v noci z 21. na 22. září. V Osvětimi se mu podařilo založit podzemní organizaci - Svaz vojenské organizace a předávat informace o holokaustu SOB a Zemské armádě.\n\nPolský odboj prováděl sérii „preventivních“ akcí, účelem kterých bylo lapankám zabránit. Diverzně-bojové skupiny Kedyw prováděly útoky na policejní automobily a funkcionáře vedoucích lapanky. 22. října 1943 bojová skupina z oddílu „Kosy“ obsadila výjezd z Ordynackej ulice na Nowy Świat a kulomety ostřelovala a posléze granáty obházela policejní auto. Výsledkem akce byla smrt dvou německých policistů a čtyři zranění. V reakci na stoupající počet lapanek ve Varšavě provedla Zemská armáda několik podobných akcí.\n\nDalší formou odporu bylo rovněž provádění atentátů na osoby organizující lapanky, policisty a úředníky Arbeitsamtů. Oddíly se vloupávaly do německých pracovních úřadů, které dohlížely na odjezd na nucené práce do Říše, pálily kartotéky se seznamy zatčených osob a ničily vybavení kanceláří. Během konference ohledem bezpečnosti v Generálním gouvernmentu, která se konala v Krakově 15 dubna 1943, podal Wilhelm Struve zprávu, že v akcích namířených proti úřadům práce bylo zničeno 11 kanceláří nebo jejich kartoték. Bojové jednotky Zemské armády eliminovaly též v rámci tzv. „Akce Glówki“ skupinu osob, jež byly zodpovědné za organizaci lapanek, t.j.:\n"}
{"id": "1141899", "url": "https://cs.wikipedia.org/wiki?curid=1141899", "title": "Dorotea Dánská (1504–1547)", "text": "Dorotea Dánská (1504–1547)\n\nDorotea Dánská (1. srpna 1504, Gottorf – 11. dubna 1547, Königsberg) byla rodem dánská princezna a sňatkem pruská vévodkyně. Byla dcerou dánského krále Frederika I. a jeho manželky Anny Braniborské.\n\nRoku 1523 po nástupu jejího otce na trůn jí byl jako vhodný manžel navrhován anglický uchazeč o trůn vévoda Richard de la Pole, avšak tento pokus o manželství nevyšel. Roku 1525 jí přišel návrh od nového vévody Pruska Albrechta Braniborsko-Ansbašského, syna markraběte Frederika I. Braniborsko-Ansbašského a jeho manželky Žofie Jagellonské. Jejich svatba se konala dne 12. února 1526. Dorotea měla se svým manželem dobrý vztah, což přispělo k dobrým a aktivním kontaktům mezi Dánskem a Pruskem. Tyto dobré vztahy přetrvaly i do doby vlády jejího bratra Kristiána III. Dánského. Roku 1537 byla v Kodani přítomna jeho korunovaci.\n\nZ manželství Dorotey a Albrechta se narodilo šest dětí, avšak jen nejstarší dcera se dožila dospělosti, všechny mladší děti zemřely již v útlém věku. Nástupcem Albrechta se tak stal až syn z jeho druhého manželství, jež uzavřel po Doroteině smrti:\n\n"}
{"id": "1141901", "url": "https://cs.wikipedia.org/wiki?curid=1141901", "title": "Anna Marie Brunšvicko-Lüneburská", "text": "Anna Marie Brunšvicko-Lüneburská\n\nAnna Marie Brunšvicko-Lüneburská (23. dubna 1532, Hann. Münden – 20. března 1568, Gurjevsk) byla vévodkyně brunšvicko-lüneburská a později pruská.\n\nNarodila se v 23. dubna 1532 v Hann. Mündenu, jako dcera vévody Erika I. Brunšvicko-Lüneburského a jeho manželky Alžběty Braniborské. Roku 1550 se vdala za pruského vévodu Albrechta Braniborsko-Ansbašského a tím se stala jeho druhou manželkou. Její manžel zemřel 20. března 1568 na mor a ona zemřela o 16 hodin později.\n\nSpolu měli dvě děti:\n"}
{"id": "1141903", "url": "https://cs.wikipedia.org/wiki?curid=1141903", "title": "David Drahonínský", "text": "David Drahonínský\n\nDavid Drahonínský (* 19. května 1982, Kaplice) je český tělesně handicapovaný lukostřelec v kategorii W1 s kladkovým lukem. S úspěchy, k nimž se řadí zlatá medaile z roku 2008 na Letních paralympijských hrách v Pekingu, stříbrné místo v roce 2012 z Letních paralympijských her v Londýně a prvním místem na Mistrovství světa v Donaueschingenu, se zařadil ke světové špičce v lukostřelbě.\n\nJe držitelem 2 světových rekordů, během sezón v letech 2014–2015 stanovil pětkrát světové maximum: třikrát v kvalifikační části, v které se střílí 72 šípů (668 bodů – WRT Nové Město nad Metují 2014, 670 bodů ME Notwill 2014, 674 bodů Dutch Para Archery Tournament 2015) a dvakrát v eliminačních rozstřelech, v kterých se střílí 15 šípů (143 bodů WRT Nové Město nad Metují 2014, 144 bodů MS Donaueschingen 2015). Poslední světový rekord překonal se skórem 144 z možných 150 bodů v eliminačním souboji na Mistrovství světa handicapovaných lukostřelců v německém Donaueschingenu v roce 2015.\n\nJe členem klubu SC Jedličkův ústav, jenž patří pod záštitu České federace Spastic Handicap o. s.\n\nPři závodech je známý účesem ve tvaru a v barvě české vlajky či jeho pověstným \"wheelchair\" tancem.\nV mládí hrál fotbal, hokej, byl dobrovolným hasičem, chodil do skautského oddílu a hlavně navštěvoval taekwondo. Dne 6. dubna 1999 po návratu z tréninku šel spát. Jelikož trpěl náměsíčností, spadl z balkónu ze 3. patra. Ve velmi vážném stavu ho našla jeho matka s bratrem. Byl hospitalizovaný v českobudějovické nemocnici na ARU. Při pádu si poranil páteř, slezinu a játra. Po počátečních komplikacích došlo ke zlepšení jeho zdravotního stavu. Poranění míchy má však trvalé následky, jeho diagnóza je kvadruplegie.\n\nRok po úrazu započal studovat na Obchodní akademii v Janských Lázních. V roce zde 2005 zakončil úspěšně studium maturitní zkouškou. V tomtéž roce byl přijat na Metropolitní Univerzitu v Praze, kde na Fakultě Mezinárodních vztahů a evropských studií v roce 2011 obdržel titul magistr. V rámci studia se zúčastnil programu Erasmus na Europa Universität Viadrina ve Frankfurtu nad Odrou, kde si zařídil roční studijní pobyt a tříměsíční pracovní stáž.\n\nVe volném čase se věnuje rybaření, cyklistice, golfu, čtyřkolkám, chodí do kina, divadla, má rád knihy, psychologii, jízdu na katamaránu a rád zkouší nové, i adrenalinové aktivity.\n\nV Janských Lázních se seznámil v roce 2000 s bocciou, díky tomuto sportu obsadil v roce 2001 na Mistrovství Evropy v Teplicích 4. místo. V roce 2002 Mezinárodní paralympijský výbor změnil pravidla pro klasifikaci v boccie, díky nimž nesplňoval český lukostřelec svým postižením klasifikační kritéria pro tento sport.\n\nV roce 2001 se dostal k lukostřelbě z olympijského luku a o 2 roky později začal střílet z kladkového luku v kategorii W1. Využil možnost zúčastnit se závodů se zdravými lukostřelci, kde v roce 2006 získal 3. místo na Mistrovství České republiky v hale a 1. místo na venkovním Mistrovství České republiky. Jeho hlavním cílem bylo změřit síly s postiženými sportovci a získávat zkušenosti. V roce 2003 na Mistrovství světa v Madridu skončil na posledním místě, o dva roky později na Mistrovství světa v Itálii obsadil 5. místo. V soutěži družstev společně s Martinem Bartošem a Zdeňkem Šebkem získal stříbrnou medaili. V roce 2006 si zajistil 4. místo na Mistrovství Evropy handicapovaných lukostřelců v Nymburku. Rok 2007 byl brán jako předolympijský průzkum jeho odolnosti, kdy na Mistrovství světa v Jižní Koreji vybojoval 4. místo a v soutěži týmů obsadil 1. místo společně s Martinem Bartošem a Zdeňkem Šebkem.\n\nVelký průlom v kariéře byly Paralympijské hry v Pekingu v roce 2008, před nimiž prohlašoval, že po všech čtvrtých místech si konečně jede pro medaili. Za vzpomínku stojí dramatické semifinále s Osmo Kinnunenem z Finska, kdy rozhodl doslova poslední šíp. Finský reprezentant střelil sedmičku a David poslal svůj poslední šíp do devítky, čímž postoupil do finále, v kterém porazil Johna Canavagha a stal se paralympijským vítězem.\n\nRok 2009 nebyl úspěšný. Zdravotní problémy a špatná psychická kondice zapříčinily neúspěch v podobě 8. místa na Mistrovství světa v Nymburku.\n\nV roce 2010 na Mistrovství Evropy ve Vichy se prověřovala jeho forma, kde si zkusil, zda zvládne studium v zahraničí společně s tréninky. Čtvrtfinále i semifinále zvládl, ale ve finále pro nepříznivý vítr nezopakoval výkon z předešlého dne. Nakonec obsadil druhé místo.\n\nV roce 2011 se konalo Mistrovství světa v italském Turíně, kde se bojovalo o medaile a také o místa na Paralympijské hry v Londýně, jež se měly konat následující rok. V osmifinále porazil amerického reprezentanta Jerryho Schielda, ve čtvrtfinále porazil japonského reprezentanta a v semifinále přemohl Brita Johna Cavanagha. Ve finále podlehl finskému reprezentantovi Osmo Kinnunenovi. Český lukostřelec obsadil 2. místo, čímž získal místo na paralympiádu. Kromě toho dosáhnul na titul mistrů světa v soutěži družstev, když ve finále společně s Petrem Bartošem a Zdeňkem Šebkem porazili americký tým.\n\nV roce 2012 chtěl navázat na úspěchy a obhájit první místo z Pekingu. Ve spolupráci se sportovní psycholožkou zlepšoval jeho fyzickou i psychickou přípravu. Z kvalifikace byl postup do čtvrtfinále snadný. Ve čtvrtfinále prohrával s Fabiem Azzolini z Itálie a teprve rozstřel posledního šípu se mu vydařil a dostal se do semifinále. Osmo Kinnunen, finalista z Pekingu, byl jeho dalším soupeřem, kterého porazil. Ve finále se střetl s Jeffem Fabry. Před paralympiádou však Drahonínský nezaregistroval změnu pravidel, které zvýhodnily pozici Fabryho a tak ve finále prohrál a získal druhé místo.\n\nMistrovství světa v Bangkoku 2013 začalo kvalifikací, kde obsadil 5. místo, v semifinále narazil opět na Jeffa Fabryho, který se posunul do finálového boje. Nakonec získal třetí místo, kdy v konečném boji porazil Johna Cavanagha.\n\nNa Světovém poháru v Novém Městě nad Metují se mu dařilo. Nejprve v kvalifikaci vstřelil rekord 668 bodů z možných 720, který byl uznán rozhodčími jako světový a další den v setu proti Seong-Pyo An získal druhý rekord: 143 bodů z možných 150. Ve finále proti Johnu Cavanaghovi byl úspěšný a získal první místo.\nVe švýcarském Notwillu uzavřel kvalifikaci s novým světovým rekordem 670 bodů, kdy postoupil rovnou do semifinále. Zde nestačil na finského lukostřelce Antoniuse a vybojoval bronzovou medaili.\n\nV roce 2015 se zúčastnil květnového Dutch Para Archery Tournament v Nizozemsku, kam odjel jako jediný zástupce České republiky. Během kvalifikace při nepřízni počasí se mu podařilo překonat vlastní světový rekord a stanovil nové světové maximum na 674 bodů. V eliminační části turnaje ve čtvrtfinále porazil ruského reprezentanta a v semifinále vyřadil finského reprezentanta Jean Pierra Antoniose. Ve finále přestřílel italského reprezentanta Fabia Azzoliniho.\n\nV červenci absolvoval účast na WRT v Novém Městě nad Metují, kde jeho vítězné tažení v semifinále přerušil Slovák Petr Kinik. V boji o bronz porazil finského reprezentanta Jean Pierra Antonia.\n\nNa Mistrovství světa v německém Donaueschingenu nezávodil jen za jednotlivce, ale také v kategorii Mix Team a Team mužských družstev. V Mix Teamu, kde poprvé závodil společně s Šarkou Musilovou se nedařilo a po první části vypadli. V družstvu mužů platil za klíčového sportovce a leadra týmu, kdy se spolubojovníkům nevedlo a v konečné fázi se dostaly pouze do boje o 3. a 4. místo. Nakonec získali 4. místo.\nV jednotlivcích proti Jeanu Pierre Antoniosovi vstřelil nový světový rekord – 144 ze 150 možných bodů. Přes Fabia Azzoliniho přešel lehce do finále, kde porazil Johna Walkera, vyhrál titul mistra světa a zajistil si přímou účast na Paralympijské hry do Rio de Janeira.\n\nJeho příprava se zaměřuje na sezónu 2016, kdy ho čeká Mistrovství Evropy ve Francii a Paralympijské hry v Rio de Janeiru.\n\n\n"}
{"id": "1141904", "url": "https://cs.wikipedia.org/wiki?curid=1141904", "title": "Jevgenij Alexejev", "text": "Jevgenij Alexejev\n\nJevgenij Vladimirovič Alexejev ( Евгений Владимирович Алексеев;) (* 28. listopadu 1985, Puškin, Sovětský svaz) je ruský šachista a od roku 2002 šachový velmistr. Roku 2006 vyhrál Mistrovství Ruska v šachu.\n\nŠachy se naučil od svého otce, jenž byl také jeho prvním trenérem. Po přesídlení do Petrohradu byl trénován mnoha různými hráči mistrovské úrovně. Toho času pracoval také se šachovým velmistrem Sergejem Dolmatovem. Po různorodých úspěších na ruských i mezinárodních mládežnických soutěžích se v roce 2001 umístil na druhém místě v silně obsazeném turnaji v Petrohradu a v Tel Avivu se s Kontantinem Lernerem podělil o první místo a získal bronzovou medaili na mistrovství světa juniorů v Oropesa del Mar (do 16 let). V roce 2002 dosáhl titulu mezinárodního velmistra. V roce 2002 také vyhrál Memoriál Alexandra Petrova, turnaj v Togliatti a soutěž v Hoogeveenu. \n\nV roce 2004 vyhrál turnaj v Ženevě. Roku 2006 pak oslavil největší úspěch své dosavadní kariéry, když vyhrál superfinále Mistrovství Ruska v šachu v Moskvě po tie-breaku ve finále proti Dmitriji Jakovenkovi 1,5:0,5. Oba hráči získali v tomto turnaji 7,5 bodu z 11 možných. Roku 2007 zvítězil na Aeroflot Open v Moskvě při zisku 7 bodů z 9. Také díky tomuto úspěchu obdržel pozvání na Dortmundské šachové dny 2007, kde skončil na děleném druhém místě spolu s Péterem Lékó a Višvanáthanem Ánandem.\n\nNa Šachové olympiádě 2010 hrál na druhé šachovnici za ruský „B“ tým (skončili pátí). S Ruskem se zúčastnil také Mistrovství Evropy družstev v šachu, kde se svým družstvem vyhrál a sám dosáhl druhého nejlepšího výsledku na čtvrté šachovnici. Na stejném turnaji obsadil se svým týmem v roce 2009 druhé místo.\n\nMistrovství Ruska družstev hrál v letech 2001 a 2002 za \"Petrohrad\", mezi roky 2004 a 2006 za \"Lada Togliatti, \"od roku 2007 do roku 2013 za \"Ekonomist-1 Saratow \"a v roce 2014 za \"Universitu Beloretschensk\". S \"Petrohradem\" a \"Saratowem \"se osmkrát zúčastnil soutěže European Club Cup. Tuto soutěž vyhrál dvakrát v letech 2009 a 2010, v roce 2012 pak získal individuální cenu za nejlepší výsledek na třetí šachovnici. V sezóně 2006/07 hrál také Německou bundesligu za klub \"TV Tegernsee\". Mezi lety 2011 a 2014 hrál na první šachovnici za tým \"SV Wiesbaden. \"V sezóně 2014/15 pak hájil barvy \"TSV Schott Mainz. \"V průběhu let hrál i týmové soutěže v Maďarsku (v sezóně 2007/08 vyhrál nejvyšší soutěž) a v Bosně a Hercegovině. \n\n"}
{"id": "1141905", "url": "https://cs.wikipedia.org/wiki?curid=1141905", "title": "Dálniční křižovatka Weinheim", "text": "Dálniční křižovatka Weinheim\n\nAutobahnkreuz Weinheim (zkráceně též Kreuz Weinheim nebo Weinheimer Kreuz; zkratka AK Weinheim) je křižovatka dvou německých dálnic nacházející se ve spolkové zemi Bádensko-Württembersko u města Weinheim. Kříží se zde dálnice A 5 s dálnicí A 659.\n\nDálniční křižovatka se nachází na území města Weinheim, přičemž samotné město Weinheim leží východně od křižovatky. Nedaleko se nachází ještě město Viernheim, které leží západně od křižovatky. Křižovatka se nachází v Hornorýnské nížině při úpatí pohoří Odenwald.\n\nNejbližší větší města jsou Weinheim (asi 1 km po dálnici A 659 na východ), Mannheim (asi 13 km po dálnici A 659 na západ), Heidelberg (asi 19 km po dálnici A 5 na jih) a Darmstadt (asi 40 km po dálnici A 5 na sever).\n\nAutobahnkreuz Weinheim je mimoúrovňová křižovatka dálnice A 5 procházející severo-jižním směrem (Hattenbacher Dreieck – Frankfurt am Main – Heidelberg – Karlsruhe – Basel) a dálnice A 659 procházející západo-východním směrem (Weinheim – Mannheim). Současně po ní prochází i evropská silnice E35, a to severojižním směrem. Na dálnici A 5 je křižovatka označena jako sjezd 33 a na dálnici A 656 jako sjezd 1.\n\nAutobahnkreuz Heidelberg je proveden jako čtyřlístková čtyřramenná dálniční křižovatka.\n\nDálniční křižovatka Weinheim úzce souvisí s dálničním tahem mezi dálniční křižovatkou Darmstadt a Heidelbergem, jehož smyslem bylo odlehčit vytížené dálnici mezi Darmstadtem a Heidelbergem přes Mannheim. Současně s tímto dálničním tahem totiž byla připravována dálniční propojka s Mannheimem. Tato propojka se s dálničním tahem mezi dálniční křižovatkou Darmstadt a Heidelbergem kříží právě na dálniční křižovatce Weinheim.\n\nDálniční křižovatka byla zprovozněna v roce 1968 spolu s nově vybudovanou dálnicí mezi dálniční křižovatkou Darmstadt a Heidelbergem.\n\nV průměru projede křižovatkou 110 000 vozidel denně.\n\n\"Mapa použitá v tomto článku byla vytvořena z mapových podkladů OpenStreetMap.org (© OpenStreetMap contributors, Licence).\"\n"}
{"id": "1141906", "url": "https://cs.wikipedia.org/wiki?curid=1141906", "title": "Marie Eleonora Klevská", "text": "Marie Eleonora Klevská\n\nMarie Eleonora Klevská (16. června 1550, Kleve – 1. června 1608, Königsberg) byla sňatkem vévodkyně pruská.\n\nNarodila se jako nejstarší dcera/první dítě ze sedmi potomků vévody Viléma Jülich-Kleve-Berga (zvaný Bohatý) z jeho druhého manželství s rakouskou arcivévodkyní Marií Habsburskou.\n\nJejí matka byla dcerou císaře a krále Ferdinanda I. Habsburského a jeho manželky Anny Jagellonské. Její bratr byl vévoda Jan Vilém Jülich-Kleve-Berg. Její tety z otcovy strany byly Anna Klevská, čtvrtá manželka anglického krále Jindřicha VIII. Tudora, a Sibylla Klevská, manželka kurfiřta Jana Fridricha I. Saského. Marie měla velmi mnoho dalších tet a strýců – např. císař a král Maxmilián II. Habsburský a velkovévodkyně Johana Habsburská. Mezi její bratrance a sestřenice patřily španělská královna Anna Habsburská, císař a král Rudolf II., vévodkyně Eleonora Medicejská či francouzská královna Marie Medicejská.\n\n14. října roku 1573 se provdala za vévodu Albrechta Fridricha Pruského, syna vévody Albrechta Braniborsko-Ansbašského. Ještě před svatbou, v roce 1573, se u jejího snoubence začaly projevovat příznaky duševní choroby, jež byla dědičná. Mariin otec o \"psychické slabosti\" ženicha zpočátku nevěděl.\n\nRoku 1592 odjela Marie Eleonora se dvěma dcerami do Jülichu, aby zajistila práva starší z nich na dědictví po svém otci, neboť její bratr Jan Vilém, který po otcově smrti vévodství Jülich-Kleve-Berg zdědil, byl bezdětný. Současně chtěla zabezpečit vdavky dcer a najít pro ně důstojné manžele. Nakonec se jí podařilo provdat starší dceru za budoucího braniborského kurfiřta Jana Zikmunda, který díky tomu v budoucnu zdědil Prusko a část Jülichu-Kleve-Bergu.\n\nZ jejich manželství se narodilo sedm dětí – pět dcer a dva synové, oba chlapci však zemřeli již jako nemluvňata.\n\n GENEALOGY.EU \n"}
{"id": "1141908", "url": "https://cs.wikipedia.org/wiki?curid=1141908", "title": "Etnolingvistika", "text": "Etnolingvistika\n\nEtnolingvistika (\"antropologická lingvistika\", obecněji také \"kulturní lingvistika\") je směr současné lingvistiky, který zkoumá vztah mezi jazykem a kulturou. Jde o spojení etnovědy (zejm. kulturní a sociální antropologie) a lingvistiky. V centru pozornosti jsou zejména kulturní aspekty jazyka – tedy to, jakým způsobem se kultura promítá do jazyka a jak různá kulturní a jazyková společenství vnímají svět. Zaměřuje se především na zkoumání folkloru, lidové mluvy a lidové kultury, ale v širším pojetí směřuje až k celonárodním jazykům. Navazuje na takové lingvistické směry, jako je dialektologie, kognitivní lingvistika, psycholingvistika a sociolingvistika, využívá ale také poznatků folkloristiky, sémiotiky a sémantiky. Významnými představiteli etnolingvistiky jsou Nikita Iljič Tolstoj, Jerzy Bartmiński a Anna Wierzbicka.\n\nV rámci slovanských zemí probíhá etnolingvistické bádání především v Rusku a v Polsku (v Lublinu od r. 1988 vychází periodikum \"Etnolingwistyka\"), ale také v Bělorusku, na Ukrajině, v Srbsku, v České republice a v Chorvatsku. Slovanská etnolingvistika směřuje výrazně historicky, zkoumá tzv. „živé dědictví minulosti“. Za zdroj a podloží národní kultury je pokládán především lidový jazyk (dialekty), folklór a tradiční venkovská kultura. To vše nám pomáhá rekonstruovat obraz světa, v němž daný jev vznikl, fungoval a předával se z generace na generaci. V současné době se však stále více prosazuje tendence vyjít za hranice minulosti směrem k celonárodnímu jazyku a zkoumání současných textů. Minulost by tak měla být vnímána jako „živé dědictví“, které prostupuje současným jazykem, ale etnolingvistický výzkum by měl probíhat současně v synchronní i diachronní perspektivě.\n\nSlovanská etnolingvistika je svým bádáním výrazně propojena s kognitivní lingvistikou a zkoumáním jazykového obrazu světa. Podle této teorie v sobě jazyk uchovává obraz světa, který je sdílený daným společenstvím a předávaný mezi generacemi, a současně je určitým archivem kultury, v němž jsou uloženy výsledky kulturně-jazykových operací, například textová klišé, jako jsou přísloví, pohádky, písně aj. Etnolingvistika se snaží tento obraz zachytit a rekonstruovat a zároveň poznat člověka, který tento obraz vytváří. Pozornost je směřována zejména k duchovním hodnotám, které sdílejí jazyková a kulturní společenství.\n\nMateriálem, z něhož etnolingvistický výzkum vychází, jsou jednak data jazyková (systémová, týkající se gramatiky a slovní zásoby, jedná se o data excerpovaná především ze slovníků daného jazyka – etymologických, výkladových, frazeologických aj.), jednak mimojazyková (záznamy textů, pohádek, pověr atd.).\n\nVýzkum se zaměřuje zejména na zkoumání stereotypu určitého jevu v jazyce a v kultuře, přičemž stereotyp je zde chápán v souladu s kognitivně-kulturním přístupem k jazyku jako běžná a obecně sdílená představa o předmětu, tak jak je uložena v myslích mluvčích daného jazyka. Výsledkem tak může být např. popis stereotypu matky, učitele, slunce atd. v daném jazykově-kulturním prostředí.\n\nRozsáhlejším výstupem etnolingvistického bádání pak bývají etnolingvistické slovníky shrnující stereotypy předmětů z určitého sémantického okruhu, nejznámějším je \"Słownik stereotypów i symboli ludowych\" (ed. Bartmiński, vychází od r. 1996 do současnosti). Význam je v etnolingvistickém slovníku uchopen prostřednictvím kognitivní definice, jakožto nástroje k popisu stereotypu. Cílem etnolingvistických slovníků je komplexní pojetí významu, definice založená na shrnutí nutných a postačujících rysů proto nedostačuje. Vytvořena má být definice, jež by sumarizovala představu o předmětu, tak jak se zobrazuje v mysli mluvčích daného jazyka. Součástí takové definice by měl být soubor vlastností relevantních pro fungování předmětu vzhledem k dané kultuře i k jazyku.\n\nStereotyp popisuje obecnou a kolektivně sdílenou představu o předmětu. Následující stereotyp koně vychází z jazykových a folklorních dat. Jedná se o jazykově-kulturní obraz koně v českém prostředí.\n\nKŮŇ je zvíře. Samci říkáme hřebec, kastrovanému samci valach. Samice se nazývá klisna nebo kobyla, mládě je hříbě. Kůň žije v blízkosti člověka, vyskytuje se po jeho boku, je ochočený. Člověk mu staví příbytky v blízkosti svého domu, říká se jim konírna, stáj či maštal. Je velký, větší než člověk, velice silný a odolný. Má také velké části těla, velkou hlavu a velký zadek. Dále má ocas, hřívu, čtyři nohy a na nich kopyta, která kovář oková podkovami. Stav zubů koně vypovídá o jeho zdraví a stáří. Jeho srst může mít různou barvu, podle toho pak rozlišujeme bělouše či šimla, vraníka, hnědáka, siváka atd. Kůň skáče, rychle běhá, může klusat, cválat či letět tryskem. Je velmi hlučný, hlučně se pohybuje, dupe, hlasitě řehtá. Žere oves, obrok, seno či se pase na louce, pije vodu. Je sexuálně výkonný. Snadno se splaší, silně kope. Pro člověka je kůň velmi hodnotný a užitečný, využívá jej k jízdě i k tahu. Velmi tvrdě pracuje. V minulosti byl kůň významným dopravním prostředkem. Je spojován s mocí a převahou jezdce nad pěšími. Kůň je se svým jezdcem úzce propojen. Svému majiteli je přítelem i pomocníkem, kterému je možné se svěřit (kůň nese milence za milou; vojáka do války, smutní nad vojákovou smrtí; kůň je častým pomocníkem v pohádkách). Poslušnost koně si člověk vynucuje bičem, k jízdě používá sedlo, opratě a uzdu. Jeho rychlého běhu se využívá také při dostihových závodech a člověk si na něj může vsadit. V hospodářství se koně využívali při orbě (koně hospodáře se obvykle vyskytují v páru), dávali se jako věno, jejich vlastnictví znamenalo velký majetek. Bílý kůň je společníkem svatých (sv. Jiří, sv. Martin). Černý kůň je spojován s temnější stránkou tohoto zvířete, často se jedná o démonickou bytost, svého jezdce může odvézt do pekla, může být také vtělením jiné nadpřirozené bytosti, např. vodníka nebo čarodějnice. V jazyce je koni připisována odolnost (fyzická i psychická), ale i hloupost.\n\n\n"}
{"id": "1141909", "url": "https://cs.wikipedia.org/wiki?curid=1141909", "title": "Vítkovické kamenouhelné doly", "text": "Vítkovické kamenouhelné doly\n\nVítkovické kamenouhelné doly (VKD) byla pachtovní společnost založená v roce 1872 bratry Gutmannovými a Anselmem Salomonem Rothschildem.\n\nSpolečnost spojených vítkovických dolů (Vítkovické kamenouhelné doly) se sídlem v Moravské Ostravě byla založena 1. ledna 1872 podílníky bratry Wilhelmem (1826–1895) a Davidem (1834–1912) Gutmannovými a Anselmem Salomonem Rothschildem (1803–1874), rozdělení podílů bylo 60% : 40% ve prospěch Gutmannů. Později do společnosti vstoupil podnikatel a báňský odborník Vladimír Ignác Vondráček (1817–1887) s 18,5% podílem. Společnost převzala do nájmu na 25 let důl Ida v Hrušově, důl Hlubina v Moravské Ostravě, doly Jindřich a Terezie ve Slezské Ostravě, doly Anselm a Oskar v Petřkovicích, důl Louis ve Vítkovicích a tzv. oddělení Doubrava, které se skládalo ze dvou administrativních dolů, z dolu Eleonora a dolu Betina.Toto těžířstvo bylo největší pachtovní společností ze všech nájemních těžířstev, co se týká těžby uhlí. Tyto doly v roce 1861 se podílely asi 30% těžby v západní části Ostravsko-karvinského revíru.\n\nV roce 1895 bylo založeno Vítkovické horní a hutní těžířstvo pod jehož správu byla v roce 1896 společnost Vítkovické kamenouhelné doly organizačně začleněna. Zánik společnosti VKD souvisí se zánikem VHHT – znárodněním v roce 1945.\n\n"}
{"id": "1141911", "url": "https://cs.wikipedia.org/wiki?curid=1141911", "title": "Heinz-Christian Strache", "text": "Heinz-Christian Strache\n\nHeinz-Christian Strache (* 12. června 1969 Vídeň) je rakouský politik a bývalý předseda Svobodné strany Rakouska (FPÖ). Od 18. prosince 2017 do května 2019 byl rakouským vicekancléřem a ministrem pro úředníky a sport v koaliční první vládě Sebastiana Kurze, vytvořené spolu s Rakouskou lidovou stranou (ÖVP). 18. května 2019 oznámil rezignaci na své funkce pod vlivem skandálu s videem, na kterém slibuje státní zakázky výměnou za pomoc před volbami falešné příbuzné ruského oligarchy.\n\nZ otcovy strany má sudetoněmecké předky. Vyučil se zubním technikem, následné studium historie a filozofie na Vídeňské univerzitě nedokončil.\n\nHeinz-Christian Strache je ženatý, jeho manželkou je od roku 2016 Philippa Strache (roz. Beck).\n\nDne 23. dubna 2005 byl poprvé na stranickém sjezdu se ziskem 90,11% odevzdaných hlasů zvolen předsedou Svobodné strany Rakouska (FPÖ). Při druhé kandidatuře na předsedu na sjezdu strany v  Innsbrucku v roce 2007 potvrdil svůj mandát, když obdržel 389 z celkových 396 hlasů (94,85 %).\n\nV letech 2006 a 2008 získal mandát v rakouské Národní radě. V květnu roku 2009 byl v Linci opět zvolen předsedou strany se ziskem 97,23 %, když pro něho hlasovalo 421 z 433 přítomných delegátů. V červnu roku 2011 dostal Strache na stranickém sjezdu ve Štýrském Hradci 94,36 % hlasů. Pro jeho znovuzvolení předsedou strany se vyslovilo 519 z celkových 550 delegátů.\n\nV roce 2013 byl na sjezdu ve Štýrském Hradci opětovně zvolen předsedou strany, když oslovil 96,32 %, tedy 471 z 497 přítomných delegátů. Nastoupil tak již do svého pátého funkčního období v řadě. V listopadu roku 2014 byl zvolen poměrem 99,23 % hlasů (tj. 388 z celkových 391) jednoznačně předsedou vídeňské organizace FPÖ, což bylo na úrovni předchozích hlasování let 2010 (99,12 %) a 2012 (99,21 %), avšak o poznání méně nežli v roce 2008 (99,38 %).\n\nNa začátku března roku 2017 byl Heinz-Christian Strache opětovně potvrzen ve funkci stranického předsedy, když získal na sjezdu v korutanském Klagenfurtu 98,7 % hlasů od cca 700 přítomných delegátů.\n\nStrache byl dne 18. prosince 2017 spolkovým prezidentem Alexandrem Van der Bellenem jmenován rakouským vicekancléřem a ministrem pro úředníky a sport v koaliční vládě Sebastiana Kurze, vytvořené spolu s Rakouskou lidovou stranou (ÖVP). 18. května 2019 ohlásil rezignaci na své funkce ve vládě pod vlivem skandálu s videem, ve kterém spolu s dalším politikem FPÖ, Johannem Gudenusem, slibuje údajné \"neteři ruského oligarchy\" pomoc s dojednáním zakázek ze státního rozpočtu výměnou za pomoc před volbami. Strache rovněž oznámil rezignaci na post předsedy FPÖ. Na této pozici ho nahradil Norber Hofer.\n\nVe volbách do Evropského parlamentu v roce 2019 kandidoval za FPÖ, na kandidátce byl na 42. místě. Strana nakonec získala tři mandáty, Strache obdržel více než 45 tisíc preferenčních hlasů a měl se stát poslancem, mandát ale nakonec odmítl.\n\nV prosinci roku 2019 byl Strache vyloučen z FPÖ. Důvodem vyloučení bylo podezření ze zpronevěry stranických peněz.\n\n"}
{"id": "1141912", "url": "https://cs.wikipedia.org/wiki?curid=1141912", "title": "George Sabra", "text": "George Sabra\n\nGeorge Sabra (11. července 1947, Qatana, Sýrie) je syrský levicový politik, od listopadu 2012 je předsedou opoziční Syrské národní rady. Od dubna do července 2013 byl vůdcem Syrské opoziční koalice. Jde o řadu let vězněného komunistického disidenta, který je zároveň křesťanem hlásícím se k řecké pravoslavné církvi.\n\nSabra vystudoval geografii. Studoval jednak v Sýrii, ale také na Indiana University v americké Indianě.\n\nV syrské opozici se angažuje už od 70. let. V roce 1987 byl při vládním zásahu proti komunistické straně, v níž patřil k představitelům vedení, zatčen a posléze odsouzen na osm let do vězení. \n"}
{"id": "1141916", "url": "https://cs.wikipedia.org/wiki?curid=1141916", "title": "Smrt a státní pohřeb Leonida Brežněva", "text": "Smrt a státní pohřeb Leonida Brežněva\n\nLeonid Iljič Brežněv, v pořadí třetí generální tajemník Komunistické strany Sovětského svazu (KSSS) a pátý nejvyšší představitel Sovětského svazu, zemřel 10. listopadu 1982, ve věku 76 let. Po letech vážných zdravotních obtíží utrpěl infarkt myokardu. Smrt byla úředně oznámena 11. listopadu současně v rádiu a v televizi. Po pěti dnech všeobecného smutku byl zemřelému vypraven státní pohřeb a pak byl uložen na pohřebišti u Kremelské zdi. Jurij Andropov, Brežněvův nástupce ve funkci generálního tajemníka, byl zvolen předsedou komise pro přípravu a organizaci Brežněvova pohřbu, který proběhl 15. listopadu.\n\nPohřbu se zúčastnilo 32 hlav států, 15 hlav vlád, 14 ministrů zahraničí a čtyři princové; americký prezident Ronald Reagan vyslal viceprezidenta George Bushe. Smuteční řeč pronesli Jurij Andropov, Dmitrij Ustinov, Anatolij Alexandrov a tovární dělník.\n\nBrežněv trpěl od roku 1974 vážnými zdravotními obtížemi, k nejzávažnějším patřily choroby srdce, leukemie, rakovina čelisti, emfyzém a oběhová choroba; všechny ještě zhoršovalo silné kouření a nadváha. Domněnky o Brežněvově smrti se objevovaly od poloviny sedmdesátých let; chyběl na významných setkáních, kde jeho přítomnost předpokládal protokol, a kolovaly zvěsti o zhoršujícím se zdravotním stavu. V roce 1982 se Brežněv objevoval na veřejnosti jen zřídka a obvykle byl obklopen lékaři, ačkoli sovětská vláda tvrdila, že není nemocen. V květnu 1982 utrpěl několik záchvatů, ale až do smrti odmítal opustit úřad a trval na tom, že není nemocen. Ve středu 10. listopadu zemřel na infarkt. Byl mu vypraven státní pohřeb a byl pohřben na nekropoli u Kremelské zdi na Rudém náměstí po pěti dnech státního smutku.\n\nPrvní náznak o Brežněvově úmrtí se dostal k sovětské veřejnosti v 19:15 moskevského času, kdy byl změněn televizní program a namísto popového koncertu byl uveden dokument o V. I. Leninovi. Ve zpravodajství \"Vremja\" byli komentátoři oblečeni ve tmavých oblecích namísto jejich obvyklého neformálního oblečení.\n\nPonejprv se lidé domnívali, že zemřel Andrej Kirilenko, který o několik dnů dříve chyběl na oslavách 65. výročí říjnové revoluce (zemřel v roce 1990). Brežněv se totiž při oslavách Říjnové revoluce po delší době na veřejnosti objevil a lidé se shodli, že vypadá lépe, než dříve.\n\nDalší změny televizního programu následovaly, program narušil neplánovaný pořad vzpomínek na válku a náhrada hokejového zápasu na druhém programu \"Patetickou\" Petra Iljiče Čajkovského. Brežněvova smrt byla oznámena ve čtvrtek 11. listopadu v deset hodin ráno současně v rozhlase a v televizi. Se slzami v očích v 11 hodin dopoledně přečetl Igor Kirillov oznámení v televizi.\n\nZápadní komentátoři o Brežněvově smrti spekulovali od chvíle, kdy nepodepsal gratulaci adresovanou prezidentu Josému Eduardu dos Santosovi ke Dnu nezávislosti Angoly (11. listopad). To bylo naprosto zřejmé porušení protokolu, a protože Brežněv podepsal všechny předchozí telegramy adresované hlavám spřátelených států, chybějící podpis vzbudil podezření. Zpoždění v oznámení smrti generálního tajemníka bylo některými západními komentátory vyhodnoceno jako boj v sovětském vedení o nástupce. Jako nejpravděpodobnější kandidát na uvolněný post se jevil Konstantin Černěnko.\n\nDne 11. listopadu byl Jurij Vladimirovič Andropov zvolen předsedou komise pro organizaci, řízení a přípravu Brežněvova pohřbu. Pro západní komentátory to byl signál, že Andropov je nejpravděpodobnějším kandidátem na uvolněnou funkci.\n\nBěhem pohřbů sovětských představitelů se udržoval zvyk nosit za rakví jejich vyznamenání na sametovém polštáři. Obvykle byl úkol svěřován starším důstojníkům, každý z nich nosil na polštáři jedno vyznamenání. Ale Brežněv během svého života obdržel více než dvě stovky vyznamenání, proto jich na polštáři bylo více. Nakonec rakev doprovázelo 44 osob.\n\nBrežněvovu dceru Galinu, která se nacházela v nemilosti, soustavně střežili dva statní osobní strážci. Brežněvův nástupce ve funkci generálního tajemníka Andropov se údajně při kondolenci manželce Viktoriji obrátil ke Galině zády.\nPozději se \"Time\" k události z roku 1982 vrátil a uvedl, že Andropov objal nejen Viktoriji, ale obě ženy. Tak či onak, Galina se během patnáctiměsíční Andropovovy vlády přestala objevovat na veřejnosti. Na pohřbu Andropov vychvaloval Brežněvovy zásluhy v „boji za uvolnění mezinárodního napětí a omezení hrozby jaderné války“ a politiku détente. Významný člen Politbyra Andrej Kirilenko se při setkání s Viktorijí rozeštkal.\n\nV den pohřbu 15. listopadu moskevská policie neprodyšně uzavřela centrum města. Široké ulice byly přísně střeženy policií a vojáky moskevské posádky. Vojáci, kteří stáli před Domem odborů, měli na pažích černě olemované rudé pásky. Dům odborů byl vyzdoben rudými vlajkami a dalšími komunistickými symboly. Brežněvovo tělo bylo v Domě odborů vystaveno po tři dny. Na třetí den byla rakev naložena na dělostřeleckou lafetu taženou olivově zeleným armádním obrněným vozidlem BRDM-2. Před taženou rakví byly neseny desítky smutečních věnců, stejně jako Brežněvova vyznamenání, nesená příslušníky Sovětské armády a truchlícími. Průvod směřoval k Leninovu mauzoleu na Rudém náměstí, kde pronesli smuteční řeč Andropov, ministr obrany Ustinov, prezident Akademie věd Alexandrov a tovární dělník. Po ukončení proslovů přenesli nosiči (v čele s Andropovem a předsedou Rady ministrů Tichonovem) rakev na další místo blíže k mauzoleu. Zde proběhlo rozloučení Brežněvovy rodiny se zesnulým. Podle ruské tradice políbila Viktorije před spuštěním rakve zesnulého na tvář. Během spouštění rakve do hrobu salutovala vojenská jednotka, zatímco orchestr hrál sovětskou hymnu. Podle časopisu \"Time\" většina sovětské veřejnosti nad smrtí Brežněva truchlila.\n\nBrežněvovo tělo údajně dvakrát upadlo. Poprvé při umisťování rakve na místo ve Sloupové síni Paláce odborů, kdy tělo propadlo dnem rakve. Poté byl uložen do nově vyrobené rakve s plechovou výztuží, a když byl spouštěn, velkou hmotnost nosiči nezvládli a se slyšitelnou ranou rakev spadla do hrobové jámy. Georgij Kovalenko, jeden z organizátorů, nicméně toto tvrzení zpochybnil a řekl, že dvacet minut před spuštěním rakve byl kremelským úředníkem Semjonem Sbornikovem požádán, aby se rakev ukládala současně s údery kremelských zvonů.\n\nNa pohřbu bylo přítomno 32 hlav států, 15 hlav vlád, 14 ministrů zahraničí a čtyři princové. Mezi zahraničními osobnostmi, které se zúčastnily pohřbu, byli: Indira Gándhíová z Indie, Pierre Mauroy z Francie, Babrak Karmal z Afghánistánu, Fidel Castro z Kuby, Chuang Chua z Čínské lidové republiky, Jásir Arafat z Organizace pro osvobození Palestiny, Wojciech Jaruzelski z PLR, Mengistu Haile Mariam z Etiopie, Moussa Traoré z Mali a Háfiz Asad ze Sýrie. Poté, co byla oznámena smrt generálního tajemníka, vyhlásil Asad v Sýrii sedmidenní smutek. Prezident Spojených států amerických Ronald Reagan se pohřbu nezúčastnil a vyslal delegaci vedenou viceprezidentem Georgem Bushem. Ministr zahraničí George Shultz, ředitel Ústřední zpravodajské služby William Casey a poradce pro otázky národní bezpečnosti William P. Clark přesvědčovali Reagana k účasti na pohřbu. Reagan myšlenku odmítl a navíc prohlásil, že nemá v úmyslu měnit americkou politiku vůči Sovětskému svazu kvůli Brežněvově smrti.\n\nSoustrast vyjádřil Ronald Reagan, prezident Spojených států, který byl probuzen ve 3:35 ráno, a napsal dvouodstavcovou kondolenci. Brežněva nazval „po dvě desetiletí jednou z nejvýznamnějších osobností světa“ a vyjádřil přání zlepšit sovětsko-americké vztahy. Jan Pavel II. přislíbil „zvláštní zamyšlení k památce významného zesnulého“, bývalý západoněmecký kancléř Helmut Schmidt řekl, že Brežněvova smrt „vzbuzuje bolestné pocity“. Vláda Čínská lidové republiky vyjádřila „hlubokou účast“ a Indira Gándhíová, předsedkyně indické vlády řekla: „… v potřebné chvíli stál [Brežněv] při nás“.\n\nRudé právo a s ním všechny deníky v ČSSR přinesly zprávu o Brežněvově úmrtí v pátek 12. listopadu 1982. Kondolenční listiny byly vystaveny na sovětském velvyslanectví v Praze. Spolu s obsáhlým nekrologem oznámilo Rudé právo vytvoření komise pro přípravu pohřbu pod předsednictvím Andropova ve složení: Michail Sergejevič Gorbačov, Viktor Vasiljevič Grišin, Andrej Andrejevič Gromyko, Arvid Janovič Pelše, Nikolaj Alexandrovič Tichonov, Dmitrij Fjodorovič Ustinov, Konstantin Ustinovič Černěnko, Vasilij Vasiljevič Kuzněcov, Boris Nikolajevič Ponomarjov, Ivan Vasiljevič Kapitonov, Michail Vasiljevič Zimjanin, A. F. Alexandrov, Stěpan Alexejevič Šalajev, Boris Nikolajevič Pastuchov, Nikolaj Nikolajevič Blochin, Georgij Mokejevič Markov, Tichon Nikolajevič Chrennikov, Nikolaj Alexejevič Ponomarjov, Sergej Bondarčuk, Valentina Těreškovová, Georgij Beregovoj, A. F. Gordijenko, Valentin Alexandrovič Smirnov, Valentina Nikolajevna Goluběvová a Alexandr Vasiljevič Gitalov. Rovněž oznámilo datum pohřbu stanovené na 15. listopad a vyhlásilo 15. listopad dnem státního smutku.\n\nNásledující den oznámilo Rudé právo volbu Andropova generálním tajemníkem a složení delegace, jež se zúčastní pohřbu. Na pátečním zasedání ÚV KSČ bylo rozhodnuto, že se pohřbu zúčastní stranická a státní delegace ve složení Gustáv Husák, Lubomír Štrougal, Vasil Biľak a v Moskvě se k ní připojí Čestmír Lovětínský, velvyslanec v SSSR. A jak rozhodnuto, tak se i stalo, na moskevském letišti přivítal delegaci vedenou Gustávem Husákem M. S. Gorbačov a v neděli odpoledne se československá státní a stranická delegace poklonila ve Sloupové síni Domu odborů památce L. I. Brežněva.\nPřímý přenos z Moskvy přenášela Československá televize od 8:25 SEČ.\n\n"}
{"id": "1141917", "url": "https://cs.wikipedia.org/wiki?curid=1141917", "title": "Dálniční křižovatka Karlsruhe", "text": "Dálniční křižovatka Karlsruhe\n\nAutobahndreieck Karlsruhe (zkráceně též Dreieck Karlsruhe; zkratka AD Karlsruhe) je křižovatka dvou německých dálnic nacházející se ve spolkové zemi Bádensko-Württembersko u města Karlsruhe. Kříží se zde dálnice A 5 s dálnicí A 8.\n\nDálniční křižovatka se nachází na území města Karlsruhe, přičemž samotné město Karlsruhe leží západně od křižovatky. V těsné blízkosti se nachází ještě město Ettlingen, které leží jihozápadně od křižovatky. Křižovatka se nachází v Hornorýnské nížině na úpatí Schwarzwaldského pohoří severně od kopců Bergwald a Rust.\n\nNejbližší větší města jsou Karlsruhe (asi 1 km na západ), Heidelberg (asi 64 km po dálnici A 5 na sever), Freiburg im Breisgau (asi 140 km po dálnici A 5 na jih) a Stuttgart (asi 60 km po dálnici A 8 na východ).\n\nAutobahndreieck Karlsruhe je mimoúrovňová křižovatka dálnice A 5 procházející severo-jižním směrem (Hattenbacher Dreieck - Frankfurt am Main - Heidelberg - Karlsruhe - Basel) a dálnice A 8 vedoucí západo-východním směrem (Saarbrücken - Karlsruhe - Stuttgart - München - Salzburg) a připojující se k dálnici A 5 z východu. Současně po dálniční křižovatce prochází i evropská silnice E35, a to severojižním směrem a evropská silnice E52, která prochází jiho-východním směrem. Na dálnici A 5 je křižovatka označena jako sjezd 46 a na dálnici A 8 jako sjezd 41.\n\nAutobahndreieck Karlsruhe je tříramenná mimoúrovňová křižovatka provedená jako trojúhelníková.\n\nDálniční křižovatka Karlsruhe vznikla již v roce 1938, když byl zprovozněn dálniční tah říšské dálnice Frankfurt am Main - Darmstadt - Mannheim - Heidelberg - Karlsruhe, jakož i navazující dálniční tah říšské dálnice Karlsruhe - Stuttgart - München.\n\nV letech 1946-1951 sloužila dálniční křižovatka i jako závodní okruh, Karlsruher Dreiecksrennen. Jednalo se o prozatímní závodní okruh v poválečných časech užívaný do doby, než byly postaveny speciální okruhy. Směr závodů byl proti směru hodinových ručiček, a to po rampě Stuttgart - Heidelberg následované levotočivou zatáčkou na dálnici A 5 a další levotočivou zatáčkou na rampu Freiburg - Stuttgart zpět na dálnici A 8, přičemž start a tribuna se nacházely na větvi křižovatky směrem na Stuttgart (dálnice A 8).\n\nV letech 2011-2013 proběhla dílčí přestavba dálniční křižovatky, a to rampy Stuttgart - Freiburg. Ta byla kvůli svému špatnému stavu znovu postavena, přičemž nejdříve byla vedle postavena nová rampa a následně byla odstraněna rámpa původní.\n\nV průměru projede křižovatkou 206 000 vozidel denně, což z ní činí jednu z nejvytíženějších dálničních křižovatek v Bádensku-Württemberku.\n\n\"Mapa použitá v tomto článku byla vytvořena z mapových podkladů OpenStreetMap.org (© OpenStreetMap contributors, Licence).\"\n"}
{"id": "1141920", "url": "https://cs.wikipedia.org/wiki?curid=1141920", "title": "Konkordiaplatz", "text": "Konkordiaplatz\n\nKonkordiaplatz () je rozlehlé zaledněné ploché údolí jižně od Jungfrau v Bernských Alpách ve švýcarském kantonu Valais.\n\nV rozlehlém plochém údolí se stékají čtyři velké ledovce Aletschgletscher, Jungfraufirn, Ewigschneefeld a Grüneggfirn. Patří do chráněné oblasti Švýcarské Alpy Jungfrau-Aletsch - lokality světového přírodního dědictví UNESCO.\n\nKonkordiaplatz leží jižně od vrcholu Jungfrau v pohoří Bernské Alpy ve švýcarském kantonu Valais.\n\nNad Konkordiaplatz se zvedají výrazné vrcholy Dreieckhorn (jih), Fiescher Gabelhorn (východ), Gross Grünhorn (severovýchod), Kranzberg (předvrchol Jungfrau) a Trugberg (sever).\n\nKonkordiaplatz se nachází v nadmořské výšce 2700 až 2800 metrů a má délku 2 kilometry. Tloušťka ledu je zde 900 metrů. Vrchní vrstvy se pohybují do údolí rychlostí 200 metrů za rok, to je půl metru za den.\n\nBritský horolezec John Frederick Hardy pojmenoval soutok ledovců Place de la Concorde of Nature. Concordia je latinský výraz pro harmonii. Je to zároveň jméno římské bohyně smlouvy, porozumění a rodinné sounáležitosti. Stejné jméno později dostaly soutoky ledovců v Karakoram pod K2 a v Antarktidě.\n\nNa skále nad soutokem ledovců stojí horská chata Konkordiahütte (2850 m n. m.). Všechny cesty k ní jsou velmi dlouhé a náročné. Vedou po ledovcích. Ledovec od jejího založení ztratil značné množství své hmoty a jeho povrch se dnes nachází 150 metrů pod chatou. Je nutné k ní vystoupit po instalovaných žebřících. V létě slouží pro pěší turisty a horolezce, na jaře pro skialpinisty.\n\n"}
{"id": "1141929", "url": "https://cs.wikipedia.org/wiki?curid=1141929", "title": "Priekopa (Martin)", "text": "Priekopa (Martin)\n\nPriekopa je městská část města Martin. \n\nNachází se v dolním Turci, v severní části města u soutoku řek Turce a Váhu. V současnosti se zde kromě staré zástavby, pocházející až z 18. století, nachází panelové sídliště, které navazuje na zástavbu sousedních Vrútek – v minulosti také městské části Martina. Severozápadní část Priekop se jmenuje podle Ulice Kolónia Hvězda, z které se dále pokračuje až na Martinské Hole. Kolónia Hvězda se ulicí Finská rozděluje na Vrúteckou část a na Martinskou část. Nachází se zde i Martinský městský hřbitov a autocamping Turiec. Jezdí sem autobusové linky č. 23 a 33.\n"}
{"id": "1141935", "url": "https://cs.wikipedia.org/wiki?curid=1141935", "title": "F.O.B.", "text": "F.O.B.\n\nF.O.B. je metalová kapela z města Tábora, založena v roce 1995. Hudební styl lze jen těžko určit, protože v jejich hudbě můžeme slyšet prvky thrash metalu, death metalu, metalcoru, melodické death metalu. Během 20. let prošli velkým hudebním vývojem, od „Thrash/death metalu“ po dnešní žánr, který nelze škatulkovat k přesnému metalovému podžánru. Kapela také pořádá Táborský metalový festival Žižkův vraždící palcát.\n\nKapela vznikla na podzim roku 1995 v sestavě Hans (zpěv), Coach (kytara), Bendis (kytara), Corbow (basa), Márty (bicí). V květnu 1996 z kapely odchází Hans a zpěvu se ujímá Coach. V prosinci téhož roku vydávají demo \"Only Dead Can Survive\".\n\nSeznam alb a skladeb:\n\n\n\n\n\n\n"}
{"id": "1141938", "url": "https://cs.wikipedia.org/wiki?curid=1141938", "title": "Jahodníky (Martin)", "text": "Jahodníky (Martin)\n\nJahodníky jsou městskou částí města Martin, nacházející se v jeho jihovýchodní části. V minulosti byly Jahodníky samostatnou obcí. Součástí města Martin jsou od roku 1919.\n\nVětšinu dnešních Jahodník tvoří sídliště z panelových domů. Pouze v okrajových částech se nachází několik rodinných domů. Jahodnícké háje na jihu Jahodníka jsou využívány obyvateli Martina jako oblíbená odpočinková zóna. Nachází se v nich i skanzen, který je součástí Slovenského národního muzea - Etnografického muzea.\n\nPrvní písemná zmínka o vesnici \"\"villa Bistricha\"\" (dnes Bystrička), jejíž katastr pokrýval i území dnešních Jahodník, je z roku 1258. Mezi roky 1258 - 1284 se zřejmě od vesnice na levém břehu řeky Turiec odčlenila vesnice \"\"Malá Bystrica\"\" (\"\"Kuzbyztrec\"\"), která se rozvíjela na pravém břehu. Král Ladislav IV. v roce 1284 daroval Malou Bystrici jistému Vavřinci, synu Kozmasa. V 14. století se již v listinách vzpomíná název obce v podobě \"\"Kis Bistercze alias jahodník\"\", resp. \"\"Malá Bystrica, jiným jménem Jahodník\"\". Podle některých historiků (např. Jan Benko) šlo o obnovení názvu staršího sídliště s názvem \"Jahodník\", které se na tomto území nacházelo do konce 11. století.\n\nPo vymření všech Vavřincových dědiců se obec opět stala královským majetkem. V roce 1439 daroval Jahodníky král Albrecht II. Ladislavu z Necpál spolu s dědičným právem pro jeho potomky. Když Ladislav získal v roce 1441 Blatnické panství, staly se jeho součástí i obce Jahodníky a Žabokreky. Koncem 15. století se v rychlém sledu střídaly majitelé Blatnického panství, a tedy i Jahodníka - vlastnili ho Záblatskovci, Koromovci a později Révaiovci.\n\nV roce 1869 měli Jahodníky 388 obyvatel a jejich počet neustále rostl. V roce 1910 jich bylo už 980. Ve vesnici fungovala škola, mlýn, lihovar, dvě koželužny, rozvíjely se řemesla a obec měla i vlastní honitbu. Obci náležely i dva minerální prameny vyvěrající v Jahodníckých hájích. Obyvatelé Jahodník a Martina se koncem 19. století dohodli na společném využívání pramenů, chodili k nim na výlety a pořádali při nich zábavy.\n\nBezprostřední blízkost, úzké hospodářské a kulturní vztahy mezi Jahodníkem a městem Martin vedli už před první světovou válkou k úvahám o přičleněni obce k Martinu. Definitivně byly Jahodníky přičleněny k Martinu v roce 1919.\n\nPůvodní vesnická zástavba Jahodníka byla kompletně zbourána v zájmu vybudování nové části města Martin. V letech 1971 - 1973 bylo vybudováno sídliště z panelových domů. Následně přibyl komplex budov základní školy (otevřená v roce 1975) a trojice obchodů podle projektu Mariána Pivarčiho (v roce 1979) a ubytovny pro potřeby nově vzniklých rozvíjejících se martinských podniků a nemocnice (1984 - 1988). Dobudování občanské vybavenosti pokračovalo v 80. letech 20. století výstavbou nové budovy obchodního domu Tuzex podle projektu Jaroslavy Zacharová a Josefa Juráška. V Jahodníku sídlí i martinská pobočka Finančního úřadu Žilina.\n\nV současnosti jsou Jahodníky součástí největší městské části města Martin s názvem \"Ľadoveň-Jahodníky-Tomčány\".\n\nObecní znak z roku 1862 odráží pojmenování obce. Tvoří ho jahodový list , pod kterým se nachází vodorovný dvouřad deseti jahodových plodů. Úrodnost jahody má symbolizovat trvanlivost obce.\n\n"}
{"id": "1141950", "url": "https://cs.wikipedia.org/wiki?curid=1141950", "title": "Štefan Gürtler (fotbalista)", "text": "Štefan Gürtler (fotbalista)\n\nŠtefan Gürtler (5. října 1923, Prievidza – 24. února 2015, Prievidza) byl slovenský fotbalista, útočník.\n\nV československé lize hrál za ŠK Bratislava. Dal 3 ligové góly. Dále hrál i za ŠK Prievidza, ŠK Žilina a OAP Bratislava.\n\n"}
{"id": "1141952", "url": "https://cs.wikipedia.org/wiki?curid=1141952", "title": "Kostel Narození Panny Marie (Doksany)", "text": "Kostel Narození Panny Marie (Doksany)\n\nKostel Narození Panny Marie v Doksanech je klášterní kostel s unikátní románskou kryptou, v níž byla pohřbena zakladatelka kláštera česká kněžna Gertruda Babenberská, manželka Vladislava II. Je chráněn spolu s celým rozlehlým komplexem budov doksanského kláštera jako kulturní památka České republiky.\n\nV klášteře byly vychovávány dcery z významným šlechtických rodů, mezi nimiž byla i sv. Anežka Česká. Svatyně je původně románskou bazilikou z doby kolem roku 1200, která byla v letech 1710–1720 patrně Thomasem Haffeneckerem přestavěna. V roce 1718 se díky novým omítkám změnil vnější vhled kostela, ale také v této době byla vztyčena kopule nad křížením a vystavěna věž ve východním závěru. Při stavbě kopule je T. Haffenecker dokonce konkrétně uveden. Doplňkovou štukovou dekoraci provedl roku 1720 Rochus Bayer a fresky na starozákonní témata namaloval v letech 1720–1732 Jan Hiebel. V roce 1774 doplnil kostel oltářní architekturou mramorář František Lauermann, který zhotovil i další oltáře roku 1777, kdy současně do kostela dodal obrazy Ludvík Kohl.\n\nV rámci Programu záchrany architektonického dědictví bylo v letech 1995–2014 na opravu památky čerpáno 6 700 000 Kč.\nJedná se na trojlodní baziliku s příčnou lodí s přilehlými kaplemi. V západním průčelí jsou dvě čtyřboké věže, které byly zvýšené v roce 1729. Při závěru obdélného presbytáře se nachází další věž z roku 1718. V západní části stavby pod terénem je románská krypta. Nad křížením hlavní a příčné lodi je barokní kupole. V čelech příčné lodi jsou románské apsidy. Mezi příčnou lodí a presbytářem jsou malé kaple s dalšími apsidami.\n\nV románské kryptě z počátku 13. století, která byla renovována v roce 1889, jsou čtyři řady románských sloupků a pilířků s válcovitými, polygonálními i zdvojenými dříky a hlavicemi různých tvarů, dva svazkové pilíře, původní křížové klenby mezi kamenným půlkruhovými pásy a schodiště v síle zdi. Nad kryptou je umístěn kůr, původně empora konventu premonstrátek, která je přístupná právě schodištěm v tloušťce zdiva. Tak jako to bylo i v jiných klášterech, i doksanské sestry se musely usilovně bránit kontaktu s laickým světem, což se jim v běžném dni umožňovalo pouze separovanou tribunou. Kostel si zachoval románskou dispozici. Uvnitř mezi hlavní a jižní lodí je románský pilíř, zevně a jižní apsidě příčné lodi je románské okénko. Na severní apsidě zbytek románských vysokých slepých arkád a vedle do severní boční lodi románský portál s akantovým ornamentem v profilované archivoltě a se zbytky sloupků v ústupkovém ostění.\nNaproti do jižní lodi vede barokní kamenný portál bohatých tvarů s oválným oknem v supraportě. V jižní kapli u kruchty je dvouramenné barokní schodiště s balustrovým zábradlím. Na klenbě je fresková malba ze 16. století.\n\nVnitřek kostela je barokně upraven. Jsou zde vysoké pilastry a četné štukové doplňky od \"R. Bayera\" z roku 1720. Na valené klenbě s lunetami mezi pásy jsou štukové rámy s freskami \"J. Hiebela\" z období kolem roku 1721-1722. V presbytáři se nacházejí postavy a výjevy ze Starého zákona, jako je např. \"Ruth s klasem\", \"David a kmen Jesse\", nebo \"Šalomoun na trůně\". V kupoli je vymalované nebe s anděly, Bohem Otcem a starozákonními postavami: Davidem, Mojžíšem a Josefem. V hlavní lodi jsou výjevy z \"Mariánské legendy\". V příčné lodi jsou vymalovány perspektivní pohledy do iluzívních kupolí. V kaplích při presbytáři je vymalována \"oslava sv. Jukunda a sv. Jukundy\". V severní boční lodi je zobrazena \"loď na moři\" a v kapli při kruchtě \"oslava sv. Jana Nepomuckého\". V jižní boční lodi je vymalována \"Panna Maria v oblacích\". Kruchta a empory v chóru i v příčné lodi mají zvlněné poprsníky se štukovými ornamenty a dřevěné mříže velmi bohatě řezané s plastickými doplňky.\n\nV presbytáři se nachází barokní hlavní oltář od \"F. Preisse\" z roku 1703. Jedná se o mohutnou portálovou architekturu se dvěma bočními průchody, čtyřmi sloupy a velikými sochami sv. Víta, sv. Augustina, sv. Norberta a sv. Václava. V horní části se nacházejí další plastiky: sv. Prokop, sv. Vojtěch, andělé a zobrazení Nejsvětější Trojice. Titulní obraz \"Narození Panny Marie\" a oválný obraz \"Nanebevzetí Panny Marie\" v nástavci jsou dílem Petra Brandla. Po stranách oltáře jdou dva barokní dřevěné reliéfy \"Nesení kříže\" a \"Ukřižovaný\" pocházející ze 17. století. Pontifikální barokní křeslo s řezanými nohami pochází z období kolem roku 1720-1730. Šest chórových lavic, z toho dvě třísedadlové a čtyři dvousedadlové jsou barokní s letopočtem 1723. Jsou bohatě řezané s pilastry, vázami, anděly a ornamentem akantu s pentlí. Barokní tepané mříže z 1. poloviny 18. století jsou opatřené akantem a páskou. V hlavní lodi se nachází barokní kazatelna z období kolem rok 1720-1730. Řečniště s točenými sloupky je doplněno plastikami andílků a řezbami akantu s pentlí. Křtitelnice je kamenná s profilovaným balustrovým dříkem a mušlovitou nádrží. Na dřevěné víku se zde nacházejí festony, voluty a plastika sv. Jana Křtitele. Cínová mísa křtitelnice nese letopočet 1788.\n\nV příčné lodi při triumfálním oblouku jsou dva pozdně barokní oltáře z roku 1774 zasvěcené sv. Vavřinci a sv. Josefovi od \"F. Lauermanna\". Oba jsou portikového typu se dvěma sloupky a čtyřmi pilastry. U každého jsou dvě zlacené sochy: sv. Gertrudy a bl. Bronislavy, a sv. Hermanna a sv. Jakuba. Oba titulní obrazy: \"Upálení sv. Vavřince\" a \"Sen sv. Josefa\" jsou dílem \"L. Kohla\" z roku 1773. Na oltáři sv. Josefa dole se nachází ještě malý obraz Madony na dřevěné destičce z roku 1711. V apsidách příčné lodi jsou dva oltáře zasvěcené sv. Norbertu a sv. Augustinovi. Jsou pozdně barokní z roku 1777, a jsou dílem \"F. Leuermanna\". Oba oltáře jsou portikového typu, stejně jako předešlé, se zlacenými sochami sv. Kateřiny, sv. Barbory, sv. Markéty a sv. Ludmily, a s plastikami andělů. Nad titulními obrazy z období kolem roku 1700 od Jana Kryštofa Lišky jsou v nástavcích ještě další obrazy sv. Mikuláše a sv. Vojtěcha.\n\nNa západních stěnách příčné lodi jsou dva barokní náhrobníky z roku 1729 s obelisky pod baldachýny a s plastikami. V severním křídle je postava biskupa Jindřicha Břetislava s andílkem, v jižním křídle kněžny Gertrudy s poprsím sv. Ludmily. Naproti na východních stěnách příčné lodi jsou barokní štukové kartuše z roku 1721 se znaky probošta a konventu. Po jejich stranách jsou vždy dvě polychromované, zlacené a stříbřené sochy církevních otců. Mřížové dvéře v jižním a severním křídle příčné lodi jsou barokní z 1. třetiny 18. století. V apsidách jsou malované mřížové dvéře s letopočtem 1777. V bočních kaplích po stranách presbytáře je po dvou barokních oltářích ze 2. čtvrtiny 18. století. V každé kapli je jeden oltář hlavní, který má točité sloupky s plastickými doplňky, a jeden boční oltář s pilastrovou edikulou. V jižní kapli se nacházejí ostatky sv. Jukunda ve skleněné rakvi s chronogramem 1733 a gotická dřevěná polychromovaná plastika Madony s dítětem z počátku 15. století. Po roce 1711 byla přestěhována do hřbitovního kostela sv. Petra a Pavla, ale v období přelomu 20. a 21. století se vrátila náhradou za ukradenou \"Madonu doksanskou\". V severní kapli jsou ostatky sedící \"sv. Jukundy\" z 18. století. U hlavního oltářiku jsou dvě bílé barokní sochy a malá dřevěná plastika sv. Jana Nepomuckého. Poblíž jižního vstupu do kostela jsou polychromované sochy Krista na kříži a sv. Dismase. Jedná se o barokní dílo z 1. poloviny 18. století. Před sakristií je románský kamenný krakorec s motivem lví hlavy a část románské palmetové hlavice. V sakristii je zčásti vykládaná barokní skříň na liturgická roucha z 18. století. Na klenbě v sakristii je fresková malba sv. Norberta, signovaná \"„Hiebel pinx. 1732“\". Na stěnách lodi, presbytáře i příčné lodi je celkem devět barokních obrazů ze života sv. Norberta z 18. století. Dalších 37 obrazů různých námětů a úrovně, většinou barokních ze 17.-18. století, byly přivezeny ze Strahovského kláštera.\n\nČtyři barokní zpovědnice jsou trojosé. Dvě z nich jsou s plastikami sv. Petra a sv. Marie Magdalény z počátku 18. století. Druhé dvě zpovědnice s letopočtem 1708 jsou s plastikami \"Ztraceného (marnotratného) syna\" a podobným kajícím motivem. Na kruchtě jsou barokní varhany z 1. poloviny 18. století s velmi bohatými řezbami a plastickými doplňky. Barokní lavice s oddělenými sedadly pocházejí z 1. poloviny 18. století. Jsou bohatě řezané.\n\n\n"}
{"id": "1141954", "url": "https://cs.wikipedia.org/wiki?curid=1141954", "title": "Lesnický skanzen Vydrovo", "text": "Lesnický skanzen Vydrovo\n\nLesnický skanzen Vydrovo je jedinečné lesnické muzeum v přírodě, situované ve Vydrovské dolině u Čierného Balogu. Skanzen byl založen v roce 2002 a zřizovatelem byl státní podnik Lesy SR. Vedle cca 4 km dlouhé naučné stezky se nachází 75 zastávek, prezentujících historii, pěstování, ochranu a význam lesa, jeho životadárné funkce a krásy, ale i práci lesníků, kteří ho chrání a využívají.\n\nExpozice se nachází v centrální části Veporských vrchů, na jižním okraji obce Čierny Balog v okrese Brezno. Skanzen je situován ve Vydrovské dolině, kde se vedle cesty a Vydrovského potoka táhne naučná stezka. Jedinečný přístup zajišťuje jedna z větví Čiernohronské železnice, která má v areálu skanzenu dvě zastávky. Poloha u hlavní silnici z Brezna na Hriňovou zajišťuje pohodlný a snadný přístup i pro motoristy, kteří mohou využít parkoviště u hlavní budovy. Skanzen je přístupný v létě i v zimě.\n\nNávštěvníkům nabízí odpočinek, poučení a zábavu prostřednictvím exponátů kolem více než 4 km dlouhé naučné stezky. Vystavené exponáty se vážou na práci lesních dělníků a tak nechybí hájovna, kaple, dočasné příbytky a přístřešky, maringotky, mechanismy a zařízení využívané při těžbě dřeva, parní lokomotiva se soupravou vagónů, ale i vodní pila, lesní školka a edukační centrum. Správa skanzenu se nachází u vchodu do areálu, kde je zastávka železničky a parkoviště, ale také občerstvení, infocentrum s prodejem suvenýrů, amfiteátr a dětské hřiště. Zastávky obsahují informační tabule ve slovenském a anglickém jazyce a znalosti prověřují naučné tabulky s hádankami. \n\n\n"}
{"id": "1141955", "url": "https://cs.wikipedia.org/wiki?curid=1141955", "title": "Vydrovská dolina", "text": "Vydrovská dolina\n\nVydrovo nebo Vydrovská dolina je cca 4 km dlouhá dolina ve Veporských vrších. Protéká jí potok Vydrovo a velkou částí vede jedna z větví Čiernohronské železnice. \n\nNachází se v katastru obce Čierny Balog a táhne se z osady Vydrovo jižním směrem. Celou délkou protéká stejnojmenný potok a dolní částí prochází silnice II / 529 na Hriňovou, která však opouští dolinu a stoupá přes skanzen do sedla Tlstý javor. Dolinou vede větev Čiernohronské železnice, která končí v lesnickém skanzenu, přestože trať pokračuje až po Obrubovanskú dolinu. Tvoří významnou turistickou lokalitu. \n\nNa Vydrovkou dolinu navazují Obrubovanská dolina, Prostrední dolina a Podtajchová dolina.\n\n\n"}
{"id": "1141958", "url": "https://cs.wikipedia.org/wiki?curid=1141958", "title": "Kalba", "text": "Kalba\n\nKalba ( ) je deváté nejlidnatější město ve Spojených arabských emirátech. Je třetím nejlidnatějších městem emirátu Šardžá, přičemž nemá se zbytkem emirátu přímé pozemní spojení a tvoří tak exklávu. Nachází se v zátoce na pobřeží Ománského zálivu, přičemž na tomto pobřeží je třetím nejlidnatějším městem Spojených arabských emirátů po Fudžajře a Chór Fakkánu nepočítaje rozdělenou Dibu. Ve městě žije 35 000 obyvatel. Nachází se necelých 10 km jižně od Fudžajry. Na jižním konci města je hraniční přechod s Ománem.\n\nJižně od města u hranic s Ománem se do pevniny zařezává úzká zátoka Chór Kalba, která je důležitou přírodní rezervací díky svým mangrovovým porostům.\n\nV 16. století bylo město ovládnuto Portugalci. V letech 1903 resp. 1936 až 1951 bylo město samostatným emirátem v rámci Smluvního Ománu.\n\n"}
{"id": "1141962", "url": "https://cs.wikipedia.org/wiki?curid=1141962", "title": "Knihovna kláštera svatého Havla", "text": "Knihovna kláštera svatého Havla\n\nKnihovna kláštera svatého Havla, ( \"bibliothèque de l'abbaye de Saint-Gall\", \"St. Gallen Stiftsbibliothek\") založená v 9. století, je jednou z nejvýznamnějších a nejstarších klášterních knihoven na světě. Je součástí kláštera svatého Havla (založen v 7. století), ve Svatém Havlu ve Švýcarsku. Knihovna a klášter byly mezi prvními lokalitami po celém světě, které se staly součástí světového dědictví UNESCO, a to již v roce 1983 jako „dokonalý příklad velkého karolinského kláštera“.\n\nTato bendiktinská knihovna byla založena opatem Waldem z Reichenau (740-814) a řadí se mezi nejstarší a nejvýznamnější knihovny světa a jedno z nejvýznamnějších skriptorií (centrum středověkého písemnictví, vzdělanosti a iluminace) s více než knih. Z nich je přibližně rukopisů z 8. - 15. století, asi inkunabulí a množství kodexů, starých knih a tištěných listin.\n\nV 9. – 11. století byla schola opatství jednou z nevýznamnějších církevních, uměleckých škol a center všeobecného vzdělání ve středověku.\n\nSoučasný hlavní sál knihovny byl vystavěn v letech 1758 až 1767 pod vedením knížete-opata Celestýna II. Guggera ze Staudachu (1740-1767), podle návrhu architekta Petera Thumba v barokním slohu s rokokovou výzdobou. Nad hlavním portálem je nápis \"Psychés iatreion\" (\"lékárna duše\" ve staré řečtině).\n\nTéměř 400 rukopisů je v současnosti dostupných v elektronické knihovna numérique na internetu na stránkách „Codices Electronici Sangallenses (CESG)“ (viz sekce Externí odkazy).\n\n\n"}
{"id": "1141964", "url": "https://cs.wikipedia.org/wiki?curid=1141964", "title": "Vydrovo (potok)", "text": "Vydrovo (potok)\n\nVydrovský potok je potok na Horehroní, v centrální části okresu Brezno. Je to levostranný přítok Čierného Hronu, měří 8,6 km a je tokem IV. řádu. Potok protéká stejnojmennou dolinou, jeho údolím vede jedna z větví Čiernohronské železnice, která je v současnosti zrekonstruována a v provozu po vyústění Obrubovanskej doliny.\n\nPramení ve Veporských vrších, v podcelku Balocké vrchy, na západním svahu Obrubovanca (1 020,4 m) v nadmořské výšce cca 880 m n. m.\n\nV pramenné oblasti se potok esovitě stáčí a směřuje na SSV, přičemž zprava přibírá Frnajsku a zleva Tmavou. Následně se stáčí směrem na severovýchod, zleva přibírá Křivou, zprava přítok ze severozápadního svahu Obrubovanca a opět sleva tři přítoky ze severovýchodního svahu Prostředního Grúně (845 m nm) a z téže strany významný Podtajchovský potok. Na krátkém úseku pak teče na východ, zprava přibírá další významný přítok, Obrubovanský potok a dále už teče směrem na severovýchod. Zleva přibírá několik krátkých přítoků z jižních svahů Urbanova vrchu (809,1 m), zprava Korytárský potok , přítok z lokality Pažiť a potok zvaný Fľúdričky. Nakonec vtéká do intravilánu obce Čierny Balog, mění směr toku na sever a protéká místní částí Vydrovo, kde se v nadmořské výšce přibližně 538 m n. m. vlévá do Čierného Hronu.\n"}
{"id": "1141971", "url": "https://cs.wikipedia.org/wiki?curid=1141971", "title": "Lesy Slovenské republiky", "text": "Lesy Slovenské republiky\n\nLESY Slovenskej republiky, štátny podnik je státní podnik, který spravuje lesní majetek ve vlastnictví Slovenské republiky. Podnik byl založen 1. července 1999 rozhodnutím Ministerstva zemědělství a rozvoje venkova Slovenské republiky. Vznikl sloučením šesti samostatných lesních podniků působících v odlišných oblastech Slovenska i zahrnutím semenářsko-šlechtitelského podniku Liptovský Hrádok.\n\nV roce 2009 Lesy SR hospodařily celkově s 943 272 hektary lesních pozemků. Z celkového lesního fondu SR 2 000 900 ha měly ve správě 46,95 %.\n\nVizí podniku je \"udržitelný rozvoj státních lesů, který vytvoří základ pro uspokojování potřeb přírody, společnosti, ekonomiky a optimálně zhodnotí lesní oblast.\" Poslání Lesů SR vyjádřil podnik takto: \"„Svou podnikatelskou činností chceme dosahovat přiměřený zisk, ale zároveň i uspokojovat veřejně prospěšné zájmy, potřeby a ochranu přírodního prostředí s cílem udržitelného rozvoje lesa.“\" Celá plocha obhospodařovaných lesů je certifikována v strategickém programu \"Trvalo udržovatelné obhospodařování lesů (Tuol)\" podle schématu PEFC. Z toho dalších 109802 ha je certifikovaných schématem FSC. V posledních letech narostla těžba oproti plánované těžbě hlavně v důsledku smrkových kalamit. Části výměry Slovenských národních parků a chráněných krajinných oblastí i menších chráněných oblastí spadají pod správu Lesů SR. Karpatské bukové pralesy patřící do Světového dědictví UNESCO také spadají pod správu Lesů SR. Stejně do zprávy patří i 133 chráněných stromů.\n\nProdej surového dřeva je hlavní činností Lesů SR. Ročně se vytěží v souladu s plánem přibližně 4 miliony m³ dřeva, v roce 2009 to bylo 4960042 m³. Za účelem zvýšení transparentnosti a dostupnosti prodeje dřeva zavedla společnost elektronické aukce dřeva (EAD), přístupné přes internet.\nV lesích SR funguje třístupňová forma řízení. Prvním stupněm jsou jednotlivé lesní správy, skládající se z lesních obvodů. Lesní správy přímo řídí bezprostřední výrobu. Celkově jich je 151, lesních obvodů je 979 .Tyto jsou sdruženy do 26 odštěpných závodů plus 4 specializovaných, které jsou samostatně hospodařící jednotky. Třetí stupeň, generální ředitelství řídí odštěpné závody přímo i nepřímo (metodicky). Kromě toho mají Lesy SR ještě několik specializovaných pracovišť a účelových zařízení. Odštěpný závod Biomasa se v době hospodářské krize dostal do popředí jako strategický producent energetické štěpky. Odštěpný závod Semenoles se zabývá pěstováním a prodejem semen a sazenic lesních dřevin. V roce 2009 rozpracovaly výrobu 83,101 milionu sazenic.\n\nLesy SR provozují řadu aktivit pro veřejnost. Lesnický skanzen ve Vydrovské dolině při Čierném Balogu navštívilo v roce 2009 více než 50 tisíc návštěvníků. Součástí skanzenu je i 1.5 km dlouhá naučná stezka. Spojení s Čiernym Balogem zabezpečuje Čiernohronská železnice.\nStředisko Lesnické a dřevařské muzeum ve Zvolenu je od ledna 2008 také součástí Lesů SR. Jeho celoslovenským úkolem je dokumentovat historii lesnictví a dřevařství. Věnuje se také dokumentaci ochrany přírody a společnosti ve zvolenském regionu. Lesy SR řídí i 840 tis. ha loveckých a 70 rybářských revírů. Lesy SR také nabízejí ubytování v kategoriích srub až lovecký zámek na mnoha místech Slovenska.\n\n"}
{"id": "1141987", "url": "https://cs.wikipedia.org/wiki?curid=1141987", "title": "Kostel svatého Agustina (Madrid)", "text": "Kostel svatého Agustina (Madrid)\n\nKostel svatého Agustina je křesťanský kostel v Madridu, postavený na ulici Joaquina Costy, v oblasti El Viso. Je to dílo klasického architekta Luise Moya Blancy z let 1946 až 1950.\n\nBudova má eliptický půdorys. Čtyři kruhové boční kaple jsou věnované Nejsvětější svátosti, sv. Filomeně, sakristii a křtitelnici. Ke kostelu přiléhá fara.\n"}
{"id": "1141989", "url": "https://cs.wikipedia.org/wiki?curid=1141989", "title": "Muzeum lidové architektury v Bardejovských Kúpeľoch", "text": "Muzeum lidové architektury v Bardejovských Kúpeľoch\n\nMuzeum lidové architektury v Bardejovských Kúpeľoch je skanzen, který se nachází v obci Bardejovské Kúpele. Byl zpřístupněn v roce 1965 a je nejstarším zařízením svého druhu na Slovensku. Je organizačně začleněn do Šarišského muzea v Bardějově.\n\nZpřístupňuje lidovou architekturu slovenského a rusínského etnika z období 19. a 20. století.\n\nMezi nejvýznamnější stavby v expozic patří:\n\n\n"}
{"id": "1141992", "url": "https://cs.wikipedia.org/wiki?curid=1141992", "title": "Volkan Şen", "text": "Volkan Şen\n\nVolkan Şen [volkan šen] (* 7. července 1987, Bursa, Turecko) je turecký fotbalový útočník a reprezentant. Od roku 2015 hraje v tureckém klubu Fenerbahçe SK.\nVolkan Şen nastupoval za turecký mládežnický výběr U21.\n\nV A-týmu Turecka debutoval 3. 3. 2010 v přátelském utkání v Istanbulu proti týmu Hondurasu (výhra 2:0).\n\n"}
{"id": "1141996", "url": "https://cs.wikipedia.org/wiki?curid=1141996", "title": "Kaštel ve Strážkach", "text": "Kaštel ve Strážkach\n\nKaštel Strážky je národní kulturní památka nacházející se ve městě Spišská Belá, v místní části Strážky na východním Slovensku. Zámeček (kaštel) je skvostem renesanční architektury na Slovensku. Za kulturní památku byl vyhlášen spolu s přilehlým parkem 30. 10. 1963 pod číslem ÚZPF 983.\n\nZámeček byl postaven na základech hradu z 13. století během let 1570-1590. Z původně gotické podoby byl přestavěn v renesančním duchu a v 18. století byl barokně-klasicistně upravený. Převládá renesanční sloh. Původně trojkřídlá budova byla po požáru v roce 1708 dobudována do čtvercového profilu s vnitřním nádvořím.\n\n\nV kostele se nacházejí expozice SNG, která zámeček získala roce 1972 převodem po smrti majitelky Markéty Czóbelové. V parku je nainstalována expozice plastiky, v kostele jsou kromě sbírky historické knihovny a mobiliáře zámečku i expozice \"Ladislav Mednyánszky a Strážky\" a expozice \"Portrét 17. - 19. století na Spiši\".\n\n\n"}
{"id": "1141998", "url": "https://cs.wikipedia.org/wiki?curid=1141998", "title": "Georg Haas z Hasenfelsu", "text": "Georg Haas z Hasenfelsu\n\nJiří Haas z Hasenfelsu st. (6. prosince 1841 Kamenný Dvůr – 29. listopadu 1914 zámek Mostov) byl rakousko-uherský a český podnikatel. Byl spolumajitelem porcelánky Haas & Cžjžek v Horním Slavkově, největší v rakousko-uherské monarchii a druhé v českých zemích (založené r. 1792). \n\nJiří Haas vystudoval chemii ve Vídni. Poté pracoval v porcelánce svého otce Augusta Haase v Horním Slavkově. Ten během života zde také zaměstnal Jana Baptistu Čžjžka (20. 3. 1841 Vídeň – 6. 2. 1925 tamtéž) v roce 1857, se kterým se seznámil během své návštěvy Vídně. Chybou v záznamech se dosud přepisovaně dlouhodobě uváděl omyl, že Jan Cžjžek a Jiří Haas byli bratranci (či jiní příbuzní). Jedná se o omyl. Nebyli v žádném příbuzenském poměru. Před svou smrtí přepsal svou továrnu na svého syna Jiřího Haase ml. a Jana Čžjžka, každému polovinu. Oba poté sepsali 6. dubna 1867 společenskou smlouvu a pokračovali od té chvíle dál ve výrobě jako porcelánka Haas & Cžjžek. Podniku se dařilo, v roce 1871 přikoupili porcelánku od Mosese Porgese z Portheimu v Chodově a dohromady zaměstnávali asi tisíc dělníků. Věhlas značky Haas & Cžjžek rostl, na začátku 20. století a v meziválečném Československu patřila k největším výrobcům porcelánu a jednou z nejuznávanějších na světě.\n\nDne 16. března 1909 byl Jiřímu Haasovi udělen šlechtický titul. Tento titul připadl dědičně na všechny členy rodiny. Janu Čžjžkovi se totéž povedlo v roce 1909 o něco později. Jejich plná jména pak zněla Jiří Baron Haas von Hasenfels a Jan Baptista Cžjžek Adler von Smidaich (Smidary u Nového Bydžova). Jiří Haas již byl majitelem zámků Kamenný Dvůr u Kynšperka nad Ohří a Mostova, v roce 1912 přikoupil ještě hrad Bítov. Firma jako první v Čechách založila pokladnu pro invalidy, vdovy, sirotky a penzijní pokladnu. \n\nPo smrti Jiřího Haase st. (pochován byl v kamenné hrobce u zámku Kamenný Dvůr) připadl jeho podíl manželce Olze a synovi Jiřímu ml. Podíl Jana Baptisty Čžjžka přešel roku 1923 na jeho syna Felixe. V závěru 20. let dosahovala výroba až 200 tun porcelánu měsíčně. Dne 24. října 1945 byla továrna znárodněna a v roce 1958 se stala součástí podniku Karlovarský porcelán. V roce 1992 byla privatizována a vrátila se k názvu Haas & Czjzek. V roce 2009 se majoritním vlastníkem firmy stal ruský majitel. V lednu roku 2011 však zkrachovala. Oživit se ji pak pokusila pražská firma Sideline, v únoru 2014 však stála před exekucí a její majetek se prodával v dražbě.\n\nJiří Haas se oženil s Olgou Dannenbergovou z Žitavy. Její otec Jan Karel Julius Dannenberg (1817–1884) byl obchodníkem a pocházel z Berlína. Později se přestěhoval do obce Hirschfelde u města Žitavy, Zde založil významou textilní továrnu \"Fraenkelsche Orleans\" a oženil se zde. Jeho manželkou a matkou Olgy byla Augusta Rosalie Hertzschová z obce Meerane (1833–1816). Měli společně celkem šest dětí. Jiří Haas s manželkou Olgou měli společně jednoho syna, Jiřího (26. 10. 1876 Mostov – 11. 5. 1945 Bítov), kterému otec v roce 1912 koupil hrad Bítov. Jiří ml. zde žil obklopen mnoha zvířaty, měl rád psy a jezdecké koně, ale choval zde např. i mravenečníka nebo lvici. Svou zoologickou zahradu nechával o víkendech zpřístupnit zdarma veřejnosti. Měl také velkou slabost pro ženy, v okolí měl dlouhou řadu milenek. Po celou dobu svého života byl společně se svou matkou spoluvlastníkem obou porcelánek, ale nikterak se o ně nezajímal. Žil si svým životem na Bítově a do Západních Čech zajížděl jen mimořádně. Když měl být v roce 1945 Jiří přes své protinacistické postoje odsunut, rozhodl se dobrovolně ukončit svůj život. Přes svůj velice bohatý sexuální život mu byly soudem uznané pouze dvě děti, které neměly další potomky, Jiřím tak rod Haasů vymřel.\n\n\n"}
{"id": "1141999", "url": "https://cs.wikipedia.org/wiki?curid=1141999", "title": "Vábnička", "text": "Vábnička\n\nVábnička je pomůcka podobná hudebnímu nástroji, která slouží k napodobení hlasu určitého druhu živočicha. Používá se v myslivosti a v ornitologii k přivábení zvířete či ptáka za účelem jeho pozorování, odchycení nebo ulovení. Většina vábniček má vzhled dřevěné, parohové, plastové nebo kostěné píšťalky, do níź je někdy vložen kovový jazýček, který je rozechvíván proudem vzduchu, čímž se vytváří požadovaný zvuk.\n\nV České republice se užívají tyto druhy vábniček:\n\n\n\n\n\n\n\n\n\n\n"}
{"id": "1142003", "url": "https://cs.wikipedia.org/wiki?curid=1142003", "title": "Emre Taşdemir", "text": "Emre Taşdemir\n\nEmre Taşdemir [emre tašdemir] (* 8. srpna 1995, Yenimahalle, Turecko) je turecký fotbalový obránce a reprezentant. Od roku 2014 hraje v tureckém klubu Bursaspor.\nEmre Taşdemir nastupoval za turecké mládežnické výběry od kategorie do 15 let.\n\nV A-týmu Turecka debutoval 8. 6. 2015 v přátelském utkání v Istanbulu proti týmu Bulharska (výhra 4:0).\n\n"}
{"id": "1142009", "url": "https://cs.wikipedia.org/wiki?curid=1142009", "title": "Aliance za přímou demokracii v Evropě", "text": "Aliance za přímou demokracii v Evropě\n\nAliance za přímou demokracii v Evropě (angl. \"Alliance for Direct Democracy in Erope\", zkratka ADDE) je bývalou evropskou politickou stranou založenou v roce 2014. Sestávala z politických stran, které se sdružily v politické skupině Evropského parlamentu (frakci) Evropa svobody a přímé demokracie (EFDD). Nejsilnější národní politickou stranou ADDE byla Strana nezávislosti Spojeného království (UKIP). Politická strana byla uznána Evropským parlamentem v roce 2015 a pro její činnost bylo vyčleněno € 1,241,725, a dalších € 730,053 pro činnost přidruženého think-tanku \"Iniciativa za přímou demokracii\".\n\nStrana byla rozpuštěna poté, co se v roce 2016 ukázalo, že zneužívala fondy EU.\n"}
{"id": "1142011", "url": "https://cs.wikipedia.org/wiki?curid=1142011", "title": "Gareth McAuley", "text": "Gareth McAuley\n\nGareth Gerald McAuley (* 5. prosince 1979, Larne, Severní Irsko, Spojené království) je severoirský fotbalový obránce a reprezentant v současnosti hrající za anglický klub West Bromwich Albion FC.\n\n\nMcAuley hrál ve své profesionální fotbalové kariéře za kluby Linfield FC, Ballyclare Comrades FC, Crusaders FC, Coleraine FC (všechny Severní Irsko), Lincoln City FC, Leicester City FC, Ipswich Town FC, West Bromwich Albion FC (všechny Anglie).\n\nGareth McAuley zaznamenal svůj debut za severoirský národní tým 4. 6. 2005 v přátelském utkání v Belfastu proti týmu Německa (prohra 1:4). Se svým týmem se mohl v říjnu 2015 radovat po úspěšné kvalifikaci z postupu na EURO 2016 ve Francii (byl to premiérový postup Severního Irska na evropský šampionát).\n\nZúčastnil se EURA 2016 ve Francii, kam jej nominoval trenér Michael O'Neill. Ve druhém utkání Severního Irska na turnaji 16. června proti Ukrajině přispěl vítězným gólem k výhře 2:0, šlo o premiérové vítězství Severních Irů na evropských šampionátech.\n\n"}
{"id": "1142016", "url": "https://cs.wikipedia.org/wiki?curid=1142016", "title": "Anna Pruská", "text": "Anna Pruská\n\nAnna Pruská (3. července 1576, Königsberg – 30. srpna 1625, Berlín) byla dcera vévody Albrechta Fridricha Pruského a Marie Eleonory Klevské. Stala se manželkou kurfiřta Jana Zikmunda Braniborského.\n\nDne 30. října 1594 se provdala za Jana Zikmunda Braniborského. Před svatbou jeho matka Kateřina Braniborsko-Küstrinská poukázala na to, že Anna není krásná, ale sňatek byl uzavřen, aby vévodství Pruska bylo začleněno do kurfiřství Braniborska. Jednalo se o politický záměr s mimořádným významem, protože Anna byla nejen dědičkou Pruska, ale také očekávanou dědičkou Spojeného vévodství Jülich-Kleve-Berg, stejně jako hrabství Mark a hrabství Ravensberg.\n\nO Anně se píše, že byla intelektuálně nadřazená svému manželovi, temperamentní a cílevědomá. Při jejich hádkách údajně házela po svém manželovi talíře a skleničky. Když její manžel konvertoval ke kalvinismu, Anna se stala ochráncem a mluvčím luteránů. Nadále hrála důležitou roli i v době panování jejího syna. Se svým manželem měla osm dětí:\n\n"}
{"id": "1142020", "url": "https://cs.wikipedia.org/wiki?curid=1142020", "title": "Kostel svatého Bartoloměje (Chodovice)", "text": "Kostel svatého Bartoloměje (Chodovice)\n\nKostel svatého Bartoloměje je římskokatolický filiální, dříve farní kostel v Chodovicích, části obce Holovousy. Patří do farnosti Hořice v Podkrkonoší. Je chráněn jako kulturní památka České republiky.\n\nKostel byl farní již roku 1384, ale lze usuzovat vznik již v 11. nebo 12. století. Později byl opuštěn. Roku 1787 byla zřízena lokálie, znovu farním se stal v roce 1860.\n\nOrientovaný, jednolodní kostel o čtyřech polích s jednopatrovou věží přiléhající k lodi na jižní straně. Na východní straně přiléhá k lodi presbytář se sakristií a oratoří po stranách. Hlavní vchod je v západním průčelí, boční pod věží. Okna jsou kasulová, překlenutá segmentovým obloukem. Loď má délku 19 metrů, šířku 8,10 metrů a výšku 7 metrů. Kruchta na západní straně spočívá na dvou kamenných pilířích. Kněžiště je zaklenuto klášterní klenbou s lunetami. Na věži jsou zazděny dvě náhrobní desky rodu Karlíků z Nežetic, kteří si jej jako majitelé panství v 16. století vybrali za svůj patronátní kostel.\n\nNa hlavním oltáři je obraz umučení sv. Bartoloměje.\n\nPravidelné bohoslužby se v kostele nekonají. Poutní mše svatá se koná v neděli okolo 24. srpna v 10.00, dále se koná vánoční půlnoční mše.\n\n"}
{"id": "1142021", "url": "https://cs.wikipedia.org/wiki?curid=1142021", "title": "Niall McGinn", "text": "Niall McGinn\n\nNiall McGinn (* 20. července 1987, Dungannon, Severní Irsko, Spojené království) je severoirský fotbalový útočník a reprezentant v současnosti hrající za skotský klub Aberdeen FC.\n\n\nMcGinn hrál ve své fotbalové kariéře za kluby Dungannon Swifts FC (Severní Irsko), Derry City FC (Irsko), Celtic FC, Aberdeen FC (oba Skotsko), Brentford FC (Anglie).\n\nNiall McGinn zaznamenal svůj debut za severoirský národní tým 19. 11. 2008 v přátelském utkání v Belfastu proti týmu Maďarska (prohra 0:2). Se svým týmem se mohl v říjnu 2015 radovat po úspěšné kvalifikaci z postupu na EURO 2016 ve Francii (byl to premiérový postup Severního Irska na evropský šampionát).\n\nZúčastnil se EURA 2016 ve Francii, kam jej nominoval trenér Michael O'Neill. Ve druhém utkání Severního Irska na turnaji 16. června proti Ukrajině přispěl gólem k výhře 2:0, šlo o premiérové vítězství Severních Irů na evropských šampionátech.\n\n"}
{"id": "1142030", "url": "https://cs.wikipedia.org/wiki?curid=1142030", "title": "Alexander Hess", "text": "Alexander Hess\n\nAlexander Hess (4. května 1898 Karlova Huť – 10. srpna 1981 Brooksville) byl český vojenský letec a důstojník československé armády a letectva, známý především svým velením 310. československé stíhací peruti Royal Air Force v době bitvy o Británii.\n\nPo složení maturitní zkoušky v roce 1916 byl odveden do rakousko-uherské armády a v postavení jednoročního dobrovolníka a později kadeta u c. a k. pěších pluků č. 88 a 102 prodělal ve funkci velitele čety boje na ruské a italské frontě. Utrpěl několik zranění a v září 1918 byl povýšen do hodnosti poručíka a přeložen k týlovému praporu 102. pěšího pluku ve štýrském městě Hartberg. Po skončení první světové války a návratu do vlasti se přihlásil k další činné službě v československé armádě, kde nastoupil službu u pěšího pluku č. 48 v Benešově. Již 31. 12. 1918 byl demobilizován a začal studovat strojnictví na ČVUT v Praze, 30. června 1919 však byl povolán k další službě v armádě, a do dubna roku 1920 sloužil u pěšího pluku č. 17, nejprve v Jindřichově Hradci a později v Žilině.\n\nPrvního května 1920 se dobrovolně přihlásil k letectvu. Nejprve prošel kursem leteckých pozorovatelů ve Vzduchoplaveckém učilišti v Chebu, a po povýšení na nadporučíka letectva byl převelen k letecké rotě 1 leteckého pluku č. 2 dislokované v Olomouci. V roce 1924 absolvoval pilotní výcvik následovaný kursem pro piloty stíhacích letounů, načež nastoupil k 33. stíhací letce leteckého pluku č. 2. Od ní byl v září 1924 přeložen k 2. pozorovací letce leteckého pluku č. 1, dislokované na letišti Praha-Kbely. Již 31. ledna 1925 byl jmenován velitelem 32. stíhací letky a následovalo několik dalších umístění ve funkci velitele letky. Krátce také, již v hodnosti kapitána, působil u detašmánu československých letadel v Boce Kotorské v Království SHS, vybaveného plovákovými letouny určenými k vlekání terčů pro výcvik protiletadlového dělostřelectva. Mezi lety 1934 a 1937 působil jako výcvikový referent v hodnosti štábního kapitána na III. (leteckém) odboru MNO a v roce 1936 absolvoval studijní stáž u letectva Francie. Byl povýšen na majora a po absolvování kursu pro velitele oddílů a vojskových těles přeložen k leteckému pluku č. 4 jako velitel peruti.\n\nVeřejnou známost v meziválečném období mu zjednalo i působení v oblasti sportovního letectví, zahájené již jeho účastí na IV. ročníku Rychlostního závodu o cenu prezidenta republiky v roce 1926, v jehož kategorii „C“ zvítězil s letounem Aero A-11. Téhož roku ztvárnil také hlavního hrdinu v československém leteckém filmu „Slavia L-BROX aneb Románek letcův“, uvedeném do kin roku 1927.\n\nVe 30. letech se národní reprezentační družstva pod jeho vedením úspěšně zúčastnila letecké soutěže uspořádané u příležitosti XI. olympijských her roku 1936 v Berlíně a roku 1937 IV. ročníku Mezinárodního leteckého meetingu v Curychu.\n\nV době mnichovské krize a československé mobilizace na podzim 1938 byl velitelem polní stíhací peruti III/4, složené ze stíhacích letek č. 46, 47 a 48 a vybavené Aviemi B-534.\n\nPo německé okupaci českých zemí se nesmířil se vzniklou situací, při nuceném rozpouštění své jednotky, dislokované tehdy na letišti v Pardubicích, vyzval její mužstvo a důstojníky k zapojení do odboje, a v lednu 1940 unikl z tzv. Protektorátu do exilu. Ve Francii, kam dospěl 21. února 1940, působil od půli dubna na základně letectva v Chartres, kde probíhal výcvik československých stíhačů na francouzských strojích. Po zahájení německého útoku na západní frontě se podílel na vzdušné obraně této základny jako příslušník lokální \"Escadrille légere de défense Chartres\", ale vzhledem k překotnému vývoji situace se již nedostal k prvoliniové jednotce. Po kolapsu francouzského odporu se, spolu se skupinou dalších československých letců, mezi 19. a 23. červnem 1940 přesunul z Bordeaux do Falmouthu v Cornwallu na palubě lodi \"Arry Scheffer\".\n\nVe Spojeném království se tato skupina stala základem pro vznik 310. (československé) peruti Royal Air Force, jejímž prvním československým velitelem se Alexander Hess, v hodnosti Squadron Leader, 12. července 1940 stal, přestože jeho tehdejší věk (42 let) značně převyšoval obvyklou hranici pro aktivní stíhací piloty. V čele této jednotky, vybavené stroji Hawker Hurricane, a operující ze základny RAF Duxford, se od 26. srpna 1940 účastnil bitvy o Británii. Během bitvy mu byly dva nepřátelské letouny přiznány jako sestřelené a jeden jako poškozený, a ačkoliv byl sám 15. září sestřelen během velkého střetnutí mezi stíhači RAF a Luftwaffe nad Londýnem, neutrpěl zranění a podařilo se mu zachránit padákem. Za své zásluhy a iniciativu v boji byl dekorován Československým válečným křížem a 27. října 1940 britským Záslužným leteckým křížem (DFC), kterým byl oceněn jako jeden ze dvou historicky prvých Čechoslováků.\nPostavení velitele 310. peruti zastával do konce února 1941, kdy funkci velitele jednotky předal S/Ldr Františku Weberovi, a po povýšení na podplukovníka letectva začal od 1. března vykonávat funkci československého styčného důstojníka u velitelství Fighter Command v Bentley Priory nedaleko Stanmore. V této funkci byl povýšen do britských hodností Wing Commander a později Group Captain. Ke dni 1. ledna 1942 opustil \"Bentley Priory\" i \"Royal Air Force\", a stal se československým leteckým atašé nejprve na ambasádě ve Washingtonu, a posléze mezi zářím 1945 a únorem 1946 zastával tutéž funkci v Ottawě. Již 7. března 1945 byl povýšen do hodnosti plukovník letectva.\n\nPo návratu do Československa nejprve od května 1946 krátce působil na ministerstvu národní obrany jako přednosta „Studijní skupiny při velitelství letectva“, a poté byl od 30. 11. 1946 jmenován velitelem letectva Vojenské oblasti 2 (v srpnu 1947 přejmenováno na II. letecký sbor) se stanovištěm velitelství v Českých Budějovicích. Po únorovém převratu byl již 27. 2. 1948 odeslán na dovolenou a k 1. červnu 1948 přeložen do výslužby.\n\nV červnu 1948 odešel podruhé ilegálně do exilu a v roce 1949 se stal členem Rady svobodného Československa.\nPracoval pak jako technický poradce společnosti Pan American World Airways na letištích La Guardia a Johna Fitzgeralda Kennedyho až do roku 1965, kdy odešel do důchodu.\nZemřel v roce 1981 a pohřben je v československém oddělení Brookwoodského hřbitova u Londýna.\n\nPo roce 1989 byl v Československu posmrtně rehabilitován a 10. září 1991 mu byla in memoriam udělena hodnost generálmajora.\n\n\n\n"}
{"id": "1142050", "url": "https://cs.wikipedia.org/wiki?curid=1142050", "title": "Chanel (pes)", "text": "Chanel (pes)\n\nChanel (6. března 1988 – 28. srpna 2009) byla fena jezevčíka původem z New Yorku. V Guinessově knize rekordů je zapsána jako jeden z nejstarších psů vůbec. Za vůbec nejstarší byla považována až do konce roku 2010, kdy byl na tento rekord nominován pes (německý ovčák) Mister (1991–2013). Ani ten ale již není současným rekordmanem: je jím australský honácký pes jménem Bluey, který se dožil 29 let a pěti měsíců.\n\nV roce 1988, když bylo Chanel šest týdnů, si ji paní Shaughnessy, v té době svobodná matka, vzala z útulku. Ta sloužila u armády Spojených států v Newport News ve Virginii. Kdo byl předchozím majitelem není známo.\n\nSe svojí novou majitelkou se Chanel poměrně často stěhovala, dokonce spolu byli 6 let v Německu. V době, kdy již byla Chanel na jezevčíka stará, se začaly objevovat první nemoci a problémy se zdravím. Začala nosit tónované brýle kvůli šedému zákalu a později již ani sama nechodila a její majitelka ji buďto nosila nebo vozila v kočárku. Také nosila speciální oblečení pro psy, protože špatně snášela chlad.\n\nChanel zemřela z přirozených příčin 28. srpna 2009 ve svém domě v Port Jefferson Station v New Yorku, ve věku 21 let. Tělo Chanel bylo zpopelněno. Sky News mylně uváděly, že zemřela v lednu 2010, redaktoři si ji totiž spletli s jiným jezevčíkem, jménem Otto. Ten je v žebříčku nejstarších psů na pozici 13., tedy hned za Chanel, která je v současnosti 12.\n\nChanel byla nominována na titul nejstaršího psa na světově svojí majitelkou Shaughnessovou poté, co si všimla, že její fena je starší, než poslední nejstarší pes. Předchozí držitel Butch zemřel již v roce 2003. Majitelka Chanel předala písemné záznamy, které dokazují Chanelin věk, jednalo se především o vojenské záznamy, jelikož každý voják musí svého psa již při koupi/adopci zapsat. Správci Guinessovy knihy rekordů tedy oficiálně Chanel uznali jako nejstaršího psa světa.\n\nNa krátkou dobu se Chanel stala i celebritou v USA. Účinkovala v několika show, také se s majitelkou zúčastňovala dobročinných akcí.\n"}
{"id": "1142069", "url": "https://cs.wikipedia.org/wiki?curid=1142069", "title": "Kyselina 3-hydroxypropionová", "text": "Kyselina 3-hydroxypropionová\n\nKyselina 3-hydroxypropionová, systematický název kyselina β-hydroxypropionová je hydroxykyselina, strukturní izomer kyseliny mléčné a proto se někdy také nazývá kyselina isomléčná. Při zahřátí se dehydratuje a vzniká kyselina akrylová. Připojením aminové skupiny na druhý uhlík vznikne biogenní aminokyselina serin.\n\nTato kyselina se používá na výrobu mnoha různých látek, například kyseliny akrylové a akrylátů. Také se z ní vyrábějí biologicky rozložitelné plasty.\n"}
{"id": "1142098", "url": "https://cs.wikipedia.org/wiki?curid=1142098", "title": "Outsider (album, Uriah Heep)", "text": "Outsider (album, Uriah Heep)\n\nOutsider je 24. studiové album britské rockové skupiny Uriah Heep, vydané v Evropě v roce 2014 vydavatelstvím Frontiers Records. Producentem alba byl Mike Paxman a je prvním albem s novým baskytaristou Dave Rimmerem. Obal vytvořil Igor Morski.\n\nVšechny skladby napsali Mick Box a Phil Lanzon, pokud není uvedeno jinak.\n"}
{"id": "1142099", "url": "https://cs.wikipedia.org/wiki?curid=1142099", "title": "Rony Plesl", "text": "Rony Plesl\n\nRony Plesl (* 31. ledna 1965, Jablonec nad Nisou) je český sochař, pedagog a sklář.\n\nNarodil se v Jablonci nad Nisou. V letech 1984/1990 vystudoval Vysokou školu uměleckoprůmyslovou v Praze. V roce 1990 odešel na stáž na školu \"La villa Arson\" ve francouzském Nice a následně v roce 1997 na stáž k firmě Tittot v Tchaj-pej na Tchaj-wanu. Později působil jako středoškolský pedagog na uměleckých školách v Jablonci nad Nisou a v Železném Brodě a také jako designér v několika sklárnách v Česku i v zahraničí. \n\nV roce 2002 založil vlastní společnost. Věnuje se plastikám, kresbě, architektuře se zaměřením na skleněné objekty a designem interiérů. Kromě toho vyučuje na Vysoké škole uměleckoprůmyslové v Praze, kde působí jako vysokoškolský pedagog. V roce 2017 byl jmenován profesorem v oboru Architektura a design.\n\nZa projekty pro společnosti Moser a Lasvit získal ocenění Nejlepší designér roku 2011.\n\n"}
{"id": "1142101", "url": "https://cs.wikipedia.org/wiki?curid=1142101", "title": "Třída Barbe (typ 520)", "text": "Třída Barbe (typ 520)\n\nTřída Barbe (typ 520) je třída malých výsadkových lodí postavených pro německé námořnictvo. Jejich úkolem je především přeprava vojáků, nákladu a různého vybavení. Mohou být použity i jako pomocné minonosky. Postaveno bylo 22 jednotek této třídy. V roce 2008 sloužilo v německém námořnictvu posledních pět z nich. Několik vyřazených plavidel získalo na přelomu 80. a 90. let řecké námořnictvo.\n\nCelkem bylo postaveno 22 jednotek této třídy. Plavidla byla do služby přijata v druhé polovině 60. letech 20. století.\n\nJednotky třídy \"Barbe\":\nPlavidla konstrukčně vycházejí z vysadkových lodí typu LCU 1646. Mají nosnost až 237 tun nákladu. Výzbroj tvoří jeden 20mm kanón Rheinmetall Rh 202. Pohonný systém má výkon 750 kW. Nejvyšší rychlost dosahuje 11 uzlů.\n\n"}
{"id": "1142104", "url": "https://cs.wikipedia.org/wiki?curid=1142104", "title": "Mexické námořnictvo", "text": "Mexické námořnictvo\n\nMexické námořnictvo je námořní složkou ozbrojených sil Mexika. Námořnictvo patří k papírově nejsilnějším v oblasti, na druhé straně ho dlouhodobě sužuje nedostatek financí a tvoří jej spíše starší plavidla. K roku 2008 jej tvořilo 37 500 mužů, z toho 8600 námořních pěšáků. Dříve jeho jádro tvořily torpédoborce a fregaty, nyní je posilováno především plavidly z kategorie oceánských hlídkových lodí. Hlavní základny námořnictva jsou Acapulco a Veracruz.\n\n\n\n\n\n\n\n\n\n\n\n\n\n\n"}
{"id": "1142106", "url": "https://cs.wikipedia.org/wiki?curid=1142106", "title": "Svatobor (spolek)", "text": "Svatobor (spolek)\n\nSpolek Svatobor byl založen v roce 1862 k podpoře českých spisovatelů a jejich rodin a byl činný do roku 1970. Obnoven byl v roce 1990. V současné době je jeho hlavním posláním správa vyšehradského Slavína.\n\nSvatobor vznikl na základě žádosti, kterou předložila pražskému magistrátu 17. prosince 1861 skupina význačných osobností, v čele s Františkem Palackým. Žádost byla kladně vyřízena a stanovy schváleny 31. března následujícího roku. 9. dubna byl vznik nového spolku oznámen veřejnosti v Národních listech v \"Ohlášení Svatoboru\". Svatobor si kladl tři hlavní cíle:\n\nČinnost řídilo sedmnáctičlenné ředitelstvo, na který dohlížela tříčlenná dozorčí rada. Funkcionáři byli voleni na tříleté období.\nFinanční prostředky získával Svatobor z příspěvků členů, z darů a z vlastních aktivit. Později se též do jeho majetku dostalo několik nadačních domů. V roce založení činil jeho majetek necelých 10 000 zlatých, o rok později již téměř 31 000 zlatých. Počet zakládajících členů Svatoboru byl 158, později se pohyboval okolo 200. I přes nepopiratelné zásluhy byl Svatobor od 90. let 19. století též kritizován, např. pro konzervativní přístup k výběru cen a odměn a pro drobení stipendií. Jeho největším kritikem byl spisovatel Jan Herben.\n\nFunkcionáři a členy Svatoboru byli většinou představitelé kulturních a podnikatelských elit. Výběr:\n\nZa 75 let činnosti (do roku 1936) podpořil Svatobor spisovatele a jejich rodiny částkou 5,8 milionu Kč. (Z toho do roku 1915 přes 800 000 korun předválečné hodnoty.)\n\nZ prostředků Svatoboru byly financovány pomníky, pamětní desky a náhrobky českých spisovatelů. Z pomníků je nejznámější Josefa Jungmanna na Jungmannově náměstí v Praze (1878, sochař Ludvík Šimek). Svatobor též inicioval a financoval pomník Karla Hynka Máchy na pražském Petříně. Autorem pomníku byl Josef Václav Myslbek, slavnostní odhalení se konalo 16. června 1912.\n\nHrobku Slavín na pražském Vyšehradském hřbitově vybudoval Svatobor díky daru smíchovského starosty Petra Fischera – 26 000 zlatých (postaven Antonínem Wiehlem 1889-1893). \n\nSvatobor se též věnoval osvětové činnosti, jako byly přednášky a slavnostní proslovy při odhalování pomníků a pamětních desek, podpora zahraničních cest spisovatelů. Například v květnu 1885 odjel Julius Zeyer na studijní cestu do Athén a Cařihradu. Svatobor podpořil tuto cestu částkou 300 zlatých.\n\nDále spolek podporoval vydávání významných literárních děl (sebrané spisy Karla Havlíčka Borovského).\n\nPři měnové reformě v roce 1953 přišel Svatobor o finanční prostředky v hodnotě 5 milionů Kč. V letech 1961-1962 se musel vzdát i svých tří nadačních domů, na které byly kladeny vysoké ekonomické nároky a které nebyl schopen udržovat. Bez majetku ukončil svou činnost v roce 1970. Torzo archivu Svatoboru je uloženo v Literárním archivu Památníku národního písemnictví.\n\nNejasnosti přetrvávaly v otázce vlastnictví Slavína, který po zániku Svatoboru přešel do vlastnictví státu. Ještě v roce 1983 uvedlo Ministerstvo kultury, že Svatobor byl sice uznáván jako majitel, ale že se jedná o instituci v likvidaci. Proto Slavínu, jako jediné z 37 kulturních památek Vyšehradu, nebyl tehdy ještě určen vlastník a objekt byl ve vysoce havarijním stavu. V roce 1983 sice začala rekonstrukce Slavínu, ale nebyla dokončena.\n\nPo zániku Svatoboru se jeho činnosti zčásti ujal Klub za starou Prahu, zejména při záchraně historických hrobů na pražských Olšanských hřbitovech. Nový Svatobor vznikl v roce 1974, stanovami navázal na Svatobor původní.\n\nV roce 1992 byl svěřen hlavním městem Prahou Svatoboru do užívání a správy vyšehradský Slavín na 99 let. V témže roce zřídil Svatobor Nadaci Slavín, s cílem shromáždit prostředky na rekonstrukci a následnou údržbu Slavína. Nadace zanikla 31. prosince 1998. Rekonstrukce, financovaná z prostředků hl. m. Prahy a Svatoboru skončila v roce 2002. Dále pečuje Svatobor o dvanáct hrobů na Vyšehradském hřbitově a vydává publikace. Svatobor též vydává vlastní periodikum \"Zprávy\".\n\nMyšlenku Svatoboru shrnuje heslo Františka Palackého: \n\n"}
{"id": "1142109", "url": "https://cs.wikipedia.org/wiki?curid=1142109", "title": "Vlákeň oboupohlavná", "text": "Vlákeň oboupohlavná\n\nVlákeň oboupohlavná (\"Sida hermaphrodita\") je statná, víceletá rostlina keřovitého vzrůstu, druh ze širokého rodu vlákeň. Tento neofyt je zplanělá kulturní rostlina, která je v české přírodě pozorována od roku 1958; není invazní a vyskytuje se dost vzácně.\n\nPochází ze Severní Ameriky kde roste převážně ve vlhkých oblastech okolo jezer a velkých řek, nyní je rozšířena téměř na všech kontinentech. Na území mimo Ameriku byla, stejně jako do přírody České republiky, jako užitková rostlina ve 20. století zavlečena lidmi.\n\nNároky vlákně oboupohlavné na stanoviště jsou minimální. Roste skoro na jakékoliv půdě, i velmi chudobné na živiny, nevhodné jsou však zamokřené, extrémně kyselé a silně kamenité. Rychlost růstu i dosažená výška je však na výživnosti půdy závislá, nejlépe se ji daří po luštěninách a jetelinách, kdy nachází zvýšenou zásobu půdního dusíku. Jako předplodiny jsou také vhodné veškeré pícniny, okopaniny a obiloviny. Za předpokladu organického hnojení se může pěstovat i na málo využitelných pozemcích které jsou erodované, degradované či jinak postižených antropogenní činností.\n\nVytrvalá, rozložitá, keřovitá rostlina, která mívá od druhého či třetího roku osm až dvanáct dřevnatých stonků vysokých 2,5 až 3,5 m. Koření širokým systémem kořenů, které sahající až do hloubky 3 m a rostou z nich vodorovné oddenky asi 10 cm pod povrchem. Světle zelený, kulatý a dutý stonek mívá v průměru asi 2,5 cm a v horní části se větví. Stonek je ve spirále porostlý dvaceti až šedesáti řapíkatými listy, které mají čepele dlanitě vykrajovaně do tři až pěti hlubokých laloků, po obvodě zubatých a na vrcholu špičatých. Listy, které svým tvarem připomínají listy javorové, bývají dlouhé od 7 do 19 cm a široké od 8 do 25 cm, vespod stonku jsou obvykle širší než delší a nahoře to bývá naopak.\n\nDrobné, stopkaté květy vyrůstají v počtu 11 až 15 ve skupinkách po 5 až 10 na ose latnatého květenství, která roste z úžlabí horních listů. Oboupohlavné bílé až slabě růžové květy jsou samosprašné. Květ má pět okvětních lístků a třináct nebo více tyčinek. Rostliny začínají kvést v druhé polovině srpna a kvetou až do prvních mrazů. Plody jsou malé tobolky obsahující pět až devět šedohnědých, okrouhlých semen velkých 3 mm.\n\nRozrůstá se oddenky, které se postupně rozpadají a vznikají tak další rostliny. Při zakládání nového porostu se množí z kořenových odřezků dlouhých asi 20 cm které regenerují téměř ve 100 %, méně spolehlivý je výsev semen do řádků 35 až 70 cm širokých. V prvém roce je viditelný růst rostliny velmi pomalý, vytváří se hlavně kořenový systém.\n\nVlákeň oboupohlavná je blízká příbuzná bavlníku a byla původně pěstována jako přadná a krmná rostlina vhodná pro chladnější oblasti. V ČR byla pokusně pěstována v 50. a 60. létech, ale většího uplatnění v praktickém využití nedosáhla.\n\nV současnosti se u této multifunkční rostliny opět v praxi prověřují užitné vlastnosti. Schopnost částečně nahrazovat bavlnu je téměř pominuta a je na ní hlavně pohlíženo jako na alternativní krmnou plodinu nebo energetickou plodinu.\n\nPravidelnou produkcí velkého množství biomasy, obnovitelného zdroje energie, se řadí mezi perspektivní plodiny. Pro výrobu krmiva (lze dobře silážovat) nebo bioplynu je možno její porost sklízet dvakrát za vegetační období s výtěžnosti okolo 100 tun zelené hmoty ve dvou sečích. Jako energetická rostlina se pro spalování sklízí až po ukončení vegetačního období, její výhřevnost se udává v rozsahu 15 až 18 MJ/kg (téměř totožná s dřevem topolu, smrku nebo borovice) a roční energetický výnos při spalování se pohybuje okolo 220 až 360 GJ/ha. Důležitou vlastností je i její vytrvalost, dokáže růst na jednom stanovišti 20 až 25 let.\n\n\n \n"}
{"id": "1142112", "url": "https://cs.wikipedia.org/wiki?curid=1142112", "title": "Rennata", "text": "Rennata\n\nRenata Kralevska (makedonsky \"Рената Кралевска\", * 6. března 1990, Skopje, SR Makedonie), známá jako Rennata, je severomakedonská zpěvačka.\n\nRennata se narodila 6. března 1990 v hlavním městě Socialistické republiky Makedonie, Skopje. Poprvé se na hudební scéně objevila v roce 1997 již ve svých 7 letech, a to v populární show \"1+2\", kde zazpívala slavnou píseň z Daniela Martinoviće „Neka mi ne svane“. Ve stejném roce se ukázala v show \"Sitel Bambini\" se svou vlastní písní „Rođendanska želja“.\n\nV roce 1998 se v osmi letech zúčastnila jako nejmladší zpěvačka slavného festivalu původní makedonské hudby „Tetovski filigrani“ se svým hitem „Ne go barajte“. Z festivalu si odnesla dvě ceny, jednu pro nejmladší účastnici a druhou za nejlepší interpretaci.\n\nPo několika letech se v roce 2003 vrátila na hudební scénu se svou novou písní „Сакам да сум“, která byla složena pro účast v severomakedonském národním kole pro \"Junior Eurovision Song Contest\". Později v letech 2005 a 2006 reprezentovala svou střední školu Vasila Antevského Drena na francouzském festivalu se skladami „Comme toi“ Ishtar Alabiny a „Aimer jusque l’impossible“ Tina Areny.\n\nV roce 2009 se objevila na pódiu nejuznávanějšího festivalu v Makedonii, Makfestu s písní „Ne go barajte (Не го барајте), kterou produkoval Jovan Jovanov a otextoval Elvir Mekik. Píseň se stala hitem a lze ji často slyšet v několika rozhlasových stanicích v Makedonii.\n\nV roce 2010 vydala píseň „Заводлив глас“. Ve stejném roce začala spolupracovat se společností \"Sky Eye Entertainment\" a brzy prorazila nejen ve své rodné Makedonii, ale i na širším hudebním trhu. První píseň v nové produkci nesla jméno „I can take you here“. V roce 2012 vydal píseň „Time, time“, která zaznamenala velký úspěch stejně jako singl „Please Stay“ z roku 2013. Se svým producentem/skladatelem Zoranem Aleksićem (Aleksick) pracuje na svém debutovém albu.\n\n"}
{"id": "1142113", "url": "https://cs.wikipedia.org/wiki?curid=1142113", "title": "Projev na Gazimestanu", "text": "Projev na Gazimestanu\n\nProjev na Gazimestanu v blízkosti kosovské metropole Prištiny se uskutečnil dne 28. června 1989. Řečníkem byl Slobodan Milošević. Projev se stal vyvrcholením oslav 600. výročí Bitvy na Kosově poli. Shromáždění je považováno za vyvrcholení masivních lidových akcí protibyrokratické revoluce, které hýbaly srbskou společností již od roku 1987.\n\nOslavy se konaly bezprostředně poté, co byla představitelé srbské republiky omezili faktickou míru samosprávy Autonomní oblasti Kosovo. Na Gazimestanu se projevu předsedy předsednictva SR Srbsko účastnilo podle jugoslávských zdrojů mezi jedním až dvěma miliony lidí; podle agentury Reuters to bylo nicméně pouhých 300 000. \n\nOslav se účastnilo předsednictvo SFRJ s jeho předsedou, Janezem Drnovšekem. Nesešlo se ale celé. Svojí účast na oslavách odřekl Stipe Šuvar, chorvatský člen předsednictva. Dále byl přítomen i Milan Pančevski, předseda předsednictva ÚV SKJ a předseda svazové vlády, Ante Marković. Na místě byli rovněž i nejvyšší činovníci Srbské pravoslavné církve.\n\nZe zahraničních hostů byli projevu přítomni téměř všichni velvyslanci se zemí NATO a Evropských společenství, kteří měli svá zastoupení v SFRJ. Svojí účast odřekli zástupci USA a Turecka. \n\nZe všech přítomných řečníků měl nejdelší projev právě srbský předák Slobodan Milošević. Jeho řeč trvala přes 30 minut. Předseda předsednictva Socialistické republiky Srbsko připomněl bitvu, která se na Gazimestanu odehrála na vidovdan (28. června) 1389. \n\nZa důvod (v srbské národní paměti prohrané) bitvy uvedl především nejednotu Srbů. Tu postavil do ostrého kontrastu s Jugoslávií konce 80. let. Připomněl rovněž skutečnost, že se Srbsku podařilo vrátit svojí identitu Srbsku. Tuto skutečnost lze vnímat jako připomenutí historických událostí z počátku 20. století, kdy se stalo Kosovo součástí Srbska ₋ ale také i jako vývoj konce 80. let, kdy byla omezena autonomie Kosova.\n\nZa základní předpoklad fungování SFRJ jako země v rozvinuté části světa byly uvedeny rovnoprávné vztahy mezi jednotlivými republikami SFRJ. \n\nPřipomněl, že z nové jednoty srbského národa může těžit i celá Jugoslávie. Multietnické složení srbské republiky bylo označeno jako jeho přednost a jako projev trendu známého z rozvinutých zemí světa, kde se stále častěji promíchává obyvatelstvo různých národů.\n\nMilošević rovněž uvedl, že i nyní stojí národ před mnohými bitvami, které se nebojují se zbraněmi, byť to nelze do budoucna vyloučit. Za souboje budoucnosti označil boj za lepší ekonomickou, kulturní i politickou prosperitu v zemi. Pro to je nezbytný příklad \"kosovského hrdinství\", na které má Srbsko navázat.\n\nV závěru svého projevu zmínil, že Srbsko stálo vždy na hranici Evropy, bylo její součástí a po staletí bránilo evropskou kulturu od cizích nájezdů. \n\nV samotné Jugoslávii byla reakce na Miloševićův projev značně nejednotná. Zatímco Srbové a Černohorci jej přijali s nadšením, a to jak v Srbsku a Černé Hoře, tak i například v Chorvatsku, nebo Bosně a Hercegovině byla nesrbská část politické reprezentace i veřejnosti značně znepokojena. V Záhřebu považovali Miloševićovu řeč za volání do zbraně. Slovinská televize reagovala značně zmatenou televizní reportáží, ve které označila srbské požadavky v Jugoslávii za stále hůře splnitelné a vnímání jednoty v zemi ze srbského pohledu za slepou vojenskou poslušnost. \n\nJakoukoliv interpretaci předzvěsti válečných plánů ale odmítl například Borisav Jović. Média v Srbsku a Černé Hoře naopak informovala o projevu velmi detailně. Hned druhého dne celý obsah půlhodinové řeči přetiskl deník Politika ve zvláštním vydání.\n\nZápadní novináři, kteří byli na akci přítomni, si povšimli značně nadšeného davu tisíců lidí, který bouřlivě reagoval na jednotlivé části projevu. Všimli si rovněž ale i nervozity ve tvářích slovinských a chorvatských zástupců, kteří celou akci pozorovali. Janez Drnovšek nakonec uvedl, že díky Miloševićovi byla nálada v davu přímo euforická. \n\nZápadní historiografie označuje projev Slobodana Miloševiće, především následující pasáž, za manifestaci šovinismu:\n\nProjev Slobodana Miloševiće na Kosově poli toho dne byl označen za ukázku velkosrbství a předzvěst následujícího konfliktu. Podobně jej okomentoval i kosovskoalbánský politik, Ibrahim Rugova, či Azem Vllasi\n\nBěhem soudního procesu se Slobodanem Miloševićem byla právě tato věta použita jako důkaz, že Milošević měl již v té době válečné plány pro násilné obsazení ostatních republik SFRJ.\n\nMilošević ve svém projevu nicméně zmínil několik klíčových prvků, které se staly součástí ideje srbského nacionalismu. Poprvé také použil přirovnání, že Kosovo je srdce Srbska. Několikrát zmínil příklady srbského hrdinství a odvahy, historické role Srbů jako osvoboditelů. I tyto koncept se později staly součástí klíčových motivů srbských nacionalistů.\n"}
{"id": "1142116", "url": "https://cs.wikipedia.org/wiki?curid=1142116", "title": "Edward de Vere, 17. hrabě z Oxfordu", "text": "Edward de Vere, 17. hrabě z Oxfordu\n\nEdward de Vere, 17. hrabě z Oxfordu (12. dubna 1550 zámek Hedingham, Essex, Anglie – 24.  června 1604 Hackney, Anglie), byl příslušník anglické vysoké šlechty (\"Earl\") v době panování královny Alžběty I. V letech 1562 až 1603 byl dědičným nejvyšším komořím (\"Lord Great Chamberlain\") na královnině dvoře. Podle rozšířených spekulací je považován za skutečného autora většiny divadelních her a všech sonetů připisovaných Williamu Shakespearovi.\n\nEdward de Vere se narodil v roce 1550 jako syn a dědic Johna de Vere, 16. hraběte z Oxfordu. Od narození až do roku 1562, kdy zdědil po otci hraběcí titul, se nazýval vikomt (\"Viscount\") Bulbeck. Jako bohatému aristokratovi z rodu, jehož historie sahala až k ovládnutí Anglie Normany, byl Oxford vzděláván v jízdě na koni, lovectví, vojenském umění či hudbě a tanci. Jeho soukromí učitelé, mezi nimi věhlasný učenec Arthur Golding, jej vyučovali jednak jazykům, především latině, starořečtině a francouzštině, tak mnoha dalším předmětům. Později získal diplom s nižší hodností v humanitních vědách na Cambridgeské univerzitě a vyšší hodnost ve stejném oboru na Univerzitě v Oxfordu. Poté rok studoval právo v Gray's Inn, jedné z vyhlášených právnických fakult v Londýně.\n\nV jeho 12 letech mu zemřel otec a Edward se stal královským chráněncem. Jako poručník mu byl přidělen William Cecil, státník, lord strážce pokladu Anglie a dlouholetý člen tajné rady královny Alžběty. Když Edward dospíval, byl představen královně a dvoru. Ve věku 21 let se oženil s Anne Cecil, dcerou lorda Cecila, tehdy již povýšeného na barona z Burghley. Měl s ní pět dětí, avšak jen dvě dcery se dožily dospělosti. Nejstarší z nich, Elizabeth de Vere, narozená 2. července 1575, se v lednu 1594 (nebo 1595) provdala za Williama Stanleyho, 6. hraběte z Derby.\n\nV letech 1575-1576 se Oxford se svým doprovodem vydal na dlouhou cestu po Evropě. Povolení k cestě a také dopis, ve kterém byl doporučován vládcům navštěvovaných zemí, obdržel od královny v lednu 1575. Aby mohl tak nákladnou výpravu financovat, prodal svá panství v hrabstvích Cornwall, Staffordshire a Wiltshire za 6 000 liber. V únoru 1575 již byl ve Francii, kde byl v březnu téhož roku představen králi Jindřichovi III. z Valois a královně. Navštívil také kraje v Německu a především Itálii. Jeho pobyt v Itálii trval celý jeden rok. Edward de Vere během něj pobýval mj. ve Veroně a v Benátkách. Itálii opustil až v březnu 1576. \n\nPo svém dobrodružně probíhajícím návratu do Anglie, při kterém byl na moři přepaden a okraden piráty, odmítl Oxford opět žít se svou manželkou Anne Cecil. Podezříval ji z nevěry a nechtěl uvěřit, že Elizabeth de Vere je jeho dcera. Vyplývá to z dokumentů, které zanechal jeho tchán William Cecil, pozdější lord Burghley. Z nich se lze dozvědět, že Oxford zahrnul celou Cecilovu rodinu trpkými výčitkami. Po pěti letech, o vánocích 1581, se však se svou manželkou smířil.\n\nOxford zemřel v roce 1604 během morové epidemie v Hackney blízko tehdejší obce Stratford Langthorne, dnes Stratford, součást londýnského předměstí London Borough of Newham.\n\nEdward de Vere postupně přišel o podstatnou část svého původně velkého majetku. V roce 1586 mu proto královna Alžběta I. přidělila doživotní důchod ve výši 1000 liber ročně, což byla tehdy značná suma, rovnající se zhruba dnešním 100 000 US-dolarům. Je to přinejmenším pozoruhodné, neboť Alžběta byla jinak notoricky skoupá. Penzi mu skutečně vyplácela až do své smrti v roce 1603 a její následovník král Jakub I. Stuart v těchto platbách až do Oxfordovy vlastní smrti v roce 1604 pokračoval. Je také pozoruhodné, že za vyplácený důchod nebyly Edwardovi de Vere určeny žádné povinnosti, ba ani nebyly uvedeny nějaké minulé zásluhy, které by byly důvodem tohoto rozhodnutí. Je ovšem možné, že za přidělenou penzi musel královně Alžbětě slíbit, že bude ve svých dílech zpracovávat dějiny Anglie a jejích panovníků. V roce 1662 napsal Dr. John Ward, nový farář ve Stratfordu nad Avonou, do svého deníku, že se dozvěděl následující informaci: „Pan Shakspeare (sic!) dodával na divadelní jeviště dvě hry ročně a obdržel za to tak vysoký roční důchod, že mohl každým rokem utrácet 1000 liber.“\n\nLze vyjmenovat celou řadu důvodů pro to, že někteří badatelé určují Edwarda de Vere za skutečného autora většiny divadelních her a všech sonetů připisovaných Williamu Shakespearovi. Ve svých mladých letech byl hrabě Oxford v okruhu svých vzdělaných současníků znám tím, že napsal osm básní. Osm raných Oxfordových básní bylo dokonce publikováno pod jeho vlastním jménem ve sbírce \"The Paradise of Dainty Devises\" (1576). Německý badatel Kurt Kreiler přičítá Oxfordovi další raná díla, uveřejněná pod souhrnným názvem \"Adventures of Master F. I.\" (Dobrodružství pana F. I.). Zkratka F. I. znamenala \"Fortunatus Infoelix\" (Šťastný nebohý), a toto označení lze považovat za Oxfordův tehdejší pseudonym.\n\nEdward de Vere byl znám svým literárním a divadelním mecenášstvím. V letech 1564–1599 mu byla věnována vydání 33 knih, zejména děl Arthura Goldinga, Johna Lylyho, Roberta Greena a Anthonyho Mundaye. Oxford byl prvním nájemcem divadla \"U černých bratří\" (\"Blackfriars Theatre\") v polovině 80. let 16. století. Po určitou dobu také pořádal nejrůznější zábavy pro královnu Alžbětu I. a její dvůr.\n\nV alžbětinské době panoval názor, že pro šlechtice není vhodné či důstojné psát poezii či divadelní hry. Rozhodně však neměli svá díla uveřejňovat nebo uvádět na divadelních scénách pod svým pravým jménem. Zejména vysoce postaveným šlechticům to bylo zapovězeno, a to skrze společenský tlak (tzv. \"stigma of print\"), ale především ústními zákazy panovníka. Badatelé proto došli k závěru, že hraběti z Oxfordu bylo těmito okolnostmi znemožněno získat velkou literární slávu (\"... he was deeply compromised in name and fame\"), která místo něj nezaslouženě připadla jinému muži. \n\nOd roku 1586, kdy obdržel od královny Alžběty pravidelný roční důchod ve výši 1000 liber, se Oxford stáhl z přítomnosti u dvora. Je možné, že posledních osmnáct let svého života strávil psaním a revidováním divadelních her a sonetů, které tak proslavily autora zvaného William Shakespeare. Mnohé z tragédií se zabývaly tématy z anglických dějin, k čemuž musel autor mít dokonalé dějinné znalosti. Přitom lze najít mnoho míst v těchto hrách, kde se projevuje určité zkreslení historických skutečností směrem k pozitivnímu vylíčení předků rodu Tudorovců, ze kterého pocházela královna Alžběta I. \nOxford pobýval dlouhá léta u královnina dvora, takže znal velmi dobře dvorské poměry. Některé z divadelních her připisovaných Shakespearovi pojednávaly o poměrech u fiktivních královských či vévodských dvorů, avšak postavy v těchto hrách mohly být považovány za skutečné osoby u dvora královny Alžběty I. Mnozí dnešní badatelé, dokonce i zastánci tzv. stratfordiánské teorie, jmenují v této souvislosti postavu Polonia ve slavné hře \"Hamlet\", ve které vidí Oxfordova tchána barona Burghleyho, k němuž měl Edward de Vere postupem doby velmi komplikovaný vztah. I další osobnosti se mohly cítit dotčeny narážkami obsaženými v Shakespearových divadelních hrách, takže podle tehdejších norem a zvyků mohlo dojít k soudním žalobám nebo i soubojům. Tomu bylo nutno zamezit, což mohlo také být důvodem utajení Oxfordova autorství her.\n\nV roce 1609, tedy pět let po Oxfordově smrti, byly zcela neočekávaně poprvé vydány Shakespearovy sonety. Původcem tohoto vydání byl nakladatel Thomas Thorpe, který také napsal krátkou předmluvu. Mnohé, avšak ne všechny, ze 156 básnicky dokonalých sonetů jsou považovány za milostné básně, přičemž panuje domněnka, že některé z nich jsou určeny mladému muži. To je vykládáno tak, že autor sonetů měl sklon k homosexualitě či bisexualitě, avšak pro tuto domněnku chybí jakékoliv důkazy. U některých sonetů mohla být vzhledem ke struktuře anglického jazyka adresátkou žena, jiné z nich mohly být určeny muži, který byl autorovým příbuzným nebo s ním byl spřátelen. \n\nJiné sonety jsou zjevně určeny milované ženě. Hrabě Oxford měl po určitou dobu trvání svého prvního manželství, a to i po svém smíření s Anne Cecil, milenku jménem Anne Vavasour, dvorní dámu královny Alžběty I. Anne Vavasour mohla být adresátkou sonetů připisovaných Shakespearovi. Když dne 21. března 1581 Anne porodila Oxfordova nemanželského syna (tehdy byl jediným synem), známého později jako sir Edward Vere, dozvěděl se o okolnostech jeho narození již dva dny poté Francis Walsingham, jeden z nejvlivnějších královniných rádců a zakladatel její tajné služby. Jak Oxford, tak Anne Vavasour a dokonce i její novorozeně byli zatčeni a uvězněni v Toweru. Po intervenci ze strany lorda Burghleyho však byli všichni po nějaké době propuštěni na svobodu, Oxford dne 8. června 1581.\n\nOxfordův milostný poměr s Anne Vavasour trval ještě nějakou dobu po jeho smíření s manželkou. V březnu 1582 se z tohoto důvodu udál v ulicích Londýna souboj mezi Edwardem de Vere a strýcem Anny Thomasem Knyvetem a také bitka mezi jejich služebníky. Oxford byl při souboji zraněn a jeden z jeho sluhů byl zabit. Není zcela jasné, zda byl sir Knyvet při souboji rovněž zraněn či nikoliv. Později se Anne Vavasour provdala za jiného muže. \n\nPo smrti své první manželky Anne Cecil, která zemřela dne 5. června 1588 ve věku 31 let, se Edward de Vere koncem roku 1591 oženil podruhé. Jeho druhá žena Elizabeth Trentham (sama velmi zámožná, ač původem z nižší šlechty), jej o mnoho let přežila. Z tohoto manželství vzešel jen jeden syn, který dostal v jeho rodě nezvyklé křestní jméno Henry (Henry de Vere, 18. hrabě z Oxfordu). K tomu se váže spekulace, že Edward de Vere nebyl jeho pravým otcem.\n\nPodle tzv. oxfordiánské teorie (\"Oxfordian theory\"), která je nejpopulárnější alternativní teorií při sporu o Shakespearovo autorství, byla snaha příbuzných Edwarda de Vere o zastření identity pravého autora Shakespearova kánonu, důvodem k tomu, že setrvali na již dlouho praktikovaném připsání autorství muži jménem William Shakespeare. V roce 1623, tedy zhruba sedm let po smrti Shakespeara (1616), se rozhodli uveřejnit všechny jim známé (a pouze v opisech zachované) Shakespearovy divadelní hry. Tak vzniklo tzv. první foliové vydání (\"First Folio\") tohoto epochálního díla. Úvodní báseň k němu napsal Ben Jonson, který v ní pouze naznačil, že autor celého díla pocházel ze Stratfordu (labuť ze Stratfordu, \"Swan of Stratford\"). Jonson také zařídil, aby poblíž Shakespearova hrobu byl postaven pomník s nápisem obsahujícím slova chvály pro něj. Je známo, že se nedochoval naprosto žádný rukopis Williama Shakespeara, pouze jeho šest neumělých a nadto rozdílných podpisů. Vzhledem k tomu, že skutečná totožnost autora díla, které bylo uveřejňováno pod jménem William Shakespeare, byla i vždy poté pečlivě utajována, pár náznaků stačilo k upevnění možného klamu. Než William Rowe sepsal v roce 1709 první Shakespearův životopis, byli ti, kdož znali pravdu, dávno mrtví a mýtus Shakespearova autorství již žil svým vlastním životem.\n\nPrvním, kdo vyčerpávajícím způsobem předložil otázku Oxfordova autorství, byl Angličan John Thomas Looney (1870-1944). Identifikoval v Shakespearových dílech – zvláště v \"Hamletovi\" – osobnostní charakteristiky, které autora vykreslují jako excentrického aristokratického básníka, příznivce dramatu a sportovních zábav, s klasickým vzděláním, který cestoval do Itálie. Looney rozpoznal četné podobnosti mezi Oxfordovou a Shakespearovou poezií v užívání motivů a předloh, frázování a rétorických prostředků, což jej vedlo k uznání Oxforda jako autora Shakespearova kánonu. Od té chvíle, co byla v roce 1920 vydána Looneyho kniha \"\"Shakespeare\" Identified in Edward De Vere, the Seventeenth Earl of Oxford\" (Shakespeare identifikován jako Edward de Vere, sedmnáctý hrabě z Oxfordu), stal se hrabě z Oxfordu rychle nejpopulárnějším alternativním kandidátem na autorství Shakespearova kánonu a nahradil v této roli Francise Bacona.\n\nV roce 1922 založili Looney a Greenwood mezinárodní organizaci \"Shakespeare Fellowship\", která začala podporovat diskusi o autorství, později ale své zaměření změnila na šíření oxfordiánské teorie. Existuje ještě několik dalších oxfordiánských společností, mj. \"Shakespeare Oxford Society\" v USA a \"De Vere Society\" ve Spojeném království.\n\n\n\n"}
{"id": "1142118", "url": "https://cs.wikipedia.org/wiki?curid=1142118", "title": "Georg Pscheiden", "text": "Georg Pscheiden\n\nGeorg Pscheiden (1843 Wersdorf – 2. června 1890 Paldau) byl rakouský římskokatolický duchovní a politik německé národnosti, v 2. polovině 19. století poslanec Říšské rady ze Štýrska.\n\nPůsobil jako farář v Paldau. Zasedal jako poslanec Štýrského zemského sněmu..\n\nPůsobil i jako poslanec Říšské rady (celostátního parlamentu Předlitavska), kam usedl doplňovacích volbách roku 1887 za kurii venkovských obcí ve Štýrsku, obvod Feldbach, Radkersburg atd. Slib složil 1. února 1887. V parlamentu setrval do své smrti roku 1890. Ve volebním období 1885–1891 se uvádí jako Dr. Georg Pscheiden, farář, bytem Paldau.\n\nNa Říšské radě se připojil k Liechtensteinovu klubu, který byl konzervativně a katolicky orientovaný.\n\nZemřel v červnu 1890.\n"}
{"id": "1142119", "url": "https://cs.wikipedia.org/wiki?curid=1142119", "title": "Andrea Kuklová", "text": "Andrea Kuklová\n\nAndrea Kuklová roz. Chupíková (* 16. července 1971 Poprad) je bývalá československá hráčka basketbalu. Je vysoká 181 cm.\n\nV basketbalovém reprezentačním družstvu Československa v letech 1989 až 1992 hrála celkem 61 utkání a má podíl na dosažených sportovních výsledcích. Zúčastnila se Olympijských her 1992 (Barcelona, Španělsko) - 6. místo, kvalifikace na Olympijské hry 1992 (Vigo, Španělsko) - postup na OH 1992, Mistrovství světa 1990 Kuala Lumpur, Malajzie - 4. místo. S družstvem Československa na Mistrovství Evropy kadetek v roce 1987 (Polsko) a na ME v basketbale hráček do 18 let v roce 1988 (Bulharsko) získala stříbrné medaile za druhá místa. Na Mistrovství světa v basketbalu hráček do 19 let 1989 (Španělsko) skončila na 4. místě.\n\nZa reprezentační družstvo Slovensko hrála na Mistrovství světa 1994 (Sydney, Austrálie) - 5. místo a na čtyř Mistrovství Evropy 1993 (Perugia, Itálie) - 3. místo, 1995 (Brno) - 4. místo, 1997 (Budapešť, Maďarsko) - 2. místo a 2001 (Francie) - 8. místo. V Evropských pohárech klubů hrála Ronchetti Cup ročník 1991/92 za VSS Košice (1992 čtvrtfinálová skupina). Hrála v letech 1992-1994 v Německu (TSV Weilheim, LOTUS Mnichov), 1994-1998 ve Francii (Aix-En Provence, TGB Tarbes) a v letech 1998 a 1999 ve WNBA v USA za Phoenix Mercury, v roce 1998 hrála ve finále soutěže.\n\nV československé basketbalové lize žen hrála celkem 4 sezóny (1988-1992) za družstvo Jednota Košice, s nímž získala titul vicemistra (1992), třetí místo (1991) a dvě čtvrtá místa (1989, 1990). V sezóně 1991/92 byla vybrána do nejlepší pětice hráček československé ligy. Je na 74. místě v dlouhodobé tabulce střelkyň československé basketbalové ligy žen za období 1963-1993 s počtem 1883 bodů. Byla na 2. místě ankety o najlepší basketbalistku Slovenska za rok 1991. V letech 1995 a 1998 byla nejlepší basketbalistkou Slovenska a v roce 1995 byla vyhlášena za druhou nejlepší basketbalistku Evropy. V roce 2000 Slovenskou basketbalovou asociací byla vyhlášena na 3. místě ankety o nejlepší hráčku basketbalu Slovenska 20. století. V sezónách 1998/99 hrála za Delta Management Košice a 1999/2000 za SCP Ružomberok, se kterým záskala titul vítěze Euroligy žen 2000. .\n\n\n\n\n\n\nčesky\n{en}\n"}
{"id": "1142121", "url": "https://cs.wikipedia.org/wiki?curid=1142121", "title": "Thomas Stadlober", "text": "Thomas Stadlober\n\nThomas Stadlober (20. prosince 1834 Rattenberg – 27. září 1896 Rattenberg) byl rakouský politik německé národnosti, v 2. polovině 19. století poslanec Říšské rady ze Štýrska.\n\nPůsobil jako statkář v Rattenbergu. Jeho otec byl zemědělcem (zemřel roku 1868). V roce 1856 převzal Thomas správu rodinného hospodářství. Byl veřejně a politicky aktivní. Zasedal v místní školní radě, pak v okresní oceňovací komisi. Po delší dobu zasedal v obecní radě a v okresním výboru.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1885 za kurii venkovských obcí ve Štýrsku, obvod Judenburg atd. Ve volebním období 1885–1891 se uvádí jako Thomas Stadlober, majitel hospodářství, bytem Rattenberg.\n\nNa Říšské radě se po volbách v roce 1885 uvádí jako člen klubu Sjednocené levice, do kterého se spojilo několik ústavověrných proudů. V roce 1890 se uvádí jako poslanec klubu Deutschnationale Vereinigung.\n"}
{"id": "1142127", "url": "https://cs.wikipedia.org/wiki?curid=1142127", "title": "Mihael Vošnjak", "text": "Mihael Vošnjak\n\nMihael Vošnjak (18. září 1837 Šoštanj – 2. července 1920 Glion, Švýcarsko) byl rakouský železniční úředník, národohospodář a politik slovinské národnosti, v 2. polovině 19. století poslanec Říšské rady ze Štýrska.\n\nZákladní školu vychodil v rodné Šoštanj a Celje, pak v letech 1848–1850 navštěvoval reálnou školu v Celje a v letech 1850–1852 ve Štýrském Hradci. Následně v období let 1852–1856 studoval na technice ve Štýrském Hradci a vysokou školu dokončil na technické škole ve Vídni. Už jako student se zajímal o národohospodářské otázky. V letech 1857–1858 vykonával funkci inženýra na stavbě železniční tratě Logatec–Postojna, od roku 1858 byl zaměstnán na železniční stanici v tyrolském Wörglu, později v Aurisině u Terstu a v Zidani Mostu. Roku 1866 se stal přednostou stanice Pragersko. Od roku 1867 pracoval na ředitelství jižní dráhy ve Vídni a roku 1868 nastoupil do funkce přednosty stanice Mürzzuschlag, v letech 1868–1870 v Záhřebu. Roku 1870 přešel na inspektorát jižní dráhy do Štýrského Hradce, kde setrval až do predčasného odchodu do penze v roce 1879 (kvůli špatnému zdravotnímu stavu).\n\nRoku 1880 se přestěhoval do Celje. Pod vlivem bratra Josipa Vošnjaka se začal politicky a veřejně angažovat. Podporoval družstevní hnutí. Patřil mezi liberálně orientované mladoslovince. V roce 1881 se stal prezidentem ovocnářské organizace v Celje, jejíž aktivity se rozšířily do celého jižního Štýrska. V roce 1881 se spolupodílel na vzniku úvěrové banky v Celje, která byla koncipována jako nástroj slovinského hospodářského rozvoje. Pomáhal zakládat i další finanční ústavy. Podporoval zřízení slovinských tříd na gymnáziu v Celje a výstavbu železniční trati z Celje na Dravograd.\n\nOd roku 1884 do roku 1897 byl poslancem Štýrského zemského sněmu. Působil i jako poslanec Říšské rady (celostátního parlamentu Předlitavska), kam usedl ve volbách roku 1885 za kurii venkovských obcí ve Štýrsku, obvod Celje, Brežice atd. Mandát obhájil ve volbách roku 1891. Ve volebním období 1885–1891 se uvádí jako Michael Vošnjak, inženýr a majitel domu, bytem Celje.\n\nNa Říšské radě se po volbách v roce 1885 uvádí jako člen konzervativního a federalistického Hohenwartova klubu. V této poslanecké frakci zasedal i po volbách roku 1891.\n\nV roce 1910 se vzdal veřejných funkcí a přestěhoval se do Gorice, kde žil se synem Bogumilem Vošnjakem. Od roku 1915 žil ve Švýcarsku. Se synem Bogumilem se podíleli na finanční podpoře jihoslovanskému exilu.\n"}
{"id": "1142129", "url": "https://cs.wikipedia.org/wiki?curid=1142129", "title": "Filmografie Matta Damona", "text": "Filmografie Matta Damona\n\nToto je filmografie Matta Damona.\n"}
{"id": "1142130", "url": "https://cs.wikipedia.org/wiki?curid=1142130", "title": "Bystrá (přítok Oharky)", "text": "Bystrá (přítok Oharky)\n\nBystrá je potok, tekoucí na svazích Ještědského hřbetu a v Podještědí v Libereckém kraji a tvořící pravostranný přítok potoka Oharky.\n\nPramení na svazích Ještědského hřbetu, přesněji řečeno Rašovského hřbetu), v těsné blízkosti horské vsi Rašovky. Stékají se zde postupně čtyři drobnější vodní toky, z nichž jeden pramení nad ulicí Na Rašovce, dva těsně pod ní a poslední kousek pod místní částí zvanou Na Vejhledí (v mapách někdy Na Výhledí). Potok dále protéká osadou Bystrá, které dal jméno, a posléze západně od vsi Bohdánkov (mezi vlastní vsí a bohdánkovským hospodářským dvorem). Pod Bohdánkovem vtéká do niv, označovaných pomístními jmény Podchlumí a Na Kamencích, a pod vrškem Chlum (cca 405 m n. m.) přijímá první větší přítok - bezejmenný potok tekoucí od Luhova a Vlčetína. Následně teče na severovýchodním úpatí masivu již zmíněného Chlumu a Chloumku (384 m n. m.), protéká Petrašovicemi a pod nimi se stéká se Žďáreckým potokem a v nadmořské výšce cca 340 m n. m. zprava vlévá do potoka Oharky.\n"}
{"id": "1142131", "url": "https://cs.wikipedia.org/wiki?curid=1142131", "title": "Boris Klimek", "text": "Boris Klimek\n\nBoris Klimek (* 1984 v Martině, Turiec) je slovenský a český produktový designér.\n\nOd roku 2000 až 2004 navštěvoval „Školu úžitkového výtvarníctva Josefa Vydry“ (ŠUV) v Bratislavě. V letech 2004 až 2010 studoval ve zlínských ateliérech Vysoké školy uměleckoprůmyslové (VŠUP) v Praze. Jako student absolvoval také několik stáží, například na Sheffield Hallam University v Sheffieldu ve Velké Británii, na Vysoké škole výtvarných umění v Bratislavě nebo v pražském Ateliéru produktového designu \"Olgoj Chorchoj\" vedeného na Libeňském ostrově Michalem Froňkem a Janem Němečkem.\n\nZa svou práci získal řadu ocenění. V současné době tvoří v Praze, kde se zaměřuje na produktový a interiérový design. Ve svém díle usiluje o hledání konceptuálních přesahů, her a příběhů. Jeho produkty jsou jak funkční, tak velmi poetické, hravé a schopné podnítit emoce i představivost.\n\nJeho projekty byly publikovány po celém světě v časopisech, jako je \"Elle decor\", \"Elle decoration\", \"Design & Home\", \"Design Magazin\", \"ICE Magazine\", \"Domov\", \"Cosmopolitan\", \"Designum\", \"Atrium\", \"Exteriér-Interiér\", \"H.O.M.i.E.\", \"Workshop\" a \"Rezidence\".\n\n\n"}
{"id": "1142132", "url": "https://cs.wikipedia.org/wiki?curid=1142132", "title": "Bystrá (Šimonovice)", "text": "Bystrá (Šimonovice)\n\nBystrá (německy \"\") je osada obce Šimonovice, asi 7 km jihozápadně od Jablonce nad Nisou. Leží v horském údolí potoku Bystrá na jižních svazích Rašovského hřebene v nadmořské výšce zhruba 415-460 m. Nejbližšími vesnicemi jsou Bohdánkov s hospodářským dvorem, Rašovka a osada Horní Vlčetín.\n\nOsada vznikla podobně jako okolní horské vsi (Rašovka, Šimonovice, Žďárek) poměrně pozdě - v 16. století, a to pravděpodobně českou vnitřní kolonizací. Od počátku náležela k dubskému panství.\n\nOd roku 1986 byla mj. společně s Šimonovicemi a Rašovkou připojena k městu Liberci. Odtrhla se až 1. září 1990, kdy se spolu s Minkovicemi a Rašovkou staly součástí opět samostatné obce Šimonovice.\n\n"}
