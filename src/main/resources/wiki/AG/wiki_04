{"id": "974094", "url": "https://cs.wikipedia.org/wiki?curid=974094", "title": "Jean de Meung", "text": "Jean de Meung\n\nJean de Meung (Jean de Meun, Jehan de Meun(g), Jean Clopinel, Jean Chopin) (cca 1240, Meung-sur-Loire, Francie – cca 1305, Paříž) je francouzský básník 13. století, známý hlavně jako autor druhé části díla Roman de la Rose.\n\nNarodil se jako Jean Clopinel. Tradice říká, že studoval na Pařížské univerzitě. Stejně jako jeho současník Ruteboeuf byl obráncem Viléma ze Saint-Amour a ostrým kritikem žebrání. Většinu života zřejmě strávil v Paříži na ulici Saint-Jacques, kde měl dům s věží, dvorem a zahradou. Dům mu byl přidělen jistým dominikánem Adamem d'Andelym, což bylo zaznamenáno v roce 1305. Jean de Meung zanechal písemnou zmínku, že ve svém mládí psal písně, které byly zpívány na veřejnosti a ve školách.\n\nJeho nejdůležitějším dílem bylo pokračování Roman de la Rose. Datum práce na něm bylo stanoveno na roky 1268 až 1285 díky referenci v zápise o popravě Manfreda a Corrardina králem Sicílie Karlem I. z Anjou. Se svými, více než 300, zachovanými rukopisy se \"Román o růží\" stal skutečným středověkým bestellerem.\n\nJean de Meung rozšířil dílo svého předchůdce o přibližně vlastních 19 000 veršů.\n\nV roce 1284 přeložil do francouzštiny traktát \"De Re Militari \" od římského autora Publius Flavius Vegetius Renatus pod názvem \"Kniha od Végècea o umění vojenském\". Jako první vytvořil také náboženskou verzi milostných dopisů Abélarda své milence Heloise. Tento rukopis ze 14. století obsahuje i poznámky Francesca Petrarky a nachází se v Národní knihovně v Paříži.\n\nPřeložil i \"De consolatione philosophiae\" od Boétia předtím, než napsal dopis králi Filipovi IV., ve kterém uvedl seznam svých předešlých prací. Zmínil v něm, že dvě z nich se ztratily: \"De spirituelle amitié\" (De Spirituals Amicitia) od Aelreda of Rievaulx (1166) a Livre des Merveilles d'Hirlande nebo \"De Mirabilibus Hiberniae\" od Giraldus Cambrensis (Gerald de Barri).\n\nJeho posledními básněmi jsou bezpochyby jeho \"Testament\" a \"Codicille\". Testament je napsán ve stance – quatrainech s jedním rýmem a obsahuje doporučení různým společenským třídám.\n"}
{"id": "974095", "url": "https://cs.wikipedia.org/wiki?curid=974095", "title": "Horná Súča", "text": "Horná Súča\n\nHorná Súča ( ) je obec na Slovensku v okrese Trenčín. V roce 2015 zde žilo 3 423 obyvatel.\nPrvní písemná zmínka o obci pochází z roku 1208. Nachází se 16 km od Trenčína. Katastr obce hraničí s Českou republikou.\n\nHorná Súča leží v pohoří Bílé Karpaty. Nejnižším bodem katastru je údolí říčky Sučanky, která je přítokem Váhu (290 m n. m.). Nejvyšším bodem je vrch Javorník s nadmořskou výškou 783 m n. m. Nižší vrchy jsou Čerešienky (758 m n. m.), Chabová (751 m n. m.), Košáre (700 m n. m.) a Fornáková (627 m n. m.).\n\nObec patří k jedné z největších vesnic na středním Pováží. Z minulosti si uchovává svůj rázovitý charakter. Složená je z centrální osady a z kopanic Bojková, Čerešenky, Dolná Závrská, Drhákovci, Dúbrava, Horná Závrská, Jurovci, Krásny Dub, Kuciakovci, Mičákovci, Mituchovci, Repákovci, Stehlíkovci, Štefánkovci, Štetinovci, Tarabus, Trnávka, Včelíny a Vlčí vrch.\n\nLesy jsou tvořeny převážně bukem, smrkem, dubem a modřínem opadavým. V okolí jsou bohaté naleziště orchidejovitých květů – zejména vstavače kukačky, kruštíku bahenního a prstnatce májového. Celá obec spadá do CHKO Biele Karpaty s 2 přírodními rezervacemi. V nalezišti Horná Závrská se na ploše 1,5 ha chrání bahenní flóra a fauna. V nalezišti Debšín se chrání na rozloze 9,61 ha vodou napojené svahy s bohatým výskytem přesličky obrovské. V přírodní památce Včelíny na rozloze 1,29 ha se chrání oligotrofní travnatá společenství. Poblíž obce se nachází pramen Michala Rešetky, z něhož vyvěrá přírodní hydrouhličitanová mineralizovaná voda.\n\nKrásný Dub je kopanice, která spadá pod samosprávu obce Horná Súča. Je složena ze dvou částí, které nejsou geograficky od sebe příliš vzdálené, ale komunikačně nejsou spojeny: Krásný Dub (nebo i U Krovinov) a U Cverenkov. Kopanice byla zasažena druhou světovou válkou, když nacisté vypálili sedm domů. Tuto událost připomíná památník.\n\nPopis znaku - podobizna sv. Jana Nepomuckého s 5 hvězdami kolem hlavy na červeném pozadí, nalevo obrácený stříbrný půlměsíc a napravo slunce.\n\nPrvní zmínka o obci je z roku 1208 v darovací listině pro nitranského biskupa a vzpomíná se pod názvem \"de Sucsy\". V roce 1244 daroval král Béla IV. území Súče Bohumíru s přesně udělenými hranicemi. První zmínka o rozdělení Súče je v listině z dne 11. června 1439, kde se vzpomíná Veľká (Dolná) a Pustá (Horná) Súča. Kolem roku 1700 se Horná Súča osamostatnila od Dolné a postupně se rozrůstala.\n\nŘímskokatolický kostel se nachází přímo v Horné Súče. Dal ho postavit hrabě Jan Illesházy roce 1771, kdy vznikla i farnost a byla založena první škola. Později (1909) k němu byly přistavěny boční lodě. Původně byl barokního charakteru. Klasicistní oltář pochází z 1. poloviny 19. století. Ze stropu na pravé straně presbytáře visí \"věčné světlo\" z roku 1786. V pravé boční lodi se nachází menší jednodušší oltář z 1. poloviny 19. století. Ve výklenku stojí \"socha Madony\" z 1. poloviny 20. st. a v druhé boční lodi je \"socha Božského srdce Ježíšova\". Pod chorusem visí \"Immaculate\" (Neposkvrněné početí) z roku 1826. Je to nejstarší obraz v kostele.\n\nZa kostelem se nachází památník padlých v 1. světové válce.\n\nNachází se v části Dúbrava a pochází z roku 1993.\nTato kaple je zasvěcena Růžencové Panně Marii.\n\nNachází se v blízkosti minerálního pramene Slatina.\nKrasín byl hradištěm v době bronzové, ve středověku na vrchu vybudovali pohraniční hrad, který hlídal přechod z Uherska na Moravu. Pravděpodobně ho dal vystavět Bogomir v době tatarského vpádu. Hrad byl zbořen roku 1550.\n\n\n"}
{"id": "974098", "url": "https://cs.wikipedia.org/wiki?curid=974098", "title": "Falkušovce", "text": "Falkušovce\n\nFalkušovce jsou obec na Slovensku. Nacházejí se v Košickém kraji, v okrese Michalovce. Obec má rozlohu 9,45 km² a leží v nadmořské výšce 103 m. V roce 2011 v obci žilo 687 obyvatel. První písemná zmínka o obci pochází z roku 1290.\n\nFalkušovce leží uprostřed Východoslovenské nížiny, na východním valu Ondavy. První zpráva o vsi je v nedatované listině Jágerské kapituly z 13. století , v níž oznamuje králi Ondřejovi III., že pozvala šlechtice Mikuláše v jeho vesnici Falkušovce na řešení sporu s jiným šlechticem. V písemnostech se vyskytuje pod názvem Folkus, Falkos. V obci se nachází řeckokatolický chrám z roku 1780, pravoslavný chrám a židovský hřbitov.\n"}
{"id": "974099", "url": "https://cs.wikipedia.org/wiki?curid=974099", "title": "Desmond Morris", "text": "Desmond Morris\n\nDesmond John Morris (* 24. ledna 1928 Purton) je anglický zoolog, etolog, surrealistický malíř, jeden z nejvýznamnějších představitelů sociobiologie. \n\nCelosvětovou slávu získal roku 1967 knihou \"The Naked Ape\" (\"Nahá opice\"), kde zaútočil na klasický antropologický pohled na člověka a vyzval k tomu studovat člověka jako zvíře. Později proslul i televizními dokumentárními cykly pro BBC, z nichž nejznámějším a po celém světě vysílaným se stal cyklus \"The Human Animal\" z roku 1994. Od roku 1973 pracoval v týmu Nikolaase Tinbergena, nositele Nobelovy ceny. Proti tomu jeho dílo malířské a uměnovědné (např. kniha \"The Art of Ancient Cyprus\") není tak známé, byť velký ohlas vyvolaly jeho výstavy obrazů namalovaných šimpanzi, které doplnil obrázky, jež malovaly děti, aby ukázal podobnosti.\n\n\n\n\n"}
{"id": "974102", "url": "https://cs.wikipedia.org/wiki?curid=974102", "title": "Hnojné", "text": "Hnojné\n\nHnojné je obec na Slovensku. Nachází se v Košickém kraji, v okrese Michalovce. Obec má rozlohu 6,81 km² a leží v nadmořské výšce 108 m. V roce 2011 v obci žilo 234 obyvatel. První písemná zmínka o obci pochází z roku 1390.\n"}
{"id": "974103", "url": "https://cs.wikipedia.org/wiki?curid=974103", "title": "Ižkovce", "text": "Ižkovce\n\nIžkovce jsou obec na Slovensku. Nacházejí se v Košickém kraji, v okrese Michalovce. Obec má rozlohu 4,22 km² a leží v nadmořské výšce 100 m. V roce 2011 v obci žilo 108 obyvatel. První písemná zmínka o obci pochází z roku 1297.\n"}
{"id": "974105", "url": "https://cs.wikipedia.org/wiki?curid=974105", "title": "Ardabíl", "text": "Ardabíl\n\nArdabíl (persky اردبیل) je město na severozápadě Íránu, které je metropolí stejnojmenné provincie. Město leží na náhorní plošině pod horou Sabalan a vyznačuje se drsným klimatem. Má 560 000 obyvatel, převážně Azerů. Ve městě je pohřben šejch Safíuddín, jeden ze zakladatelů súfismu, na jehož učení navázali Safíovci. Jeho hrobka je památkou Světového dědictví UNESCO \n\nMěsto pochází ze zoroastriánských časů; původní podoba názvu \"Artavil\" odkazuje na posvátný spis Avesta. 23. března 893 bylo zničeno zemětřesením, které bývá řazeno k nejničivějším v dějinách (počet obětí se odhaduje na sto padesát tisíc). Ve městě byl vytvořen Ardabílský koberec ze 16. století, uložený v londýnském Victoria and Albert Museum.\n\nArdabíl má dvě vysoké školy (Mohagheghovu univerzitu a lékařskou univerzitu), vlastní televizní stanici, krytý bazar z 18. století, mešitu Mirza Ali Akbar a kostel arménské církve. Nejdůležitějším průmyslem je textilní.\n\n"}
{"id": "974106", "url": "https://cs.wikipedia.org/wiki?curid=974106", "title": "Jastrabie pri Michalovciach", "text": "Jastrabie pri Michalovciach\n\nJastrabie pri Michalovciach je obec na Slovensku. Nachází se v Košickém kraji, v okrese Michalovce. Obec má rozlohu 5,74 km² a leží v nadmořské výšce 104 m. V roce 2011 v obci žilo 294 obyvatel. První písemná zmínka o obci pochází z roku 1337.\n"}
{"id": "974110", "url": "https://cs.wikipedia.org/wiki?curid=974110", "title": "Jovsa", "text": "Jovsa\n\nJovsa je obec na Slovensku. Nachází se v Košickém kraji, v okrese Michalovce. Obec má rozlohu 18,44 km² a leží v nadmořské výšce 134 m. V roce 2011 v obci žilo 820 obyvatel. První písemná zmínka o obci pochází z roku 1418.\n"}
{"id": "974112", "url": "https://cs.wikipedia.org/wiki?curid=974112", "title": "Adriaan van Roomen", "text": "Adriaan van Roomen\n\nAdriaan van Roomen (lat. Adrianus Romanus; 29. září 1561 Leuven, Belgie – 4. května 1615 Mainz, Německo) byl vlámský matematik. Narodil se v Lovani, kde získal i titul profesora, později však hodně cestoval po Evropě. Zabýval se zejména algebrou, goniometrií, geometrií a desetinným rozvojem čísla π. Roomenovi se podařilo vypočítat číslo π na 16 desetinných míst.\n"}
{"id": "974115", "url": "https://cs.wikipedia.org/wiki?curid=974115", "title": "Kačanov", "text": "Kačanov\n\nKačanov je obec na Slovensku. Nachází se v Košickém kraji, v okrese Michalovce. Obec má rozlohu 5,78 km² a leží v nadmořské výšce 98 m. V roce 2011 v obci žilo 431 obyvatel. První písemná zmínka o obci pochází z roku 1304.\n"}
{"id": "974116", "url": "https://cs.wikipedia.org/wiki?curid=974116", "title": "Kaluža (okres Michalovce)", "text": "Kaluža (okres Michalovce)\n\nKaluža je obec na Slovensku. Nachází se v Košickém kraji, v okrese Michalovce. Obec má rozlohu 9,89 km² a leží v nadmořské výšce 120 m. V roce 2011 v obci žilo 359 obyvatel. První písemná zmínka o obci pochází z roku 1336.\n\nKaluža je podvihorlatská obec, která se nachází u Zemplínské Šíravy, druhé největší vodní nádrže na Slovensku. Obec je významným rekreačním centrem zejména zemplínského regionu. V obci je také řeckokatolický chrám z roku 1928.\n"}
{"id": "974117", "url": "https://cs.wikipedia.org/wiki?curid=974117", "title": "Lípa v Kamenné Horce", "text": "Lípa v Kamenné Horce\n\nLípa srdčitá v Kamenné Horce byl památný strom, který stál u domu č. p. 42.\n\nPři silném poryvu větru došlo k rozlomení koruny stromu a zůstalo stát pouze tozro tvořené 2,5 m vysokým pahýlem a větší větví. Proto bylo dne 11. října 1995 vydáno rozhodnutí o zrušení ochrany památného stromu. Později bylo torzo stromu poraženo.\n\n\n"}
{"id": "974118", "url": "https://cs.wikipedia.org/wiki?curid=974118", "title": "Gaspard Abeille", "text": "Gaspard Abeille\n\nGaspard Abeille (1648, Riez – 22. května 1718, Paříž) byl francouzský duchovní, spisovatel a dramatik.\n\nZ Provence odešel brzy do Paříže. Nastoupil jako tajemník u maršála Françoise-Henriho de Montmorency-Luxembourg. Po jeho smrti dočasně přešel do služeb generála Louise II.. Poté se stal generálním tajemníkem provincie Normandie a nakonec dostal od krále převorství \"Notre-Dame de la Mercy\" v Clermont-Ferrand. V roce 1704 byl jmenován na 19. křeslo Académie française. Část svých děl publikoval pod jménem herce Jeana Françoise de La Juvenon Tuillerie (1650–1688), aby zabránil kritice neslučitelnosti jeho církevní a literární činnosti.\n\n\n\n"}
{"id": "974120", "url": "https://cs.wikipedia.org/wiki?curid=974120", "title": "Kapušianske Kľačany", "text": "Kapušianske Kľačany\n\nKapušianske Kľačany jsou obec na Slovensku. Nacházejí se v Košickém kraji, v okrese Michalovce. Obec má rozlohu 20,28 km² a leží v nadmořské výšce 102 m. V roce 2011 v obci žilo 889 obyvatel. První písemná zmínka o obci pochází z roku 1315.\n"}
{"id": "974121", "url": "https://cs.wikipedia.org/wiki?curid=974121", "title": "Vysílač Kamenná Horka", "text": "Vysílač Kamenná Horka\n\nTelevizní vysílač Kamenná Horka se nachází nad obcí Kamenná Horka u Svitav. Uveden do provozu byl v roce 1989 a měří 96 m. Stojí ve výšce 630 m n. m.\n\nTelevizní vysílání probíhá na kanálech 32 (Multiplex 1), 39 (Multiplex 2), 60 (Multiplex 3). Dokrývač vysílá s horizontální polarizací výkonem 100 W. Signálem pokrývá svitavsko a okolí Moravské Třebové.\n\nOd srpna 2012 do listopadu 2015 vysílala z multiplexu 3 tohoto vysílače východočeská televize V1.\n\nPřehled televizních multiplexů vysílaných z Kamenné Horky:\nPřehled rozhlasových stanic vysílaných z Kamenné Horky:\nKromě televizních a rozhlasových vysílačů jsou zde umístěny i základnové stanice (BTS) mobilních operátorů T-Mobile, Vodafone a .\n\n"}
{"id": "974125", "url": "https://cs.wikipedia.org/wiki?curid=974125", "title": "Eduard Reichelt", "text": "Eduard Reichelt\n\nEduard Reichelt (18. března 1868 Žandov – 14. listopadu 1928 Rumburk) byl rakouský a český pedagog a politik německé národnosti, na počátku 20. století poslanec Českého zemského sněmu.\n\nProfesí byl od roku 1893 pedagogem. V letech 1896–1918 působil jako učitel na gymnáziu v Teplicích-Šanově (vyučoval zde latinu, řečtinu a němčinu, v Teplicích kromě toho učil na dívčím lyceu) a pak jako ředitel státního reálného gymnázia v Rumburku. Zasadil se o založení rumburské knihovny a pak ji vedl. Předsedal spolku středoškolských učitelů.\n\nNa počátku století se zapojil i do zemské politiky. Ve volbách v roce 1908 byl zvolen do Českého zemského sněmu v kurii městské (volební obvod Děčín, Podmokly, Č. Kamenice, Chřibská). Politicky se uvádí jako všeněmec. Patřil k Německé radikální straně, která vznikla odštěpením od všeněmců.\n\nPo roce 1908 se ovšem plénum sněmu kvůli obstrukcím již fakticky nescházelo. V roce 1910 se Reichelt angažoval v pokusu o česko-německé vyrovnání v Čechách a náležel mezi stoupence kompromisu. Společně s poslancem Josefem Malym hlasoval pro kompromisní verzi jazykového zákona, ale byl následně přehlasován svými německými poslaneckými kolegy. V důsledku toho 29. března 1911 rezignoval na poslanecký mandát. V doplňovacích volbách ho pak nahradil Hieronymus Siegel.\n\nPo několik let zastával funkci předsedy organizace Bund der Deutschen in Böhmen. Zemřel v listopadu 1928.\n"}
{"id": "974126", "url": "https://cs.wikipedia.org/wiki?curid=974126", "title": "Raven Klaasen", "text": "Raven Klaasen\n\nRaven Klaasen (* 16. října 1982 Kapské Město) je jihoafrický profesionální tenista, specializující se na čtyřhru. Ve své dosavadní kariéře vyhrál na okruhu ATP Tour šestnáct turnajů ve čtyřhře. Na challengerech ATP a okruhu Futures získal osm titulů ve dvouhře a dvacet osm ve čtyřhře.\n\nNa žebříčku ATP byl ve dvouhře nejvýše klasifikován v říjnu 2011 na 208. místě a ve čtyřhře pak v srpnu 2019 na 7. místě. Trénuje ho Stephan De Kock.\n\nNa nejvyšší grandslamové úrovni se nejdále probojoval do dvou finále mužské čtyřhry. Na Australian Open 2014 v něm po boku Američana Erica Butorace nestačili na polsko-švédskou dvojici Łukasz Kubot a Robert Lindstedt a ve Wimbledonu 2018 podlehl s Michaelem Venusem v pětisetové bitvě Miku Bryanovi a Jacku Sockovi. Rovněž na Turnaji mistrů 2016 a 2019 odešel z finále čtyřhry poražen, poprvé s Ramem a podruhé s Venusem. \n\nV jihoafrickém daviscupovém týmu debutoval v roce 2009 utkáním 1. skupiny zóny Evropy a Afriky proti Makedonii, v němž vyhrál čtvrtou dvouhru nad Ilijou Martinovskim. Do dubna 2017 v soutěži nastoupil k třinácti mezistátním utkáním s bilancí 3–1 ve dvouhře a 7–3 ve čtyřhře.\n\nV sezóně 2013 si připsal premiérové tři tituly na okruhu ATP Tour ve čtyřhře. Nejdříve triumfoval na květnovém Open de Nice Côte d’Azur po boku stabilního švédského spoluhráče Johana Brunströma. Ve finálovém duelu přehráli kolumbijský pár Juan Sebastián Cabal a Robert Farah.\n\nV září získali trofej na metském turnaji po výhře nad francouzskou dvojicí Nicolas Mahut a Jo-Wilfried Tsonga. Následující týden pokračoval na „vítězné vlně“ a s Američanem Ericem Butoracem si připsal titul na Proton Malaysian Open v malajsijském Kuala Lumpuru. V rozhodujícím utkání je nezastavila uruguaysko-argentinská dvojice Pablo Cuevas a Horacio Zeballos.\n\nNarodil se roku 1982 v jihoafrickém Kapském Městě. Jeho rodiče jsou učitelé, kteří také hráli závodně tenis. Má bratra a sestru. Hovoří anglicky a afrikánsky. \n\nS tenisem začal v šesti letech. Za preferovaný uvádí tvrdý povrch a jako silný úder podání.\n\n"}
{"id": "974127", "url": "https://cs.wikipedia.org/wiki?curid=974127", "title": "Rudolf Hilferding", "text": "Rudolf Hilferding\n\nRudolf Hilferding (10. srpna 1877, Vídeň – 11. února 1941, Paříž) byl německý politik, ekonom a marxistický teoretik židovského původu narozený v Rakousko-Uhersku. Ministr financí v první vládě Gustava Stresemanna (13. srpna 1923-6. října 1923) a ve druhé vládě Hermanna Müllera (28. června 1928-21. prosince 1929). Klíčový ekonomický a socialistický teoretik německé sociální demokracie (SPD) za Výmarské republiky, významný představitel tzv. austromarxismu.\n\nPůvodně vystudoval medicínu, ale novinářská práce (politický editor deníku \"Vorwärts\" v letech 1907–15, deníku \"Die Freiheit\" v letech 1918-1922) ho přivedla k marxistické teorii. Úzce spolupracoval s Otto Bauerem, Karlem Kautskym a Augustem Bebelem. Známá je jeho obhajoba marxismu proti prvním útokům Rakouské ekonomické školy (Eugena von Böhm-Bawerka). Jeho nejslavnější kniha \"Das Finanzkapital\" (\"Finanční kapitál\") z roku 1910, která se vyrovnávala s tím, že koncentrace kapitálu nemá Marxem předpovídané důsledky, ovlivnila Vladimíra Iljiče Lenina při jeho tvorbě konceptu imperialismu. Základní teze Hilferdingova je, že banky v pozdním kapitalismu získávají kontrolu nad průmyslovými podniky a vytvářejí monopoly a kartely. Roku 1933 odešel do exilu ve švýcarském Curychu. V této době připravil politický program pro německý sociálnědemokratický exil zvaný Pražský program. Později přesídlil do Paříže. Zde ho zastihl vpád německých vojsk, byl zatčen gestapem a umístěn do vazby, kde zemřel – byl nalezen oběšen. Jeho žena Margarete zemřela roku 1942 v koncentračním táboře v Terezíně.\n\n\n"}
{"id": "974131", "url": "https://cs.wikipedia.org/wiki?curid=974131", "title": "Klokočov (okres Michalovce)", "text": "Klokočov (okres Michalovce)\n\nKlokočov je obec na Slovensku. Nachází se v Košickém kraji, v okrese Michalovce. Obec má rozlohu 11,94 km² a leží v nadmořské výšce 138 m. V roce 2011 v obci žilo 404 obyvatel. První písemná zmínka o obci pochází z roku 1358.\n\nObec je jedním z významných rekreačních center na severním břehu přehrady Zemplínská šírava, na jižním úpatí vulkanického pohoří Vihorlat. Je i nejvýznamnějším řeckokatolickým poutním místem na Zemplíně. Věřící každoročně přicházejí do chrámu Zesnutí přesvaté Bohorodičky z roku 1834 k obrazu Panny Marie, který údajně slzel v roce 1670, kdy jej zneuctili heretici. Původní ikona byla namalována neznámým malířem na dřevě. Dnešní ikona Bohorodičky v Klokočově je druhou kopií, korunována byla v roce 1948.\n"}
{"id": "974132", "url": "https://cs.wikipedia.org/wiki?curid=974132", "title": "Ducati 749", "text": "Ducati 749\n\nDucati 749 je motocykl kategorie superbike, vyvinutý firmou Ducati, vyráběný v letech 2003-2006. Předchůdcem byl typ Ducati 748, nástupcem se stal model Ducati 848. Vyráběl se ve třech verzích, 749, 749 S, který byl vlastně menší verzí superbiku Ducati 999 a limitovaná série 749 R.\n\nPohonnou jednotkou je pro Ducati typický dvouválec s osami válců svírajícími úhel 90 stupňů. Agregát Testastretta s objemem 748 cm³ (vrtání x zdvih je 90×58,8 mm) má čtyři ventily na válec s desmodromickým rozvodem.\n\nRám je trubkový, příhradový. Plně nastavitelné odpružení Showa obsahuje přední obrácenou vidlici s průměrem trubek 43 mm, vzadu je progresivní plně nastavitelné zavěšení Sachs monoshock s centrální tlumící jednotkou. Brzdový systém s dvojicí kotoučů na předním kole, vzadu je jeden kotouč. Již v základní verzi je motocykl vybaven tlumičem řízení.\n\n\n"}
{"id": "974138", "url": "https://cs.wikipedia.org/wiki?curid=974138", "title": "Volby do Evropského parlamentu v Maďarsku 2014", "text": "Volby do Evropského parlamentu v Maďarsku 2014\n\nVolby do Evropského parlamentu 2014 v Maďarsku proběhly v neděli 25. května. Na základě výsledků voleb zasedne v Evropském parlamentu 21 poslanců s mandátem do roku 2019.\n\nZvolení europoslanci zvýrazněni tučně:\n\nOficiální výsledky voleb:\n\n\n"}
{"id": "974139", "url": "https://cs.wikipedia.org/wiki?curid=974139", "title": "Krásnovce", "text": "Krásnovce\n\nKrásnovce jsou obec na Slovensku. Nacházejí se v Košickém kraji, v okrese Michalovce. Obec má rozlohu 4,63 km² a leží v nadmořské výšce 110 m, v severní části Východoslovenské nížiny, na západním valu Laborce. V roce 2011 v obci žilo 618 obyvatel. \n\nPrvní písemná zmínka o obci pochází z roku 1403, kdy král Zikmund daroval šlechticům ze Žbinců část panství Pozdišovce, ke kterému patřila i vesnice Krásnovce. V darovací listině je nejstarší zpráva o této vsi. V listinách z 15. a 16. století se vyskytuje pod názvem Krazna. V obci se nachází malá zvonice.\n"}
{"id": "974142", "url": "https://cs.wikipedia.org/wiki?curid=974142", "title": "Franz Reitterer", "text": "Franz Reitterer\n\nFranz Reitterer, celým jménem Franz Xaver Reitterer, pseudonym Franz von Friedberg (21. září 1868 Friedberg – 29. července 1932 České Budějovice), byl rakouský a český nakladatel a politik německé národnosti, na počátku 20. století poslanec Českého zemského sněmu.\n\nNarodil se ve Štýrsku v rodině koláře. V letech 1881–1887 studoval na arcibiskupském gymnáziu ve Štýrském Hradci, pak do roku 1891 na jezuitském gymnáziu v Sankt Andrä a krátce byl jezuitským novicem v Trnavě.\n\nV období let 1892–1896 byl redaktorem a publicistou v nakladatelství \"Steinbrener\" ve Vimperku. Roku 1896 se přestěhoval do Českých Budějovic, kde převzal vedení zadlužené tiskárny a zřídil při ní nakladatelství \"Moldavia\". Během krátké doby se stal vlivným českoněmeckým vydavatelem periodik. Zasazoval se o zájmy sudetoněmeckých zemědělců. Roku 1897 založil týdeník \"Der Dorfbote\", okolo kterého pak roku 1898 vznikl \"Německo-rakouský rolnický spolek\", ve kterém Reitterer zastával vedoucí funkce. Z tohoto prostředí pak vzešel impulz ke vzniku Německé rolnické strany roku 1901, jež se roku 1905 proměnila v Německou agrární stranu. V roce 1906 také založil list \"Der Handwerker\" a roku 1909 se podílel na vzniku \"Německo-rakouského spolku řemeslníků\". Kromě toho založil nebo převzal mnoho dalších periodik v Čechách, na Moravě a ve Slezsku (například \"Südböhmische Volkszeitung\").\n\nNa počátku století se zapojil i do zemské politiky. Ve volbách v roce 1908 byl zvolen do Českého zemského sněmu v kurii venkovských obcí (volební obvod Krumlov, Chvalšiny, Planá). Politicky se uvádí jako člen Německé agrární strany. Kvůli obstrukcím se ovšem plénum sněmu po roce 1908 fakticky nescházelo.\n\nPo vzniku Československa se stáhl z politiky ale dál se veřejně angažoval a rozvíjel své publicistické aktivity. Nakladatelství Moldavia mělo v roce 1928 již 130 spolupracovníků a patřilo mezi významná sudetoněmecká publicistická centra.\n"}
{"id": "974156", "url": "https://cs.wikipedia.org/wiki?curid=974156", "title": "Krišovská Liesková", "text": "Krišovská Liesková\n\nKrišovská Liesková je obec na Slovensku. Nachází se v Košickém kraji, v okrese Michalovce. Obec má rozlohu 15,4 km a leží v nadmořské výšce 102 m. V roce 2011 v obci žilo 918 obyvatel. První písemná zmínka o obci pochází z roku 1321.\n"}
{"id": "974159", "url": "https://cs.wikipedia.org/wiki?curid=974159", "title": "Kusín", "text": "Kusín\n\nPrvní písemná zmínka o obci pochází z roku 1418. V obci je řeckokatolický chrám z roku 1865 a také římskokatolický kostel.\n\n"}
{"id": "974160", "url": "https://cs.wikipedia.org/wiki?curid=974160", "title": "André Tacquet", "text": "André Tacquet\n\nAndré Tacquet (23. června 1612, Antverpy, Belgie – 22. prosince 1660, tamtéž) byl vlámský matematik, který položil základy pro objev infinitezimálního počtu.\n\nTacquet v roce 1629 vstoupil do jezuitského řádu. V letech 1631 až 1635 studoval v Lovani matematiku, fyziku a logiku. Stal se významným a mezinárodně uznávaným matematikem, jehož práce byly překládány i do italštiny a angličtiny. \n\nV matematice zformuloval některé základní koncepty, které pomohly Isaaku Newtonovi a Gottfriedu Wilhelmu Leibnizovi při formulaci metod diferenciálního a integrálního počtu. Jeho nejslavnějším dílem je pravděpodobně \"Cylindricorum et annularium\" (1651). V této knize, která ovlivnila i Blaise Pascala a jeho současníky, Tacquet ukázal, jak může pohybující se bod generovat křivku a zformuloval také teorie plochy a objemu.\n"}
{"id": "974161", "url": "https://cs.wikipedia.org/wiki?curid=974161", "title": "Glarner Hauptüberschiebung", "text": "Glarner Hauptüberschiebung\n\nGlarner Hauptüberschiebung, do seznamu UNESCO zapsán jako Swiss Tectonic Arena Sardona, je tektonická násunová struktura ve východní části Západních Alp (Glarnských Alpách), na území Švýcarska. Oblast zabírá plochu 32 850 ha. Na tomto území asi 7 vrcholů přesahuje nadmořskou výšku 3000 m. V roce 2008 byl zapsán na seznam světového dědictví UNESCO.\n\nOblast poskytuje možnost sledovat velmi dobře zachovalý a dobře odkrytý příklad horotvorných procesů během kontinentální kolize. Vynikající zachovalost geologického profilu přes násunovou plochu příkrovu, místo kde se starší horniny nasunuly na mladší horninové celky. Lokalita nabízí velmi dobré podmínky pro pozorování a zkoumání těchto fenoménů ve třech dimenzích a byla významnou lokalitou pro pochopení analogických procesů již od 18. století.\n\nNásun lze pozorovat na relativně velkém území kantonů Glarus, St. Gallen a Graubünden, hlavně díky jeho horizontální orientaci a velké vertikální členitosti reliéfu. Nejznámější bradlové výchozy se nacházejí u Lochs nedaleko města Glarus a pod vrchem Tschingelhörner mezi obcemi Elm a Flims, blízko skalního okna známého jako Martinsloch.\n\nGlarner Hauptüberschiebung je jedním z nejvýznamnějších studovaných nízkoúhlových nasunů v Alpách. Podél příkrovové plochy lze sledovat nejméně 30 - 40 km přesunu helvétských příkrovů na sever na vnější Aarmassif a komplexy infrahelvetika. Násuny tvoří tektonický kontakt mezi permsko-triasovými (helvetickými) horninami verrucanské skupiny tvořící vrchní blok násunu a mladšími Jursko-křídovými vápenci infrahelvetika a paleogenními flyši. Násun se udál na hranici oligocénu a miocénu (pizolská fáze) a je považován za tzv. násun typu „out of sequence“.\n\nHorniny verrucana jsou postiženy slabou metamorfózou facie zelených břidlic, která dosáhla 300 - 350 °C a postupně vyznívá směrem na sever do nižších stratigrafických úrovní. Metamorfóza podložních infrahelvétskych hornin dosáhla 270 - 300 ° C v jižní a 170 - 190 °C v severní části komplexu.\n\nSamotnou násunovou plochu tvoří asi 1 m silná vrstva intenzivně deformovaných kalcitických mylonitú, prostoupených systémem žilek. Tyto horniny jsou v literatuře označovány jako Lochsitekalk nebo lochsitský Mylonas.\n\n"}
{"id": "974162", "url": "https://cs.wikipedia.org/wiki?curid=974162", "title": "Lastomír", "text": "Lastomír\n\nV obci se nachází řeckokatolický chrám Sv. Ducha z roku 1890, pravoslavný chrám z roku 1994, římskokatolický kostel z roku 1996 a kostel Reformované křesťanské církve z roku 1901.\n"}
{"id": "974163", "url": "https://cs.wikipedia.org/wiki?curid=974163", "title": "Laškovce", "text": "Laškovce\n\nV obci se nachází řeckokatolický chrám z roku 1735.\n"}
{"id": "974164", "url": "https://cs.wikipedia.org/wiki?curid=974164", "title": "Návrat prince (kniha)", "text": "Návrat prince (kniha)\n\nNávrat prince je dobrodružný historický román spisovatele Hermanna Schreibera, který obsahuje napínavý děj i příběh lásky. České vydání má 288 stran.\n\nHenri je pověřen novou diplomatickou misí, má se připojit k družině prince Charlese-Edwarda a vydat se s ním do Skotska, kde se svádí boj o skotský trůn. V té nádherné, divoké krajině potkává krásnou Susannu z Kinlochmoidartu, manželku jednoho z lordů a zamiluje se do ní. Když do Paříže dorazí zpráva o Isabellině smrti, rozjíždí se za Henrim jeho zeť, Hendrijk d´Achteveld. Aby mohl postupovat s anglickou armádou, pronajme si pojízdný nevěstinec, bez problémů dostane až do Inverness a na cestě ještě vydělá. Na královském dvoře v Paříži kraluje krásná intrikánka Madame de Pompadour. Aby si udržela lásku svého vznešeného milence, nachází mu pro rozptýlení stále nové a nové dívky z prostého rodu, které mají krále pobavit, ale jen na chvíli. Levobočci, narození z takového spojení se pak musejí odklidit co nejdál od Paříže. Král trvá na tom, aby byli umístěni do nejlepších francouzských rodin. A tak když si jednoho dne Markýza předvolá Gilberta de Gisancourt, účel tajného jednání je jasný.\n"}
{"id": "974166", "url": "https://cs.wikipedia.org/wiki?curid=974166", "title": "Hôtel Tassel", "text": "Hôtel Tassel\n\nHôtel Tassel je městský dům postavený Victorem Hortou v Bruselu pro belgického vědce a profesora Emila Tassela v letech 1893–1894. Budova je umístěna na ulici \"Rue Paul-Emile Janson/Jansonstraat č.6\".\n\nHôtel Tassel byl v roce 2000 spolu s dalšími třemi městskými domy v Bruselu (\"Hôtel Solvay, Hôtel van Eetvelde a Dům & Ateliér V. Horty\") zapsán do Seznamu světového dědictví UNESCO.\n\nVictor Horta se narodil v Gentu, 6. ledna v roce 1861. Byl to světově uznávaný belgický secesní architekt. Během sedmi let se věnoval studiu architektury a hledání nového architektonického výrazu. Victor Horta je jedním z prvních architektů, kteří při stavbě rodinných domů začali používat železo. Konstrukce, kterým je přiznán jasně viditelný systém spojování a nýtování dílů, jsou na každém kroku a do detailů propracované. Do té doby bylo možné setkat s touto technologií výstavby jen u průmyslových a hospodářských staveb.\n\nPrvní změnou bylo to, že v domě odstranil klasické rozmístění chodeb a místností. Dominantní schodiště je umístěno ve středu budovy a slouží jako pojivo mezi všemi částmi domu. Toto rozvržení vytváří plynulý dojem z prostor, které jsou navzájem otevřené a tím vzniká novodobá koncepce půdorysu. Použití hladkého zdiva, výraznou soklovou zónou a korunními římsami se průčelí domu nenásilně včlenilo do okolní zástavby. Dokonce i provedení vypouklého arkýře jen zdrženlivě naznačuje hledání nového spojení ornamentu a konstrukce.\nTéměř celý dům je oslavou zvlněných tvarů, které pocházejí z rostlinné říše. Inspirace v přírodě je čitelná různými druhy lián, \"\"zvlněné biče\"\" se prolínají v imaginárním pohybu. V bujných křivkách na ně harmonicky navazují a prodlužují jejich detaily zábradlí u schodiště, sloupky ba i trámy a jiné kovové části. Tytéž rostlinné motivy se plazí po mozaikové dlažbě a šplhají na malbu stěn.\n\nÚzké stavební parcely v Bruselu si vyžádaly potřebu uměle rozšiřovat interiér budov. Horta vyřešil tento problem tak, že do domu umístil velká zasklená okna, kterými proudilo světlo na všechna patra. Tím se ještě více umocnila vertikální linie domu. Do nekonečna rozšiřují interiér i zrcadla osazená přímo proti sobě.\n\nV období kdy inženýři hledali technické řešení, využíval Horta všechny architektonické možnosti oceli. Použita byla dokonce i jako dekorační prvek.\n\nVýstavbou tohoto domu se dostavila konkrétní odpověď na otázky týkající se celistvosti umění. Stavba podtrhuje vztah mezi konstrukcí, materiálem a ornamentem. Architekt se tak stal inženýrem, dekoratérem i bytovým architektem či koloristou současně v jedné osobě.\n"}
{"id": "974168", "url": "https://cs.wikipedia.org/wiki?curid=974168", "title": "Independence Hall", "text": "Independence Hall\n\nIndependence Hall je historicky významná budova ve Philadelphii v americkém státě Pensylvánie, dějiště důležitých událostí v dějinách USA. \n\nBudova byla postavena v roce 1741 pod názvem \"Pennsylvania State House\" pro potřeby vlády Pensylvánie, tehdy ještě jedné z třinácti kolonií v Severní Americe. Ve zvonici byl v letech 1752 až 1876 \"Liberty Bell\" (Zvon svobody). V letech 1775 až 1789 se zde setkával druhý Kontinentální kongres, který v roce 1776 přijal Deklaraci nezávislosti Spojených států vypracovanou Thomasem Jeffersonem. Tento akt dal Independence Hall dnešní jméno.\n\nV roce 1787 se zde sešlo ústavodárné shromáždění USA, které přijalo Ústavu Spojených států.\n\nIndependence Hall je vyobrazena na zadní straně stodolarové bankovky.\n\n\n"}
{"id": "974169", "url": "https://cs.wikipedia.org/wiki?curid=974169", "title": "Asenovci", "text": "Asenovci\n\nAsenovci (bulharsky: Асеневци, \"Asenevtsi\") byli panovníci středověkého bulharského státu, dnešními historiky nazývaného Druhá bulharská říše, mezi lety 1187 a 1280.\n\nEtnický původ rodu Asenovců (Todor I., Petr IV., Ivan Asen I. a Kalojan) je mezi historiky předmětem diskuzí. O jejich původu existují tři hlavní hypotézy :\n\nRod se dostal na vzestup za dob bojarského protibyzantského povstání, kdy se Asen a jeho bratr Todor postavili do čela rebelie. Díky slabosti nového byzantského císaře Izáka II. Angela mohli bratři koncem října 1185 vyhlásit \"druhé císařství\" se sídlem v Tarnovu. Starší z bratrů Todor byl pod jménem Petr II. Bulharský korunován carem. Asena si vzal jako spoluvládce. Po neúspěšných taženích Byzance proti novému státnímu útvaru byl v roce 1187 vyhlášen mír, ve kterém byla uznána bulharská samostatnost.\n\n"}
{"id": "974171", "url": "https://cs.wikipedia.org/wiki?curid=974171", "title": "Jupiterův chrám (Pompeje)", "text": "Jupiterův chrám (Pompeje)\n\nJupiterův chrám byla stavba antického chrámu uzavírající ze severu prostor hlavního fóra v Pompejích. Zasvěcený byl hlavnímu římskému božstvu Jupiterovi.\n\nNavzdory svému řeckému vlivu šlo o stavbu v čistě tzv. italickém stylu, tj. byl postaven na tři metry vysokém pódiu. Půdorysně chrám zabíral plochu 37 x 17 metrů.\n\nDo chrámu se vstupovalo po mohutném schodišti, širokém jako celá přední strana chrámu. Návštěvník vstoupil do sloupové předsíně tvořené dvanácti sloupy s korintskými hlavicemi. V závěru celly obklopené dvojitým sloupovím se nacházely tři výklenky určené od roku 80 před Kr. pro umístění soch tří hlavních kapitolských božstev – Jupitera, Junony a Minervy. Podzemí chrámu tvořené třemi místnostmi s tunelovou klenbou bylo určeno pro uchovávání městských cenností, votivních darů a veřejného pokladu (\"aerarium\").\n\nJupiterův chrám pochází z období kolem roku 150 př. Kr. a předpokládá se, že byl postaven na místě někdejší svatyně z etruských dob. Svůj největší význam dosáhl chrám po příchodu Římanů, kdy se stal hlavním kultovním místem v Pompejích.\n\nVážně byl poškozen během ničivého zemětřesení v roce 62 po Kr. Vzápětí se přistoupilo k jeho opravě. Zničující výbuch Vesuvu 24. srpna 79 ho zastihl v rekonstrukci.\nArchitekturu Jupiterova chrámu doplňovaly od začátku 1. stol. po Kr. dva vítězné oblouky, postavené po jeho stranách – vlevo římského vojevůdce Germanica, vpravo císaře Tiberia. Předpokládá se, že původně stály v jedné linii s průčelím chrámu; později byl levý oblouk přemístěn dozadu.\n\nPůvodně byl chrám obohacen několika kultovními sochami, z nichž se však do dnešních dnů zachovaly pouze obličejová maska Junony a obrovská hlava Jupitera (na zdejším místě se nachází kopie; originál je umístěn v Národním archeologickém muzeu v Neapoli).\n\nDnes po archeologických vykopávkách je Jupiterův chrám podobně jako ostatní budovy ve městě ve stavu trosek a pouze ohromné pódium a z něj se tyčící torza sloupů předsíně umožňují udělat si představu o jeho někdejší kráse.\n\n"}
{"id": "974172", "url": "https://cs.wikipedia.org/wiki?curid=974172", "title": "Hrabovka (okres Trenčín)", "text": "Hrabovka (okres Trenčín)\n\nHrabovka ( ) je obec na Slovensku v okrese Trenčín. V roce 2015 zde žilo 427 obyvatel.\nPrvní písemná zmínka o obci pochází z roku 1423.\n\nObec se nachází v Považském podolí, 6 km severně od centra Trenčína.\n\n"}
{"id": "974174", "url": "https://cs.wikipedia.org/wiki?curid=974174", "title": "Katedrála svatého Ondřeje (Bordeaux)", "text": "Katedrála svatého Ondřeje (Bordeaux)\n\nKatedrála svatého Ondřeje ( \"Cathédrale Saint-André\") ve francouzském městě Bordeaux je římskokatolická katedrála sloužící jako sídlo arcibiskupství Bordeaux.\n\nV roce 1862 byla katedrála zařazena mezi Monument historique. Od roku 1998 je jako součást poutnické cesty do Santiaga de Compostela zapsána na seznamu světového dědictví UNESCO.\nKatedrála je 124 m dlouhá, 18 m široká v boční lodi, 23 metrů vysoká v hlavní lodi a 29 m v chóru. Převážně gotická stavba (konec 12. století až 15. století) rozšířila románský kostel ze kterého se zachovala západní hlavní loď. Předchozí kostel vysvětil v roce 1096 papež Urban II..\n\nV roce 1137 se v něm vzali Eleonora Akvitánská a Ludvík VII. Francouzský, a v roce 1615 Ludvík XIII. a Anna Habsburská.\n\nBěhem Francouzské revoluce byl zničen interiér, samotná katedrála byla využívána jako stodola.\n\n\n"}
{"id": "974175", "url": "https://cs.wikipedia.org/wiki?curid=974175", "title": "Spanning Tree Protocol", "text": "Spanning Tree Protocol\n\nSpanning Tree Protocol (zkratka STP, v překladu \"protokol kostry grafu\") je v informatice název pro síťový protokol, který v ethernetových LAN sítích odstraňuje smyčky. Switch s managmentem zjistí pomocí protokolu topologii sítě a odpojí redundantní spoje, které v síti způsobují množení broadcastů. Protokol také umožňuje automaticky aktivovat odpojené spoje v případě, kdy dojde k přerušení aktivní cesty. Spanning Tree Protocol je standardizován jako IEEE 802.1D. STP je založeno na algoritmu, který navrhla Radia Perlmanová ve firmě Digital Equipment Corporation.. Mezi další vylepšení patří: Multiple Spanning Tree Protocol (IEEE 802.1s), Rapid Spanning Tree Protocol (IEEE 802.1w), Shortest Path Bridging (IEEE 802.1aq-2012)\n\nTopologii místní sítě LAN lze zobrazit jako graf, jehož uzly jsou switche (mosty) a kabely s koncovými segmenty. Úkolem protokolu je přerušit všechny redundantní spoje tak, aby zůstala zachována kostra grafu (spanning tree). Správce sítě může ovlivnit, jaké spoje se pro kostru grafu vyberou pomocí změny nastavení. Kostru grafu lze najít za použití následujících pravidel:\n\n\n\n\n\n\n\n\nV souhrnu určení nejvýhodnější cesty (cesty ke kořeni s nejméně náklady) se používá:\n\n\n"}
{"id": "974178", "url": "https://cs.wikipedia.org/wiki?curid=974178", "title": "Britney: Piece of Me", "text": "Britney: Piece of Me\n\nBritney: Piece of Me je rezidenční představení americké zpěvačky Britney Spears. Koncerty probíhají v \"Planet Hollywood Resort and Casino\" v Las Vegas ve Spojených státech amerických. Celé představení mapuje kariéru Britney Spears.\n\nPlanet Hollywood již v únoru 2013 začal mluvit o tom, že se snaží nalákat jednoho umělce pro pravidelné vystupování ve svých prostorech. V květnu 2013 bylo potvrzeno, že se jedná o Britney Spears, a že vystupování bude velmi namáhavé, proto musí být Britney v nejlepší kondici. 17. září 2013 Britney učinila oficiální prohlášení, že bude ve Vegas vystupovat. Vrtulníkem přistála uprostřed pouště ve Vegas, kde na ni čekalo přes tisíc fanoušků převlečených jako Britney a odhalili oficiální plakát k představení v obří velikosti. Britney odehraje celkem 100 představení rozložených do dvou let. Tedy mezi lety 2014 a 2015. Divadlo nacházející se v Planet Hollywood prošlo celé speciální rekonstrukcí. Na těchto představeních byly používány ty nejmodernější efekty na světě. Celé vystoupení je velmi tanečně náročné proto se na něho Britney musela tvrdě připravovat několik měsíců. Záběry z příprav se objevili i v jejím dokumentu „I Am Britney Jean“.\n\nPo odstartování představení na konci prosince roku 2013 vyšli velmi kladné recenze. Za pouhé první 4 představení Planet Hollywood vydělal téměř 2 a půl milionu dolarů, čímž se „Britney: Piece of Me“ stalo nejvýdělečnější sérii vystoupení v historii Las Vegas. Její představení navštívilo i spoustu celebrit a jiných slavných osobností. „Piece of Me“ bylo také jednou z nejvíce očekávaných událostí roku.\n\n\n"}
{"id": "974179", "url": "https://cs.wikipedia.org/wiki?curid=974179", "title": "Diecéze kaišiadoryská", "text": "Diecéze kaišiadoryská\n\nDiecéze kaišiadoryská se nachází v Litvě a je římskokatolickou diecézí, sídlí ve městě Kaišiadorys.\n\nTato diecéze byla založena dne 4. dubna 1926 vyčleněním z arcidiecéze vilniuské. Jejím prvním biskupem se stal Juozapas Kukta. Jejím hlavním chrámem je \"Kristaus Atsimainymo katedra\". Patří do Vilniuské církevní provincie.\nK roku 2011 měla diecéze 140 000 věřících, 60 kněží, 22 řeholnic, 68 farností.\n\n\nPomocní biskupové\n\n"}
{"id": "974180", "url": "https://cs.wikipedia.org/wiki?curid=974180", "title": "Lesné (Slovensko)", "text": "Lesné (Slovensko)\n\nPrvní písemná zmínka o obci pochází z roku 1254.\n\nPo neúrodě v roce 1830 postihla v roce 1831 obec cholera od 27. července do 17. srpna. Zemřelo na ni 44 lidí (matrika zemřelých uvádí jejich počty: řeckokatolíků 37, římskokatolíků 6, židů 1). Tato epidemie podnítila na Zemplíně vypuknutí známého rolnického povstání.\n\n"}
{"id": "974182", "url": "https://cs.wikipedia.org/wiki?curid=974182", "title": "Ložín", "text": "Ložín\n\nV roce 1939 se zde narodil Štefan Povchanič, slovenský vysokoškolský pedagog a překladatel z francouzského jazyka.\n"}
{"id": "974184", "url": "https://cs.wikipedia.org/wiki?curid=974184", "title": "Jiří Adam II. Bořita z Martinic", "text": "Jiří Adam II. Bořita z Martinic\n\nJiří Adam II. hrabě z Martinic (1645 – 24. července 1714, Praha) byl český šlechtic z rodu Martiniců. Uplatnil se jako diplomat ve službách Habsburků, byl vyslancem v Anglii, Portugalsku, Polsku a několik let velvyslancem ve Vatikánu (1695–1700). Poté zastával vysoké funkce u císařského dvora ve Vídni, kde byl nejvyšším dvorským maršálkem (\"Obersthofmarschall\"). Nakonec byl krátce místokrálem v Neapoli a získal Řád zlatého rouna. Mimoto byl aktivním stavebníkem a mecenášem na svých českých statcích (Smečno). Je pohřben v Martinické kapli katedrály sv. Víta v Praze.\n\nNarodil se jako druhorozený syn nejvyššího hofmistra Maxmiliána Valentina z Martinic (1612–1677) a jeho manželky Anny Kateřiny, rozené Bukůvkové z Bukůvky (1624–1685). Studoval práva v Praze, v rámci kavalírské cesty se nechal zapsat na univerzitu v Sieně (1671). V letech 1682–1683 byl pověřen diplomatickou misí v Itálii, kde měl sjednat podporu italských států pro válku s Turky. Na cestě po Itálii se mu kromě diplomatické podpory podařilo získat také značné finanční prostředky a válečný materiál, díky tomu dosáhl dlouholeté přízně Leopolda I. V létě 1685 byl krátce mimořádným vyslancem v Anglii s kondolencí k úmrtí Karla II. Mezitím byl jmenován císařským komořím a tajným radou, v letech 1693–1694 byl vyslancem v Polsku. V letech 1695–1700 byl stálým císařským velvyslancem u Svatého stolce v Římě. O důležitosti tohoto diplomatického postu pro habsburskou monarchii svědčí fakt, že Martinicův slavnostní vjezd do Vatikánu doprovázelo 300 kočárů, mimo jiné měl s sebou 90 osob sloužícího personálu. U papežského dvora se několikrát dostal do konfliktu kvůli protokolárním záležitostem, kdy pro sebe jako zástupce císaře požadoval výsadní postavení. Jeho vystupování bylo natolik razantní, že papežská kurie se poté dlouho bránila diplomatům českého původu. I když diplomatická služba byla zčásti placená dvorskou komorou, Martinic za reprezentaci v zahraničí utratil 300 000 zlatých, což jej značně zadlužilo. \n\nJeště během diplomatické mise v Římě získal Řád zlatého rouna (1697), po návratu do Vídně zaujal funkci nejvyššího maršálka císařského dvora (1701–1705), kde se zařadil ke stoupencům říšského místokancléře hraběte Kounice a nejvyššího hofmistra hraběte Harracha. Vrcholem jeho kariéry byl rok 1707, kdy byl jmenován místokrálem v Neapoli. Tímto jmenováním se však dostaly do sporu mocenské zájmy habsburských bratrů Josefa I. a Karla VI. a Martinic byl ještě téhož roku odvolán (oficiálně odstoupil ze zdravotních důvodů). Ve funkci dvorského maršálka jej později následoval mladší bratr Maxmilián Quidobald (1664–1733). Poté pobýval střídavě ve Vídni a na svých českých statcích. Zemřel v Praze a byl pohřben v katedrále sv. Víta v Martinické kapli. \n\nJiří Adam II. z Martinic vlastnil několik panství ve středních, severních a západních Čechách, na svých statcích vyvinul značné stavební aktivity. Nejprve zdědil po otci v roce 1677 západočeskou Plánici, kde nechal počátkem 18. století postavit zámek. Na plánickém panství v téže době vznikl také malý barokní zámek v Lovčicích, pravděpodobně podle projektu K. I. Dientzenhofera. Po bezdětném starším bratru Jaroslavu Bernardovi pak v roce 1685 převzal hlavní rodové dědictví Smečno a Slaný. Kromě stavebních úprav smečenského zámku nechal v okolí Smečna postavit řadu drobných sakrálních památek a založil hospodářský dvůr Martinice. Mimoto v roce 1693 koupil panství Budenice nedaleko od Smečna, kde nechal dokončit nedostavěný zámek a příležitostně zde s rodinou sídlil. V letech 1700–1705 nechal dostavět Martinický palác na Hradčanech, projekt k této realizaci si přivezl z Říma od Carla Fontany. \n\nPodle pověsti doplnil Jiří Adam II. Bořita z Martinic lidovou sbírku na postavení sochy ochránce nemocí hrdelních svatého Blažeje v Pacově u Žerotína a nechal namísto ní někdy po roce 1680 postavit kostelík. Stalo se tak na základě toho, že po napití se vody ze zdejší léčivé studánky jeho synovi Adolfovi Bernardovi z Martinic vyskočila zaskočená rybí kost, na kterou do té doby nic nepomohlo.\n\nJiří Adam II. z Martinic se oženil dvakrát. Poprvé si vzal hraběnku Marii Felicitas ze Spauru a podruhé se oženil 6. dubna 1697 v Praze s hraběnkou Marií Josefou ze Šternberka (31. 10. 1668 – 28. 12. 1747), dcerou hraběte Oldřicha Adolfa Vratislava ze Šternberka, nejvyššího purkrabí Českého království. Z obou manželství pocházelo celkem jedenáct dětí, rodový majetek zdědili postupně synové Adolf Bernard (z prvního manželství) a František Michael (z druhého manželství). Z jejich kariéry ve státních službách i ze sňatků dcer je patrné vysoké postavení, jakého Martinicové v první polovině 18. století dosáhli. \n\n\n\n\n"}
{"id": "974186", "url": "https://cs.wikipedia.org/wiki?curid=974186", "title": "HMS Inflexible (1907)", "text": "HMS Inflexible (1907)\n\nHMS \"Inflexible\" byl bitevní křižník třídy \"Invincible\", sloužící v britském královském námořnictvu v letech 1908-1920. Zúčastnil se mnoha velkých akcí první světové války, mimo jiné bitvy u Falklandských ostrovů, bitvy o Gallipoli a bitvy u Jutska. V roce 1920 byl vyřazen pro zastaralost a v roce 1922 sešrotován.\n\nPo dostavbě britských pancéřových křižníků třída \"Minotaur\" vedení námořnictva uvažovalo o stavbě nové třídy o něco větších křižníků stejného typu. Plán však zcela změnila stavba koncepčně převratné bitevní lodě kategorie dreadnought – HMS \"Dreadnought\", která dosavadní bitevní lodě učinila okamžitě zastaralými. Loď byla tak převratná, že všechny lodě před ní se začaly nazývat predreadnoughty. Tím pádem se začala během stavby rychle měnit konstrukce HMS \"Inflexible\", vzniknout měla plavidla rychlá a silně vyzbrojená. Stavba probíhala v loděnicic John&Brown Company na řece Clyde. Loď byla na vodu spuštěna 5. února 1906, poprvé ale vyplula až 26. ledna 1907. Do služby vstoupila 20. října 1908. Nakonec byla přidělena k severní divizi Home Fleet.\n\nPo dokončení stavby v roce 1907 a uvedení do služby v roce 1908, byla převelena do britské Středomořské flotily. Společně se svou sesterskou lodí HMS \"Indomitable\" a s HMS \"Indefatigable\", se zúčastnila pronásledování německého bitevního křižníku SMS \"Goeben\" a lehkého křižníku SMS \"Breslau\", které skončilo uniknutím obou německých plavidel do Osmanské říše. Po převelení do Jižní Ameriky se loď, společně s HMS \"Invincible\" a několika dalšími loděmi, střetla s německou východoasijskou eskadrou v bitvě u Falklandských ostrovů. Loď v bitvě přispěla k potopení pancéřových křižníků SMS \"Scharnhorst\" a SMS \"Gneisenau\". Bitva skončila jednoznačným britským vítězstvím. Později byl \"Inflexible\" poslán bombardovat turecké pevnosti v Dardanelách, ale při manévrování najel na minu a jen díky najetí na pevninu se jej podařilo zachránit. Po této události byl opravován na Maltě a následně v Gibraltaru, než se vrátil znovu do služby, a to přímo do bitvy u Jutska. V bitvě, ve které byla potopena sesterská loď \"Invincible\", \"Inflexible\" poškodil německý bitevní křižník SMS \"Lützow\". Po válce byla loď odepsána jako zastaralá a roku 1922 byla sešrotována.\n\n"}
{"id": "974187", "url": "https://cs.wikipedia.org/wiki?curid=974187", "title": "Katedrála svatého Fronta", "text": "Katedrála svatého Fronta\n\nKatedrála v Périgueux ( \"Cathédrale Saint-Front\") je římskokatolická katedrála v Périgueux ve francouzském departementu Dordogne. Kostel povýšil v roce 1897 papež Lev XIII. na papežskou basiliku minor.\n\nJako součást poutnické cesty do Santiaga de Compostela je od roku 1998 na seznamu světového dědictví UNESCO.\nKatedrála je zasvěcena svatému Frontovi z Périgueux, který v 1. století působil jako misionář v Dordogne. Na jeho počest vznikl v 6. století kostel, který se stal poutním místem. V 11. století zde bylo velké opatství, které se staralo o poutníky. Ve 12. století byly budovy opatství i kostela válkami tak poškozené, že byly zbourány a nahrazeny dnešní katedrálou, jejíž dokončení se datuje do roku 1170.\n\nKatedrála je směsí románského a byzantského stylu. Má tvar řeckého kříže. Je zastřešená pěti kupolemi s průměrem 13 metrů, čímž připomíná baziliku sv. Marka v Benátkách. V 14. století bylo zbouráno vnější schodiště na východní straně a na jeho místě vybudována apsida v gotickém stylu. V západním křídle jsou dvě pohřební kaple, severní pravděpodobně z 13. a jižní z 9. století. Na ni navazuje ambit původního kláštera.\n\nV letech 1852 až 1895 katedrálu nepříliš citlivě restauroval architekt Paul Abadie, který později navrhl baziliku Sacré-Cœur v Paříži.\n\n\n"}
{"id": "974189", "url": "https://cs.wikipedia.org/wiki?curid=974189", "title": "Lúčky (okres Michalovce)", "text": "Lúčky (okres Michalovce)\n"}
{"id": "974190", "url": "https://cs.wikipedia.org/wiki?curid=974190", "title": "HMS Indomitable (1907)", "text": "HMS Indomitable (1907)\n\nHMS \"Indomitable\" byl bitevní křižník třídy \"Invincible\", který sloužil v britském královském námořnictvu. Byl postaven v roce 1907 a do služby byl uveden o rok později. Loď měla bohatou kariéru, zúčastnila se téměř všech důležitých bojů první světové války. \"Indomitable\" se zúčastnila honu na německý bitevní křižník SMS \"Goeben\" a lehký křižník SMS \"Breslau\", který skončil neúspěšně. O rok později se zúčastnila bitvy u Dogger Banku, ve které významně přispěla k potopení německého pancéřového křižníku SMS \"Blücher\", načež musela odtahovat vlajkovou loď floty HMS \"Lion\". Loď se zúčastnila také slavné bitvy u Jutska, v níž zasáhla bitevní křižníky SMS \"Seydlitz\" a SMS \"Derfflinger\". V této bitvě se přímo před zraky námořníků na \"Indomitable\" potopila její sesterská loď HMS \"Invincible\". Po válce byla prohlášena za zastaralou a prodána v roce 1921 do Doveru, kde byla v roce 1923 sešrotována.\n"}
{"id": "974191", "url": "https://cs.wikipedia.org/wiki?curid=974191", "title": "Katedrála Nanebevzetí Panny Marie (Hildesheim)", "text": "Katedrála Nanebevzetí Panny Marie (Hildesheim)\n\nKatedrála Panny Marie ( v Hildesheimu je katedrála vystavěná po etapách od 9. století v otonském slohu, od poloviny 11. do 12. století v románském slohu; dostavěná a rekonstruovaná v letech 1950-1957 a 2010-2014. Je to největší chrámová stavba v Německu.\n\nV roce 1985 byla spolu s kostelem svatého Michala zapsána do seznamu světového dědictví UNESCO.\n\nPo založení biskupství v roce 815 v Hildesheimu vznikla mariánská kaple v místě v dnešní apsidy pod kryptou. Později dal biskup Guntar z Hildesheimu jižně od kaple postavit baziliku zasvěcenou svaté Cecilii se dvěma okrouhlými věžemi, která sloužila jako pohřebiště prvních čtyř biskupů. Z obou staveb se dochovaly jen zbytky základů, biskupská hrobka, fragmenty pozdějších staveb a 800 středověkých hrobů.\n\nSoučasnou katedrálu začal v roce 872 postavit biskup Altfrid jako trojlodní baziliku na křížovém půdorysu s dvoustupňovým westwerkem. V roce 1046 ji těžce poškodil požár. Biskup Azelin plánoval vybudovat novou stavbu západně od poškozené katedrály. Jeho nástupce Hezilo z Hildesheimu od tohoto plánu ustoupil a pokračoval ve výstavbě existující katedrály s přilehlou kapitulou. Do 14. století pokračovaly další významné stavební úpravy, ale při zachování původního Altfridova půdorysu. Z období gotiky pocházejí boční kaple na severní a jižní straně. Křížení je barokní. V 19. století byl původní westwerk nahrazen novorománskou dvojitou věží, která byla zničena v roce 1945.\n\nBěhem druhé světové války byla stavba v podstatě úplně zničena, zůstaly stát jen novorománské ostění západní strany, vnější obvodové zdi, část jižní boční lodi s kaplí sv. Vavřince a krypta. V letech 1950 až 1957 byla ve zjednodušené formě znovu postavena a zvýšeno niveau podlah.\n\nPo dlouholetých přípravách a začal v roce 2009 archeologický průzkum a následovala komplexní rekonstrukce stavby, pro niž byla 10. ledna 2010 katedrála uzavřena. Během stavebních prací místo dómu sloužil , tak jako po druhé světové válce, biskupský kostel Bazilika svatého Gotharda. Slavnostní znovuotevření katedrály se uskutečnilo 15. srpna 2014 a zahájilo oslavy 1200 let existence biskupství, které se uskutečnily roku 2015. V jejich rámci bylo otevřeno rozšířené Dómské muzeum.\nVýznamné umělecké památky\n\n (doplněný a opravený)\n\n\n\n"}
{"id": "974192", "url": "https://cs.wikipedia.org/wiki?curid=974192", "title": "Malčice (okres Michalovce)", "text": "Malčice (okres Michalovce)\n"}
{"id": "974195", "url": "https://cs.wikipedia.org/wiki?curid=974195", "title": "Malé Raškovce", "text": "Malé Raškovce\n\n"}
{"id": "974197", "url": "https://cs.wikipedia.org/wiki?curid=974197", "title": "Markovce", "text": "Markovce\n"}
{"id": "974198", "url": "https://cs.wikipedia.org/wiki?curid=974198", "title": "Maťovské Vojkovce", "text": "Maťovské Vojkovce\n\nObec leží ve východní části Slovenska, asi 1 km od hranic s Ukrajinou, ve Východoslovenské nížině. 5 km západně se nachází město Veľké Kapušany, 11 km severovýchodně pak již ukrajinský Užhorod. Na území obce nenajdeme žádné přírodou vytvořené vodstvo, nejbližším vodním tokem je cca 8 km severně tekoucí Uh.\n\nMaťovské Vojkovce se skládají ze dvou základních částí - západnějších Kapušianských Vojkovců a východnějších Maťovců, kde je i centrum obce s obecním úřadem.\n\nSpojení obce s okolím obstarává pouze autobusová doprava. V jižní části katastru se nachází rozsáhlá železniční stanice s překladištěm, ta však slouží výhradně nákladní dopravě. Díky svému významu pohraniční stanice je také železnice hlavním zaměstnavatelem místních obyvatel. V uzlu se rozkládá stanice širokorozchodné trati do Hanisky pri Košiciach, která sem vstupuje ze sousední Ukrajiny. Vede sem i trať normálního rozchodu, navazující na železnici z Bánovců nad Ondavou.\n"}
{"id": "974200", "url": "https://cs.wikipedia.org/wiki?curid=974200", "title": "Dějiny Mezopotámie", "text": "Dějiny Mezopotámie\n\nDějiny Mezopotámie zahrnují dějiny území známého jako Mezopotámie od starší doby kamenné po jeho dobytí muslimy v 7. století n. l. Území Mezopotámie je zhruba vymezeno povodím Eufratu a Tigridu. Dějiny tohoto území jsou nám známy díky archeologickým vykopávkám a od 4. tisíciletí př. n. l., po vynálezu písma, také díky postupně se zvyšujícímu množství historických zdrojů. Zatímco v paleolitu a raném neolitu byly osídlené pouze části horní Mezopotámie, v pozdním neolitu byla osídlena i dolní mezopotámská pánev. Od doby bronzové Mezopotámii vzniklo mnoho velkých civilizací, pročež je často přezdívána \"kolébka civilizace.\" Vznik prvních měst v jižní Mezopotámii se datuje do chalkolitu (urucké období), od c. 5300 př. n. l. a regionální nezávislost Mezopotámie skončila v roce 539 př. n. l. jejím připojením k Perské říši.\n\n\nÚzemí vyznačená na mapě:\n\nSídla vyznačená na mapě (podle abecedy):\nNejstarší stopy osídlení jsou ze starého paleolitu (staré starší doby kamenné), přesněji z mladého acheuléenu (1,5 mil. – 200 000 př. n. l.), z nalezišť v pohoří Zagros v irácko-íránské oblasti (naleziště Barda Balka a Kermánšáh).\n\nBohatší jsou nálezy ze stejné oblasti ze středního paleolitu, přesněji nelevalloisienského mousteriénu. Jde zejména o nálezy neandrtálců z let 50 000 – 40 000 př. n. l. v jeskyních Šanídár, Hazer Merd a Tamtana.\n\nV mladém paleolitu (40 000 – 10 000 př. n. l.) se (opět) v pohoří Zagros, ale i na jižním Kavkazu, objevuje kultura s čepelovou industrií, pojmenovaná baradostien podle horského masivu, ve kterém leží Šanídár. Rozlišujeme dvě fáze baradostienu: starší (38 000 – 30 000 př. n. l.) a mladší (30 000 – 20 000 př. n. l.). Baradostien byl ekvivalentem blízkovýchodní kultury émiréen. Následoval časový hiát (20 000 – 11 000 př. n. l.), možná způsobený posledním zaledněním v Zagrosu, a pak (opět) v pohoří Zagros, ale také v širokém pásu až k jižnímu Kavkazu, kultura zarzien (11 000 – 8 000 př. n. l.). Šlo o kulturu s mikrolitickou čepelovou industrií a možná pocházela někde z okolí Kavkazu. Tato kultura je již často považována za mezolitickou.\n\nBohatší archeologické nálezy jsou až z mezolitu (střední doby kamenné).\n\nV mezolitu v Mezopotámii vzniklo zemědělství a lidé si budovali první stálá sídla, a to v severní Mezopotámii (dnešním Kurdistánu). Nálezy jsou z jeskyní (Šanídár B1) i otevřených sídlišť – v povodí Velkého Zabu (Záví Čemi, 10000 př. n. l.) a v oblasti dnešního Mosulu (např. M'lafaat, Karím Sahir 9000 – 8000 př. n. l.) – z nichž byl přinejmenším M'lafaat stálým sídlem. Ve spodní vrstvě v Záví Čemi byla objevena domestikovaná ovce (kolem 9000 př. n. l.). Obchod v těchto oblastech směřoval ke zdrojům obsidiánu v okolí jezera Van a ze zemí vzdálených asi 100 km na jih se dovážel bitumen používaný k upevňování kombinovaných nástrojů.\n\nV neolitu (mladší době kamenné) vznikla jako první tzv. Džarmská kultura (přibližně 8. a 7. tisíciletí, jiné prameny: 6750 – 6500 př. n. l.) S hlavním nalezištěm ve městě Kal'at Džarmo u nejsevernější části řeky Dijála v severovýchodním Iráku. Jde o poslední akeramickou kulturu. Není zde diskontinuita mezi akeramickou a pozdější keramickou fází.\n\nHlavním zdrojem obživy bylo zemědělství, chovali kozy a psy, loveni byli divočáci, ovce, tuři, ryby a další. Obyvatelé také sbírali hlemýždě, žaludy a pistácie. Potraviny byly ukládány v kamenných mísách a vypálených prohlubních v zemi. Domy sestávaly z několika malých místností, byly z proutí a omítnuté hlínou, později měly kamenné podezdívky a krby. Tuto kulturu nakonec překryla hassúnská kultura, některé sídliště džarmské kultury (např. Tell Šemšára) zůstaly však akeramickými až do nástupu pozdní hassúnské, případn sámarrské kultury.\n\nPodobný vývoj se odehrál západněji, tzn. na pláních severního Iráku (Asýrie). Akeramické kultury jsou doloženy v Sindžáru a v okolí Tell Afaru a není zde diskontinuita s pozdějšími keramickými fázemi.\n\nVýznamnou kulturou na severu byla Ummdabagíjská kultura (podle osady Umm Dabagíja) kolem roku (snad před rokem) 6000 př. n. l. (Jiné prameny 6000 – 5500 př. n. l.), kterou pak překryla hassúnská kultura (viz dole). V této kultuře se zemědělství opět velmi nevěnovali (dovoz většiny obilí), ale lovili onagery a gazely, zpracovávali kůže a obchodovali s nimi. Druhou osadou této kultury bylo Tell Sotto u Tell Afaru, které mezi ummdabagíjskou a pozdější hassúnskou vrstvou obsahuje vrstvu neidentifikované kultury.\n\nDále existovala v letech 6500 – 5500 př. n. l. (jiné prameny 5800 – 5500/5000 – 4400 př. n. l.) v Asýrii hassúnská kultura/chassunská kultura (a v Sýrii současně kultura Amuk). Významná sídliště hassúnské kultury byla Tell Hassúna, Jarim Tepe, Kal'at Džarmo, Ninive a Umm Dagabíja. Nacházela se přibližně mezi řekami Chábur a Horní Záb. Šlo o první keramickou kulturu v Mezopotámii (užitková keramika i jemná zdobená). Její původ je nejasný, snad původně pochází z okolí Mardinu a Diyarbakıru. Tato kultura převzala ze severozápadního Íránu zemědělství, pluh, slaměná obydlí i dřevěná obydlí s hliněnými základy.\n\nV letech 6000 – 5000 př. n. l. (jiné prameny 5600 – 5000/4400 – 3700 př. n. l.) existovala v Asýrii Samarrská kultura. Nacházela se přibližně na území Hassúnskeé kultury plus na území dolů až po Samarru. Významná naleziště jsou Samarra, Tell as-Sauván, Čóga Mami a Tell Abada. Poprvé zde máme nálezy zavlažovacích kanálů (Čóga Mami u Bagdádu), které umožnily, aby sídla (od roku 5000 př. n. l.) vznikala i v jižnějších částech Mezopotámie, kde byly potřebné zavlažovací a odvodňovací techniky. Původ je nejasný, někteří se domnívají, že pochází z Íránu, každopádně nevznikla z hassúnské kultury. Objevují se už stavby mající tři místnosti a charakteristická keramika. Samarrské nádoby mají pozoruhodnou výtvarnou a technickou úroveň a rozmanité tvary. Náboženství bylo odlišné od náboženství halafské kultury.\n\nV letech 5500 – 4000 př. n. l. (Jiné prameny 5500 – 4500/4400 – 3700 př. n. l.) existovala v severní Mezopotámii Halafská kultura (Chalafská kultura). Táhla se v širokém pásu od řeky Karche (Írán) přes Bagdád až ke Středozemnímu moři v Sýrii a dnešním jihovýchodním Turecku. Centrem byla severní Mezopotámie a severovýchodní Sýrie. Významná naleziště jsou Tell Halaf, Tell Hassúna, Tell Brak, Šagar Bazar, Jarim Kepe, Tell Arpačíja, Tepe Guara a Ninive. Jejím původcem je zřejmě nějaký lid, který přišel ze severu. Hliněné základy obydlí i (malých) svatyň byly již z drceného kamene. Uctívali bohyni-matku (podobnou pozdější Ištar) a boha-buvola (pravděpodobně boha Měsíce). Kultura je známá zejména pěknými nádobami s barevnou malovanou výzdobou s geometrickými, rostlinnými i figurálními motivy. Byla to první kultura v Mezopotámii, která používala kovy (měď a olovo).\n\nPředchozí čtyři kultury se částečně překrývaly (časově i geograficky). Z vývojového hlediska je však rozdíl v tom, že samarrská kultura hassúnskou kulturu vystřídala, dokud halafská kultura ze samarrské vznikala postupně a zčásti souběžně. Pro další vývoj byla zřejmě nejdůležitější samarrská kultura.\n\nPřestože se většina laiků domnívá, že první sídla vznikla v Sumeru, čili v jižní Babylónii, není tomu tak. První lidská sídliště v Babylónii se na rozdíl od severu objevila pravděpodobně až v druhé polovině 6. tisíciletí př. n. l., určitě však až kolem roku 5000 př. n. l., a to pravděpodobně nejdříve v Eridu (Eridu bylo podle sumerské tradice nejstarším městem na světě).\n\nKolem roku 5000 – 4500 př. n. l. (Jiné prameny 4200 – 3800 př. n. l.) existovala v Babylónii kultura Eridu-Hádždží Muhammad, která se často považuje za první fázi obeidské kultury. Naleziště jsou Eridu, Hádždží Muhammad, Ur, Tell al-Ubajd (Obejd), Nippur a Rás el-Amjá. Hojně se již používaly kanály. Sídliště jsou stále vesnicemi. V Eridu vznikl první chrám na terase (prototyp budoucích zikkuratů).\n\nV období chalkolitu (doby měděné) se již častěji objevují i ozdoby a přístroje z mědi a vzácně i z vzácných kovů. Centrum vývoje se definitivně přesouvá do Babylonie, tj. jižní Mezopotámie. Tvoří se základní rysy budoucí mezopotámské civilizace. Vznikají zárodky budoucích měst a složitější formy ekonomické a společenské organizace.\n\nV letech 5000 – 3500 př. n. l. (jiné prameny 4200 – 3300 př. n. l.) existovala Obeidská kultura (= ubajdská kultura), zahrnující kulturu Eridu-Hádždží Muhammad a vlastní (příp. vrcholnou) Obeidskou kulturu. Nacházela se zpočátku jen v Babylonii, ale její konečný rozsah byl přibližně na území Halafské kultury plus Babylonie, tj. od Sýrie až po Perský záliv (zčásti kromě Mezopotámie v užším smyslu). Nejvýznamnější naleziště jsou Eridu a Tell Avajlí, dalšími jsou Ur, Uruk, Hádždží Muhammad, Girsu, Nippur, Čóga Mami, Tell Madhúr, Tell Arpačíja, Tepe Guara, Tell Brak, Sagar Bazar a samozřejmě Tell Ubajd (Obejd). Vznikaly už velké veřejné stavby (chrámy) a formovala se první města. Kultura na konci zaznamenala jistý úpadek. Obeidská kultura v severních oblastech byla trochu odlišná od jihu – častěji se používají kovy (pro blízkost Arménie bohaté na kovy), malby mají jiné a bohatší motivy, svatyně vypadají trochu jinak a i domy jsou jiné (kulaté stavby rozdělené na větší počet místností).\n\nPo roce 3800 př. n. l. (tj. v polovině 4. tisíciletí př. n. l.) v důsledku častých dešťů stouplo moře, které způsobilo potopy v nížinách, což je možná zdrojem (i biblických) pověstí o potopě světa. Zároveň se však staly průchozími pouště, což umožnilo migrace obyvatelstva.\n\nPodle většinového názoru Sumerové (Sumerové), první mezopotámské etnikum známé podle jména, přišlo do jižní Babylonie z východu nejpozději v době po vzniku (tj. 3500 resp. 3300 př. n. l.) nebo v době před vrcholem (tj. před 3300 resp. 3100 př. n. l.) urucké kultury, tj. byli nositeli (vrcholu) této kultury. Je možné, že přišli už během obeidské kultury, a že byli jejími nositeli. Sumerové pravděpodobně nebyli původními obyvateli tohoto území, existují ale i opačné názory. Podle jazykovědců přišli Sumerové z Indie. Podle jiných názorů Sumerové přišli do Mezopotámie až kolem roku 2600 př. n. l., Takže nálezy ze staršího období je třeba připsat nějakému neznámému jinému národu.\n\nSumersky se v Mezopotámii aktivně hovořilo až přibližně do roku 2000 př. n. l. Podle obrázků se dělili na skupinu s dlouhými lebkami a skupinu s krátkými lebkami (armenoidní typ).\n\nKromě Sumerů do oblasti přišli i Semité (pozdější Akkaďané). Přišli ze severozápadní Afriky jako kočovníci do Mezopotámie v užším smyslu (tj. severozápad) – později i do severní Babylonie – nejpozději na začátku raně dynastického období (viz níže), ale předpokládá se, že přišli těsně po nebo před Sumeřany.\n\nV letech 3500 – 3200 př. n. l. (jiné prameny 3300 – 3000 př. n. l.) prakticky v celé Mezopotámii existovala urucká kultura (= kultura Uruk-Gaura), která navázala na výsledky Obejdské kultury. Významná naleziště jsou Uruk, Eridu, Ur, Nippur, Tepe Gaura, Habúba Kabíra a Džebel Arúda. Počáteční fáze je slabě dokumentována. Sídla na severu se často vyčleňují jako paralelní gaurská kultura (podle Tepe Gaura). V posledních letech sahala Urucká kultura až do Sýrie. Vliv měla i v jihozápadním Íránu (území později nazývané Elam). Keramiku uruckého typu (která je zpravidla jednobarevná – červená nebo šedá) nacházíme v jižní Babylónii a dále na severozápadě. Gaurská kultura se zas vyznačuje zvláštními svatyněmi a bohatým uměním řezby pečetidel (pečetidla používaly již neolitické kultury). Stěny chrámů ze sušených cihel zvenku zdobily mozaiky z barevných kolíků z vypálené hlíny nebo z vápence (Uruk); na jiných místech zase chrámové stěny zdobily nástěnné malby s figurálními náměty (Tell Ukajr).\n\nPo roce 3300 (jiné prameny 3100) př. n. l. urucká kultura dosáhla svého vrcholu zejména v jižní Babylónii (vznik první tzv. vyspělé kultury). V Uruku se tehdy objevily monumentální trojlodní 80metrové svatyně (na terase z cihel) s pestrými mozaikami. Namísto dosavadních razítkových pečetidel se objevila válcovitá pečetidla (pečetní válečky; vznikly současně i v sousedním Elamu), které zůstaly typickými pro Mezopotámii až do jejího zániku. Otiskovaly se do hlíny. Země sestávala z několika městských center obklopených závislými sídly. Veškerá půda byla vlastnictvím chrámu (svatyně), který byl náboženským i světským centrem města a byl asi zasvěcen místnímu božstvu. Chrámoví ekonomičtí úředníci pozdně-uruckého období jsou i autory nejstaršího písma na Zemi, které pak od Sumerů pravděpodobně převzali Indové a Egypťané. Nejstarší hliněné tabulky s písemnými záznamy pocházejí z Uruku (vrstva Uruk IV). Před rokem 3000 př. n. l. se písmo používalo jen pro seznamy a účetní záznamy, psalo se na hliněné tabulky. Grafémy tohoto obrázkového písma se již v džemdetnasrském období, ale zejména v raně dynastické období stávaly abstraktními a měnily svůj vzhled na charakteristické \"klíny\". Tak vzniklo tzv. klínové písmo, které se dlouho používalo v celé Přední Asii. Paralelně vzniklo kolem roku 3000 př. n. l. v západním Íránu podle vzoru uruckého písma odlišné písmo – protoelamské písmo. Vznikají skutečná města, formuje se vládnoucí vrstva, nastal technologický pokrok ve všech oblastech, rozšiřuje se používání kovů, začíná výroba bronzu a jiných slitin. V Uruku rozlišovaly čtyři \"stupně\" světa: rostliny, živočichové, člověk a nejvyšší svět bohů. Lidé žili ve vícegeneračních domácnostech a obydlích.\n\nV letech 3200 až 3000 př. n. l. (jiné prameny 2950 – 2750 př. n. l.) Existovala v Babylónii a v Mezopotámii v užším smyslu džemdetnasrská kultura, která se často považuje za pozdní fázi urucké kultury (souhrnně pak urucko-džemdetnasrská kultura). Významná naleziště jsou Uruk, Džemdet Nasr (u Kiše), Tutub a Ešnunna. Vznikla pravděpodobně v důsledku nových migrací, které způsobily zničení velkých chrámů v Uruku. Centrem zůstává jižní Babylonie (Sumerové). Na severu došlo pravděpodobně ke vzniku nějaké říše. Keramika je opět vícebarevná, výzdoba stěn svatyň je jiná než předtím. Byly převzaty podstatné prvky urucké kultury. Chrámy byly rozsáhlé, poprvé na vyvýšené terase. Rozvíjel se typ se středovou halou a bočními menšími prostory (Bílý chrám v Uruku). Hliněné tabulky se objevily v Džemdet Nasru a Tell Ukvajru. Počet znaků je již vyšší, což se někdy zdůvodňuje vyšším počtem lidí ovládajících písmo. Úspěšně se rozvíjelo řemeslo.\n\nSumerské písmo se již používá i pro jazyk Semitů v severní Babylónii, které už lze nazvat Akkaďany (ačkoli toto jméno dostali až později). Akkaďané se mění z kočovných pastýřů na rolníky a měšťany a zčásti přebírají slova, kulturu a řemesla Sumerů.\n\nV letech 3000 až 2340 př. n. l. (jiné prameny 2750 až 2350 př. n. l.) Následovalo v Mezopotámii tzv. ranědynastické období. Nejvýznamnější naleziště jsou Kiš, Ešnunna, Tutub, Ur, Uruk, Šuruppak, Tell Adžrab, Lagaš, Girsu, Umma, Abú Salábích a Nippur. Období asi začalo vpády z Íránu, které způsobily několik změn.\n\nV tomto období se v Mezopotámii formují městské státy. V jejich čele stály dědičné vladařské dynastie. Centrum tvořily městské státy v Babylonii, ale období se týká i městských států v sousedních oblastech, např. v Sýrii (Ebla, Mari) a v jihozápadním Íránu (Súsy). V samotné Mezopotámii existovalo asi 30 různé spolupracujících i válčících městských států. K etnickému složení viz Džemdetnasrská kultura. Na popis dějin jsou již k dispozici četné písemné prameny (městské archivy hliněných tabulek, stavební nápisy) z různých oblastí života (i slovníky a smlouvy). Důležitým pramenem je Sumerský královský seznam napsaný asi až kolem 2000 př. n. l., který popisuje dynastie panující v různých městech od nejstarších dob (první panovníky vládnoucí před potopou však historici ignorují, protože podle seznamu vládli a žili i několik set let).\n\nV sociální oblasti se někdy v tomto období oddělila světská moc (dědičný vládce / král \"lugal\" v paláci) od dříve jediné náboženské moci (nejvyšší správce / velekněz \"en (si)\" v chrámu / svatyni). Monumentální svatyně se zmenšily, ale objevily se první velké (světské) paláce (v Kiši kolem 2700 př. n. l.). Každé město mělo svého vlastního nejvyššího boha. Kromě toho se (asi už i před ranědynastickým obdobím) rozlišovaly dva druhy tzv. \"domácností\": soukromé domácnosti a institucionální domácnosti. Soukromé domácnosti byly vícegenerační příbuzenské rodiny bydlící a pracující v jednom domě. Měly 20 až 30 členů a sdružovaly se do rodů, které kolektivně vlastnily (a případně prodávaly) půdu. Institucionální domácnosti byly \"chrámové domácnosti\" složené z nejvyššího správce a jemu podřízených zaměstnanců, rodiny, vojáků, kultovních osob apod. a \"palácové domácnosti\", složené z vládce a jemu podřízených obdobných osob. Zaměstnanci byli asi odměňováni v naturáliích. Institucionální domácnosti část půdy, kterou vlastnily, dávaly jako odměnu zaměstnanci a část také pronajímaly třetím osobám.\n\nPrvní fáze ranědynastického období (3000 – 2600 př. n. l.) je známá pouze nedostatečně, neboť písemné prameny jsou vzácné. Druhá (2600 – 2340 př. n. l.) je naopak zdokumentována dobře. Nejdůležitějšími městy v první fázi byly Kiš a Uruk. Ve městě Uruku vládl někdy na počátku tohoto období Gilgameš (možná 2800 př. n. l.), který je i údajným stavitelem nalezených velkých hliněných hradeb kolem Uruku. Ve městě Kiš vládl někdy v tomto období \"král Kiše\" Mebaragesi, první vládce potvrzený soudobými nápisy (podle sumerského královského seznamu vládl 900 let). Prestižní titul \"král Kiše\" nosili i vládci jiných míst. Nástupce a syn Mebaragesiho byl Akka, který bojoval s Gilgamešem. Kolem roku 2600 př. n. l. v Kiši vládl Mesalim, který poprvé prokazatelně přechodně ovládal / sdružil několik městských států.\n\nNejdůležitějším městem druhé fáze byl bohatý Ur s důležitým přístavem, dále město Šuruppak (dnes Fára), tehdy jedno z největších měst 100 ha, 15 000 – 30 000 obyvatel) s důležitým archivem a město Lagaš rovněž s důležitým archivem. Ve městě Ur založil Mesanepada kolem 2500 tzv. 1. urskou dynastii, která zbohatla díky intenzivnímu obchodu. Známé jsou královské hroby se zlatými, stříbrnými apod. bohatými předměty z tohoto města. Město Lagaš bojovalo (asi od 2600 př. n. l.) několik generací se sousedním městem Umma o pohraniční oblasti. Lagašský král Eanatum (kolem 2470 př. n. l.) z tzv. 1. lagašské dynastie (asi 2500 – 2340 př. n. l.) přechodně ovládl větší území (v celé Babylónii, v Asýrii, v Mari i v Elamu), také přijal titul \"král Kiše\" a nadále bojoval s Ummou. Boje s Ummou ukončil až král Uruku a Ummy Lugalzagezi (2355 – 2340 př. n. l.), když dobyl a zpustošil Lagaš. Učinil tak v době kdy tam vládl Uru-ini-gina (Urukagina), poslední člen 1. lagašskej dynastie, který prý provedl rozsáhlé sociální reformy (boj proti korupci a honbě za penězi kněží). Lugalzagezi později dobyl území v Babylónii, pronikl až ke Středozemnímu moři a byl na nejlepší cestě vytvořit v Babylónii první jednotný stát, v čemž mu však zabránil Sargon Akkadský.\n\nV letech 2340 až 2159 př. n. l. (jiné prameny 2330 až 2150 př. n. l.) následovalo v Mezopotámii akkadské období. Nejvýznamnější naleziště jsou Adab, Ešnunna, Tutub, Sippar, Gasur (Nuzi) a Tell Brak.\n\nObdobí začíná roku 2340 př. n. l., kdy Sargon I. (Šarru-kín I.), král Kiše, porazil ummského (sumerského) krále Lugalzageziho, čímž ovládl prakticky celou Babylonii. Sargon byl původně hlavní komorník krále Kiše jménem Ur-Zababa, ale pak ho svrhl, porazil Lugalzageziho a hlavním městem svého Akkadského (čili semitského) státu udělal město Akkad, jehož poloha dnes není známa (někde u Sippar a Kiše). Sargon vytvořil první říši v dějinách. Podle (nesoudobých) literárních textů Sargon následně dobyl rozsáhlé území od Středozemního moře až po Perský záliv. Není jisté, zda natrvalo ovládl, ale každopádně bojoval, i s těmito územími: Ebla (velmi významné syrské město), Kypr, Kréta, Magan (asi Omán), Dilmun (asi ostrovy Bahrajn a Failaka) a střední Anatolie.\n\nSargonův syn a nástupce Rimuš (2283 – 2275 př. n. l.) musel neustále potlačovat vzpoury v říši, zejména v jižní Babylónii, neboť města chtěla obnovit svou nezávislost. Jeho nástupce a bratr Maništušu (2274 – 2260 př. n. l.) měl stejné problémy. Významný vládce byl Narám-Sín (2259 – 2223 př. n. l.), který opět zkonsolidoval královskou moc v říši a vedl i boje v Íránu, Elamu a Sýrii. Poprvé do určité míry ovládl i severní Mezopotámii, poprvé se u něj setkáváme s kultem žijícího panovníka (nechal se uctívat jako bůh). Narám-Sín podporoval umění.\n\nPočínaje vládou Šar-kali-šarrího (2222 – 2198 př. n. l.) začíná období úpadku a písemných zpráv je velký nedostatek. Vedly se jednak vnitřní boje a jednak boje proti pronikajícím Gutejcům a Lullubejcům z východu, semitským Emorejcům ze západu a Churritům ze severu (horní tok Chábúru apod.). Od Akkadského státu se postupně opět odtrhly městské státy, které začaly mezi sebou bojovat. Akkadský stát definitivně zanikl roku 2159 př. n. l., kdy Gutejci pustošivým vpádem zničili Akkad.\n\nV tomto období dějin vznikaly nápisy v akkadštině. V důsledku převzetí klínového písma pro akkadštinu se celý systém písma stal značně komplikovaným, mnoho znaků bylo víceznačných. Zapisovaly se 4 samohlásky. V oblasti výtvarného umění došlo k uvolnění stylu ve srovnání s abstraktním sumerským uměním. Významnou roli ve státě hrály instituce (královský palác a chrámy jednotlivých božstev), existoval ale i soukromý sektor. V ekonomice zřejmě došlo ke koncentraci pozemkového majetku v rukou panovníků, kteří je prokazatelně ve velkém jednak skupovali od rodových skupin a jednak vyvlastňovali v dobytých oblastech.\n\nRoku 2159 př. n. l. Gutejci ovládli (zejména) severní část Babylonie (bývalého akkadského státu), zatímco na jihu se znovu \"aktivovalo\" několik sumerských městských států, především Lagaš a pak Ur (tzv. sumerská renesance).\n\nO Gutejcích z Íránu se ví málo. Jejich etnicita je neznámá. Jejich hlavní město bylo asi u města Adab. Gutejcům se nepodařilo vytvořit centralizovaný stát, takže Mezopotámie byla více či méně opět rozdrobena na městské státy pod různým vlivem Gutejců. Sumerský královský seznam uvádí, že Gutejci panovali v Mezopotámii asi 100 let (čili už i částečně před rokem 2159 př. n. l.).\n\nVládce městského státu Uruk Utu-chengal (2116 – 2110 př. n. l.) (předchozí vládci Uruku jsou neznámí) roku 2116 př. n. l. (k2068 př. n. l.) porazil gutejského náčelníka Tirikana, čímž definitivně vyhnal Gutejce ze Sumeru. Utu-chengal nato rychle ovládl několik míst v Babylónii, které pak spravovali jeho místodržící.\n\nNejvíce dokladů z jižní Babylonie máme o městském státě II. dynastie z Lagaše, která vládla ve městech Lagaš a Girsu. Hlavním městem bylo Girsu.\n\nPřestože byl stát rozlohou velmi malý, jeho vliv (nejpozději) od dob Ur-baby (2164 – 2144 př. n. l.), zakladatele dynastie, sahal mnohem dál. Na jistou dobu ke státu patřila i vzdálená sumerská města (Ur, Nippur, Adab, Uruk a Bad-tibira). Lagašský stát zaznamenával ekonomický a kulturní rozkvět. Hlavními božstvy státu byly Ningirsu, bohyně Baba a Gatumdug. Nejdůležitějším panovníkem byl Gudea (2144 – 2124 př. n. l. / k kolem 2060 př. n. l.), jeden z nejznámějších mezopotámských vladařů vůbec. Za jeho vlády například patřilo k lagašskému státu i Eridu. Proslavil se stavbami velkých chrámů, vojenskými úspěchy, podporou umění a literatury. Zachovalo se mnoho jeho soch z dioritu, jehož zobrazují jako zbožného modlícího se. Velmi významný je jeho hymnus při příležitosti stavby chrámu zvaného Eninnu, zapsaný na dvou hliněných válcích.\n\nZa Gudeových nástupců už moc lagašského státu opět slábla, pravděpodobně v důsledku rostoucího vlivu Uruku. Roku 2109 př. n. l. (k2061 př. n. l.) posledního vládce z této dynastie jménem Nammachani (2113 – 2109 př. n. l.) porazil a zabil vládce města Ur Ur-Nammu, zakladatel tzv. III. urské dynastie, který byl původně místodržitelem jeho bratra Utu-chengala z Uruku, ale později se od něj odtrhl. Lagašský stát byl připojen k Uru.\n\nJedním z místodržících sumerského Utu-chengala z Uruku byl jeho bratr Ur-Nammu, kterému byl přidělen Ur, hlavní centrum měsíčního boha Nanny. Roku 2111 př. n. l. (K2064) se Ur-Nammu (2111 – 2094/k2064 – 3046 př. n. l.) od svého bratra odtrhl a založil tak tzv. III. urskou dynastii (Ur III) ve městě Ur. Krátce nato dobyl Lagaš (2109), Uruk a jiná města v Babylónii. Za jeho vlády vznikly (např. v Uru) první klasické stupňovité pyramidy (zikkuraty), tvořené svatyní stojící na třech stupňovitých terasách s pravoúhlým půdorysem. Ur-Nammu zavedl titul \"král Sumeru a Akkadu\", což svědčí o tom, že se ještě rozlišoval semitský sever Babylonie (Akkad) a převážně sumerský jih Babylonie (Sumer).\n\nUr-Nammův syn Šulgi (2093 – 2046 př. n. l. / k 2046 – 1998) ovládl celou Babylon plus Asýrii a Elam (čili území od Perského zálivu po Ninive). Po zhruba 100 letech tak znovu obnovil centrální vedení pro celou Babylonii. Uskutečnil také mnoho různých reforem k upevnění centralizované moci. On (nebo jeho otec) dal sepsat sbírku právních předpisů, provedl daňovou reformu (vznikla centrální shromaždiště odvedených naturálií, které se pak znovu redistribuovaly), reformu administrativního aparátu, zavedl jednotný kalendář pro celý stát, obnovil božský kult krále. Počínaje jeho vládou nabyla sumerská literární díla (hymny, žalozpěvy, mýtické básně, diskurzu apod.) svou klasickou podobu.\n\nŠulgiho nástupci (Amar-Sín 2045 – 2037, Šu-Sín 2036 – 2028, Ibbi-Sín 2027 – 2003) již museli svůj stát bránit proti útokům zvenčí. Zintenzivnily se – už od Akkadský období probíhající – útoky západosemitských Amoritů ze západu i Elamitů (z Elamu) a Churritů. Šu-Sín proti Amoritům dokonce v roce 2032 dal postavit v severní Babylónii 200 km dlouhou zeď. Důsledkem těchto bojů se postupně provinční místodržitelé odtrhli od urského státu a vytvářeli nezávislé městské státy (například Isin a Larsa), takže Ibbi-Sín už ovládal jen okolí Uru. Po delší válce Uru s Elamem nakonec Elamitští roku 2003 (k1955) př. n. l. dobyli Ur a připojili jej ke svému státu, čímž skončilo období urucké dynastie. O tomto vznikly známé literární skladby Nářek nad zkázou města Ur a Nářek nad zkázou Sumeru a Uru.\n\nStát třetí urské dynastie byl vysoce centralizovaný. Byl rozdělen na provincie, které se asi kryly s bývalými městskými státy. V jejich čele stál místodržitel (ensi) a králi podléhající vojenští velitelé (šagina). Král (stát, palác) hrál rozhodující roli v ekonomice – kontroloval prakticky výrobní faktory: půda a kapitál a na královských pozemcích a v palácových dílnách zaměstnával velmi mnoho lidí odměňovaných v naturáliích, případně alokací půdy. Tento typ hospodářství se nazývá palácové hospodářství. Stejně významné byly chrámy, které však byly pod kontrolou krále (jejich hospodaření kontroloval místní ensi, musely odvádět přebytky králi apod.). I chrámy však kontrolovaly a pronajímaly část půdy a zaměstnávaly lidi. V chrámech nebo jejich dílnách asi pracovali i váleční zajatci a otroci, kterých však bylo velmi málo. Zaměstnáni byli nejen dospělí, ale i děti, ženy a starci. Třetím \"sektorem\" byli soukromníci – půda v soukromém vlastnictví a soukromí obchodníci a řemeslníci – jejichž podíl na hospodářství se dnes už dá jen hádat.\n\nV tomto období existovalo v Mezopotámii nejprve mnoho městských států, z nichž se postupně nejdůležitějším stal Babylón, který si je za Chammurapiho podmanil. Byly to zejména Isin, Larsa, Aššúr, Ešnunna, Dér, Mari a (stát) Elam. Všechny se snažili stát se jakýmisi nástupci urského státu. Důležitým faktorem byly od tohoto období semitští, původně kočovní Amorité, kteří již zakládali i vlastní osady na sumerském území, dávali se najímat jako sezónní pracovníci a v mnoha městech se stali králi (tj. celé dynastie byly amoritské – semitské a ne sumerské). Důsledkem bylo, že se přibližně do konce starobabylonského období Sumerové úplně asimilovali (semitizovali). Sumerština se však ještě používala jako kultovní jazyk až do dob helénismu a babylonská duchovní kultura byla dvojjazyčná – sumerská a akkadská (podobně se v evropském středověku používala latina).\n\nZakladatelem tohoto státu a isinské dynastie byl Išbi-Erra (2017 – 1985 př. n. l.), původně vojenský velitel urského státu, narozený v Mari (na dnešních irácko-syrských hranicích), který byl pověřen správou Isinu, a který zde roku 2017 vytvořil vlastní stát. Išbi-Erra postupně sjednotil část Babylonie (např. Ur, Uruk, Eridu a Nippur) a převzal správní systém uruckého státu.\n\nKoncem vlády Lipit-Ištara (1934 – 1924 př. n. l.), který vydal sumerskou sbírku zákonů, význam Isinu značně poklesl, když mu sousední Larsa dobyla významný Ur, čímž ztratil kontrolu nad jižní Babylonií.\n\nI tento stát se svého času odtrhl od uruckého státu. Prvním vládcem byl Naplánum (2025 – 2005), zakladatel amoritské dynastie larských vládců. Král Gungunum (1932 – 1906 př. n. l.) se zmocnil Uru.\n\nNejdůležitější byli poslední vládci Varad-Sín (1834 – 1823 př. n. l.) a jeho bratr Rím-Sín (1822 – 1763 př. n. l.), kteří již ovládli významná města v Babylónii (Ur, Uruk, Girs, Eridu, Nippur). Roku 1794 Larsa dobyla i Isin.\nÚvodem rekapitulace předešlých dějin oblastí: Obyvatelé (geografické) Asýrie byli výsledkem smíšení nostitelů Halafské a Samarrské kultury se Semity, kteří přišli ve 4. tisíciletí př. n. l. Ve 4. tisíciletí zde byla urucká kultura. Kolem roku 3000 př. n. l. byla severní Asýrie centrem tzv. kultury Ninive 5. Samotné město Aššúr bylo osídleno od první poloviny 3. tisíciletí př. n. l. Kolem roku 2300 př. n. l. se Aššúr a (geografická) Asýrie staly součástí akkadského státu, pak byly na jižních státech opět nezávislé a kolem roku 2070 př. n. l. zase byly součástí státu III. urucké dynastie. Kolem roku 2000 př. n. l. se Aššúr opět stal nezávislým městským státem, který zatím ovládal jen malé území kolem města.\n\nTeprve od počátku 2. tisíciletí máme o Aššúru a jeho státě bližší informace. V 19. a 18. století (k 1860 – 1730 př. n. l.) se v Malé Asii – mimo asyrského státu – rozvíjely četné asyrské obchodní kolonie s centrem v Kaneši. Asyrský stát z nich měl velké zisky. Obchodovalo se s mědí, cínem a látkami. O prvních vládcích samotného asyrského státu (tehdy s hlavním městem Aššúrem) se dozvídáme pouze z pozdějšího nespolehlivého asyrského královského seznamu. Prvním známým vládcem byl podle něj zřejmě kolem roku 1960 Puzur-Aššur I. Více už víme o amoritské dynastii, která se zmocnila vlády v Aššúru roce 1815 př. n. l. (k1750). Zakladatelem této dynastie byl Šamší-Adad I. (1815 – 1782 př. n. l. / k 1750 – 1717). Tento postupně ovládl celou severní Mezopotámii včetně důležitého městského státu Mari. Novým hlavním městem se stal Šubat Enlil (asi dnešní Tell Lejlán).\n\nPo smrti Šamší-Adada byla říše rozdělena mezi jeho syny Išme-Dagana (oficiálně král), který vládl z Ekallátumu (dnes neznámé město) a Jasmach-Adada, který dostal Mari. Jasmach-Adad Mari ztratil a Mari se opět stalo nezávislé pod vládou Zimri-Lima (1782 – 1759 př. n. l.). I Ismet-Daganova moc se omezila na centrální část Asýrie. Některá důležitá asyrská města pak přechodně dobyl Chammurapi z Babylonu. Následující dějiny asyrského státu asi do roku 1500 jsou prakticky neznámé. Išme-Daganovi nástupci vládli zřejmě z Aššúru, jejich jména jsou známá, ale jinak už prakticky nic. Víme však, že kolem roku 1700 (k1635) se v Aššúru dostal k moci Adasi, a tím i nová dynastie.\n\nMěsto Babylon zřejmě vzniklo v 3. tisíciletí př. n. l., ale zpočátku bylo naprosto bezvýznamné. To se změnilo nástupem amoritského panovníka jménem Sumuabum (1894 – 1884 př. n. l.), zakladatele tzv. první babylonské dynastie (1894 – 1594 př. n. l.). Za Sumuabových nástupců Babylon ještě ovládal jen okolní území (Kiš, Dilbat, Sippar, Borsippa apod.).\n\nNejvětší změnu způsobil král Chammurapi (1792 – 1750/ k1729 – 1686 př. n. l.). Šikovně využívaje spojenectví s jinými městskými státy a státy (Mari, Asýrie, Elam, Sýrie) dobyl rozsáhlá území. Roku 1764 př. n. l. dobyl Ešnunnu, o rok později i Larsu a nakonec Mari, čímž měl pod kontrolou celou Babylonii a Mezopotámii v užším smyslu. Pak dočasně dobyl i některé části Asýrie (Aššúr, Ninive apod.). Chammurapi se staral o vybudování centralizovaného administrativního aparátu, proslavil se svým Chammurapiho zákoníkem. Za jeho vlády se rozvíjela i literatura a vznikly pro pozdější badatele důležité akkadsko-sumerské \"slovníky\".\n\nChammurapiho říše dlouho nevydržela. Už za jeho syna Samsu-Iluny (1749 – 1712 př. n. l.) se začala rozpadat. Samsu-Iluna musel potlačit velkou vzpouru v jižní Babylónii, přičemž byl mj. roku 1740 př. n. l. zničen Ur a na několik staletí zredukován na bezvýznamné městečko. Dále v důsledku hospodářské krize nastala migrace obyvatelstva z jižní Babylonie na severní území. A do třetice se pobřeží Perského zálivu, tzv. Přímoří, zmocnila vzbouřenecká tzv. Přímořská dynastie. Zvenčí zase Samsu-Iluna musel již čelit Kassitům útočícím ze severovýchodu, kteří postupně získávali knížectví v severní Babylónii.\n\nZa pozdějších panovníků se území starobabylonského státu stále zmenšovalo, až nakonec Babylon roku 1594 př. n. l. (k1531) dobyli Chetité v čele s Muršilišem I. na jedné ze svých loupežných výprav (poté Babylon znovu opustili). Jakou roli Kassité hráli před rokem 1594 a jestli dokonce nepodporovaly Chetity při jejich výpravě, není známo. Každopádně se později vzpomínají první (neznámo kde sídlící) kassitští králové už ze starobabylonského období (Gandaš, Samsu-Ilunův současník, Agum I. atd.)\n\nO událostech asi 200 let po roce 1594 př. n. l. v Mezopotámii nevíme téměř nic.\n\nOpět je třeba rozlišovat vývoj na severu a na jihu:\nNěkdy po roce 1594 př. n. l. se Kassité zmocnili Babylonu. Prvním doložitelným kassitským panovníkem v Babylonu byl Agum II. (kolem roku 1580 př. n. l.). Označoval se jako král Kassitů, Akkadů, Babylonu, Almanu (Alman bylo zřejmě vlastní kassitské území), Padanu (města, které si stále nárokovali Elamité) a Gutejské země (což tehdy odpovídalo zhruba dnešnímu Kurdistánu). Na druhou stranu, pobřeží Perského zálivu zdá se stále ovládala tzv. přímořská dynastie (tehdy tam vládl Gulkišar).\n\nPak následovali králové Burna-Buriaš I., Kaštiliaš III. a Ulam-Buriaš, přičemž poslední jmenovaný kolem roku 1450 porazil přímořskou dynastii (tehdy v čele s Ea-gamilem).\n\nV pozdní fázi kassitského období (14. – 13. stol.) již Kassité ovládali většinu jižní Mezopotámie a přechodně i Asýrii. Přátelili se s egyptskými faraony, věnovali se stavební a rekonstrukční činnosti. Král Kurigalzu I. (před 1374 př. n. l.) dal dokonce vybudovat nové město Dúr Kurigalzu. Po roce 1350, kdy se Asýrie odtrhla od státu Mitanni, museli vícekrát bojovat s Asýrií. Ve vnitřní politice zase stále docházelo ke vzpourám při pobřeží Perského zálivu (tzv. Přímoří).\n\nRozvíjela se i literární tvorba, roky 1400 – 1025 př. n. l. jsou považovány za klasické období mladší babylonské literatury – mnoho starších děl bylo zejména v 13. století přepsaných do kanonické podoby, tj. pak už se neměnila.\n\nKassitská dynastie byla v Babylonu sesazena kolem roku 1155 př. n. l., kdy král sousedního Elamu Kutir-Nachchunte dobyl Babylon a zajal posledního kassitského krále.\n\nKrátce nato, kolem roku 1155 př. n. l., se však moci v Babylonu znovu ujala \"domácí\" dynastie pocházející z Isinu, tzv. II. isinská dynastie (1155 – 1025 př. n. l.). Nejdůležitějším vládcem z této dynastie byl Nebukadnesar I. (1124 – 1103 př. n. l.), který přechodně zkonsolidoval babylonskou moc a například i porazil stát Elam.\n\nZhruba po roce 1100 nastalo období úpadku, které souviselo se začátkem pronikání kočovných Aramejců (zejména) do Babylonie. Tito se pak postupně začali usazovat, vytvářet drobné městské státy (zejména v Sýrii (Damašek) a Palestině), vměšovat se do záležitostí Předního Východu, až se nakonec nížinná Mezopotámie zcela arameizovala.\n\nV roce 1025 nastoupila tzv. II. přímořská dynastie (Šimmaš-Šihu 1025 – 1007, Kaššu-nadin-ahhes 1006 – 1004 atd.), která možná byla potomky Kassitů.\n\nSeverní Mezopotámii (severní Asýrii) a území na východ od Tigridu již od 2. poloviny 3. tisíciletí př. n. l. obsazovali Churrité, národ neznámého původu s pravlastí u Kaspického moře. Utvořili tam drobné státečky. Někdy v 17. století nastala nová velká vlna churritského přistěhovalectví do těchto oblastí a tehdy asi již existoval nejdůležitější z těchto státečků – churritský stát Mitanni, jehož vznik se nedá přesně rekonstruovat (asi 17. století př. n. l.).\n\nStát Mitanni se původně rozprostíral v severovýchodní Sýrii (hlavní město Vaššukkani), odkud také přicházeli Churrité již od 3. tisíciletí. Odtud se stále rozšiřoval do okolních území (na východ a na západ).\nObyvatelé státu Mitanni byli Churrité, Semité a menší podíl Indoíránců (tj. Indoevropanů).\n\nV 15. století již byl stát Mitanni významnou velmocí – soupeřil s Egyptem, chetitským státem, Babylonií a Elamem. Největší rozmach stát dosáhl za krále Sauštara (kolem 1430 př. n. l.), který dobyl Asýrii (podléhala formou závislých vládců) a jiná území, takže jeho říše sahala od dnešního jihovýchodního Turecka až po pohoří Zagros. Mitanni však se sousedy nejen soupeřila, ale královské rodiny měly i přátelské styky (smlouvy o přátelství, rodinné kontakty apod.).\n\nVe 14. stol. mitannský stát začal upadat. Kolem roku 1350 př. n. l. ztratil Asýrii. Zároveň před rokem 1300 př. n. l. vypukly boje o mitannský trůn, přičemž jednotlivé uchazeče podporovali Chetité (za vlády Šuppiluliumaše I.) a Asýrie. K moci se dostal Chetity podporovaný Šattivaza, který s chetitský říší uzavřel smlouvu o \"poslušnosti\" Chetitům. Přestože se ze závislosti brzy vymanil, musel čelit sílící asyrské expanzi.\n\nMitannský stát se pak stále více redukoval a definitivně zanikl asi až v 12. stol. (po 1200) v souvislosti s etnickými pohyby na Předním Východě (mořské národy).\n\nV (jižní) Asýrii asi od roku 1700 př. n. l. stále vládla dynastie Adasiho a možná i jiní lokální vládci. Všichni byli možná již od 17. století víceméně závislí na Mitanni. Kolem roku 1430 př. n. l. definitivně podlehli státu Mitanni.\n\nKolem roku 1350 př. n. l. král Aššuru Aššur-uballit I. (1365 – 1330 př. n. l.) odtrhl Asyrský stát (tzv. Středoasyrská říše 1350 – cca 1000) od státu Mitanni, pak také dobyl části Mitanni v severovýchodní Sýrii a zasahoval do babylonské politiky. Dopisoval si s faraónem Achnatonem z Egypta. Svou dceru provdal za kassitsko-babylonského krále, ale jeho vnuk, který se pak stal babylónským králem, se stal obětí spiknutí. Aššur-uballit proto vojensky zasáhl a dosadil na babylonský trůn krále Kurigalza II. (1332 – 1308 př. n. l.).\n\nVe 13. století králové dále rozšiřovali území svého státu (připojili Mezopotámii v užším smyslu a jižní Arménii). Významnými králi byli Salmanasar I. (1274 – 1245 př. n. l.) A Tukultí-Ninurta I. (1244 – 1208 př. n. l.). Druhý z nich vybudoval novou královskou rezidenci Kár Tukultí-Ninurta (5 km severně od Aššuru; po smrti krále návrat ke staré rezidenci), dvakrát úspěšně (dočasně) dobyl Babylon a nakonec byl svržen palácovým převratem.\n\nPo Tukultí-Ninurtově smrti (1208) začal asyrský stát upadat a ztrácet území, což souviselo i s příchodem velkého množství neznámých, tzv. Mořských národů (ke kterým patřili i Pelištejci) kolem roku 1200 do oblasti Malé Asie, Sýrie, Palestiny a okolí. 12. století bylo vyplněno boji o trůn a zasahováním Babylonu do asyrských záležitostí.\n\nI Asýrie byla ovlivněna zhruba po roce 1100 začátkem pronikání kočovných Aramejců do těchto oblastí. Za vlády Tiglatpilesara I. (1115 – 1076 př. n. l.) však Asýrie zaznamenala opět rozkvět. Bojoval v jižním Arménii, vedl časté výpravy proti Aramejcům, dobyl Mezopotámii v užším smyslu a po smrti Nabukadnesara I. i dočasně dobyl některá významná babylónské města.\n\nZa Tiglatpilesarových nástupců se však území asyrského státu zejména v důsledku aramejských útoků opět zredukovalo na centrální oblast kolem Aššuru, Ninive a Arbílu.\n\nToto období začalo etnickými přesuny asi po roce 1100 př. n. l. a v tomto období začala postupná arameizace obyvatelstva nížinné Mezopotámie. V ekonomice již od roku 1200 př. n. l. začala na Předním Východě doba železná. Železné nástroje zlepšovaly zemědělské výnosy, výroba železa se stala novým odvětvím a naleziště kovů se stala příčinami různých válek. Kromě toho se od konce 2. tisíciletí začaly ve velké míře k dopravě používat velbloudi. Stavěly se nákladné paláce a chrámy. Toto vše přispívalo k rozvoji obchodu.\n\nPoliticky na Předním Východě postupně vznikla celá řada států a kmenových svazů. V devátém století si velkou část z nich podmanila Novoasyrská říše a v 7. století Novobabylonská říše. Byly to zejména:\n\n\nV 9. stol. Asyřané, původně omezení jen na území centrální Asýrie, dobyli, připojili a postupně asyrizovali aramejské státy při Eufratu a v severní Mezopotámii. Pak v 9. a 8. stol. dobyli i Sýrii, Palestinu a kraje na severozápadě, severu a východě, čímž vznikla první velká říše v dějinách Předního východu. Největšího rozsahu dosáhla roce 671 př. n. l., kdy dobyla i Egypt. Zvláštní byl vztah k dobyté Babylonii, jejíž kultury a vzdělanosti si Asyřané vážili jako základu své kultury. Významná babylónská města (Babylon, Borsippa, Sippar…) si proto mohla ponechat své původní výsady, někteří asyrští králové se nechali v Babyloně formálně korunovat na krále Babylonského a podobně. Babyloňané své postavení využívali a často se proti asyrské nadvládě bouřili. Jejich spojencem byl přitom stát Elam.\n\nDobytá území se různými vzpourami často snažila od Novoasyrské říše odtrhnout. Zajatce a bouřící se obyvatelstvo Asyřané měli ve zvyku přesídlit (i po statisících) – usidlovali je ve skupinách po celé říši. Vzniklo tak multietnické osídlení a jako lingua franca se používala aramejština (což platilo ještě i později v časech Perské říše). Do 10. století př. n. l. se dobytá území nejprve ponechala v rukou domácích dynastií a od 9. století př. n. l. se už z nich zpravidla staly asyrské provincie v čele s asyrskými guvernéry. Od konce 9. stol. se již tito guvernéři stávali téměř nezávislými vládci, kteří dokonce často ohrožovali asyrskou centrální vládu, ale králi jménem Tiglatpilesar III. (745 – 727 př. n. l.) se reformou správy podařilo pravomoci guvernérů omezit (zejména jejich častým střídáním).\n\nNejdůležitějšími městy novoasyrské říše byly Aššúr, Kalchu a Ninive.\n\nPo skončení vlády významného panovníka Aššurbanipala (668 – 627/626 př. n. l.) vyčerpaná země začala upadat. Roku 626 př. n. l. se od říše utrhl Babylon (vznik tzv. Novobabylonské říše) a v letech 614 – 609 př. n. l. spojená vojska Médské říše a Novobabylonské říše říši dobyli. Novoasyrská říše zanikla a byla rozdělena mezi Médskou říši a Novobabylonskou říši.\n\nV Babylonu se v 1. polovině 1. tisíciletí vystřídalo několik vládnoucích dynastií. Politický význam Babylonu – kromě symbolického a kulturního – byl v tomto období nízký, důležitá byla spíše Novoasyrská říše. Území však bylo (ještě i později pod perskou nadvládou) poměrně bohaté, neboť bohatlo z dálkového obchodu – vznikaly dokonce vícegenerační obchodní nebo finanční \"rodinné podniky\". Babylonie se postupně dostávala do závislosti na Novoasyrské říši, definitivně se stala její součástí vytvořením personální unie za vlády asyrského krále jménem Tiglatpilesar III. (745 – 727 př. n. l.), který se dal v Babylonu korunovat na krále a jménem Pulu. Personální unii později občas nahradily jiné formy nadvlády, i proto, že v Babylonii docházelo k neustálým vzpourám proti asyrské nadvládě, které organizovali zejména vůdci aramejských a chaldejských kmenů v jižní Mezopotámii, podporování státem Elam. Známý je zejména boj asyrského krále Sinacheriba a pak jeho syna Asarhaddona proti aramejsko-chaldejským kmenům v čele s Marduk-apla-iddinem II., při kterém byl i roku 689 totálně zničen Babylon (o pár let znovu postaven).\n\nV době, kdy zemřel král asyrský Aššurbanipal (627/626 př. n. l.), zemřel i Asýrií dosazený babylónský král Kandalán. Pak zůstal babylonský trůn rok neobsazený. Na podzim roku 626 chaldejský kníže Nabopolasar z tzv. Přímoří vydobyl Babylonii nezávislost od Novoasyrské říše a stal se králem (626 – 605 př. n. l.). Zprvu nevelké novobabylonské území rychle rozšířil.\n\nRoku 616 př. n. l. již novobabylonská vojska útočila na asyrské území. Poté, co Médové dobyli Aššúr (614 př. n. l.), uzavřel Nabopolasar s médským králem Kyaxarem spojeneckou smlouvu, která byla stvrzena sňatkem Nabopolasarova syna a Kyaxarovy dcery. Roku 609 př. n. l. spojená médsko-babylonská vojska nakonec dobyla novoasyrskou říši, kterou v poslední fázi intenzivně podporovala egyptské vojska (z obavy před sílícím Babylonem).\n\nV následujících letech Novobabyloňané dobývali (zčásti egyptské) oblasti Palestiny a Sýrie, jedním z hlavních velitelů byl při těchto výpravách královský syn Nebukadnesar II. (biblický Nabuchodonozor). Roku 605 dobyl strategické město Karchemiš (na Eufratu) s egyptskou posádkou a následně dobyl celou Palestinu a Sýrii. Po smrti svého otce se stal novobabylonským králem (605 – 562 př. n. l.). Už jako král pokračoval v bojích v Sýrii a roku 601 se neúspěšně pokusil dobýt Egypt. 16. března 597 př. n. l. a znovu roku 587 př. n. l. dobyl Jeruzalém (587 úplné zničení) a po obou dobytích byly tisíce obyvatel Jeruzaléma odvedeny do Babylonu. Po roce 587 pak podobně 13 let obléhal fénický Týros. Roku 585 zprostředkoval Nebukadnesar mír mezi sousední Médskou a Lýdskou říší. Za Nebukadnesara dosáhla Novobabylonská říše největšího mocenského i územního rozmachu. Říše byla organizována podle novoasyrského vzoru. Nebukadnesar se ale proslavil i stavební činností. Dal přestavět Babylon (Ištařina brána, hradby, dokončení stavby babylonské věže tj. zikkuratu Etemenanki v chrámové soustavě boha Marduka Esagile atd.) Mezi Eufratem a Tigridem severně od Babylonu také nechal postavit tzv. Médskou zeď.\n\nPo třech krátce vládnoucích bezvýznamných vládcích (561 – 556 př. n. l.) nastoupil na trůn Nabonid (Nabu-ná'id; v Bibli omylem zaměněn za \"trhlého\" Nebukadnesara) (556 – 539 př. n. l.), jehož matka byla kněžnou měsíčního boha Sína v Charránu. Jelikož podporoval rekonstrukci chrámů boha Sína v Charránu a Uru a proto opustil Babylon (kde ho zastupoval syn Bél-šarra-usur (= biblický Belšasar), a protože v Babylónii zatím vypukl hladomor, kněží babylonského boha Marduka ho odsuzovali. Protože se tedy nechtěl vrátit do Babylonu, dobyl západní část Arabského poloostrova a v oáze Tajmá si postavil palác.\n\nDalším důvodem jeho dlouhého pobytu v Arábii byla snaha zorganizovat odpor vůči na severu vznikající Perské říši. Když totiž král Médské říše vypověděl válku Novobabylonské říši, využil toho roku 550 př. n. l. jeho dosavadní perský vazal Kýros II. z dynastie Achaimenovců, ovládl Médskou říši a přeměnil ji na Perskou říši. V roce 546 př. n. l. dobyl i Lýdii, a tím i Malou Asii. Nabonid se sice rychle vrátil do Babylonu, ale už bylo pozdě. Na podzim roku 539 př. n. l. Perská říše bez větších obtíží dobyla Babylon. Tím skončily vlastní dějiny Mezopotámie, která od té doby již byla součástí mocnějších sousedních útvarů. Do roku 482 př. n. l. však Peršané ještě Babylonii ponechali mnoho svobod.\n\nMezopotámie byla od roku 539 př. n. l. součástí Perské říše, v níž vládli Achaimenovci. Kolem roku 520 př. n. l. se začal budovat Persepolis. Po vzpourách proti perské nadvládě perský král Xerxés I. definitivně zrušil kolem roku 482 př. n. l. \"Babylonské království\" (které bylo v personální unii s Persií) – formálně si zrušil do té doby používaný titul \"král Sumeru a Akkadu\".\n\nPo dobytí Babylonu Alexandrem Velikým, který učinil z Babylonu své sídelní město, vznikla jakási pozdní renesance \"babylonství\" (zejména v Uruku), která trvala ještě v době Parthské říše. Alexandr Veliký zničil Persepolis.\n\nŘíše Seleukovců byla jedním z nástupnických států Makedonské říše. Jejím jádrem byla Sýrie a Mezopotámie. Od roku 164 př. n. l. říše začala upadat, v letech 150 – 130 př. n. l. prakticky většinu Mezopotámie ovládla sousední expandující Parthská říše a Seleukovský stát se omezil pouze na Sýrii.\n\nV roce 64 př. n. l. Pompeius udělal ze Sýrie římskou provincii, samotná Mezopotámie byla již od 150/130 př. n. l. částí Parthské říše, v níž vládli Arsakovci. Pak se Římané vícekrát pokoušeli Mezopotámii dobýt, podařilo se jim to dočasně prakticky jen v letech 115 – 117 za Traiana, kdy byla Mezopotámie římskou provincií. Poslední klínopisné texty vznikly po přelomu letopočtu.\n\nV Parthské říši se ujal moci Peršan Ardašír a změnil ji na novoperskou říši pod vládou Sasánovců. Jejich sídlem byl Ktésifón (nedaleko Bagdádu). Z tohoto období pocházejí poslední zprávy o osídlení bývalých sumerských měst. Například roku 430 je ještě zmínka o Uruku jako o sídle křesťanského biskupa.\n\nV letech 637 – 651 Mezopotámii dobyli Arabové. V roce 763 založili Bagdád a Babylon se začal postupně vylidňovat.\n\n"}
{"id": "974203", "url": "https://cs.wikipedia.org/wiki?curid=974203", "title": "Isola del Cantone", "text": "Isola del Cantone\n\nIsola del Cantone je italská obec v provincii Genova v oblasti Ligurie.\n\nV roce 2012 zde žilo 1 542 obyvatel.\n\nArquata Scrivia (AL), Busalla, Grondona (AL), Mongiardino Ligure (AL), Roccaforte Ligure (AL), Ronco Scrivia, Vobbia, Voltaggio (AL)\n\nZdroj: \n\n"}
{"id": "974204", "url": "https://cs.wikipedia.org/wiki?curid=974204", "title": "Belinda Bencicová", "text": "Belinda Bencicová\n\nBelinda Bencicová, : , nepřechýleně \"Bencic\", (* 10. března 1997 Flawil) je švýcarská tenistka, bývalá juniorská světová jednička, juniorská mistryně světa pro rok 2013 a šampionka na juniorkách French Open a ve Wimbledonu. Ve své dosavadní kariéře vyhrála na okruhu WTA Tour čtyři turnaje ve dvouhře, první z nich na travnatém AEGON International 2015. Cestou za vítězstvími na Canada Masters 2015 a Dubai Tennis Championships 2019 porazila vždy čtyři hráčky z první světové desítky v řadě. Vybojovala také dvě deblové trofeje, premiérovou s Kateřinou Siniakovou na J&T Banka Prague Open 2015. K nim přidala dvě singlové výhry v sérii WTA 125K. V rámci okruhu ITF získala čtyři tituly ve dvouhře a tři ve čtyřhře.\n\nNa žebříčku WTA byla ve dvouhře nejvýše klasifikována v únoru 2020 na 4. místě a ve čtyřhře pak v únoru 2016 na 59. místě. Na juniorském kombinovaném žebříčku ITF byla nejvýše hodnocena v červnu 2013 na 1. místě a v závěru sezóny 2013 ji Mezinárodní tenisová federace vyhlásila juniorskou mistryní světa.\n\nNa nejvyšší grandslamové úrovni se probojovala do čtvrtfinále dvouhry na newyorském US Open 2014, kde nestačila na nenasazenou Číňanku Pcheng Šuaj, které podlehla ve dvou setech. V ženském deblu nejdále postoupila s Češkou Kateřinou Siniakovou do třetího kola na French Open 2015, kde podlehly pozdějším vítězkám Bethanie Mattekové-Sandsové a Lucii Šafářové. Po boku slovenského hráče Martina Kližana si zahrála také třetí kolo smíšené čtyřhry na travnatém Wimbledonu 2014.\n\nVe švýcarském fedcupovém týmu debutovala v roce 2012 utkáním 2. světové skupiny proti Austrálii, v němž po boku Amry Sadikovićové prohrály čtyřhru s párem Casey Dellacquová a Jelena Dokićová. Do roku 2019 v soutěži nastoupila k devíti mezistátním utkáním s bilancí 7–4 ve dvouhře a 4–2 ve čtyřhře.\n\nVe švýcarském týmu vyhrála s Rogerem Federerem Hopmanův pohár 2018 a 2019, když ve finále vždy zdolali Německo reprezentované Alexandrem Zverevem a Angelique Kerberovou.\n\nBencicová má slovenské kořeny po otci Ivanovi Bencicovi, který ji trénuje. Jeho rodiče s ním v roce 1968, když mu bylo pět let, emigrovali z Československa do Švýcarska. Děd z otcovy strany hrál lední hokej za HC Slovan Bratislava. Otec pochází z Bratislavy a matka Daniela Bencicová z Močenku u Nitry. Doma hovoří slovensky. Britský deník \"The Telegraph\" v lednu 2014 uvedl, že má její otec také české kořeny. Tenistka vlastní švýcarské a slovenské občanství.\n\nNa její přípravě se také příležitostně podílí Melanie Molitorová, rovněž československá emigrantka do země helvetského kříže a matka bývalé světové jedničky Martiny Hingisové. S tenisem začala ve čtyřech letech, kdy nastoupila do tenisové školy Molitorové. Každodenní tréninky zahájila ve věku sedmi let. Půl roku strávila také ve floridské Tenisové akademii Nicka Bollettieriho.\n\nV roce 2018 navázala partnerský vztah s osobním fyziotrenérem a bývalým fotbalistou Interu Bratislava, Martinem Hromkovičem.\n\nV juniorské kategorii vyhrála dva singlové grandslamy, když si ve finále French Open 2013 hladce poradila s Němkou Antonií Lottnerovou. O necelý měsíc později zvládla finálový duel ve Wimbledonu 2013 proti Američance Taylor Townsendové. Z bojů o deblový titul ve Wimbledonu 2012, a na US Open 2012 a 2013, odešla jako poražená finalistka.\n\nPrvní turnaj kariéry odehrála na turnaji ITF ve švýcarském Fallalendenu. V kvalifikaci porazila Petru Rohanovou a Chiaru Frapolliovou. V hlavní soutěži se probojovala do čtvrtfinále přes Tess Sugnauxovou a Milanu Špremovou. V něm podlehla Sandře Martinovičové. Na monzónském turnaji ITF startovala na divokou kartu. V úvodním kole však vypadla s kvalifikantkou. Divokou kartu dostala i později na turnaj s dotací 25 000 dolarů ve švýcarském Chiasso, kde však opět ztroskotala v prvním kole, tentokrát na raketě Anne Schäferové. V červnu se pak přes kvalifikaci dostala do hlavní soutěže domácího turnaje ITF v Lenzerheide. V prvním kole byla nad její síly krajanka Xenia Knollová. V polovině října pak obdržela divokou kartu do kvalifikace BGL Luxembourg Open 2011 v lucemburském Kockelscheueru. Na úvod však podlehla Julie Putincevové.\nSezónu zahájila dvěma lednovými, za sebou jdoucími juniorskými turnaji v České republice, když na prvním z těchto turnajů v Přerově neztratila v cestě za vítězstvím ani jeden set a na druhém turnaji v Praze pak ztratila set pouze jeden. V únoru se kvalifikovala na turnaj ITF s rozpočtem 10 000 dolarů v německém Leimenu, kam postoupila do čtvrtfinále, v němž však nestačila na pozdější finalistku Terezu Smitkovou.O dva měsíce později, v dubnu, zamířila do Spojených států, kde na juniorském turnaji v Carsonu v Kalifornii prohrála ve třetím kole s domácí Allie Kiickovou. Následující týden prohrála ve dvou setech v kvalifikaci turnaje ITF v americkém Pelhamu se semifinalistkou Wimbledonu z roku 1999 Američankou Alexandrou Stevensonovou. Francouzským turnajem v Beaulieu-sur-Mer se poté vrátila zpět na juniorskou tour. Na turnaji ztratila jako sedmá nasazená pouze jednu sadu ve druhém kole a turnaj ovládla. Následující týden získala čtvrtý juniorský titul v sezóně, když dokázala triumfovat v italské Salsomaggiore Terme, kde opět v průběhu celého turnaje ztratila jenom jeden set. Nicméně, její vítězná série skončila následující týden na turnaji v toskánském Pratu, kde ve třech setech nestačila na Ivanu Jorovićovou.\n\nPozději v květnu obdržela divokou kartu do kvalifikační fáze WTA turnaje Brussels Open. V prvním kole kvalifikace překvapivě přemohla ve třech setech bývalou hráčku světové dvacítky Jelenu Bovinovou z Ruska. V následném kole však snadno podlehla Ukrajince Lesje Curenkové, ale díky vítězství nad Bovinovou se v žebříčku WTA posunula o 189 míst do první světové tisícovky na 951. místo.\n\nDalší turnajem byla pro ni juniorka French Open v Paříži. Jako nasazená hráčka číslo patnáct, nestačila v prvním kole na nenasazenou kanadskou tenistku Françoise Abandovou ve dvou tiebreacích. Méně než měsíc po její trpké prohře na French Open zamířila na další turnaj WTA, tentokrát do nizozemského 's-Hertogenbosche. Nicméně, v kvalifikaci byla poražena nejvýše nasazenou Urszulou Radwańskou.\n\nJeště před Wimbledonem si zahrála přípravný juniorský turnaj na trávě v britském Roehamptonu. Na turnaji se dostala do semifinále, když cestou do něj porazila dvě hráčky z TOP 10 juniorského žebříčku Indy de Vroomovou a Sachiu Vickeryovou, předtím, než ve dvou setech nestačila na budoucí dívčí šampiónku z Wimbledonu Kanaďanku Eugenie Bouchardovou. Ve dvouhře juniorek Wimbledonu utrpěla zklamání, když se s turnajem loučila už po druhém kole, když nestačila na Indy de Vroomovou. V soutěži čtyřhry se dostala společně s Chorvatkou Anou Konjuhovou až do finále, v němž však nestačily na kanadsko-americký pár Eugenie Bouchardová a Taylor Townsendová.\n\nO několik týdnů později zamířila zpět do Švýcarska, kde se rozhodla startovat na prestižním evropském juniorském šampionátu v tenise. Nasazena jako číslo dvě a jakožto domácí favoritka, se dostala do semifinále, kde prohrála dvakrát s tureckou hráčkou Başak Eraydınovou. O měsíc později cestovala do Kanady, kde se hrál Canadian Open juniorů v Repentigny, přípravný juniorský turnaj na blížící se US Open. Na turnaji dosáhla 3. kola, když byla nad její síly Jeļena Ostapenková z Lotyšska, přestože jí v prvním setu uštědřila kanára. Na US Open nedokázala v dívčím singlu opět udělat žádný velký výsledek, když ji ve třech setech přemohla pozdější finalistka turnaje domácí Samantha Crawfordová, která v soutěži startovala na divokou kartu. Ve čtyřhře se ji však opět dařilo lépe, když se společně se Slovenkou Petrou Uberalovou, probojovaly do finále, kde však podlehly domácímu páru číslo čtyři Gabrielle Andrewsové a Taylor Townsendové za 72 minut.\n\nPo US Open si Bencicová vzala dvoutýdenní pauzu, než se zpátky na profesionální okruh vrátila turnajem ITF s dotací 10 000 dolarů v egyptském Šarm aš-Šajchu. V prvním kole rozdrtila nejvýše nasazenou hráčku v turnaji Lu Ťia-ťing z Číny. V příštích dvou kolech přemohla dvě kvalifikantky a postoupila do jejího prvního semifinále na profesionálním okruhu. V něm porazila rakouskou nasazenou čtyřku Barbaru Haasovou a postoupila do finále, kde po výhře nad druhou nasazenou Fatmou Al Nabhaniovou získala první profesionální titul. Na stejném turnaji dokázala ovládnout i čtyřhru, když společně s Egypťankou Lou Brouleauvou porazila ve finále polsko-ukrajinský pár Olga Brózdová a Ganna Pivenová.\n\nV říjnu obdržela od pořadatelů divokou kartu do hlavní soutěže Luxembourg Open v Lucembursku, kde v minulém ročníku vypadla v kvalifikaci. V úvodním kole však snadno podlehla ve dvou setech nenasazené Venus Williamsové, která později celý turnaj ovládla. I přesto se výrazně posunula v žebříčku WTA, když se vyhoupla o 108 míst na 614. pozici. Na turnaji startovala i ve čtyřhře, když s domácí spoluhráčkou Claudine Schaulovou obdržely divokou kartu do hlavního turnaje. V 1. kole nestačily na americko-německou dvojici Bethanie Matteková-Sandsová a Andrea Petkovicová.\n\nZačátkem listopadu se pak přes kvalifikaci dostala do hlavního turnaje kategorie ITF s dotací 25 000 dolarů ve španělském Benicarló, kde prohrála v prvním kole s Němkou Dinah Pfizenmaierovou. Závěr sezóny 2012 zakončila juniorskými turnaji v Severní Americe. Nejprve došla do semifinále turnaje v Bradentonu, kde nestačila na Barbaru Haasovou z Rakouska. Na prestižním tenisovém turnaji juniorů Orange Bowl dosáhla na čtvrtfinále, když prohrála s pozdější vítězkou Anou Konjuhovou z Chorvatska. Nakonec však ovládla mexický turnaj v Ciudad de México, když během šesti utkání nepřišla ani jednou o set.\n\nNa seniorském grandslamu debutovala lednovým Australian Open, když postoupila po třech vítězných duelech v kvalifikaci. V posledním z nich si poradila s Kanaďankou Sharon Fichmanovou.\n\nNa úvod hlavní soutěže zdolala japonskou veteránku Kimiko Dateovou Krummovou, což znamenalo zápas mezi nejstarší a druhou nejmladší hráčkou v pavouku turnaje. Bývalou světovou čtyřku přehrála ve třech sadách. Ve druhém kole však nestačila na čtvrtou nasazenou a pozdější vítězku grandslamu Li Na z Číny.\n\nV únoru nastoupila k mezistátnímu utkání 2. světové skupiny Fed Cupu proti Francii. V pařížské hale vyhrála bez ztráty setu obě dvouhry, nejdříve nad Alizé Cornetovou a poté nad Virginií Razzanovou. Přesto Švýcarky nepostoupily do baráže o účast ve Světové skupině 2015, když v rozhodujícím pátém zápase prohrála po boku Timey Bacsinszké s párem Cornetová a Mladenovicová. V březnu obdržela divokou kartu na Indian Wells Masters, kde ji na úvod přehrála britská kvalifikantka Heather Watsonová ve dvou sadách.\n\nPremiérové semifinále na okruhu WTA Tour si zahrála jako kvalifikantka na dubnovém Family Circle Cupu, jediné události konané na zelené antuce. V prvním kole na její raketě skončila ruská turnajová desítka Maria Kirilenková, poté Marina Erakovicová a konečně ve třetí fázi nejvýše postavená teenagerka světové klasifikace Elina Svitolinová z Ukrajiny. První kariérní účast ve čtvrtfinále proměnila v dosud největší vítězství kariéry nad třetí nasazenou Italkou Sarou Erraniovou. V semifinále však nestačila na slovenskou tenistku Janu Čepelovou. Dlouhá cesta turnajem pro ni znamenala premiérový kariérní posun do první stovky žebříčku WTA, když 7. dubna figurovala na 91. místě.\n\nV květnu se kvalifikovala do hlavní soutěže Mutua Madrid Open, kde vypadla se světovou jedničkou Serenou Williamsovou ve dvou setech. Další týden opět postoupila z kvalifikace na Internazionali BNL d'Italia. V prvním kole vyřadila hráčku z Top 25 Anastasii Pavljučenkovovou. Poté však nestačila na dvanáctou nasazenou Flavii Pennettaovou po třísetovém průběhu. Na Nürnberger Versicherungscupu ji v úvodním zápase zastavila německá tenistka Mona Barthelová.\n\nV pozici světové osmdesátky měla jistou účast v hlavní soutěži pařížského French Open, na němž ji na úvod zastavila bývalá světová jednička Venus Williamsová.\n\nTravnatou část sezóny rozehrála na AEGON Classic v Birminghamu, kde zvládla vstupní duel proti Chorvatce Donně Vekićové, aby ji však poté stopku vystavila obhájkyně titulu Daniela Hantuchová. Třemi koly kvalifikace prošla na AEGON International v Eastbourne. V prvním kole však nestačila na Britku Johannu Kontaovou, hrající díky divoké kartě. Grandslamový Wimbledon představoval postup do třetího kola po výhrách nad Magdalénou Rybárikovou a Victorií Duvalovou, než její cestu ve dvou setech přerušila favorizovaná Rumunka Simona Halepová. Do třetí fáze také postoupila s Martinem Kližanem ve smíšené soutěži. V ženském deblu vypadla ve druhém kole po boku Cvetany Pironkovové, když skončily na raketách pozdějších finalistek Tímey Babosové a Kristiny Mladenovicové.\n\nLetní díl roku na tvrdých površích otevřela na Istanbul Cupu, kde ji na úvod uštědřila dva kanáry pozdější vítězka Caroline Wozniacká. Na srpnový turnaj kategorie Premier 5 – Cincinnati Masters obdržela divokou kartu. Opět však nezvládla otevírací zápas proti Karin Knappové. Navazující Connecticut Open v New Havenu znamenal sice postup z tříkolové kvalifikace, aby však následně podlehla Češce Barboře Záhlavové-Strýcové, když v utkání čelila 39 breakovým příležitostem soupeřky.\n\nAž při svém debutu na US Open dokázala přejít první fázi po výhře nad belgickou hráčkou Yaninou Wickmayerovou. Poté vyřadila 31. nasazenou Japonku Kurumi Naraovou po třísetovém průběhu. Ve třetím a čtvrtém kole dosáhla na svá první vítězství nad hráčkami elitní světové desítky, když nejdříve přehrála sedmičku Angelique Kerberovou, a poté srbskou devátou nasazenou Jelenu Jankovićovou ve dvou sadách. Stala se tak nejmladší čtvrtfinalistkou US Open od roku 1997, kdy se do této fáze probojovala její krajanka Martina Hingisová. Cesta pavoukem skončila na raketě Číňanky Pcheng Šuaj. Bodový zisk jí však zajistil premiérový postup do elitní čtyřicítky žebříčku WTA.\n\nDebutové finále na okruhu WTA si zahrála na úvodním ročníku čínského turnaje Tianjin Open, konaného v říjnu v Tchien-ťinu. Nestačila v něm na Američanku Alison Riskeovou.\n\nSezónu zakončila na 33. místě žebříčku WTA a Ženská tenisová asociace ji vyhlásila nováčkem roku 2014.\n\nPočátek sezóny ji zastihl v horší formě, když v úvodních kolech obou australských turnajů, Apia International Sydney a Australian Open, uhrála vždy jen tři gamy. Na prvním podlehla Darje Gavrilovové a na druhém Julii Görgesové. V únoru pomohla jedním bodem k postupu Švýcarek do baráže z druhé světové skupiny Fed Cupu proti Švédsku. Poté startovala na obnoveném BNP Paribas Fortis Diamond Games v Antverpách, kde na úvod prohrála s Alizé Cornetovou přestože získala první sadu.\n\nDebutovou výhru v roce dosáhla na únorovém Dubai Tennis Championships, kde vyřadila Karin Knappovou, než ji hladce zastavila šestá nasazená Venus Williamsová. Na Qatar Total Open skončila v prvním kole kvalifikace s Francescou Schiavoneovou. Zlepšení výkonu přišlo na Indian Wells Masters, kde jako 31. nasazená přehrála ve třetí fázi bývalou světovou jedničku Caroline Wozniackou. Výhra znamenala první kariérní vítězství nad hráčkou, která byla aktuálně součástí elitní světové pětky. V osmifinále ji však vystavila stopku Jelena Jankovićová, přestože měla v rozhodujícím setu k dobru break.\n\nDo stejné fáze se probojovala na navazujícím Miami Masters. Ve čtvrtém kole ovšem nenašla recept na Sloane Stephensovou.\n\nCharlestonský Family Circle Cup, hraný na zelené antuce, znamenal překvapivé vyřazení ve druhém zápase s černohorskou kvalifikantkou Dankou Kovinićovou.\n\nStuttgartský Porsche Grand Prix přinesl další nezvládnuté druhé kolo, tentokrát v duelu se světovou desítkou Carlou Suárezovou Navarrovou.\n\nV úvodním kole J&T Banka Prague Open proti 17leté chorvatské juniorce Aně Konjuhové prohospodařila tři mečboly, aby nakonec vypadla.. Přesto si z Prahy odvezla první kariérní titul z okruhu WTA Tour, když v páru s Kateřinou Siniakovou vyhrály deblovou soutěž. Ve finále zdolaly ukrajinsko-českou dvojici Kateryna Bondarenková a Eva Hrdinová po dvousetovém průběhu. Třetí ze čtyř události Premier Mandatory v roce, Mutua Madrid Open, přinesla porážku v úvodním zápase s mladou Chorvatkou Ajlou Tomljanovićovou. Rychle také opustila římskou antuku Internazionali BNL d'Italia, kde ji podruhé v sezóně přehrála Gavrilovová. Přes Daniela Hantuchovou prošla do druhé fáze French open, v níž ji zastavila favorizovaná Madison Keysová.\n\nNa travnatém Topshelf Open si poradila s Jessicou Pegulaovou i Alison Van Uytvanckovou, aby po téměř tříhodinovém boji zdolala Kristinu Mladenovicovou, když odvrátila tři mečboly. V prvním semifinále sezóny vrátila březnovou porážku Jankovićové a podruhé pronikla do finále dvouhry okruhu WTA Tour. V něm však její cestu ukončila Italka Camila Giorgiová.\n\nDebutový singlový titul na okruhu WTA Tour dobyla na eastbournské trávě AEGON International z kategorie Premier, když na její raketě zůstaly výše postavené tenistky Madison Keysová, Eugenie Bouchardová, Caroline Wozniacká a v třísetovém finále Agnieszka Radwańská. Po turnaji se pak v novém vydání klasifikace dvouhry z 29. června 2015 dostala na své žebříčkové maximum, když jí patřilo 22. místo.\n\nPo turnaji zamířila do Wimbledonu, kde byla nasazena z 30. pozice. V prvním kole si poradila ve těch setech se semifinalistku z roku 2010 Bulharku Cvetanu Pironkovovou. V následujícím kole si opět ve třech setech poradila s nenasazenou Annou-Lenou Friedsamovou z Německa. Ve třetím kole pak zdolala i americkou kvalifikantku Bethanie Mattekovou-Sandsovou a nad její síly byla až v osmifinále bývalá světová jednička Viktoria Azarenková, jíž podlehla ve dvou sadách. Osmifinále pro ni bylo i přesto nejlepším výsledkem na travnatém grandslamu a po turnaji se v novém vydání žebříčku WTA z 13. července 2015 dostala na své žebříčkové maxima ve dvouhře i ve čtyřhře, když jí patřila 21. pozice, respektive 96. místo.\n\nSeveroamerickou tenisovou sezónu na betonech zahájila srpnovým turnajem Citi Open 2015 ve Washingtonu D.C, kde v 1. kole porazila Češku Terezu Smitkovou, aby v následujícím kole nestačila ve dvou setech na pozdější finalistku Anastasii Pavljučenkovovou z Ruska. Z turnaje však neodjížděla s prázdnou, protože společně s francouzskou tenistkou Kristinou Mladenovicovou ovládla soutěž čtyřhry. Ve finálovém utkání dokázaly přehrát španělsko-slovinské turnajové trojky Laru Arruabarrenovou a Andreju Klepačovou.\n\nNa následujícím turnaji Rogers Cup 2015 hraném v kanadském Montréalu, zaznamenala životní úspěch, když dokázala celý turnaj kategorie WTA Premier 5 jako nenasazené hráčka ovládnout. Nejprve si v 1. kole poradila ve třech setech s Kanaďankou Eugenie Bouchardovou, když jí v prvním setu uštědřila kanára. V dalším kole pak zdolala čtvrtou nasazenou Caroline Wozniackou z Dánska výsledkem dvakrát 7–5. Následně si poradila i s německou tenistkou Sabine Lisickou, když utkání ovládla ziskem tiebreaku ve třetím setu. Její spanilá jízda turnajem pokračovala i ve čtvrtfinále, kde si ve dvou sadách vyšlápla na bývalou světovou jedničku Anu Ivanovičovou. V semifinále byla vyzyvatelkou Bencicové světová tenistka číslo jedna Američanka Serena Williamsová, se kterou dokázala v předchozím jediném vzájemném duelu na turnaji v Madridu 2014 uhrát jen tři gamy. Švýcarka nejprve prohrála první set. Ve druhém pak neproměnila za stavu 5–3 setbol a za stavu 5–5 a 0–40 byla na pokraji vyřazení. Postupně však odvrátila celkem čtyři brejkboly soupeřky a set urvala výsledkem 7–5. Ve třetím dějství, v němž přišla o náskok dvou brejků, nakonec zvítězila 6–4 a postoupila do svého prvního finále kategorie Premier. Po utkání byla plná emocí a kanadskému obecenstvu na dvorci Rexall Centre sdělila: „\"Neumím teď popsat své pocity. Situací na kurtu jsem byla ohromená, ale teď jsem šťastná. Je to opravdu neuvěřitelný pocit. Nemám slov\".“ Bencicová se stala v 18 letech nejmladší přemožitelkou Williamsové od Turnaje mistryň 2004, kde Serenu tehdy porazila sedmnáctiletá Maria Šarapovová. V souboji o titul pak narazila na Simonu Halepovou, která za stavu 6–7, 7–6 a 0–3 utkání pro vyčerpání vzdala. „\"Už jsem dál nemohla. Hodně jsem se snažila, ale nešlo to\".“ vysvětlila Halepová divákům při přebírání trofeje pro poraženou finalistku. Bencicová dokázala cestou za vítězstvím v turnaji vyřadit šest grandslamových finalistek a při slavnostní ceremoniálu byla plná emocí: „\"Je to skvělý pocit, jen škoda, že to finále muselo skončit takhle. Ale výhra je výhra a byl to fantastický týden\".“\n\nPouhé dva dny po životním triumfu v Torontu startovala i na další události americké série US Open Series, turnaji Western & Southern Open v ohijském Cincinnati, kde na úvod porazila ve dvou setech světovou jedenáctku Angelique Kerberovou, s níž tak vyhrála i druhý vzájemný zápas. Ve 2. kole si poradila s Italkou Flavii Pennettaovou, když v utkání neztratila ani jednou podání. V osmifinále proti Lucii Šafářové však utkání po prohraném prvním setu poměrem 2–6 pro poranění pravého zápěstí skrečovala. Své zranění pak po utkání komentovala: „\"Je mi líto, že jsem musela poprvé v kariéře ze zápasu předčasně odstoupit, ale věřím, že to není nic vážného. Doufám, že budu brzy fit, a že to neohrozí přípravu na US Open\".“ Na US Open přijížděla coby obhájkyně čtvrtfinále z předešlého ročníku. Jako 12. nasazená porazila nejprve v 1. kole bulharskou tenistku Sesil Karatančevovou a následně i ve třech setech Misaki Doiovou z Japonska, když za stavu 5–7, 5–6 a 0–40 odvrátila tři mečboly soupeřky. Ve 3. kole byla nad její síly Venus Williamsová, které podlehla výsledkem 3–6 a 4–6.\n\nAsijskou část rozehrála tokijským Toray Pan Pacific Open z kategorie Premier, kde plnila roli osmé nasazené. V 1. kole nejprve uštědřila dva kanáry čínské kvalifikantce Sü I-fan, aby si následně ve třech setech poradila se Samanthou Stosurovou. Ve čtvrtfinále pak porazila turnajovou trojku Garbiñe Muguruzaovou ze Španělska a mezi poslední čtyřkou lehce zvítězila nad Caroline Wozniackou, s níž tak vyhrála i čtvrtý vzájemný duel v sezóně. Ve finále ji čekala Agnieszka Radwańská, kterou pokud by porazila, se mohla posunout do Top 10. To se jí však nepodařilo a na polskou tenistku nestačila poměrem dvakrát 2–6.\n\nDalším turnajem se pro ni stal Wuhan Open, kde dokázala nejprve v 1. kole přejít před Chorvatku Ajlu Tomljanovićovou, avšak ve 2. kole musela kvůli zdravotním problémům vzdát rozehrané utkání proti Camile Giorgiové. Na China Open 2015 v Pekingu nejprve porazila v úvodním kole ve třech setech americkou tenistku Madison Brengleovou, avšak ve 2. kole odstoupila kvůli poranění pravé ruky z turnaje a nenastoupila tak k utkání s Chorvatkou Mirjanou Lučićovou Baroniovou.\n\nBencicová se nekvalifikovala na Turnaj mistryň 2015, ale dokázala se kvalifikovat na WTA Elite Trophy, kde však pro zranění levého kolene nestartovala. Sezónu zakončila jako čtrnáctá hráčka světa.\n\nNa začátku sezóny startovala v australském Brisbane, kde jako 7. nasazená nejprve vyřadila v 1. kole Saru Erraniovou z Itálie, aby následně ve dvou setech nestačila na americkou kvalifikantku Samanthu Crawfordovou. Dalším turnajem na australské tour byl pro ni Apia International v Sydney, kde si připsala premiérovou výhru v roce 2016, když ve třech sadách přehrála chorvatskou kvalifikantku Mirjanu Lučićovou Baroniovou. V osmifinále po vítězství přešla přes Bulharku Cvetanu Pironkovovou a ve čtvrtfinále si v prvním vzájemném střetnutí poradila i s ruskou tenistkou Jekatěrinou Makarovovou. V semifinále pak po prvním prohraném setu utkání s Mónicou Puigovou z Portorika, v němž dostala kanára, vzdala zápas kvůli nemoci.\n\nNa úvodním grandslamu sezóny Australian Open byla v ženské dvouhře nasazená jako hráčka číslo dvanáct. Turnaj zahájila výhrou nad Američanku Alison Riskeovou a oplatila jí porážku z finále v čínském Tianjinu v roce 2014. Ve 2. kole porazila maďarskou hráčku Tímeu Babosovou a vůbec poprvé postoupila do 3. kola na australském majoru. Své maximum vylepšila ve 3. kole, když po třech setech vzešla jako vítězka utkání proti Ukrajince Kateryne Bondarenkové. V osmifinále narazila na Marii Šarapovovou, s níž svedla vůbec první duel na okruhu WTA. Po více než dvou hodinách zápasu nakonec podlehla Rusce dvakrát 5–7.\n\nNa nově zařazený turnaj do okruhu WTA Tour, únorový St. Petersburg Ladies Trophy v kategorii Premier, přijela jako nejvýše nasazená hráčka. Ve čtvrtfinále si poradila s ruskou turnajovou pětkou Anastasijí Pavljučenkovovou. V semifinále se střetly dvě nejmladší hráčky z první sedmdesátky žebříčku, když 18letá Švýcarka poprvé narazila na stejně starou Rusku Darju Kasatkinovou. Vítězstvím si zajistila debutový kariérní průnik do elitní světové desítky rankingu v následném pondělním vydání, což zhodnotila slovy: „\"Být v Top 10 bylo od dětství vždy jako sen – a nyní jsem toho dosáhla! Znamená to pro mě velký den.\"“ Ve finálovém boji však ve dvou setech podlehla italské turnajové dvojce Robertě Vinciové, která vyhrála turnaj po dvou a půl letech. V aktualizovaném žebříčku z 15. února 2016 vystoupala švýcarská hráčka na 9. pozici. Stala se tak první teenagerkou v elitní světové desítce od roku 2009, kdy v ní figurovala Dánka Caroline Wozniacká a celkově 116. hráčkou od zavedení klasifikace v roce 1975. V metropoli Spojených arabských emirátů v Dubaji nestačila v úvodním kole na Jelenu Jankovićovou ze Srbska, jež podlehla ve třech setech. Přesto se v následném pondělním vydání žebříčku WTA vyhoupla na 7. příčku. Ve stejné fázi vypadla i v Kataru, kde skončila na raketě Američanky Coco Vandewegheové.\n\nPo volném losu v úvodním kole na americkém BNP Paribas Open musela ve 2. kole do třetího setu s domácí Lauren Davisovou, kterou v něm porazila. Nicméně v další fázi nestačila na slovenskou tenistku Magdalénu Rybárikovou. Na floridském Miami poté skrečovala ve 2. kole za stavu 1–4 utkání s Kristýnou Plíškovou kvůli bolestem zad. Jako světová desítka měla v polovině dubna plnit roli švýcarské jedničky v lucernském semifinále Fed Cupu proti České republice. Pro nedoléčené zranění periostu kostrče z Indian Wells Masters se však z účasti omluvila, s předpokladem další až čtyřtýdenní rekonvalesce. Kvůli přetrvávajícím problémům se zády pak zmeškala i antukovou část sezóny s vrcholem na French Open.\n\nPrvním turnajem po návratu se pro ni stal travnatý Ricoh Open 2016 konaný v nizozemském Rosmalenu, kde se přes belgickou hráčku Alison Van Uytvanckovou, Američanku Varvaru Lepčenkovou a Viktoriji Golubicovou ze Švýcarska dostala do semifinále, v němž podlehla Francouzce Kristine Mladenovicové. Vinou zranění pravého stehna pak musela skrečovat v úvodním zápase AEGON Classic v Birminghamu za stavu 4–6 a 3–4 rumunské tenisce Irině-Camelii Beguové. Jakožto obhájkyně titulu v anglickém Eastbourne prohrála po volném losu v úvodním kole ve dvou sadách s Ruskou Jelenou Vesninovou, která ovládla oba sety v tiebreacích. Do Wimbledonu vstupovala jako sedmá nasazená. Po úvodní výhře nad Bulharkou Cvetanou Pironkovovou byla ve druhé fázi přinucena zápas skrečovat. Proti americké kvalifikantce Julii Boserupové, figurující na 225. příčce žebříčku, ztratila úvodní sadu. V úvodu druhé grandslam opustila pro poranění levého zápěstí. Zranění a herní výpadek ji neumožnil startovat na Rogers Cupu, kde měla obhajovat titul a ani na olympiádě v Riu.\n\nPo téměř dvou měsících od absence se přesunula do Severní Ameriky, kde jako třináctá nasazená nastoupila na americkém turnaji Western & Southern Open. Po volném losu v 1. kole byla v další fázi nad její síly Tímea Babosová. Stejně skončila i na podniku v New Havenu, kde ji z turnajového pavouka na úvod vyřadila Belgičanka Kirsten Flipkensová. Na US Open, kde ji pořadatelé nasadili jako 24. hráčku, porazila na úvod domácí Samanthu Crawfordovou, které tak oplatila porážku z Brisbane. Ve 2. kole si pak ve svou setech poradila s Andreou Petkovicovou z Německa. Ve 3. kole však snadno podlehla třinácté nasazené Britce Johanně Kontaové.\n\nV září se přesunula do Asie, kde začala turnajem Toray Pan Pacific Open konaném v japonské metropoli Tokiu. Zde jako nenasazená skončila v prvním kole na raketě Dánky Caroline Wozniacké. V čínském Wu-chanu, turnaji kategorie Premier 5, skončila v turnaji opět hned na úvod, když ve 2. sadě skrečovala po problémech se zády utkání ruské tenisce Světlaně Kuzněcovové. Výhrou ovšem začala na China Open v čínském Pekingu, když přešla dál ve dvou setech přes Anniku Beckovou z Německa. V další fázi však podlehla kazašské tenisce Jaroslavě Švedovové.\n\nV rakouském Linci i v ruské Moskvě pak shodně vypadla hned v úvodním kole, když v prvním případě podlehla Slovence Dominice Cibulkové a v druhém nestačila na domácí Darju Kasatkinovou. Sezónu zakončila na 43. pozici.\n\nSezónu poprvé v kariéře rozehrála jako reprezentantka švýcarského týmu na Hopmanově poháru, kde po jejím boku nastoupil Roger Federer. Ve dvouhře zdolala Britku Heather Watsonovou a následně podlehla Němce Andree Petkovicové i Francouzce Kristině Mladenovicové. Švýcaři obsadili konečné druhé, první nepostupové, místo v základní skupině A s bilancí mezistátních zápasů 2:1. Před úvodním grandslamem roku odehrála Apia International Sydney, kam obdržela divokou kartu. Ve druhé sadě prvního kola však skrečovala Kazašce Julii Putincevové kvůli rozštěpenému nehtu na palci nohy, který ji omezoval v pohybu po dvorci. Soupeřkou v úvodním kole prvního glandslamu sezóny Australian Open se pro ni stala světová dvojka Serena Williamsová, se kterou za 79 minut prohrála. Na přelomu ledna a února startovala v ruském Petrohradu, kde hned v úvodním kole její cestu turnajem zastavila domácí Darja Kasatkinová. V únoru pak coby členka švýcarského fedcupového týmu odehrála dvě singlové utkání úvodního kola světová skupiny. Nejprve podlehla ve dvou setech Kristině Mladenovicové, aby stejným počtem setů později porazila Pauline Parmentierovou.\n\n"}
{"id": "974205", "url": "https://cs.wikipedia.org/wiki?curid=974205", "title": "Nacina Ves", "text": "Nacina Ves\n\nNacina Ves je obec na Slovensku v okrese Michalovce.\nLeží v laboreckém výběžku Východoslovenské nížiny, na nánosovém valu Laborce, v nadmořské výšce 128 m. První písemná zmínka o obci je z roku 1254 v pomaďarštěném názvu Navalyad. Další písemná zmínka o obci Nacina Ves je z roku 1370 v pomaďarštěné podobě Natafalua. V roce 2011 v obci žilo 628 obyvatel. \n\nV obci se nachází římskokatolický románsko-gotický kostel ze začátku 14. století, později značně přestavěný.\n"}
{"id": "974206", "url": "https://cs.wikipedia.org/wiki?curid=974206", "title": "CS Sedan", "text": "CS Sedan\n\nCS Sedan (celým názvem Club Sportif Sedan Ardennes) je francouzský fotbalový klub z města Sedan. Klub byl založen v roce 1919 (letopočet založení je i v klubovém logu) a jeho domácím hřištěm je stadion Stade Louis Dugauguez s kapacitou 23 189 diváků. Klubové barvy jsou červená a zelená.\n\nFotbalový klub v Sedanu byl založen roku 1919 pod názvem Union Athlétique Sedan-Torcy. Až do konce 2. světové války se musel vypořádávat s těžkou finanční situací. K vzestupu klubu pomohl trenér Louis Dugauguez (je po něm v současnosti pojmenován stadion), který tým převzal roku 1948. Se Sedanem dokázal dvakrát vyhrát francouzský fotbalový pohár (1956, 1961). Klub zároveň účinkoval v nejvyšší francouzské lize Ligue 1. Po odchodu Dugagueze v roce 1973 se klub v nejvyšší lize dlouho neudržel, vrátil se do ní až v roce 1999, kdy obsadil v Ligue 2 druhé (postupové) místo. Po čtyřech letech sice opět sestoupil, ale v sezoně 2005/06 si opět vybojoval druhé místo a tedy postup. Tentokrát však v Ligue 1 vydržel pouhou jednu sezónu, na jejímž konci obsadil s 35 body 19. místo znamenající sestup.\n\n\nKruhové logo je rozděleno na dvě barevné pole, levé zelené a pravé červené. Přes obě pole je stylizovaná kresba divočáka. Po obvodu je bílý lem s černým textem, nahoře je název klubu Club Sportif Sedan Ardennes a dole Depuis 1919.\n\n\n\"Aktuální k lednu 2014\n\n\n"}
{"id": "974210", "url": "https://cs.wikipedia.org/wiki?curid=974210", "title": "Oborín", "text": "Oborín\n"}
{"id": "974211", "url": "https://cs.wikipedia.org/wiki?curid=974211", "title": "Palín", "text": "Palín\n\n"}
{"id": "974213", "url": "https://cs.wikipedia.org/wiki?curid=974213", "title": "Gymnázium Trutnov", "text": "Gymnázium Trutnov\n\nGymnázium Trutnov je střední škola založená v roce 1920 v podkrkonošském okresním městě Trutnov. Sídlí v budově na Jiráskově náměstí. Škola nabízí výuku na čtyřletém a osmiletém gymnáziu.\n\nVe školním roce 2014/15 bylo ve škole 20 tříd, ve kterých studovalo 553 žáků, a jejichž výuku zajišťovalo 53 pedagogů. K dispozici je studentům 31 místností, z toho 3 jsou laboratoře, 2 tělocvičny a posilovna, 2 počítačové učebny a jedna knihovna. Součástí gymnázia je také jídelna, venkovní sportovní areál a chata Děvín v Krkonoších.\n\nŽáci se na škole učí dvěma cizím jazykům, z toho jeden je angličtina a druhý jazyk si studenti vybírají z němčiny, francouzštiny a ruštiny. Podle vzdělávacích plánů se studenti zapojují i do několika kurzů, a sice do zimního lyžařského kurzu, letního cyklistického kurzu, vodáckého kurzu, plaveckého kurzu, a studenti osmiletého gymnázia i do tábornického kurzu. Své studium mohou žáci také na rok přerušit a absolvovat roční výměnný pobyt v cizině.\n\nV březnu 2016 uspořádalo vedení školy spolu s Masarykovým demokratickým hnutím výstavu T. G. Masaryk a jeho odkaz.\n\nMezi nejvýznamnější absolventy gymnázia Trutnov patří Petr Just, Robert Jašków, Marie Doležalová nebo Petr Prouza.\n\n"}
{"id": "974214", "url": "https://cs.wikipedia.org/wiki?curid=974214", "title": "Jeremy Keenan", "text": "Jeremy Keenan\n\nJeremy Keenan (* 1945) je britský sociální antropolog. Je profesorem na SOAS, University of London. Oblasti jeho výzkumu jsou Sahara, Sahel a severní Afrika. V posledních letech publikoval několik knih o přístupu USA proti teroru v Africe, zejména ve spojení s Tuaregy, jimiž se též hojně zabývá a zkoumal je přímo v Africe především na území Alžírska.\n\n\n\") knihy nebyly vydány v češtině\"\n"}
{"id": "974216", "url": "https://cs.wikipedia.org/wiki?curid=974216", "title": "Vedoucí Úřadu vlády České republiky", "text": "Vedoucí Úřadu vlády České republiky\n\nVedoucí Úřadu vlády České republiky řídí Úřad vlády České republiky a zastupuje jej navenek. Jmenuje jej vláda České republiky, které je také ze své funkce odpovědný. Odpovědný je také předsedovi vlády. Téměř bez omezení se může zúčastnit schůzí vlády.\n\nSoučasnou vedoucí Úřadu vlády je od 28. června 2018 Tünde Bartha.\n\nJe zodpovědný za přípravu podkladů pro schůze vlády, za organizačně technický průběh jednání vlády, zveřejňování usnesení z jednání vlády na internetových stránkách. Kontroluje plnění úkolů z usnesení vlády ministerstvy a dalšími ústředními orgány státní správy a o výsledku kontroly informuje vládu. Získává od nich podklady pro přípravu plánu práce vlády na příslušné období. V rámci svých kompetencí řeší případné problémy.\n\nJe zodpovědný za organizační, personální a věcné řízení Úřadu vlády. Přímo řídí útvary spadající do jeho kompetencí, z hlediska pracovněprávních vztahů řídí útvar předsedy vlády a útvary členů vlády začleněných do struktury úřadu. Může rovněž vytvářet a předkládat materiály pro jednání vlády. Nesmí o nich ovšem hlasovat.\n\n"}
{"id": "974221", "url": "https://cs.wikipedia.org/wiki?curid=974221", "title": "Petrikovce", "text": "Petrikovce\n"}
{"id": "974222", "url": "https://cs.wikipedia.org/wiki?curid=974222", "title": "Fritz Perls", "text": "Fritz Perls\n\nFriedrich Salomon Perls, známý jako Fritz Perls (8. července 1893, Berlín – 14. března 1970, Chicago) byl americký psycholog německo-židovského původu, zakladatel tzv. gestalt terapie.\n\nGestalt terapii Perls vyvinul spolu se svou ženou Laurou a opřel se v ní zejména o fenomenologii, existencialismus, holismus, východní filozofie a údajně i směry jako teorie systémů. Nelze ji slučovat s gestalt psychologií, z níž vychází jiná terapeutická technika formulovaná zejména Hans-Jürgenem Walterem. Z Gestalt psychologie nicméně Perls přijal koncept \"pole\" Kurta Lewina (který říká, že člověk je velmi úzce spojen se svým prostředím a jeho psychický stav nelze bez analýzy prostředí pochopit). Gestalt terapie je založena na poznávání a vyjadřování svých vnitřních stavů a emocí \"tady a teď\", odmítá přitom spekulovat o jejích příčinách. Gestalt terapie se stala populární zejména v 60. letech 20. století, kdy splynula s duchem doby a stala se součástí širších snah o \"humanizaci\" a \"odautoritářštění\" psychiatrie, psychologie a vědy vůbec.\n\nPerls byl v mládí v kontaktu s berlínskou uměleckou avantgardou, zejména s expresionisty a dadaisty, a i to ho při formulování základů gestalt terapie silně ovlivnilo, jeho terapeutické techniky mají blízko k experimentálnímu divadlu, psychodramatu a hře. Ve dvacátých letech podstoupil psychoanalytický výcvik u Wilhelma Reicha a i jeho pojetí zdraví jakožto schopnosti plně prožívat (svou sexualitu) Perlse silně ovlivnilo (s Freudem, s nímž se setkal roku 1936, si ovšem neporozuměli). Protože on i jeho žena Laura (rozená Posnerová) byli Židé, odešli ve 30. letech z Německa do Jižní Afriky, kde se Perls setkal s představitelem holismu Janem Smutsem. V Jižní Africe také vydal svou první knihu \"Ego, Hunger, and Aggression\" (1942). Po válce přesídlil do New Yorku, kde začal úzce spolupracovat se spisovatelem a anarchistou Paulem Goodmanem, s nímž napsal svou druhou knihu, která již nesla název \"Gestalt Therapy\", a v níž se pokusili formulovat novou psychoterapeutickou techniku. Kniha vyšla roku 1951. Goodman vnesl do rodícího se směru myšlenky Lewinovi a také Otto Ranka. Perls pak ve svém bytě na Manhattanu založil první gestaltterapeutický institut a objížděl Spojené státy s výcvikovými programy. V 60. letech se Perlsovi přestěhovali do Los Angeles a Perls začal pracovat v alternativním institutu Esalen, který měl velký vliv na atmosféru 60. let v Kalifornii. Institut se zaobíral i v té době hodně módním zen-buddhismem a Perls tak začlenil některé zenbudhistické techniky do gestalt terapie, zejména koncept satori. Pobýval dokonce nějaký čas v zenbudhistickém klášteře v Japonsku. Roku 1969 se Perls přestěhoval do Kanady. Zemřel při své cestě do Chicaga.\n\n\n\n"}
{"id": "974225", "url": "https://cs.wikipedia.org/wiki?curid=974225", "title": "Busalla", "text": "Busalla\n\nBusalla je italská obec v provincii Genova v oblasti Ligurie.\n\nV roce 2012 zde žilo 5 709 obyvatel.\n\nCrocefieschi, Fraconalto (AL), Isola del Cantone, Mignanego, Ronco Scrivia, Savignone, Vobbia\n\nZdroj: \n"}
{"id": "974226", "url": "https://cs.wikipedia.org/wiki?curid=974226", "title": "Vágnost", "text": "Vágnost\n\nVágnost (rozmazanost, mlhavost, neurčitost) je primárně filtrem přirozeného lidského poznání, další úlohy vágnosti jsou z něj odvozeny, jsou sekundární. Schopnost poznání je základní přírodní výbavou člověka (a jiných tvorů) umožňující mu orientaci a přežití v reálném světě. Úlohou poznání je, z gnozeologicky infinitní (nekonečně rozsáhlé a hluboké) reality člověku získat její kognitivní (znalostní, poznatkový) model, obsahující konečné množství informace. Pro tento účel musí tedy existovat filtr provádějící selekci a tak redukci informace. Je jím \"vágnost\" (Bertrand Russell), s níž při poznávání vnímáme a pak si pamatujeme informaci o reálném světě. Některé s menší vágností, jiné s větší, podle vzdálenosti od centra člověkem (během poznávání) zaujaté pozornosti. Jiné než vágní znalosti člověk svým přirozeným poznáním není schopen získat. Je třeba rozeznávat kognitivní model vnitřní tj. vnitropsychický, uchovávaný a zpracovávaný v lidském vědomí (a asi i nevědomí), v hypotetických vnitřních jazycích: představovém, pocitovém a přirozeném a v jejich směsici, a dále pak vnější model, reprezentovaný ve vhodném vnějším sdělovacím jazyce.\n\nO svých inherentně vágních poznatcích (vnitropsychickém kognitivním modelu reprezentovaném v hypotetických vnitropsychických jazycích) je člověk schopen vypovídat přirozeným (obecně neformálním jazykem, např. esperanto) a to samozřejmě pouze vágně. Vágnost znalostí zapříčiněná filtrem poznání je primární, říkáme jí \"vnitřní\". Vágnost následné výpovědi člověka je sekundární. Touto výpovědí (transformací z vnitropsychických jazyků do vnějšího komunikačního - říká se jí formulace, viz konotace a tam sémantický trojúhelník) nelze odkrýt veškerý obsah osobního vnitropsychického kognitivního modelu s veškerou jeho inherentní vágností. Tu, která je obsažena v jazykové výpovědi, označujeme jako \"vnější vágnost\". Pokud by člověk neměl schopnost sdělovat a ponechával by si tak veškeré své znalosti pouze pro sebe, vnější vágnost by neexistovala, neboť je to vágnost vnějšího sdělovacího jazyka.\n\n♦ Přirozené poznání je subjektivní, takže jeden člověk prohlásí jako svoji výpověď o poznaném: dnes je nádherný den; a druhý o tomtéž: dnes je úmorné horko. Každý z nich má své subjektivní hledisko a subjektivní vnímání. V běžném životě a v popisných vědách chápeme výpověď vždy s jistou vágností a jsme s tím vnitřně smířeni jako s nevyhnutelností. Pravda či nepravda může být tedy chápána jen a jen vágně. Je to právě vágnost použitého jazyka, která \"tlumí rozpor\" mezi poněkud se lišícími výpověďmi o poznání téže entity reálného světa různými jedinci. Lidská komunikace je proces se zpětnou vazbou a jak víme z principů zpětné vazby např. v automatickém řízení, je třeba zajistit stabilitu procesu. Vágnost jazyka zde má úlohu \"stabilizačního faktoru\", kdy iritující diference mezi subjektivními poznatky různých jedinců o téže entitě je do jisté míry otupena vágností sdělení. \n\n♦ Vágnost ve sdělení má ještě další funkci a tou je vyladění - \"optimalizace\" pravdivosti sdělení – nejmenší ztráta informace. Vnáší-li sdělující do sdělení větší vágnost, než odpovídá jeho poznání (zdroji informace), ošizuje adresáta o informaci. Na druhou stranu, zmenšuje-li vágnost sdělení oproti vágnosti svého poznání, „vymýšlí si“ a znehodnocuje předávanou informaci. Optimalizace pravdivosti sdělení \"adekvátní vágností\" tak trochu připomíná analogii s impedančním přizpůsobením vedení v elektrických obvodech a říká: sdělení má mít stejnou vágnost jakou má informace získaná poznáním. Extrémní případ nastává, jestliže požadujeme odbourat vnitřní vágnost ve sdělení \"zcela\", pak ovšem musí být nejprve \"zcela\" odbourána v poznání (zdroji informace) a toho, jak víme, lze dosáhnou pouze Newtonovým umělým poznáním.\n\n♦ Vágnost (ve vědě spíš chápaná jako nějaký vhodný typ neurčitosti) plní ještě další úlohu, a tou je možnost rozšíření poznání a tak i sdělování o poznaném, za cenu toho, že v získané informaci připustíme větší míru neurčitosti. (Viz dále Vyjadřovací síla jazyka v závislosti na vágnosti.) Příkladem je třeba ve fyzice rozšíření deterministického pohledu na reálný svět na pohled stochastický, bez kterého by fyzika ustrnula na poznatcích doby I. Newtona. \n\nVnitřní vágnost sdělení jednoho člověka je pro druhého člověka utajená, může jí jen tušit, odhadovat. S vnitřní vágností (v interpretaci jazykové konstrukce, primárně tedy ve vnitropsychickém kognitivním modelu sdělujícího člověka – zdroje informace) se buď musíme smířit, což je lidské, nebo se můžeme pokusit ji zmenšovat, případně zcela odstranit, což je vědecké. Nároky na přesnost formulace vědeckých poznatků a jejich sdělování vyžadují minimalizovat vnitřní vágnost, s níž člověk konotuje (vágně, emocionálně a subjektivně interpretuje) jazykové konstrukce sdělovacího jazyka, a takto zlepšovat přesnost sdělení. Nejrůznější vědecké postupy mají za cíl zkvalitňovat důvěryhodnost a přesnost získaných vědeckých poznatků. Pro jejich formulaci je však třeba budovat přesnější jazyk, s menší vágností sdělení, než je běžné v denním životě. Slouží k tomu účelově (oborově) budovaná názvosloví umožňující přesněji popsat zkoumanou realitu a získané znalosti o ní. Lidé vzdělaní v oboru názvosloví znají s malou vnitřní vágností, tedy dost přesně vědí, co jednotlivé pojmy znamenají. Základní pojmy jsou vždy tvořeny na základě konsensu, odvozené z nich pak definicí. Ke zlepšení přesnosti bádání a sdělování (snižování vnitřní vágnosti konotace) slouží i nástroje typu klasifikačních schémat např. taxonomie organizmů, jejímž autorem je Carl von Linné.\n\nPotřeba snížit vnitřní vágnost až do extrému, tedy nuly, byla uskutečněna I. Newtonem. Je to epochální myšlenka, a je třeba vysvětlit, jak může být uskutečněna. Z výše uvedené optimalizace pravdivosti sdělení plyne, že požadujeme-li odbourat vnitřní vágnost ve sdělení \"zcela\" (anulovat ji), pak ovšem musí být nejprve \"zcela\" odbourána v poznání (zdroji informace). Znamená to, že se musíme vyhnout vniku vnitřní vágnosti, tedy zvolit jiný filtr poznání, než je vágnost. Tím přecházíme z přirozeného lidského světa, do světa umělého. Říkáme mu svět exaktní, a vysvětlíme proč. U přirozeného jazyka nelze zcela odstranit (anulovat) vnitřní vágnost, lze však vybudovat umělé formální jazyky (matematika, formální logiky, programovací jazyky), které mají vnitřní vágnost konotace nulovou (tak mají exaktní interpretaci) a jinou mít z principu nemohou. A nyní slíbené vysvětlení. Jazyky s nulovou vnitřní vágností konotace, tedy významu svých jazykových konstrukcí, mají tu vlastnost, že veškeré tyto konstrukce jsou každým patřičně vzdělaným člověkem, chápány s naprosto přesným, tedy exaktním významem. To je důvod, proč jsou součástí exaktního světa. Máme tedy jazyk, který je schopen zapisovat (reprezentovat) znalosti s nulovou vnitřní vágností. Ty však nejdříve musí být získány odpovídajícím poznáním, poskytujícím znalosti rovněž s nulovou vnitřní vágností, tedy rovněž z exaktního světa. A již je zřejmé, že jsme na cestě zrodu vědecké metody tvořící vědu náležející do exaktního světa, tedy rodí se exaktní věda. Ještě je třeba vysvětlit, jak uskutečnit exaktní poznání, tedy poznání, kdy znalosti získané z reálného světa jsou součástí exaktního světa. Zázračný most mezi reálným a exaktním světem, který to umožňuje, se jmenuje veličina (např. intenzita elektrického pole, rychlost, koncentrace kyseliny dusičné, atp.). Je společná oběma zmíněným světům, neboť v exaktním světě je exaktně vytyčena (každý vědoucí člověk bez nejmenších pochyb ví, co znamená, tedy jaký má význam), a v reálném světě je elementární měřitelnou sondou do něho, a tak jeho elementárním měřitelným zástupcem. Je elementárním stavebním kamenem exaktní vědy. V exaktních vědách je vždy přesně vymezena a to buď konsensuálně (základní množina - Základní fyzikální veličiny), nebo definitoricky (odvozené - Odvozená jednotka SI). V tomto duchu píše I. Newton ve svém díle \"Philosophiae Naturalis Principia Mathematica\" v roce 1687. V současné době celosvětově zavedená soustavy veličin SI (z franc. Système international d'unités). A jak je to s tím umělým filtrem, který umožňuje vyhnout se vnitřní vágnosti? Pro každý problém reálného světa, který má být uchopen exaktní vědou, je třeba zvolit skupinu vhodných veličin, nalézt přírodní zákonitosti, které v reálném světě mezi nimi platí, a ty popsat matematickým jazykem. Dostáváme tak matematický znalostní (kognitivní) model dané části reálného světa. Skupina vybraných veličin tvoří diskrétní Newtonův filtr (síto), kterým se na danou část reálného světa díváme. Tak je v exaktní vědě daná část reálného světa zastoupena skupinou vhodně zvolených veličin a matematicky (programovacím jazykem) popsanými vztahy mezi nimi (přesněji mezi jejich jmény – symboly je označujícími). I exaktní věda musí mít nástroj, kterým může popsat neurčitost získaných výsledků - znalostí, ať už z nutnosti, či z potřeby opustit přílišnou přesnost. Jelikož vnitřní vágnost to být nemůže (nesmí), může použít pouze jazykově uchopitelnou nejistotu (vnější vágnost), a pro ten účel je k dispozici popis fuzzy nebo stochastickými hodnotami veličin, a fuzzy či stochastickými vztahy mezi veličinami.\n\nUmělý formální jazyk přináší exaktní vědě ještě navíc silný nástroj (pro zpracování informace), kterým je formální odvozování (inference) známé z matematiky, viz Exaktní věda výklad a Příklad inference ve formálním systému. Exaktní věda poskytuje nedůvěryhodnější znalosti. Jistě je možno nastolit otázku, zda veškerá věda může být přetvořena na exaktní vědu. Odpověď je nemůže. Podmínkou pro ustavení exaktní vědy je nalezení vhodných veličin, a to lze jen pro nepatrnou část reálného světa a pro specifické pohledy na něj. Jinak řečeno, filtr vágnosti umožňuje vágně znát mnohé, diskrétní filtr umožňuje exaktně znát nemnohé. To z reálného světa, co umíme poznat exaktní vědou, tedy zavést veličiny a rozpoznané přírodní zákonitosti mezi nimi zapsat umělým formálním jazykem (matematika, formální logiky, programovací jazyky), jsme schopni modelovat na počítači.\n\nMyšlenka vypořádat se s vnitřní vágností, je jistě pro vědu z hlediska poznání reálného světa přelomová. Též umožnila typologicky rozdělit nástroje na zpracování informace na lidský (lidskou psýchu), v němž je zpracovávaná informace inherentně svázaná se svojí (vnitřní) vágností a na umělý exaktní (matematika, formální logiky, programovací jazyky - tedy algoritmické zpracování) se zakázanou (nulovou) vnitřní vágností. Jsou to tedy z hlediska typu zpracovávané informace mimoběžné světy.\n\nMezi znalostmi získanými přirozeným poznáním a znalostmi získanými poznáním metodou exaktních věd, je \"kvalitativní propast\". V prvém případě se na svět díváme filtrem vágnosti, v druhém případě filtrem „dírkovaným“, dírkami „vidíme“ veličiny a parametry) - elementární měřitelné manifestace reálného světa a vztahy mezi nimi, a nic jiného. Newton \"„digitalizoval“\" přirozený vágní pohled člověka na reálný svět. Inherentně vágní znalosti získané přirozeným poznáním lze sdělovat (reprezentovat, popsat) jen a jen neformálním jazykem, nejčastěji přirozeným. Znalosti získané umělým poznáním lze reprezentovat umělým formálním jazykem (matematika, logika, programovací jazyky).\n\nJazykově lze uchopit (modelovat) pouze vágnost vnější. Vnitřní vágnost modelovat neumíme, je součástí vnitropsychického modelu. Neformální jazyky, např. přirozený jazyk, neumožňují rozlišit vnitřní a vnější vágnost striktně, ale pouze s mlhavou, vágní hranicí.. Naštěstí však tyto jazyky používají vhodné znejisťující a znepřesňující jazykové konstrukce (např. neurčité kvantifikátory ASI, NEJSPÍŠ, NĚKOLIK, MOŽNÁ atp.). Přirozenému jazyku takové kvantifikátory umožňují výrazněji a explicitněji používat vnější vágnost, a tak umožňují vnitřní vágnost částečně přesunout do vnější vágnosti. Je to cesta, jak adresáta na vágnost sdělení explicitněji upozorňovat a vágnost kvantifikovat, a zlepšovat tak porozumění v komunikaci přirozeným jazykem. Umělé formální jazyky (z principu musí mít nulovou vnitřní vágnost interpretace všech jazykových konstrukcí) mohou vnější vágnost modelovat fuzzy množinami a fuzzy logikou, mírou důvěry, Bayesovou apriorní a aposteriorní pravděpodobností, nebo stochastickými veličinami a funkcemi, jak to činí exaktní vědy.\n\nV roce 1956 Noam Chomsky vytvořil hierarchii čtyř tříd formálních gramatik generujících umělé formální jazyky. Chomského hierarchie dělí formální gramatiky do tříd s rostoucí \"vyjadřovací silou\" (schopností jazyka popisovat, reprezentovat jistou množinu znalostí) – každá následná třída je schopna generovat širší skupinu formálních jazyků než předchozí třída, ne všechny třídy jsou disjunktní. Každému typu oněch gramatik odpovídá stroj – automat, od gramatiky typu 3 (regulární gramatiky) generující regulární jazyky, jíž odpovídá konečný automat, po gramatiky typu 0 (frázové gramatiky) generující rekurzivní jazyky, jímž odpovídá Turingův stroj – univerzální číslicový počítač. Všechny formální jazyky jsou vázány striktním zákazem vnitřní vágnosti, tedy vnitřní vágnost jakékoli jejich interpretace musí být nulová a tyto jazyky mohou používat pouze vágnost vnější. Na uvedenou Chomského hierarchii můžeme navázat ve smyslu jazyků s postupně se zvyšující vyjadřovací silou, avšak nyní neformálními jazyky, u nichž zákaz vnitřní vágnosti neplatí. Vnitropsychické jazyky (velká vágnost znalostí – nejvyšší vyjadřovací síla) jsou schopny reprezentovat větší množinu znalostí než přirozený jazyk (menší vágnost znalostí než vnitropsychické jazyky) – některé znalosti člověkem běžně a úspěšně používané, jsou nesdělitelné. Důvod i s příkladem je podrobně uveden v. Jen část poznaného je člověk schopen transformovat do přirozeného jazyka (sdělovat). Přirozený jazyk je schopen reprezentovat větší množinu znalostí než umělý formální jazyk (nulová vnitřní vágnost). Toto porovnání jazyků vypovídá o rozdílných schopnostech člověka a stroje (automatu, počítače popsaného příslušnou Chomského gramatikou), co do možné šíře záběru poznání a zpracování poznané informace. Diskrétní filtr poznání velice omezuje oblast poznání. Filtr vágnosti umožňuje vágně znát mnohé, diskrétní filtr umožňuje exaktně znát nemnohé. \nV následujícím obrázku je zobrazena hierarchie jazyků se zvyšující se vyjadřovací silou v závislosti na zvyšující se vágnosti. V množině označené Formální jazyk, se nalézá Chomského hierarchie jazyků.\n\nLze se setkat s názory některých badatelů, že reálný svět je vágní. V tomto směru je třeba si všimnout jak poznání, tak jazyka, který je poznané schopen zaznamenat – reprezentovat. Mnozí z nich zapomínají na to, že mezi věděním člověka o reálném světě a reálným světem samým, je jediný most a tím je akt poznání, o nepoznaném nic nevíme. Vlastnosti reálného světa, je člověk schopen hodnotit pouze prostřednictvím poznání. Typy poznání jsou dva: poznání přirozené a umělé Newtonovo. Jazyk navazující na poznání musí odpovídat typu poznání, vyjadřovací sílou a mírou neurčitosti.\n\nK poznání. \n\nVíra, že zápas s neurčitostí lze vyhrávat stálým zlepšováním zobrazovacích nástrojů a metod reality, zlepšováním přesnosti měření a technologie výroby, byla vyvrácena formulací Heisenbergova principu neurčitosti (1927). Příroda v něm lidskému poznání říká: dost, dál tě člověče, nepustím. Heisenbergův princip neurčitosti říká, že existují vzájemně svázané dvojice veličin (říká se jim konjugované), pro které platí, že čím přesněji poznáme hodnotu jedné veličiny, tím méně přesně můžeme změřit hodnotu druhé veličiny. Např. pro dvojici hybnosti p a polohy x (délková souřadnice) libovolného volného reálného objektu platí vztah neurčitosti:\n\nkde: h je Planckova konstanta, h = 6,6262•10–34 J•s,\n\n∆ značí interval příslušné veličiny, v němž se její hodnota může pohybovat.\nVztah říká, že součin z intervalů neurčitosti hodnot polohy x a hybnosti p, je větší, nanejvýš roven hodnotě Planckovy konstanty lomené 4π. Jinými slovy: Vztah neurčitosti říká, že nelze současně přesně poznat (určit) polohu a hybnost reálného objektu. Čím přesněji určíme hybnost, tím méně přesně určíme polohu částice a naopak. \nPrincip neurčitosti platí v celém hmotném světě, uplatňuje se však tím významněji, čím menší hmotnost má dotyčný objekt. Fatální bariérou pro poznání se tento princip stává až pro objekty mikrosvěta (světa částic) s velmi malou hmotností, neboť Planckova konstanta je velmi malé číslo.\nHeisenbergův princip neurčitosti platí pro celý hmotný svět a je principem neurčitosti poznání. V makrosvětě se uplatňuje nepatrně a v mikrosvětě velevýznamně. \nPoznání s nulovou neurčitostí tedy neexistuje v samém principu. \n\nVágnost či jiná forma neurčitosti může být vlastností poznání, nelze ji přisuzovat reálnému světu, je to vlastnost mostu, který člověka s tímto světem informačně spojuje.\nKe sdělování: \n\nDoslovnost a obraznost v komunikaci jsou dva pojmy označující dva způsoby lidské komunikace. Prvý klade důraz na úlohu jazyka a jeho přesnosti, druhý na porozumění lidským vhledem a citem mezi komunikujícími, na metaforu, symboličnost. Obvykle se spojují s úlohou každé z hemisfér lidského mozku podle amerického neurologa Rogera Wolcotta Sperryho (1913 – 1994) a převahou aktivity jedné z hemisfér u toho kterého člověka. Levá hemisféra dává lidské osobnosti racionalitu, logiku, objektivistický způsob myšlení a nahlížení na svět, schopnost vědecké práce. Pravá hemisféra mu dává citovou bohatost, obrazotvornost, schopnost umělecké tvorby. U každého lidského jedince se obě hemisféry podílejí v jistých, jemu vlastních proporcích na jeho nazírání na svět, uvažování a schopnosti a způsobu sdělování. \nO doslovnost (konotace blížící se exaktní interpretaci) se snaží věda, a absolutní doslovnosti (nulový sémantický diferenciál, tedy exaktní interpretace) dosáhla exaktní věda. Cesta k doslovnosti vede k budování terminologických soustav. Základní pojmy jsou postaveny na konsensu, odvozené na definicích s použitím základních pojmů. \nV běžné lidské komunikaci se neklade velký důraz na doslovnost, jsme zvyklí na vhled a vstřícnost, symboliku slov, tedy spíš na složku obraznosti, ta více vyhovuje neodmyslitelné lidské emocionalitě. \n\nArgumenty zastánců vágního světa neútočí na poznání (odstavec o principiální neurčitosti poznání je zde v záloze na vysvětlení, co kdyby …….), o něm se z nějakých důvodů nezmiňují, ale útok směřuje na nedostatky pojmů z hlediska jejich vágnosti. \nJsou to spory na příklad o pojmy:\n\n- jak je vymezen mrak\n- co je ještě hromada, dva, či ještě jeden její element\n- kde začíná kopec a končí rovina pod ním\n\n- kdy můžeme říci, že měnící se barva je stále ještě červená a není již fialová\n\na další podobné. \n\nSpor spočívá v tom, že tyto pojmy vznikly v každodenní komunikaci preferující složku obraznou a v takové komunikaci vágní být musí a v ní bezchybně fungují, avšak jsou podrobovány kritice z hlediska doslovnosti. Pokud se tyto pojmy zavedou z hlediska doslovnosti, tedy cestou soustavy odborných pojmů (viz výše), nebudou obsahovat onu \"pobuřující\" vágnost, ze které by se dalo usuzovat na vágnost reálných objektů, k nimž se tyto pojmy vztahují. Je to v oboru kybernetického modelování dávno známý problém adekvátnosti jazyka pro popis dané entity pro dané účely, který zastánci vágnosti reálných objektů opomněli. Pro adekvátnost jazyka v některých uvedených příkladech je místo přirozeného jazyka nutno použít umělý formální jazyk fyziky (matematický popis) – mrak, barva, jindy třeba jazyk geometrie.\n\nPorozumění úloze vágnosti umožňuje pochopit principy přirozeného a umělého poznání, porozumět podstatě exaktních věd, a pochopit propastný rozdíl mezi lidským a počítačovým zpracování informace, a tak i rozeznat některé scestné postupy a úvahy v oboru Umělé inteligence.\n\n\n"}
{"id": "974227", "url": "https://cs.wikipedia.org/wiki?curid=974227", "title": "Petrovce nad Laborcom", "text": "Petrovce nad Laborcom\n\nPetrovce nad Laborcom jsou obec na Slovensku v okrese Michalovce.\nObec leží v centrální části Zemplína , v severní části Východoslovenské nížiny, severně od Michalovců. V těsné blízkosti protéká řeka Laborec. Podle administrativního členění patří do Košického kraje a okresu Michalovce. V roce 2011 v obci žilo 1000 obyvatel. \n"}
{"id": "974229", "url": "https://cs.wikipedia.org/wiki?curid=974229", "title": "Crocefieschi", "text": "Crocefieschi\n\nCrocefieschi [\"króčefieski\"] je italská obec v provincii Genova v oblasti Ligurie.\n\nV roce 2012 zde žilo 548 obyvatel.\n\nBusalla, Savignone, Valbrevenna, Vobbia\n\nZdroj: \n\n"}
{"id": "974231", "url": "https://cs.wikipedia.org/wiki?curid=974231", "title": "Ruská", "text": "Ruská\n"}
{"id": "974232", "url": "https://cs.wikipedia.org/wiki?curid=974232", "title": "Slavkovce", "text": "Slavkovce\n"}
{"id": "974233", "url": "https://cs.wikipedia.org/wiki?curid=974233", "title": "Wilson Palacios", "text": "Wilson Palacios\n\nWilson Roberto Palacios Suazo (* 29. července 1984) je honduraský fotbalista, který hraje za Stoke City FC jako defenzivní záložník.\n\nZačínal v klubu CD Olimpia, s nímž získal pět honduraských titulů, v roce 2008 přestoupil do Premier League. Reprezentoval Honduras na mistrovství světa ve fotbale 2010, kde se svými bratry Johnnym a Jerrym vytvořil první sourozeneckou trojici v dějinách MS. Jeho nejmladší bratr Edwin byl v roce 2007 unesen bandity a přestože rodina zaplatila výkupné, byl v květnu 2009 nalezen mrtev.\n\nV lednu 2014 bylo oznámeno, že o Palaciose, který ve Stoke nemá jisté místo v základní sestavě, má zájem Betis Sevilla.\n\n"}
{"id": "974234", "url": "https://cs.wikipedia.org/wiki?curid=974234", "title": "Cassini (kráter na Měsíci)", "text": "Cassini (kráter na Měsíci)\n\nCassini je lávou zatopený kráter nacházející se na východním okraji měsíčního moře Mare Imbrium (Moře dešťů) nedaleko nultého poledníku na přivrácené straně Měsíce. Má průměr 57 km, jeho okrajový val vystupuje cca 1,2 km nad okolní terén. Uvnitř něj leží další krátery, z nichž největší jsou Cassini A a Cassini B.\n\nJihozápadně leží výrazný kráter Aristillus, jiho-jihovýchodně menší kráter Theaetetus. Východně se rozkládá pohoří Montes Caucasus (Kavkaz), severozápadně Montes Alpes (Alpy) a nejbližší mys Promontorium Agassiz. Západně se nachází v Moři dešťů osamocená hora Mons Piton.\n\nPojmenován je podle italsko-francouzského astronoma Giovanniho Domenica Cassiniho, objevitele Cassiniho dělení, a také podle francouzského astronoma Jacquese Cassiniho, jeho syna.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "974235", "url": "https://cs.wikipedia.org/wiki?curid=974235", "title": "Praha-Řeporyje (nádraží)", "text": "Praha-Řeporyje (nádraží)\n\nNádraží Praha-Řeporyje je železniční stanice na železniční trati Praha - Rudná u Prahy - Beroun a jedná se o poslední (z opačné strany první) pražskou zastávku této tratě. Nachází se v Praze v Řeporyjích na adrese Muzikova 95/15, 10,3 km od Smíchovského nádraží. Nádražní budova pochází z roku 1878. Název byl původně Řeporyje-Zbuzany, později pouze Řeporyje, dnešní jméno se používá od roku 1976.\n\nPo trati jezdí vlaky linky S6, zde s plnou integrací do pražské MHD; v roce 2017 jsou vedeny motorovými jednotkami 814.\n\nKolem nádraží vede turistická značená trasa 1026 ze Stodůlek přes Řeporyje, Ořech a Třebotov na Kulivou horu.\n\n\n"}
{"id": "974237", "url": "https://cs.wikipedia.org/wiki?curid=974237", "title": "Staré (okres Michalovce)", "text": "Staré (okres Michalovce)\n\n"}
{"id": "974241", "url": "https://cs.wikipedia.org/wiki?curid=974241", "title": "Romská osada", "text": "Romská osada\n\nRomská osada (též cikánská osada) je projev stavební činnosti romského etnika s charakteristickými znaky. Jde o osobitou formu lidové architektury, vyskytující se především v oblastech střední, východní a jihovýchodní Evropy s vysokým podílem romského obyvatelstva.\n\nCikáni (Romové) mají zcela odlišné dějiny a mentalitu než majoritní obyvatelstvo na Slovensku. Přicházeli do Evropy z Asie a na rozdíl od ostatních kočovníků nepořádali bojové výpravy, neměli vlastní stát ani územní samosprávu. Postupně přicházeli z jihovýchodní Evropy a zakládali vlastní usedlosti, stranou od ostatního obyvatelstva a tak si udržovali vlastní zvyky. Vyhledávali místa, kde byla voda, dřevo a pastviny. Projevovali dovednost zejména v hudbě a umění.\n\nV Uhersku byly zejména v 18. století snahy přivést cikány k usedlému způsobu života a začlenit je do usedlostí majoritního obyvatelstva. Cikáni se však ve velké části nepřizpůsobili a nadále kočovali. V tomto období vzniklo nejvíce osad. Jejich podoba se různila: někdy to byly osady vzniklé podél cesty nebo potoka, jindy nepravidelná, shlukovitá uspořádání domů, která postupně převládla.\n\nKromě stanů a jurt stavěli Cikáni i zemnice a polozemnice, postupně přešli k jednoprostorovým domům, ke kterým přibylo i zádveří.\n\nZemnice se stavěly ve svahu a na čelní fasádě měly dveřní otvor, zpočátku překrytý pouze plachtou, později i dveřmi. Šikmá střecha zemnice se opírala o sochu. Polozemnice byly podobné zahloubené stavby, jejichž střecha však už stála na nízkých stěnách. Od polozemnice se přešlo k jednoprostorovým domům (dřevěným nebo hliněným podle oblasti). Vidíme zde již částečné ovlivnění architektury původním obyvatelstvem, cikánské domy však byly mnohem skromnější. K jednomu prostoru přibyla časem i předsíň, řešena nejdříve formou dostavby s nižším stropem. Pokud se předsíň stavěla spolu s hlavním prostorem, měla s ním společnou střechu. Předsíň se využívala k uskladnění potravin. Vařilo se převážně venku, kde překrytím sporáku jednoduchou konstrukcí vznikla letní kuchyně. Zdobilo se hlavně malováním vnějších i vnitřních stěn.\n\nVe druhé polovině 20. století došlo k několika snahám o likvidaci romských osad a jejich přestěhování například do nájemních domů. Některé osady se přizpůsobily a postupně splynuly se zástavbou města. Některé domy Romů zde dosahovaly slušného standardu.\n\n"}
{"id": "974243", "url": "https://cs.wikipedia.org/wiki?curid=974243", "title": "Stretava", "text": "Stretava\n"}
{"id": "974245", "url": "https://cs.wikipedia.org/wiki?curid=974245", "title": "Roger da Costa", "text": "Roger da Costa\n\nRoger Frank da Costa (* 22. dubna 1986, Johannesburg, JAR) je jihoafrický fotbalový obránce portugalského původu, který působí od léta 2015 v kyperském klubu Aris Limassol.\n\nRoger da Costa v mládí hrál v USA v mládežnické lize Junior College League.\nOd léta 2010 hrál v Jihoafrické republice za klub Moroka Swallows FC.\n\nV zimní ligové přestávce sezony 2013/14 se o něj zajímal klub SK Slavia Praha. Byl ve Slavii na testech, které pro něj nedopadly úspěšně.\n\nV srpnu 2015 podepsal roční smlouvu s kyperským klubem Aris Limassol.\n\n"}
{"id": "974247", "url": "https://cs.wikipedia.org/wiki?curid=974247", "title": "Stretavka", "text": "Stretavka\n\nPrvní písemná zmínka o obci pochází z roku 1266.\n\nV obci byly objeveny nálezy z doby bronzové, kuštanovické kultury z doby hallstattské a laténsko–dácké. Nachází se zde řeckokatolický chrám postavený v roce 1937 v historizujícím slohu.\n"}
{"id": "974248", "url": "https://cs.wikipedia.org/wiki?curid=974248", "title": "Srbská dobrovolnická garda", "text": "Srbská dobrovolnická garda\n\nSrbská dobrovolnická garda (srbsky Српска добровољачка гарда/Srpska dobrovoljačka garda) byla srbská polovojenská jednotka založená v roce 1990 Željko Ražnatovićem a zrušená v roce 1996. Jednotka se účastnila občanské války v Jugoslávii na území Chorvatska a Bosny a Hercegoviny, kde bojovala proti polovojenským silám Chorvatů a Bosňáků. Bránila například srbské civilní obyvatelstvo v okolí Srebrenice před útoky ozbrojených muslimských jednotek pod vedením Nasera Oriće. \n\nJe známa také pod názvem Arkanovi tygři. V roce 1996 se stala součástí Jednotky zvláštních operací. Byla však také sama viněna z řady válečných zločinů na území bývalé Jugoslávie.\n\nNa Željko Ražnatoviće byl jako na ozbrojeného lupiče a vraha vypsán zatykač v Belgii, Nizozemí, Švédsku, Německu, Rakousku, Švýcarsku a Itálii. Jeho paleta zločinnosti zahrnovala především ozbrojené loupeže, pašování, vraždy.\n\nV roce 1974 byl zatčen v Belgii, ale utekl v roce 1977, pak opětovně v roce 1979, aby mohl znovu uprchnout v roce 1981. Jednou byl zraněn v potyčce s policií. Byl v té době u Interpolu evidován na listině desíti nejhledanějších zločinců.\n\nBěhem cest po Evropě se naučil plynně mluvit anglicky, francouzsky a italsky, znal také němčinu a švédštinu a částečně albánštinu a bulharštinu.V roce 1981 se vrátil do Jugoslávie pokračovat ve své zločinecké kariéře, otevřel si několik nelegálních podniků. V roce 1983 jej přepadli u něj doma dva policisté, aby jej zadrželi a vyslechli. Odporoval jim, vytáhl pistoli a oba postřelil. Intervence starého\npřítele Stane Dolance uspíšila jeho propuštění jen o dva dny později. V době Jugoslávských válek má na svědomí vyvraždování civilního obyvatelstva v Bosně a Chorvatsku.\n"}
{"id": "974250", "url": "https://cs.wikipedia.org/wiki?curid=974250", "title": "Blues Funeral", "text": "Blues Funeral\n\nBlues Funeral je sedmé sólové studiové album amerického zpěváka Marka Lanegana, vydané v únoru 2012 u vydavatelství 4AD. Nahráno bylo od ledna do května předešlého roku ve studiu 11AD Studio v Hollywoodu v Kalifornii. Album produkoval Alain Johannes. Jde o Laneganovo první sólové album od roku 2004, kdy vyšlo \"Bubblegum\".\n\nAutorem všech skladeb je Mark Lanegan.\n"}
{"id": "974254", "url": "https://cs.wikipedia.org/wiki?curid=974254", "title": "Tušice", "text": "Tušice\n\nTušice jsou obec na Slovensku. Nacházejí se v Košickém kraji, v okrese Michalovce. Obec má rozlohu 6,23 km² a leží v nadmořské výšce 108 m. V roce 2011 v obci žilo 713 obyvatel. První písemná zmínka o obci pochází z roku 1221.\n"}
{"id": "974256", "url": "https://cs.wikipedia.org/wiki?curid=974256", "title": "Dějiny Košic", "text": "Dějiny Košic\n\nDějiny Košic jsou dějinami druhého největšího města Slovenska, metropole východního Slovenska, někdejšího hlavního města Horních Uher, hlavního střediska protihabsburských stavovských povstání a zároveň sídelního města sedmihradských knížat, protiturecké pevnosti, mezinárodní kupecké metropole a druhého svobodného královského města středověkého Uherska.\n\nKošice se vyvinuly z tržní osady slovanského původu v kotlině řeky Hornád (na náplavovém kuželu u soutoku řeky Hornád s Čermeľským potokem) na styku Slovenského rudohoří a výběžku Panonské pánve – kterému později město samo dalo jméno – Košická kotlina. \"Villa Cassa\" byla nejdůležitější osadou v regionu s velkým farním kostelem, o němž je první písemná zmínka z roku 1230. Kromě původního slovanského a maďarského obyvatelstva výrazněji přibývali ve 13. století k národnostní struktuře města němečtí osadníci, kterým byla udělována lokační privilegia již před rokem 1249. V roce 1290 dostaly Košice městská práva a jako sídlo Královské komory se staly nejdůležitějším městem Horních Uher. Jako první město v regionu obehnané hradbami se vyvinuly v obchodní metropoli s výnosným právem skladu.\n\nV době ohrožení měšťanských svobod a dálkového obchodu šlechtickým rodem Aba Omodejů v letech 1311–1312 Košičané suverénně vystoupili na svou obranu a pomohli králi Karlu Robertovi oligarchy zlikvidovat. Košice se staly oporou královské moci a byly jim uděleny mnohé hospodářské a právní výhody. Vrcholem královské přízně bylo velké privilegium Ludvíka Velikého pro město Košice z roku 1347 a udělení znaku Košic z roku 1369 – prvního znaku pro právnickou osobu v Evropě vůbec. Za krále Zikmunda Lucemburského dále vzkvétaly košická řemesla a obchod, ve kterém nejdůležitějším partnerem jim byl polský Krakov. Byl vystavěn nový Královský dům a začalo se s výstavbou největší katedrály v Uherském království – Dómu svaté Alžběty. Středověká konjunktura vrcholila za vlády Matyáše Korvína, kdy obývalo město spolu s předměstími pod hradbami, huštáky, okolo 10 000 obyvatel. Košice byly největším středověkým městem na území Slovenska a druhým svobodným královským městem v hodnostním pořadí uherských měst s městskými výsadami, jakými disponoval jen Budín.\n\nObdobí raného novověku poznamenalo rozdělení Uherska na tři části (1541–1699), přičemž kvůli své poloze a významu Košice často oscilovaly mezi habsburskou říší a sedmihradským knížectvím. Bohaté město obehnané několika liniemi hradeb bylo od 16. století budováno jako silná protiturecká pevnost s bastionovým systémem opevnění. Pro pořádání vojenských operací a finanční správu Horních Uher byly ve městě stanoveny úřady hornouherského hlavního kapitanátu a Spišské komory. Ve městě se plně ujala reformace, přičemž německé a slovenské obyvatelstvo vyznávalo luteránství a maďarské obyvatelstvo kalvinismus. Jejich spor s katolíky o dóm svaté Alžběty z roku 1604 byl jednou z prvních rozbušek vojenského soupeření o náboženskou snášenlivost, které později vyústilo do celoevropského konfliktu třicetileté války. Protestantské Košice byly v letech 1604–1606 za knížete Štěpána Bočkaje, v letech 1619–1626 za knížete Gabriela Betlena a v letech 1644–1648 za knížete Juraje I. Rákociho sídelním městem Sedmihradska a centrem protihabsburských povstání. V letech 1682–1685 zase centrem Tököliho hornouherského knížectví, podřízeného přímo Osmanské říši. V letech 1704–1711 si z Košic udělal hlavní základnu kníže František II. Rákóczi v boji za \"vlast a svobodu\" Uherského království.\n\nSatmárským mírem 1711 začala nová etapa košických dějin pod permanentní vládou Habsburků. Válkami, epidemiemi a přírodními živly zdevastované město, s třetinou obyvatelstva oproti stavu z dob krále Matyáše Korvína, se pomalu zotavovalo z nepřízně politického dění a odklonu důležitých obchodních spojení. V 18. století nastoupila doba rekatolizace, stylu baroka a osvícenských reforem. V roce 1783 byl zrušen statut Košic jako pevnosti, což umožnilo postupné splynutí vnitřního města s huštáky. Bastiony košického městského opevnění se měnily v první manufakturní areály, zasypané vodní příkopy v okružní třídy. Po revoluci v letech 1848–1849 začal ve městě výrazněji růst průmysl, v roce 1860 dorazil první vlak a v roce 1891 otevřela provoz koňská pouliční dráha. V Košicích působilo několik slovenských, jakož i maďarských obrozenců. Po roce 1867 se projevoval výrazný vliv maďarizace obyvatelstva a budování Košic jako hornouherského centra maďarské kultury. Košice se proměnily na výstavní město s renovovanou katedrálou, honosným divadlem, stylovými secesními budovami různých státních institucí a měšťanských spolků.\n\nV roce 1918 se město stalo součástí Československa. Hospodářská vyspělost první republiky se odrazila ve zdvojnásobení počtu obyvatelstva. Mnoho Košičanů se vrátilo ke své slovenské národnosti, město si však udrželo multikulturní charakter až do druhé světové války, na závěr níž ztratilo početnou židovskou menšinu. V letech 1938–1945 patřily Košice Maďarskému království. V roce 1945 zde byl podepsán poválečný program obnoveného Československa – Košický vládní program. V roce 1948 se k moci v Československu dostali komunisté a městský majetek byl znárodněn. V roce 1965 byly spuštěny Východoslovenské železárny pro 25 000 zaměstnanců, což výrazně ovlivnilo urbanistický růst města. Četná košická sídliště obklíčila město ze všech světových stran a vyrostla i na místě zasanovaných předměstí. Košice byly pátým největším a nejrychleji rostoucím městem federace. Od roku 1993 jsou druhým největším městem Slovenské republiky a sídlem Ústavního soudu Slovenské republiky.\n\nOkolí Košic patří k nejvýznamnějším pravěkým archeologickým lokalitám na Slovensku, hlavně díky nalezišti z doby kamenné a bronzové – Košice-Barca a nalezišti doby bronzové evropského významu – Nižná Myšľa.\n\nPříznivé přírodní podmínky jižní části Košické kotliny měly vliv na zachování dokladů o lidské činnosti již z období středního paleolitu v podobě pěstních klínů (Poľov, Kechnec). Mladopaleolitická kultura Aurignacien, rozšířená od Blízkého východu až po západní Evropu, již budovala první obydlí – polozemnice. Právě takové se odkrylo v archeologické lokalitě Barca. Z Barce pocházejí i kamenné nástroje z období mezolitu, neolitu (kultura s lineární keramikou, Bukovohorská kultura) a eneolitu (Polgárská kultura, Badenská kultura). Jinými nalezišti doby kamenné v okolí města jsou Košice – Červený rak, Seňa, Ružín – Medvedia jaskyňa, Milhosť, Valaliky, Čečejovce, Šebastovce (polgárská kultura).\n\nStarší doba bronzová byla v okolí dnešních Košic reprezentována košťanskou kulturou v její starší fázi. Hroby této kultury byly odkryty v Košicích při teplárně (172 hrobů) a v Čaně (162 hrobů). Vysoký stupeň rozvoje dosáhla otomanská kultura, pro kterou bylo typické stavění opevněných osad. Osada Barca s prvky urbanizace měla jedno až tří prostorové domy seskupené ve čtyřech řadách do částečně vydlážděných ulic. Val kolem osady dosahoval výšky dvou metrů. Další unikátní osadou byla Nižná Myšľa (1700 př. Kr.– 1400 př. Kr.) se zhruba 760 prozkoumanými hroby. Obyvatelé osady udržovali čilé kontakty se Středomořím, s nímž obchodovali s jantarem. Archeologický výzkum lokality trvá od roku 1977 za mezinárodní účasti. Bohatý nálezový materiál obsahuje i specializovanou hračku – ornamentální hliněný vozík, a obětní jámu se čtyřmi zavražděnými. Obě jsou poutavými exponáty Východoslovenského muzea v Košicích. Nižnomyšľanské naleziště se pro svou unikátnost a rozsah označuje za \"slovenské Mykény.\"\n\nV halštatské době se rozšířila keramika vyráběná na hrnčířském kruhu. Nejvýznamnější lokalitou období jsou Čečejovce s doklady těžby a zpracování železa. Jiným významným nálezem je 17 kusů zemědělských nástrojů opět z Nižné Myšle. Keltové se v okolí začali usazovat kolem roku 300 před Kr., keltská sídliště byla zjištěna v Trstené pri Hornáde, Zádieli a Žarnově. Jejich pohřby byly odkryty i v Košicích. Od poloviny 1. století př. Kr. se mísili s Dáky. V 2. století zde pronikla przeworská kultura (osada s hrnčířskou dílnou v Šebastovce) a ve 3. století kultura s neznámou identitou.\n\nDoba stěhování národů je na území Košic reprezentována hroby z Canela a Košic (veřejný hřbitov a magnezitový důl – nález stříbrné pozlacené přezky z opasku). Od 5. století sem začali pronikat Slované, jejichž smíšené slovansko-avarské hroby ze 6.–8. století se zachovaly v Barci, Kechneci, Šebastovcích a Valalikách.\nMěsto Košice se vyvinulo v geografickém styku výběžků vnitřních Karpat a Východopanonské pánve v údolí řeky Hornád z osady slovanského původu. Slovanské osídlení Košické kotliny je kontinuálně dokázáno od 7. století, čehož potvrzením jsou nálezy slovansko-avarských pohřebišť z Barce, Šebastovců, Valaliků a Kechnece. Slovanské kmeny si zde vybudovaly v 9. a 10. století několik hradišť, které kulturně směřovaly k Velké Moravě, i když není prokázáno, že pohanské osídlení Košické kotliny bylo její integrální součástí. Hradiště \"Starý Hrad\" (Ovar) byl situován na východ od obce Seňa. Další byly lokalizovány v Barci, na vrchu \"Hradová\" a v lokalitě \"Breh\" (v dnešní městské části Krásna nad Hornádom) na místě pozdějšího benediktinského kláštera. Slovanský původ názvu není v okolí ničím neobvyklým, zachovaly se i místní názvy Blatan, Cermis, Pstružník, Verbelica, a nakonec i samotný název města Košice. Významným archeologickým objevem z nedaleké pískovny v Krásné je i bohatě zdobený meč slovanského velmože z druhé poloviny 10. století porýnské provenience, svědčící o vyspělých obchodních a společenských stycích Košické kotliny.\nSoučasná slovenská historická a lingvistická věda se shoduje, že název města Košice je odvozen od slovanského osobního jména \"Koše\". Původní význam názvu byl \"osada Košova lidu\". Identita \"Koša\" je však neznámá. Mohl to být stařešina osady, nebo již raně feudální pán. Zjevně šlo o velmi autoritativní osobu, když se jeho jméno ujalo pro pojmenování této čilé tržní osady a její okolního zázemí. Tuto hypotézu však oslabuje skutečnost, že jméno \"Košice\" mají i některé jiné obce-osady v Čechách a na Slovensku, např. i v Polsku, příp. v jiných státech Evropy.\n\nNázev \"Koše\" převzali po svém příchodu do Košické kotliny v 40. letech 11. století i Maďaři v paralele \"Kassa\", \"Kossa\", \"Cossa\", a tedy ještě bez patronymické přípony \"-fa\", \"-patak\", které jsou příznačné pro převzetí do maďarštiny až v 13. století. I slovenská partonymická přípona \"-ice\" je pozdějším dodatkem. Konečně latina a němčina převzala maďarskou formu \"Cassa\", z čehož vzniklo pozdější \"Cassovia\" a \"Kaschau\". Slovenská forma se poprvé objevuje v uherských středověkých listinách od roku 1441, ale krakovští kronikáři zapisovali název Košic, jak ho slyšeli od Košičanů, ve tvaru \"Cosszicze\" již v letech 1382–1383.\n\nV roce 1018 se první uherský král Štěpán I. Svatý dohodl s rozpínavým polským knížetem Boleslavem Chrabrým, který od roku 1001 zabíral území zhruba dnešního Slovenska, na společných uhersko-polských hranicích na přirozeném hřebeni masivu Karpat. K osídlování tohoto území Maďary však docházelo pouze postupně, na území východního Slovenska ještě pomaleji, než na jeho západě. V 10. století existuje doklad o maďarské přítomnosti pouze při dolním toku Hornádu a Slané, ne severněji než současná obec Garadna. Posouvání Maďarů severněji do Košické kotliny spadá do konce vlády Štěpána I. a do období vlády jeho švagra Samuela Aby z velmožského rodu Abovců.\n\nRodové majetky Abovců se rozprostíraly ve východní části království v podhůří Matry. Během své krátké vlády král Samuel Aba (1041–1044) rozšiřoval právě tímto směrem královskou správu. V Košické kotlině nechal vystavět nový komitátní hrad \"Novum Castrum\" (Ujvári, resp. Abaújvár) naproti bývalému slovanskému hradišti \"Starému Hradu\" (Ovar) v Seni – na druhém břehu Hornádu, v dnešní obci Abaújvár. Tím bylo Pohornádí plně integrováno do systému komitátů Uherského království. Název nově vzniklé stolice, která zahrnovala kromě abovské župy Šariš a Heveš, byl totožný se jménem hradu. Do latiny pronikl název z maďarské verze, a tedy \"Abaujvariensis\", který se vžil natolik, že přešel do názvu pozdější abovské župy. Pro svou rozlehlost se komitát rozpadl za Bely IV. na menší župy a z hradu zůstaly jen ruiny.\n\nAbovci byli náruživí podporovatelé křesťanství v této pohanské oblasti a jeho šířením byli zasaženi v jednom dobovém horizontu tak staří Slováci i Maďaři. Pro šíření křesťanství v kraji měly sloužit panské kostelíky, které byly uherským územ stavěny zpravidla na dobře přístupném místě mezi jednotlivými vesnicemi a osadami. Takovým byl i jednolodní románský kostelík, datovaný do 11. století a přestavěný v první polovině 12. století, který stál na místě pozdějšího benediktinského kláštera v Krásné nad Hornádom, a jehož základy byly odhaleny při archeologickém výzkumu lokality \"Breh\" archeologům Bélou Pollou v letech 1971–1985.\n\nPředpokládá se, že na území pozdějšího města Košice stál již před polovinou 11. století větší a významnější kostel než ten v Krásné. Sloužil bohaté farnosti při střediskové osadě trhovců, která se vyvinula na území potomků Košových lidí. Jako významná křižovatka v údolí Hornádu, dobře chráněná ze tří světových stran přírodní hradbou, vynikala tato osada nad ostatními osídleními v kotlině.\nObdobí přelomu 11. a 12. století znamená konsolidaci vnitropolitických poměrů v Uhersku a ukotvení pevných sociálních a institucionálních vazeb v království. Do období vlád podporovatelů křesťanství ve svatoštěpánských tradicích Ladislava I. a Kolomana I. (1077–1116) spadá i příchod benediktinských mnichů na území východního Slovenska. Jako znak civilizační vyspělosti bylo jejich usazení v regionu podporováno i Abovci, kteří jim svěřili do užívání krásenský kostelík. Ten jim však pro misijní a hospodářské potřeby nepostačoval a na jeho místě si brzy vybudovali trojlodní baziliku se dvěma věžemi přiléhajícími ke klášteru s typickou benediktinskou dispozicí. Takto vystavěný benediktinský klášter v Krásné (v dnešní městské části Krásna nad Hornádom) byl v roce 1143 zasvěcen Panně Marii jágerským biskupem \"Martýriem\", jak připomínají Bratislavské anály. Klášterní opatství v Krásné bylo prvním klášterem v prostoru severovýchodního Uherska a jedním z prvních v Uhersku vůbec. Mělo sloužit trvalému zakořenění křesťanství na tomto území, kde stále přežívaly pohanské tradice, přičemž bazilika pravděpodobně sloužila i místním obyvatelům. Opatství zaniklo před rokem 1590, neboť podle písemných pramenů bylo v této době již v rozvalinách.\nV hornádském údolí městské kotliny existovala čilá významná osada Košice dříve, než se nám zachovaly první písemné prameny. První známá písemná zmínka o Košicích je podle Lubinské listiny jágerské kapituly z roku 1230, která informuje o prodeji pozemků Košičany. Záznam připomíná, \"\"že Šimon syn kněze Řehoře z osady Košice a Peter, syn Pavla také odtud\"\" prodávají pozemky jiným vlastníkům za 9 hřiven. Mezi nemovitostmi je zmiňován mlýn. Hranice pozemku jsou podrobně popsány. Rozprostíraly se na jih od osady Košice a na sever od vesnice \"Lubina\", která se v listině zmiňuje, a která katastrálně existovala do 2. poloviny 18. století.\n\nListina označuje Košice termínem \"Villa Cassa\", tedy královská osada Košice. V listině se zmniňuje farář, což indikuje existenci místního kostela, který nejpravděpodobněji vznikl v době stabilizace křesťanství v tomto regionu do poloviny 11. století. Šlo o předchůdce pozdějšího dómu sv. Alžběty, \"románsko-gotický kostel sv. Michala\", což bylo pravděpodobně původní patrocinium košického kostela. K jeho změně došlo až v 2. polovině 13. století s příchodem velké vlny německých kolonistů. Samotná osada starousedlíků nebyla dosud archeologicky zjištěna. Existují tři teorie o jejím lokalizování:\n\nZa vlády významného arpádovského krále Bely IV. v roce 1241 napadli Uhersko Mongolové, kteří útočili i v okolí Košic – (Jasov). Po zpustošení země se Béla IV. snažil o znovuosídlení vypleněné země přizvanými \"hosty\" ze saského Německa. Těmto hostům byly zaručeny výsady vymáhání dávek od usedlostí, výhody při odvádění desátků a vymezení samosprávy. Víme to podle zachované listiny z roku 1249, kdy král daroval \"hostům ze Sene\" taková privilegia, která do té doby užívali jen \"hosté z Košic\" (libertas hospitum de Kassa). Košice tedy již před rokem 1249 disponovaly prvními oprávněními.\n\nNěmci tak zakládají nové kolonizační město s čočkovitým náměstím (Hlavní ulice) a uliční sítí dnešního historického jádra. Výrazně také přispěli k multinárodnostní charakteru města, ve kterém se mísili se slovenskými a maďarským starousedlým obyvatelstvem. Jelikož se jejich řady rozšiřovaly, žádali od krále další pozemky, což jim bylo potvrzeno darovací listinou Štěpána V. z roku 1261. V ní král uděluje \"hostům\" z Košic \"Samphlebenovi\" a \"Oblovi\" pozemky \"Horních Košic\", teritorium pod vrchem \"Hradová\", mezi potokem Cermis a řekou Hornád. Zásadní význam listiny byl v tom, že Košičany osvobozovala od vojenské služby, byli vyňati z pravomoci Abaujvárskeho komitátu a mohli si volit vlastního soudce.\n\nVýsadní listina, povyšující Košice na město a udělující jim městské výsady, se nezachovala. Historik Ondrej Richard Halag předpokládal, že se tak stalo určitě kolem roku 1290. V roce 1290 totiž jágerský biskup Andrej II. vyňal Košice zpod pravomoci abaujvárskeho archidiakona. Košická fara tak podléhala přímo biskupské jurisdikci. Této církevní autonomii musela předcházet autonomie civilní. Podle současných názorů však Košice patřily k městům s dílčími oprávněními postupně doplňovanými dalšími v průběhu 14. století.\n\nPo roce 1290 jsou Košice už označovány pouze termínem \"civitas\", tedy město, namísto \"villa\", tedy osada. Z období po tomto roce pochází i nejstarší známá městská pečeť s vyobrazením sv. Alžběty Uherské, patronky města, na pozadí košických městských hradeb, které jsou svědectvím městského statutu Košic. Nedochované privilegium pravděpodobně potvrzovalo Košicím i právo skladu \"podle starého zvyku\", čímž se zařadily spolu s hlavním městem Budínem (1244) a pohraničním Podolíncem (1292) k málu uherských měst, kterým bylo skladové právo uděleno před rokem 1300.\n\nNa rozdíl od většiny slovenských měst, která převzala magdeburské městské právo, Košice se řídily podle práva hlavního města Budín, které spadalo pod norimberský právní okruh. Modifikované na místní poměry se košické městské právo recipovalo dalším městům hornouherských oblasti, a to nejen těm, které nepatřily pod spišské městské právo jako Bardejov a Prešov, ale i městům, která se již řídila podle práva jiného okruhu, ale přešla na právní okruh košický (Stará Ľubovňa, Sabinov, Gelnica).\n\nNěmečtí kolonisté s sebou přinesli do země i nové postupy při výstavbě svých měst. Specificky pro region východního Slovenska šlo o řešení světově unikátní, kde se nejvýstavnější ulice uprostřed rozšiřovala do tvaru čočky, aby vytvořila prostor pro soustředění nejdůležitějších městských staveb (kostel a později radnice) a trhu. V případě Košic bylo čočkovité náměstí nebo rynk – Hlavní ulice- budováno kolmo na starší zástavbu Villy Cassy, kterou Němci pojmenovali Hnilnou ulicí, ležící před románským kostelem sv. Michala.\n\nPočátky výstavby košických městských hradeb spadají do období let 1260–1290, přičemž kolem roku 1290 bylo hradbami obklopeno už celé město. Hradební zeď neměla více než 1metrovou tloušťku. Dvě městské brány, Dolní a Horní, ukončovaly na obou koncích náměstí – rynk, třetí umožňovala příchod od západu na Hnilnou ulici. Opevněná plocha měla 21 hektarů, město jako celek 57 hektarů.\nPo roce 1235, kdy Alžběta Durynská byla prohlášena za svatou, se její kult stal v jejím domovském regionu nesmírně populární. Navíc ve spojení s majoritním německým obyvatelstvem město rozhodlo o změně patrocinia hlavního farního kostela sv. Michala ve prospěch světice, takže již v roce 1283 se zmiňuje jako kostel sv. Alžběty. Tento jednolodní kostel dostal pravděpodobně při této příležitosti i novou gotickou apsidu. Svatyně kostela měla rozměry 11,5 × 10,25 m a jeho hlavní loď 27,8 × 14 m. Technické údaje o původním kostele jsou známy z velké rekonstrukce dómu svaté Alžběty z konce 19. století.\n\nNa konci 13. století se připomíná i existence nemocnice pro chudé – \"špitálu\" při košické faře (1283 Hospitali pauperum ville de Cassa). Špitál při farnosti svatého Ducha stál vně hradeb na jižním předměstí a během 13. až 15. století ho město muselo chránit před nároky uherských křižáků.\n\nŽebravý řád dominikánů se začal v Uhersku usazovat po roce 1220. Jelikož jejich misijní činnost se soustřeďovala na větší města, neobešli ani Košice. Založili si kostel s klášterem na okraji města, severně od Hnilné ulice. Přesný rok výstavby jejich konventu není znám, ale v Guidonově seznamu dominikánských klášterů z roku 1303 je košický již zmíněn. Dominikáni byli známi i zřízením vyšší školy, kde připravovali kněží, ale i laiky na zahraniční univerzity. Dominikánský kostel je v současnosti nejstarší zachovalý kostel v Košicích. Dominikáni zde působí s přestávkami let 1556–1699 a 1950–1990 dodnes.\n\nMetropolitní postavení města v severovýchodní části království – Horním Uhersku, označovaném jako \"Parte Superioris\" nebo \"Oberland\", dokládá existence pobočky Královské komory, která zde byla etablována v průběhu 13. století. Poprvé se zmiňuje v roce 1297 a sloužila pro potřeby správy královských majetků a výběru daní. Dohlížela i na výstavbu městského opevnění, což bylo náročnou finanční investicí. Jejím sídlem byla nejvýznamnější světská středověká stavba ve městě – Královský dům, stávající před jižním pásem hradeb.\n\nPo vymření dynastie Arpádovců v roce 1301 nastalo období nestability, v němž se Košice vojensky i politicky přidaly na stranu krále Ladislava V. bojujícího o trůn s Karlem Robertem. Mocný šlechtický rod Omodejů, ovládající rozsáhlá území Horních Uher, byl však přívržencem neapolského prince Karla Roberta. Košičtí měšťané spolu s měšťany spišských měst dokonce neúspěšně zaútočili na omodejský hrad \"Amadevár\" u městečka Gönc v době, kdy se tam mladý pretendent trůnu nacházel. Omodejové si v tomto období začali budovat pro lepší kontrolu Košic novou vojenskou pevnost – Košický hrad. Hrad byl stavěn protiprávně na území vrchu \"Hradová\", které patřilo městu.\n\nV roce 1307, když sněm uherské šlechty přijal za panovníka Karla Roberta, podařilo se palatinovi Omodeji Abovi získat košické měšťany na stranu Karla, za což mu daroval Košice do držby. Kvůli potlačování městských výsad Košičané v roce 1311 nenáviděného oligarchu palatina Omodeje Abu zabili. Košičané, kteří v té době ještě netvořili privilegovaný stav, nebyli králem potrestáni, přestože zabili prvního úředníka království. Skrývala se za tím promyšlená politika podporovaná papežským legátem \"Gentilisom\", která počítala s vytvořením pevného království bez šlechtických domén. Do Košic byli povoláni vyšetřovatelé, ostřihomský arcibiskup Tomáš, jágerský biskup Martin a veszprémský biskup Štefan, kteří případ uzavřeli s tím, že Omodejové se musí vzdát Abova a Zemplína a nesmí se pokoušet o opětovné dobytí města a narušení jeho práv a obchodu. Ve městě bylo zadrženo 47 omodejských rukojmí pro udržitelnost usnesení.\n\nOmodejovi synové se však s výsledkem nesmířili a spojili se s mocným odbojným šlechticem Matúšem Čákem Trenčanským. V roce 1312 došlo k rozhodujícímu vojenskému střetu, známému jako bitva u Rozhanovců. Město bojovalo na straně krále Karla Roberta jako významná měšťanská síla, za což mu byla udělena mnohá privilegia. Přeživší Omodejové utekli do Polska a župany Abova, jakož i majiteli nedokončeného košického hradu, se staly anjuovští spojenci Drugetové.\nVláda Anjouovců znamená zlatý věk rozvoje středověkých Košic. Strategická poloha na výnosné obchodní cestě Balkán – Balt podnítila rozvoj obchodu a cechovní výroby, čehož svědectvím je nejstarší cechovní listina v Uhersku, vydaná v roce 1307 rychtářem a místopřísežnými celého města Košice pro kožešnický cech. Z tohoto roku pochází i zmínka o prvním známém rychtáři – Arnoldovi. Košice měly právo ražby vlastní měny – košických marek. V roce 1321 se výměna starých mincí za nové zmiňuje jako běžný zvyk.\n\nZa pomoc v rozhanovské bitvě se Karel Robert Košicím štědře odměnil. V roce 1319 jim udělil \"celní privilegium\" na všechna území v kompetenční oblasti košické královské komory, tj. mezi řekami Tisou a Slaná až po komitát Bereg. V roce 1321 byly Košičané osvobozeni i od placení zisku královské komoře, který měla z výměny starých mincí za nové (\"lucrum camerae\"). Zahraniční kupci byli povinni si cizí měny vyměnit za košickou po sedmi týdnech.\n\nNejdůležitější privilegium, které potvrdilo metropolitní postavení Košic a určilo hospodářskou činnost jejich měšťanů, bylo \"právo skladu\". Z něho město těžilo nejvíce až do jeho zrušení začátkem 18. století. Obchodníci se zde museli ubytovat a platit za pronájem místa prodeje. Zároveň byli Košičané osvobozeni od práva skladu v jiných městech království, kterým toto právo bylo přidělováno většinou až v 15. století. Právo skladu bylo uděleno Košicím pravděpodobně v nedochovaném privilegiu městských práv z roku 1290. Košice jako sídlo pobočky královské komory, která určovala a vybírala cla a mýtného v \"Předtisí\", byly místem skladové tradice obchodníků už před udílením skladových privilegií. Navíc jako jediné v tomto regionu opevněné hradbami poskytovaly kupcům dostatečnou ochranu. Typické skladové privilegium pro Košice bylo sepsáno v roce 1361.\nV literatuře se často objevuje výklad udělení skladového práva Košicím, které se nesprávně spojuje s rokem 1347. Například\n\nKošice se těšily mimořádné přízni panovníka Ludvíka I. Velkého. Jejich pozici značně vylepšil právně i hospodářsky, čímž umožnil jejich přeměnu ve vyspělou středoevropskou metropoli. V roce 1347 udělil městu Velké privilegium, čímž ho povýšil na druhé město v hierarchii uherských královských měst za sídelním městem Budín. 7. května 1369 král vystavil unikátní erbovní listinu, která představuje první doložený městský armáles v Evropě. Znak Košic je tak prvním znakem uděleným právnické osobě, což svědčí o kulturní vyspělosti Horních Uher v rámci středověké Evropy.\n\nKošické městské právo se stalo vzorem a odvolací instancí pro okolní region Horních Uher. Právo trhu a skladu podnítilo rozvoj košického obchodu a řemesel. Již v roce 1344 dostaly Košice částečné právo skladu na všechny výrobky z Polska a Ruska, které bylo dále rozšířeno v roce 1361. Od roku 1399 museli i kupci od Velkého Varadína a Sedmihradska skládat zboží v Košicích. V průběhu 14. století získali košičtí obchodníci celní výhody v celém Uhersku a Sedmihradsku, před polovinou 14. století i v Polsku a Rusku (tytéž jako měli jejich krakovští partneři), v roce 1364 se rozšířily na české země a Vratislav a v roce 1388 i na rakouské země.\n\nPotvrzením oblíbenosti Košic v očích královského dvora byla častá prezence královského páru v regionu zejména poté, co král získal i polskou korunu (1370) a v nedalekém \"Diósgyőri\" (dnes součást Miškovce) dal pro královnu vystavět hradní rezidenci. Právě v Košicích, důležitém středisku na královské silnici spojující obě království, došlo v roce 1383 k diplomatickému jednání polské šlechty s královnou Alžbětou, kde byla její dcera Hedvika tzv. Košickou dohodou přijata za polskou královnu.\n\nObdobí vlády uherského krále Zikmunda Lucemburského bylo poznamenáno výraznou modernizační stavební aktivitou ve městě období vrcholného středověku. Ten se jako německý císař opíral v upevňování své moci v království především o silný německý patriciát zastoupený ve svobodných královských městech.\n\nPo požáru kolem roku 1380 bylo rozhodnuto vybudovat novou důstojnou katedrálu hodnou politické a ekonomické síle Košic. Nový dóm svaté Alžběty podpořil král věnováním poloviny výnosů košického třicátku na jeho výstavbu, ale i sám papež, tehdy \"Bonifác XI.\", vydáním odpustkové buly z roku 1402 pro věřící přispěvší na Dóm. V této době se stavěla za přispění dědičných abovských županů \"Peréniů\" i jiná významná vrcholně gotická košická stavba – františkánský kostel s klášterem pro konventuály svatého Františka. Tento žebravý řád se usadil ve městě poměrně pozdě. Jejich sakrální objekt vznikl přestavbou staršího kostela sv. Mikuláše u severní části hradeb v roce 1405. Podle bohaté kamenické výzdoby se předpokládá, že zde pracovali mistři z dílny košického dómu.\nRozsáhlou modernizací prošlo košické městské opevnění. Došlo k zpevnění fortifikace předstupněm parkanové zdí a obklopujícím vodním příkopem. K dosavadním třem městským branám \"Horní, Dolní\" a \"Hnilné\" přibyly dvě nové, orientované na hospodářské zázemí Hornádu a jeho ramen, \"Mlynská\" a \"Malovaná\" (u katovské bašty), přičemž došlo k přesunutí \"Horní brány\" o 50 metrů na sever. Na čerstvě vzniklém městském pozemku byla založena \"zbrojnice\", kde se zbraně a děla nejen skladovaly, ale i vyráběly. Důstojnější umístění vedle \"radnice\" dostal nový Královský dům vybudovaný pravděpodobně mezi lety 1380–1392. Za hradbami vznikaly nechráněné předměstí, tzv. huštáky v Košicích.\n\nZ roku 1394 pochází zmínka o tzv. \"Slovenské ulici\", lat. \"Platea Sclavorum\", nem. \"Windische Gasse\". Tato čtvrť s převahou slovenského obyvatelstva se rozprostírala podél dnešní \"Kováčské\" ulice uvnitř městských hradeb. Lokální varianta kulturní východoslovenštiny tvořila po němčině druhou nejpoužívanější hovorovou řeč košických měšťanů, o čemž svědčí zápisy městské knihy z let 1393–1405. Mnohé slovenské prvky přešly i do úřední němčiny, která slovenštinu označovala jako \"\"vulgatier\"\" nebo \"\"lingua vernacula\"\". Naopak maďarština se vyskytovala v menší míře a do popředí se dostala až v 16. století.\nV lucemburské době přišli do města poprvé kočovní Romové. V rámci putovní vlny z Budína přes Košice a dále přes jih na Bratislavu se zde usadila v roce 1417 první romská skupina. Na rozdíl od jiných slovenských měst Košice neměly židovskou komunitu. Židé však byli pravděpodobně usazeni v okolí města, například v Židovanech (součást Drienovce). První povolení městské rady k usazování Židů v Košicích pochází až z roku 1841.\nMimořádně se dařilo košickým kupcům na obchodní cestě mezi Pobaltím a Balkánem, kam vyváželi domácí potravinářské produkty vosk, víno, kožešiny a plátno, dále suroviny železo, ocel a měď, přepravované po vodních tocích na vorech a lodích. Úspěšným exportním artiklem byl uherský dobytek, voli a koně. Velkou konkurencí na této severojižní obchodní cestě se ukázalo být sídlo polských králů Krakov, odkud se přiváželo módní zboží (obuv, šatstvo), vzácné tkaniny, papír, knihy a zejména sůl. Počáteční rivalita se ukazovala nevýhodnou, a tak radnice obou měst v roce 1390 podepsaly dohodu o obchodní spolupráci, tzv. \"Pakt vzájemnosti\". Do roku 1405 je datováno privilegium Zikmunda Lucemburského vysílat městskou delegaci na královský sněm a 1411 privilegium pro košické výrobce barchetu (z bavlny) k monopolnímu prodeji v celém království.\n\nMetropolitní postavení Košic vyústilo do zformování právního souručenství pěti svobodných královských měst tzv. Pentapolitany – východoslovenských měst Košice, Bardejov, Levoča, Prešov a Sabinov.\n\nPo Zikmundově smrti v boji o nástupnictví na uherský trůn byl královnou Alžbětou Lucemburskou na ochranu zájmů jejího syna Ladislava Pohrobka povolán vojenský žoldák Jan Jiskra z Brandýsa. V roce 1441 obsadil s naverbovanými českými vojáky oblast Horních Uher, přičemž jeho základnou se staly právě Košice. Nechal košické měšťany přísahat věrnost nezletilému králi, čehož dokladem je nápis na zdi královského oratoria dómu svaté Alžběty. Jeho protivník, příští král Vladislav III. Varnenčik, Košice dvakrát neúspěšně obléhal v letech 1441 a 1442. Jiskra v Košicích působil s přestávkou 1445–1447 až do roku 1462. V tomto období se budoval na východní straně městského opevnění vysunutý barbakán, dnes známý jako \"Katova bašta\". Dokončovala se i výstavba severní věže Dómu.\nV letech 1458–1490 vládl král Matyáš Korvín. V prvních letech své vlády se soustředil na likvidaci bratříků, kteří loupežně řádili po celém Horním Uhersku. Uherská vojska jim uštědřila vážnou porážku u Blatného Potoka v roce 1458. V následujících letech se v bojích proti nim účastnili i Košičané. V roce 1460 zavítal do města sám král Matyáš. Oslavil zde svátek svaté Alžběty a zalovil si v městských lesích. Vzhledem k výdajům městské pokladny v bojích proti bratříkům daroval král městu Zlatou Idku spolu s rozsáhlým lesním majetkem a právem ražby mincí z jejích zdrojů. V košické mincovně se v korvínovském období razily zlaté mince – dukáty.\n\nV letech 1478–1479 zde král dokonce pobýval se svým dvorem. Výrazně podporoval dostavbu Dómu, kde se pracovalo na jižní tzv. Matyášově věži a na bočních kaplích. Vrcholem umělecké tvorby pozdního středověku v Košicích byla výstavba kamenného pastofória a přepychového hlavního oltáře v letech 1474–1477 se vzácnými gotickými malbami znázorňujícími životní osud sv. Alžběty uherské.\n\nKolem roku 1480 stály Košice na vrcholu rozvoje, řadícím je svou velikostí a významem k předním evropským metropolím. Ve městě fungovaly čtyři fary vedle čtyř kostelů, přičemž na předměstích – huštáky v Košicích – byly další tři kostely. S odhadovanými 10 000 obyvateli i s předměstími byly druhým nejdůležitějším městem v království a největším středověkým městem na území Slovenska.\n\nKošice se staly hlavním skladem zahraničních věcí (\"depositio generalis mercium\") v poměru k jiným městům regionu. V praxi to fungovalo tak, že kupci přicházející z Polska, Pruska a Ruska mohli zboží vyložit podle svého výběru buď tady, nebo ve městech Levoča, Kežmarok, Bardejov. Na druhé straně kupci přicházející od jihu zpoza Tisy, ze Sedmihradska, Moldavska, Valašska nebo Turecka již podléhali pouze generálnímu skladu v Košicích. Výnosný dálkový obchod byl organizován kupeckou gildou, sdružující nejvlivnější obchodníky. Kapitál přitáhl do města významné podnikatelské klany, které zde žádaly o přiznání městských práv a budovaly si zde své rezidence. Mezi ně patřil sedmihradský rod Szatmáriů a slovenský Turzů. Usazovali se zde i zahraniční kupci z Německa, Itálie, Srbska a i z takových dalekých zemí jako Nizozemska, Anglie či Španělska.\nPo Matyášově smrti v letech 1490–1491 polsko-litevský regent Jan I. Olbracht bojoval o uherský trůn se svým bratrem Vladislavem Jagellonským. Obsadil Horní Uhersko a útočil na město poprvé s využitím dělostřelectva, přičemž došlo k těžkému poškození Dómu.\n\nJelikož se město postavilo ve sporu na stranu krále Vladislava Jagellonského, bylo za to patřičně odměněno. Panovník udělil městu v roce 1502 čtvrtou (poslední) erbovní listinu, kterou košický znak značně obohatil (současná podoba). Košice si stále zachovávaly přední místo mezi uherskými městy. V zákoně Vladislava Jagellonského z roku 1498 jsou zmiňovány spolu s Budínem, Peští, Bratislavou, Levočou, Stoličným Bělehradem, Bardejovem, Prešovem, Šoproní, Trnavou a Ostřihomí mezi deseti předními městy království.\n\nVláda dynastie Jagellonců byla posledním dozvukem hospodářské a stavební konjunktury středověkých Košic. V roce 1508 byly ukončeny práce na Dómu, přičemž byl v nedokončené podobě upraven do formy, v jaké ho známe dodnes (pokud nepočítáme pozdější rokokové helmice a neogotickou rekonstrukci). Panovníci postupně přestali opírat svou moc o silné městské vrstvy a upřednostňovali spoluvládnutí se šlechtou. Dalším zásadním faktorem hospodářského poklesu košického obchodu a řemesel byl přesun těžiště kontinentálního obchodu na západní evropské pobřeží v souvislosti se zámořskými objevy a spolu se stupňující se hrozbou osmanské rozpínavosti od Balkánu.\n\nV roce 1514 byla vyhlášena křížová výprava proti Turkům. Křižáčtí poslové dorazili i do Košic s výzvou k verbování. Poté, co byla výprava zmařena, městská rada vyzvala křižáky město opustit. Nadšení křižáků se otočilo proti šlechtě a následně vypuklo selské Dóžovo povstání. Jedním z center povstání byla oblast severovýchodního Maďarska a boje probíhaly i na východním Slovensku. Pod ochranu košických městských hradeb se ve strachu před povstalci uchýlila šlechta ze širokého okolí.\n\nObdobí 16. až 18. století znamenalo pro Košice období permanentní nestability a postupného hospodářského úpadku. Město a jeho okolí bylo často místem, kde se rozhodovalo o osudu na tři části rozděleného Uherského království. Probíhal zde zápas o královskou korunu mezi Janem Zápolským a Ferdinandem Habsburským, protiturecké boje, náboženské boje, selské vzpoury a protihabsburská stavovská povstání. Tyto nepokoje, zdlouhavé obléhání města a zejména však vytváření nových – město obcházejících – obchodních cest měly za následek postupný úpadek řemesel, obchodu a celého hospodářství města. Městské hradby se však posilovaly a z města se stávala strategická vojenská pevnost.\nPo bitvě u Moháče v roce 1526 byl uherským králem zvolen jednak Jan Zápolský, jednak Ferdinand I. Habsburský. Ačkoli větší podporu a většinu území ovládal formálně Zápolský, nebyla jeho pozice jako uherského krále jistá. Mnoho jeho předchozích přívrženců se v roce 1527 na sněmu v Stoličném Bělehradě přiklonilo na Ferdinandovu stranu, přičemž Zápolský byl zatlačen do Sedmihradska. Pokusil se o protiofenzívu, ale byl v roce 1528 u Košic odražen.\n\nMěsto se mu podařilo obsadit až v roce 1536. Jelikož německé obyvatelstvo předtím podporovalo krále Ferdinanda I. Habsburského, nechal Zápolský rychtáře a členy městské rady vyhnat a místo nich povolal zátiské a sedmihradské Maďary. Chod městské správy se pomaďarštil, zejména katastrální názvy a jména osob. Vedle německého úřadování se zavedla maďarština. Zápolského okupace Košic znamenala dočasnou ztrátu metropolitního postavení v Horním Uhersku ve prospěch Prešova, který zůstal pod správou Habsburků. Ferdinand I. Habsburský dokonce přenesl do Prešova košické právo skladu. Když Ferdinand I. Habsburský v roce 1552 opět získal město, zaručil privilegiem přistěhovaným košickým Maďarům stejná práva jako mělo starousedlé obyvatelstvo. 13. dubna 1556 zachvátil Košice obrovský požár. Popelem lehly kostely, kláštery, radnice, městské brány, bašty, dřevěné části vnitřního opevnění, venkovní palisády, obranná zařízení, jakož i celé ulice v jižní a západní části města. Městská rada byla nucena poprosit panovníka Ferdinanda I. Habsburského o osvobození od daní a jiných poplatků na osm let. Výnosy košického třicátku král určil na obnovu Košic v \"předešlé nádheře\".\n\nOd obsazení města Ferdinandem I. Habsburským v roce 1552 se Košice staly součástí Královského Uherska (Kromě období, kdy patřilo pod správu sedmihradských knížat 1604–1606, 1619–1626, 1644–1648 a 1682–1685, viz níže). V rámci něj se staly centrem, od panovnického sídla Vídně a dočasného uherského hlavního města Bratislavy odlehlého teritoria, označovaného jako Horní Uhersko (\"Hungaria Superior\" nebe \"partes Superiores\"). Vzhledem na uherské poměry neobvyklou koncentraci královských úřadů (vyjma Sedmihradska a Slavonie) se Košice označovaly jako hlavní město Horních Uher (\"Civitas Primaria Hungary Superioris\" nebo \"Hauptstadt in Ober-Ungarn\"). Svojí polohou byly strategickou, relativně bohatou vojenskou pevností na pomezí osmanských i sedmihradských hranic. Proto hrály rozhodující roli v protitureckých a i protistavovských bojích, které byly odsud vojensky i hospodářsky organizovány nově zřizovanými nebo staronovými institucemi. Na rychlou komunikaci s nimi bylo zavedeno poštovní spojení z Vídně přes Pováží, Spiš a Šariš do Košic.\n\nV roce 1563 zde byl ustanoven Hornouherský hlavní kapitanát, základní vojensko-administrativní jednotka s rozsáhlými pravomocemi. Košický kapitán plnil v provincii roli místokrále a kromě krále a palatina i on mohl svolávat zasedání provinčního sněmu. Sídlem kapitanátu se stal králem nevyužívaný Královský dům.\n\nV roce 1568 zde byla obnovena Královská komora, zrušená Janem Zápolským. Dostala však nové pojmenování, odrážející změny hranic a těžiště hospodářské politiky. Spišská komora zůstala nejvyšším správním a finančním úřadem pro Horní Uhersko až do roku 1848. Pod ní pracovaly i důlní komory v důlních městech, solné komory a správy celnice.\n\nOd roku 1553 sídlil v Košicích i \"Nejvyšší královský soud\" pro \"Partes Superiores\", ten byl však od roku 1563 přeložen do Prešova. Doposud od středověkých dob tradiční košickou instituce byl Třicátkový úřad s pobočkami v Levoči, Kežmarku a Bardejově.\nNáboženská reformace, siřící se z Německa, našla v Košicích široký ohlas. Byly to především politicko-sociální příčiny, jako zbavení se závislosti na světských a duchovních zeměpánech a konec daňovému zvýhodňování církve, které vedly košické měšťany k přijetí protestantských církví. Zprvu převládalo luteránství, které bylo přijímáno především německým obyvatelstvem. V roce 1549 luteránská královská města Pentapolitany, na čele s Košicemi, definovala své konfesní zásady v Confessiu Pentapolitany, čímž se bránila obvinění katolíků z podpory kacířství. Luteráni dostali do rukou i hlavní košický kostel dóm svaté Alžběty v roce 1556. Později, od počátku 17. století hlavně pod vlivem politických událostí, měl převahu kalvinismus, rozšířený mezi Maďary. Pozice katolické církve značně oslabily po velkém požáru z roku 1556, který měl za následek odchod katolických řeholí z města. Dominikáni a františkáni totiž nenašli v protestantském městě peníze na obnovu zničených kostelů a klášterů, které byly přeměněny na sklady obilovin a zbraní.\n\nNáboženská atmosféra ve městě se výrazně změnila po porážce císařského vojska Turky v bitvě u Mezőkeresztese v boji o biskupské město a pevnost Eger v roce 1596. Hranice tureckého panství se tak nebezpečně přiblížila ke Košicím, čímž stoupla jejich vojenská role jako hlavní protiturecké pevnosti Horních Uher v očích císařského dvora, tehdy sídlícího v Praze. Navíc uherský sněm, od roku 1536 sídlící v Bratislavě, rozhodl v roce 1597 o přesunu jágerské diecéze právě do Košic. Útočiště zde našli i biskup péčský a velkovaradínský, kteří nebyli schopni vykonávat svůj úřad ve svých domovských rezidencích. Četnost vysokých katolických hodnostářů a jejich administrativy vyhrocovala náboženské napětí v téměř úplně protestantském městě.\n\nNástup protireformace v Košicích, jakož i celém Královském Uhersku byl spojen se dvorem císaře Rudolfa II., který zaujal od počátku 17. století vůči protestantům nekompromisní rekatolizační stanovisko. Jelikož se protestanti nechtěli vzdát Dómu, který nově nastěhovaná katolická diecéze potřebovala na své náboženské úkony, byl do Košic jako nový hornouherský kapitán vyslán energický italský hrabě Giacomo Barbiano Belgiojoso. Ten v roce 1604 rozestavil před Dóm děla. Město vedené kalvínským rychtářem Janem Bocatiem se mu nakonec podvolilo. Do města byla povolána jezuitská mise, která se zhostila správy Dómu. Citlivý incident násilného zabírání Dómu do katolických rukou se však stal jednou z hlavních rozbušek prvního protihabsburského povstání.\n\nNepřijatelná císařská politika dovedla vlivného sedmihradského šlechtice Štěpána Bočkaje k zorganizování otevřeného povstání, známého jako povstání Štěpána Bočkaje (1604–1606). K jeho potlačení byl vyslán košický kapitán Giacomo Barbiano Belgiojoso, kterého však Bočkaj porazil 15. října 1604 v bitvě u Diószegi (Diosig, dnes Rumunsko). Belgiojoso začal ustupovat ke Košicím, ale měšťané ho do města nevpustili, jako odplatu za jeho rekatolizační politiku. Město brzy obsadili Bočkajovi hajduci pod vedením velitele Blažeje Lipaje. Zbytku císařských jednotek a jezuitům byl zaručen mírový odchod z města na Prešov.\n\nPříjezd vůdce povstání Štěpána Bočkaje byl vítán maďarskými kalvinisty, kteří si slibovali posílení pozic ve městě na úkor německých luteránů. Bočkaj přijel do Košic na koni až do středu křížení lodí Dómu. Kostel byl zprvu prohlášen opět za luteránský, ale pouze na měsíc, v listopadu 1604 byl předán poprvé kalvinistům. Bočkaj se ve městě usadil a až do jeho smrti zůstalo hlavním městem Sedmihradska. V listopadu 1604 zde s plnou pompou přijal tureckého legáta \"Husseina bega\" ze Solnoku. Ke konci roku se pod rouškou vítězství císařského generála Juraje Basta Bočkaj stáhl do Göncu. Ve městě byly na výstrahu před zradou zinscenovány popravy některých bývalých císařských důstojníků, kteří město odmítli opustit. Generál Basta však v prosinci od obléhání Košic upustil a odtáhl do Prešova. Bočkaj se do města vrátil, přičemž se zde usadilo mnoho tureckých hodnostářů. V nově jmenované městské radě získali převahu maďarští kalvínci. Městským kazatelem byl zvolen Peter Alvinci, osobní zpovědník knížete, který se v Košicích usadil a sloužil zde později i na dvoře Gabriela Betlena.\n\nPo sněmu v nedalekém Serenči v dubnu 1605, kde byl Bočkaj prohlášen za uherského knížete, a pod tlakem nechtěných tureckých vítězství (okupace Ostřihomi na podzim 1605), začalo v Košicích vyjednávání s císařskou stranou o míru. Z Prahy byli do města vysláni Zigmund Forgáč a Benedikt Porgáni a tady se k nim připojil císařský rádce a severoslovenský magnát Juraj Turzo. Vyjednávání s povstalci, které vedl Štefan Illésházy, bylo bezvýsledné. V listopadu Bočkaj navštívil dvůr paši v Budíně, kde ho uznali za uherského krále pod tureckou svrchovaností. Členem slavnostní delegace byl i bývalý košický rychtář, nyní již první městský senátor (podrychtář) Ján Bocatius, v diplomatických službách knížete.\n\nV červnu 1606 došlo k dohodě povstalců s císařským dvorem známé jako Vídeňský mír. Podle této mírové smlouvy připadly Košice Bočkajovi do vlastnictví. Protože však neměl dědice, po jeho smrti se měly dostat opět do císařských rukou. Tak se také stalo, když kníže již 29. prosince 1606 skonal v Královském domě v Košicích. Jeho smrt dávali hajduci za vinu jeho tajemníkovi Michalovi Kátayovi, který měl knížete údajně otrávit. Kátay byl vyveden na městský pranýř a jeho tělo rozsekali. Bočkajovo tělo bylo ještě v únoru 1607 vystaveno v košickém Dómu a pak s doprovodem odesláno do Alby Iulie v centrálním Sedmihradsku. Jak stanovila Vídeňská smlouva, 15. února 1607 město bez jakýchkoliv okolků přešlo na císařskou stranu. Bočkajovo povstání však zaručilo měšťanům náboženskou svobodu a sněm v dočasném uherském hlavním městě Bratislavě v roce 1608 uzákonil, aby se rychtáři, senátoři a jiné hodnosti ve svobodných královských městech volili bez ohledu na náboženskou a národnostní příslušnost.\nMírové období 1607 až 1618 bylo poznamenáno porušováním Vídeňského míru ze strany Habsburků a rivalitou hornouherského kapitána Juraje III. Drugeta s nově zvoleným (1613) ambiciózním sedmihradským knížetem Gabrielem Betlenem. Betlenovým cílem byla obnova jednoty Uherského království a stejně jako Bočkaj před ním, neštítil se k tomu využít Turků. Vhodná příležitost se naskytla po vypuknutí českého stavovského povstání v roce 1618, které se rozhodl podpořit a využít k podkopání moci Habsburků. Povstání Gabriela Betlena (1619–1626) výrazně zasáhlo do následného mezinárodního konfliktu, známého jako třicetiletá válka.\n\nKošicím před vypuknutím povstání velel císařský kapitán Andrej Dóci, který zde v roce 1615 povolal jezuitskou misi. 1. září 1619 obsadili povstalci pod vedením Juraje Séčiho klášter v Jasově, který byl venkovskou rezidencí Jágerského biskupa. 3. září betlenovský velitel Juraj Rákoci (pozdější sedmihradský kníže Juraj I. Rákoci) oblehl Košice, které se Dóci marně pokoušel bránit. Protestantští měšťané nechali Dóciho zatknout a vpustili povstalce do města. Ti v noci ze 6. září na 7. září v zadním traktu Královského domu fyzicky nutili zříci se své víry jezuitské misionáře Štěpána Pongráce a Melichara Grodeckého a kanovníka ostřihomské arcidiecéze Marka Križina (Svatí košičtí mučedníci). Umučená těla byla posléze hozena do stoky ústící do Čermeľského potoka na Hlavní ulici.\nV polovině září 1619 dorazil do Košic Betlen, který zde nechal svolat poradu hornouherských stolic. Stavy ho zvolily ochráncem nekatolického obyvatelstva a vydaly manifest \"Querela Hungariae\" (\"Stížnosti Uherska)\", ve kterém byly stanoveny hlavní body betlenovské politiky. Hornouherským kapitánem byl jmenován Juraj I. Rákoci. Ten se však v listopadu neubránil vpádu prohabsburského Juraje III. Drugeta z Polska v bitvě u Humenného, následkem čehož Betlen ustoupil od strategického obléhání Vídně. Druget vyzval Košice, aby se vzdaly, ale dobře opevněné město si trouflo vzdorovat. Vybaven pouze obrněnou jízdou Druget nakonec odtáhl.\n\nV následujících letech se Košice staly politickou, hospodářskou a vojenskou metropolí Betlenova povstání. Zde byla v letech 1620–1622 přechovávána i uherská královská koruna, kterou Betlen získal při obsazení Bratislavy. Dle Mikulovský mír (1621) Betlen s titulem \"říšského knížete\" dostal do držby sedm hornouherských stolic, o které rozšířil Sedmihradsko: Ugočská župa, Berežská župa, Satmárská župa, Sabolčská župa, Zemplínská župa, Boršodská župa a Abovská župa s Košicemi. Jeho cílem bylo trvale připojit tyto stolice k Sedmihradsku, podmínky míru však stanovily, že po jeho smrti se vrátí do Královského Uherska.\n\nMěsto mu zůstalo věrné i v následujících letech, kdy už část jeho předchozích spojenců od něj odpadla a hledala cesty smíření s císařem Ferdinandem II. Habsburským. Na 11. září 1623 svolal do Košic stavy hornouherských stolic, aby ho podpořily v další etapě boje proti Habsburkům, která v roce 1626 vyústila do spolupráce s Haagskou koalicí, spojenectvím protestantských mocností Nizozemska, Anglie, Dánska a severských států proti Svaté říši římské. Již od roku 1624 se v Košicích scházeli vyslanci z těchto států na jednání s Betlenem. Kníže nařídil dostavbu zchátralých budov a výstavbu nových domů na volných parcelách opevněného města pro zvýšení ubytovacích kapacit. Také zde plánoval zřídit kalvínskou univerzitu, ale kvůli protestu většinových košických luteránů ji umístil do oficiálního sedmihradského hlavního města, vzdálené Alby Iulie. Betlen však upřednostňoval jako své sídlo výhodněji položené Košice a v renesančním slohu si tu nechal honosně přebudovat bývalý Královský dům, nazývaný už jako \"Knížecí dům\". V budově naproti prvnímu městskému hotelu, levočském domě, se konala v roce 1626 i jeho svatba s protestantskou princeznou Kateřinou Braniborskou, která odrážela knížecí angažovanost v pokračující třicetileté válce. Kateřina byla zároveň švagrovou švédského krále Gustava II. Adolfa a sňatkem s ní se Betlen stal příbuzným i anglického a dánského krále. A tak se na košickém sedmihradskému dvoře sešli při příležitosti této okázalé svatby vyslanci z celé protestantské Evropy.\nPo Betlenově smrti v roce 1629 město a sedm hornouherských stolic připadlo zpět Královskému Uhersku. Výrazně se tím zhoršilo postavení hajduků selského původu, kteří získali v Sedmihradsku za Betlena lepší právní postavení. Jelikož se o svá práva obávali, začali se v roce 1631 v abovském Gönci organizovat do tzv. \"Selských stolic\", namířených proti řádění císařských žoldnéřských vojáků palatina Mikuláše Esterháziho. Další selské stolice vznikly v Turni, Boršodu, Zemplíně, Šariši a na Gemeru a Spiši. Povstalci, vedeni svým hlavním kapitánem Petrem Časárem, se spoléhali na pomoc od nového sedmihradského knížete. Bývalý Betlenův košický kapitán Juraj I. Rákoci, zvolený sedmihradským knížetem v roce 1630, byl nejmocnějším uherským magnátem a velkým rivalem palatina Esterháziho. Ačkoli mohl Rákoci povstání využít ve svůj prospěch, s podporou sedláků váhal a dával jim jen nejasné sliby.\n\nHornouherský kapitán Mikuláš Forgáč pod dojmem vyjednávání s povstalci vlákal Časara v únoru 1632 do Košic. Zde ho však zatkl a obvinil ze spolupráce s Rákocim, Turky a i Švédy, kteří od roku 1631 vedli protihabsburské jednání s Rákocim. Po soudním procesu ho nechal 4. března 1632 mučit a nakonec popravit rozčtvrcením. Pobouřeni sedláci začali přepadávat zemanské zámečky a obklíčili Košice. Než se hornouherská šlechta zmobilizovala, zasáhl svým dlouhodobě budovaným dělostřelectvem sám sedmihradský kníže Juraj Rákoci. Překvapeni sedláci se ihned rozutekli.\n\nSílící rekatolizační politika Ferdinanda III. Habsburského, nespokojenost uherské protestantské šlechty a příznivá mezinárodní konstelace ve švédské fázi třicetileté války vyústily v dlouho připravované protihabsburské povstání Juraje I. Rákociho. Po tom, co ambice Juraje I. Rákociho spojit Královské Uhersko a Sedmihradsko byly schváleny i Portou, začal v únoru 1644 vojenské operace. Ačkoli košický kapitán Adam Forgáč svolal pohotovost hornouherských stolic a vydal instrukce k povolání šlechtické domobrany, 12. března košičtí měšťané i tentokrát sedmihradskému knížeti otevřeli brány. Příklad hlavního města z prozíravosti následovala i ostatní města Pentapolitany. Zde Rákoci shromáždil 40 tisícovou armádu, se kterou táhl přes Pováží, aby se spojil se Švédy okupujícími Moravu. K tomu však nedošlo, navíc palatin Mikuláš Esterházi po bitvě u Hlohovce donutil knížete k ústupu, a aby skoncoval s povstáním co nejdříve, rozhodl se dobýt největší Rákociho baštu – Košice.\n\nMěsto bránil Urban Reöty. Ten nechal královského vyslance žádajícího o kapitulaci města, zajmout. Měl k dispozici 4 000 mužů a dobré zásoby jídla, proto se rozhodl vzdorovat. Císařská vojska nejenže marně obléhala město, Reöty vyrazil zpoza městských hradeb a zahnal je do zákopů. Esterházi od obléhání upustil. Ačkoli povstalecký sněm, svolaný do Košic v srpnu 1644, požadoval uzavření příměří s císařem, Rákoci stále pomýšlel na zásadní útok proti Habsburkům ve spojení se Švédy a za pomoci francouzů. Následné neúspěšné vojenské operace na středním a západním Slovensku a na Moravě a nesouhlas Porty se spojením se švédskou armádou generála Torstensona ho však přivedly k uzavření Lineckého míru, který byl císařem podepsán 16. prosince 1645. Podle něj Rákoci dostal do dosmrtného dědictví opět sedm hornouherských stolic (a tedy i Košice), jak tomu bylo v případě Mikulčického míru s Gabrielem Betlenem, s tím rozdílem, že Satmárská župa a Sabolčská župa se měly připojit k Sedmihradsku natrvalo.\nKošice zůstaly až do Rákociho smrti v roce 1648 součástí Sedmihradska. Kníže sídlil, tak jako jeho předchůdci Štěpán Bočkaj a Gabriel Betlen, v Knížecím domě (dříve Královský dům). Byl zároveň posledním knížetem, který tento dům obýval. Jeho smrtí význam Sedmihradska upadl na úkor Horního Uherska, kam se přesunulo těžiště protihabsburského odboje.\n\nV roce 1657 nastoupil na trůn Leopold I. Habsburský. Před smrtí svého staršího bratra Ferdinanda IV. byl tento nadaný panovník určen k církevní dráze. To v mnohém ovlivnilo jeho zahraniční i vnitřní politiku s absolutistickými a centralistickými rysy, přičemž se stal horlivým podporovatelem rekatolizace, která se výrazně dotkla i Košic.\n\nUž jako spoluvladař svého otce v roce 1654 nařídil hornouherskému kapitánovi Františkovi Vešelénimu (od 1655 palatinem), aby se vystěhoval z Královského domu a přestěhoval úřad hornouherského hlavního kapitanátu do \"Bornemisova domu\" (dnešní budova Slovenského technického muzea). Leopold I. se rozhodl darovat dům, ve kterém byly během Betlenova povstání na smrt utrápení Svatí košičtí mučedníci, jezuitům. Tím dal základ k vytvoření nejvýznamnější protireformační instituce v navrácené východní oblasti Královského Uherska, která měla potvrdit postavení Košic jako hlavní císařské protiturecké bašty.\n\nPlány na zřízení Košické univerzity měl už císař Ferdinand III. Habsburský a zakladatel Trnavské univerzity arcibiskup Péter Pázmány, ale plán zrealizoval až jeho přítel jágerský biskup Benedikt Kišdy. Požadavek císařského dvora na složení 40 000 tolarů od zakladatelů na její materiální zabezpečení byl splněn a po odpromovaní prvních doktorandů ji císař Leopold I. \"Zlatou bulou\" z roku 1660 zrovnoprávnil s říšskými univerzitami v Praze, Vídni, Mohuči, Ingolstadtu, Kolíně a jinými. Košická univerzita, s filozofickou, teologickou a později i právnickou a lékařskou fakultou, tak byla v 17. a 18. století nejvýchodnější univerzitou v Evropě.\n\nPo ztrátě Nových Zámků a Velkého Varadína v nové válce s Turky (1663–1664) zůstaly Košice nejvýznamnější vojenskou pevností v císařských rukou. Leopold I. se rozhodl vylepšit jejich obranyschopnost vybudováním náročného fortifikačního díla – samostatně stojící pěticípé citadely v dolním předbrání. Košická citadela, jako součást městského opevnění, měla sloužit jako předsunutá vojenská základna se soustředěním císařských vojáků a dělostřelectva, jehož přítomnost ve stále protestantském městě vyvolávala nepokoje. Zároveň se z ní měla zajistit ochrana města, pokud by se opět dostalo do povstaleckých rukou. Začátek výstavby citadely podle projektů italské vojenské školy se datuje do období kolem roku 1672. Na její financování se použila obrovská kauce 200 000 zlatých guldenů, které zaplatila Žofie Báthoryová za propuštění svého syna Františka I. Rákociho z vězení po zatčení pro účast na Vešeléniho spiknutí (1670).\n\nŽofie Báthoryová, katolická manželka sedmihradského knížete Juraje II. Rákociho, se finančně angažovala i při stavbě nového jezuitského kostela sv. Trojice (známého jako Jezuitský, Univerzitní nebo Premonstrátský kostel). Byl budován na Hlavní ulici v raně barokním stylu jako součást univerzitního komplexu na místě nevyhovujícího starého Královského domu v letech 1671–1681. V období let 1670 a 1672 se do katolických rukou navrátil i hlavní městský chrám dóm svaté Alžběty, který byl od šíření reformace ve městě (1556) v protestantském užívání, a kaple svatého Michala, která od bočkajových dob sloužila slovenským věřícím (Windisch Kirche). Dóm sv. Alžběty se stal katedrálním chrámem exilové jágerské kapituly, přičemž dosavadní kostel v jejím užívání, Františkánský kostel, se plně vrátil původním vlastníkům františkánům. V souladu s uherskými náboženskými výsadami byla však kalvinistům umožněna výstavba zcela nového kalvínského kostela na Mäsiarské ulici v letech 1652–1655.\n\nSedmdesátá léta 17. století byla velmi hektickým a divokým obdobím v dějinách Košic. Po Vešeléniho spiknutí rozpoutal Leopold I. další vlnu své rekatolizační a centralizační politiky, která se setkala s velkým odporem stavů. Nahrazením uherských vojáků v pevnostech německými vznikla velká masa nespokojených ozbrojenců – kuruků, kteří se soustředili v hraničních oblastech s Budinským pašalíkem a Sedmihradskem. Kurucké hnutí se nezadržitelně rozšiřovalo od Debrecína a na jeho potlačení byl vyslán košický kapitán Paris Spankau. V roce 1672 byl však poražen v bitvě u Hanisky a stáhl se zpět do města, kde musel čelit vzpouře vlastních vojáků, kterým nebyl vyplacen žold. Třiadvacet žoldáků nechal dokonce popravit. Další pohroma postihla město 22. srpna 1674. Na \"Mäsiarské\" ulici vypukl požár, který v průběhu čtyř hodin zničil 250 domů. Požár zachvátil i sklad střelného prachu, kde bylo uskladněno 150 tun výbušnin a jiného střeliva. Výbuchem skladu byl zničen sklad potravin ve zrušeném dominikánském kostele, kde bylo tisíc měřic obilí a velké zásoby jiných potravin. Navzdory této katastrofě pokračovala výstavba univerzitního kostela i citadely, která byla kolem roku 1676 sice ještě nedokončená, ale už obranyschopná.\n\nOd roku 1678 začalo opět sílit kurucké hnutí proti Leopoldovi I., známé jako Protihabsburská stavovská povstání v Uhrách#Tököliho povstání, mezinárodně podporované dvorem francouzského krále Ludvíka XIV. a zejména Osmanskou říší. V okolí Košic v tomto roce již kuruci obsadili abovsko, Zemplínskou a Spišskou župu. Přestože bylo povstání organizováno Sedmihradskem, udržoval si jeho hlavní velitel, kežmarský magnát a druhý manžel ovdovělé Heleny Zrínské, Imrich Tököli značnou samostatnost a v roce 1681 předložil Portě plán na utvoření samostatného hornouherského knížectví. To mělo tvořit Tökölim ovládaných sedm stolic, které za knížat Štěpána Bočkaje, Gabriela Betlena a Juraje I. Rákociho patřily Sedmihradsku. Později k nim připojil dalších pět stolic patřících pod správu Spišské komory, na území dnešního Slovenska, za což byl již současníky označován jako \"slovenský král\". Porta předpokládala z nově vzniklého knížectví vytvořit další osmanskou správnou jednotku a po dobytí Košic ho jmenovala knížetem Horních Uher.\n\nDobytí pevnosti Košice bylo základním předpokladem pro splnění knížecích záměrů. To si velmi dobře uvědomoval i jistý císařský přívrženec, který si ze strachu před kuruky zazdil do základů měšťanského domu na Hlavní ulici (č.68) své cennosti – unikátní Košický zlatý poklad.\n\nProto se nejdříve snažil město získat vyjednáváním. Po jeho selhání zvolil násilnou cestu. V roce 1682 nechal své vojáky pomocí mnoha žebříků (kronikáři uvádějí tisíc) přelézt nedostatečně střeženou košickou citadelu, kde zmasakrovali nevelkou posádku. Odtud pak ostřeloval město, které se hned vzdalo. Poprvé v dějinách bylo město obsazeno i tureckými vojáky. Tököli nechal zbourat hradbu citadely obrácenou ke městu, čímž ji učinil nepoužitelnou ještě před jejím celkovým dokončením.\nCísařští vojáci mohli město dobrovolně opustit. Vyhnáni však byli františkáni a jezuité, přičemž Dóm se dostal opět do rukou kalvinistům. Ti na jeho věži vyměnili kříž za kalvínského kohouta (původního ještě z roku 1589). Kostelní sakrální nádoby v hodnotě 4 000 zlatých byly roztaveny na mince. Košice musely vyplatit budinskému pašovi 30 000 tolarů jako výkupné. V roce 1684 se zde konal uherský sněm, kde byl kníže přijat za uherského krále. Tököli si však ponechal pouze knížecí titul. Obratem ve vývoji událostí se stala v roce 1683 bitva u Vídně, kde Habsburkové a jejich spojenci porazili Turky, což ovlivnilo i další osud Tököliho povstání. Císařská vojska vytlačovala kurucká vojska na východ a poté, co byl Tököli zajat samotnými Turky, dobyl v roce 1685 generál Eneas Caprara pro Leopolda I. i Košice. Měšťané opět přísahali císaři věrnost.\n\nV roce 1686 se vrátili do města jezuité a v roce 1687 přešel dóm svaté Alžběty do rukou katolíků. V roce 1687 byl císařským generálem Antoniem Caraffou zinscenován soud s Tököliho přívrženci v Prešově, tzv. Prešovská jatka, kde bylo popraveno 24 hornouherských aristokratů a měšťanů. Mezi nimi byl i košický rychtář za Tököliho povstání Dávid Feja, původně zeman z Turce, jehož rozčtvrcené tělo nechali demonstrativně přibít v Košicích.\nOpakující se vojenské operace u Košic vedly k vylidňování předměstských vsí – huštáků, kde soupisy z roku 1686 udávají pouze 6 daňových poplatníků. Ještě v roce 1632 to bylo 477. Počet obyvatel města i se zpustošenými předměstími k roku 1686 je odhadován na kolem 3 700.\n\nPo potlačení Tököliho povstání (1685–1688) a vytlačení Osmanské říše z Uher (1697 – Bitva u Zenty) připoutal panovník Leopold I. Habsburský uherskou korunu více k Vídni. Neutěšená hospodářská situace vedla ke vzpouře rolníků v tokajské oblasti podporované kuruky, která však byla potlačena. Odpor vůči Habsburkům byl stále přítomen, čekalo se na vhodného vůdce, který by se zhostil vedení nového protihabsburského stavovského povstání. Tentokrát už ale bez pomoci Turků.\n\nFrantišek II. Rákóczi, syn sedmihradského knížete Františka I. Rákócziho a hraběnky Heleny Zrínské, jehož otčímem byl druhý manžel Zrínské Imrich Tököli byl prozíravou politikou Leopolda I. vychováván jako koruně věrný katolík v jezuitských kolejích v Čechách. Až při pobytu na svém panství ve funkci šarišského župana se za přispění užského župana Mikuláše Berčéniho \"nakazil\" uherským odbojem, který byl tak charakteristický pro jeho předky. Když byly jeho tajné kontakty s francouzským králem Ludvíkem XIV. Vídní odhaleny, byl v roce 1701 zatčen, ale podařilo se mu uprchnout do Polska. V roce 1703 kuruci vyzvedli Rákociho do čela povstání, čímž začalo osm let trvající povstání Františka II. Rákociho \"za vlast a svobodu\" (\"Pro Patria et Libertate\"), a tedy za uchování stavovských výsad, náboženské svobody, obnovení uherské ústavy a vyřešení právního postavení Sedmihradska.\n\nKošice v císařských rukou se bránily povstalcům něco přes rok. Kurucký generál Šimon Forgáč město oblehl a hospodářsky blokoval až do vyčerpání 21. října 1704, kdy se město vzdalo samo. Kapitulace probíhala tradičním košickým způsobem, císařská vojska odcházela \"Horní bránou\", zatímco povstalci vstupovali \"Dolní branou\". Klíče od města Forgáčovi odevzdal samotný císařský generál Montecuccoli. Kuruci ve městě získali mnoho císařské vojenské výzbroje. Městská mincovna posloužila k ražbě měděných nouzových mincí – tzv. libertášů. V košické tiskárně se začaly tisknout první uherské noviny v latině pod názvem Mercurius Hungaricus, psané protihabsburským propagandistickým tónem.\n\nCísařský generál Rabutin de Bussy se pokoušel o znovudobytí města v roce 1706 jeho ostřelováním z jihozápadu. Následně se Rákoci rozhodl zmodernizovat pevnostní opevnění města. Jeho francouzský vojenský inženýr Le Maire vybudoval v letech 1706–1710 nový vnější okruh opevnění a čtyři raveliny na jižní a východní straně.\nV Košicích Rákoci během povstání pobýval poměrně často. V prosinci 1707 se zde konal okázalý sněm kurucké šlechty a stolic, na kterém přednesl vůdce povstání otevírací řeč. Celkově se nesl Rákociho pobyt ve městě v tolerančním duchu, náboženské třenice bočkajových a betlenových dob nebyly pociťovány. Vždyť sám kníže byl katolík. Na přelomu let 1707–1708 přebýval Rákoci v budově hornouherského kapitanátu. Na bohoslužby chodíval do protější františkánského kostela, často jezdíval na hony do okolí města, sledoval výcvik vojska a drezury koní. V lednu 1708 tu s královskou pompou přijal tureckého vyslance. Ve svých pamětech označil kníže Košice za své nejvěrnější město, protože se vzdalo ze všech míst císaři až tři dny před Satmárským mírem. Ten byl dohodnut 1. května 1711 bez Rákociho účasti ve městě Satu Mare. Kníže zvolil život v polském, následně francouzském, a nakonec tureckém exilu v městečku Rodošto, kde také v roce 1735 skonal.\n\nNa sklonku povstání Františka II. Rákocziho v letech 1710–1711 zuřila ve městě morová epidemie. Její dosah byl natolik značný, až kronikář Jozef Tutkó poznamenal, že \"obyvatelé města hledali útočiště v lesích\". V roce 1715 na návrh jezuity Juraje Péchyho byla zřízena za hranicemi města barokní kaple svaté Rozálie, ve které papež Klement XI. povolil konat každoroční odpustkovou slavnost. Na počest obětí moru bylo v roce 1723 vztyčeno barokní sousoší Immaculaty (mariánský sloup) na místě bývalého středověkého pranýře – popraviště.\n\nPo překonání morové epidemie 1710–1711 nastalo období míru (až do 1848) a obnovy zničeného a vylidněného města. V období let 1718–1724 byl za přispění císaře Karla VI. zbarokizován františkánský kostel. Na jeho sochařské výzdobě pracoval stejný sochař jako na Immaculatě – věhlasný Šimon Grimming a stavitel Tomáš Torňóši. V letech 1730–1733 byl vystavěn na jižním předměstí kostel svatého Ducha, navazující na tradici středověkého, válkami zničeného kostela se špitálem z 13. století. Byl to vůbec první kamenný kostel v huštákách a povolením k jeho výstavbě se odstartovala obnova předměstského areálu (\"vnějšího města\"). V roce 1731 se do města vrátili sestry voršilky (zde usazené od 1697), kterým byl do užívání opět přidělen původně kalvínský kostel na Mäsiarské ulici, v době Rákocziho povstání jim odebraný. Na přilehlých pozemcích si vybudovaly rozsáhlý klášterní komplex se školou. V roce 1741 dokončili barokní přestavbu svého středověkého kostela dominikáni, kteří byli povoláni zpět do města Leopoldem I. ještě v roce 1697.\nNejvýrazněji se v tomto období činili jezuité. Věnovali se výuce na Košické univerzitě, v roce 1713 si zřídili jezuitské kolegium a vlastní knihtiskárnu, vybavenou stroji z bardejovské a levočské tiskárny. Iniciovali výstavbu košické kalvárie v letech 1742–1758, která definitivně potvrdila nástup rekatolizačního baroka. Košice však přišly o svůj kněžský seminář, který v roce 1715 jágerský arcibiskup přestěhoval zpět do svého sídelního města.\nProtestanté si museli své modlitebny stavět za hradbami města na obnovovaných předměstích. Luteráni měli vedle svého dřevěného kostela na západním předměstí (dnešní Ždiedlová ulice) tři modlitebny pro každou z košických národností – slovenskou, maďarskou a německou. Vedle nich si zřídili luteránskou školu. V roce 1747 požádali panovnici Marii Terezii o přidělení nevyužívaného Michalského kostela, katolíci to však odmítli. Kalvíni měli svůj kostel na jihozápadním předměstí (na začátku dnešní Moldavské ulice).\n\nPozice Košic jako významné protiturecké bašty pominula. Osvobozením Budína a Pešti ztratily Košice své prioritní postavení na sněmu. Na protest si košičtí ablegáti na sněmu v roce 1712 odmítli sednout, aby \"neponížili své město\". Podle Velkého privilegia Ludvíka Velikého z roku 1347 měli zastávat po Budíně druhé místo, po jeho obsazení Turky dokonce první. Jelikož se objevily tendence, aby i Bratislava zastávala přednější postavení, nechali si Košice písemně potvrdit svůj protest při otevření tavernického soudu z roku 1722. Tím si pojistily alespoň třetí místo v hodnostním pořadí, i když to už neodpovídalo realitě vyčerpaného provinčního města.\n\nKošice už nebyly více sídlem hornouherského hlavního kapitanátu, který byl zrušen. Zůstala však funkce košického kapitána, kterou v letech po Rákociho povstání zastával tvůrce Satmárského míru za císařskou stranu hrabě Ján Pálffy, Kuruky posměšně nazýván \"starý Labanc\". Po něm se košickým kapitánem stal francouzský baron generál Ján František Renaud. S Košicemi se stále počítalo jako s důležitou pevností (\"Festung Kaschau\") a generál zde pokračoval ve zdokonalování městského opevnění podle francouzských vzorů, především budováním glacisů podél jižní a východní stany hradeb. Po zvážení všech náležitých okolností však nepotřebná košická citadela měla být z rozkazu císaře Karla VI. (1715) demolována, což probíhalo postupně desítky let až do konce 18. století. Její kamenné části byly použity pro dláždění veřejných prostranství ve vnitřním městě. Pro potřeby vojska byla vybudována kasárna u \"Dolní brány\" (1713) a \"Horní brány\" (1726), která byla jedna z prvních v celé Habsburské monarchii. V polovině 18. století měla císařská armáda ve městě ubytováno zhruba 2 000 vojáků.\nKošice se v polovině 18. století z vojenského hlediska ocitly daleko od tehdejších bojových operací, které sužovaly habsburskou monarchii a provázely vládu Marie Terezie. To mělo za následek opuštění všech předchozích stavebních aktivit, projektovaných na zdokonalení \"\"pevnosti Košice\"\". Armádní výdaje tak byly investovány výlučně jen na její nezbytnou údržbu.\n\nV roce 1755 se završil dlouholetý zápas tereziánské státní aparatury o sjednocení formy městské samosprávy svobodných královských měst v celém Uhersku. Právě Košice byly posledním městem, které se královským komisařům podvolilo. Odvolávajíc se na staletá privilegia, nechtělo připustit doživotnost zastávání úřadů v samosprávě (úředníci byli zpravidla voleni pouze na jeden rok), zrušení jmenování volené obce odstupující městskou radou a nemožnost stanovit tribunem lidu bývalého rychtáře. V tomto období se město rychle hospodářsky vzpamatovávalo. Košice byly jedním z nejvyhledávanějších míst, ve kterých se usazovali mnozí ambiciózní zahraniční řemeslníci. Velké příjmy plynuly do městské pokladny z rozlehlého košického dominia, mlýnů, dvorů, z prodeje vína a zejména piva. Město se nejenže dostalo ze svých dluhů, ale dokázalo hospodařit s přebytkem, takže bylo schopno půjčit královně Marii Terezii na válku s Pruskem 63 600 zlatých, což bylo mezi slovenskými městy cosi zcela ojedinělého.\nNástup osvícenství přinesl vznik prvních muzejních sbírek, často označovaných také jako kabinety, při významných školních institucích. První školní muzeální kabinet v Košicích vznikl již v roce 1769 při místním gymnáziu. V roce 1778 byl obohacen o mineralogickou sbírku barona Františka Berzeviczyho. Po banskoštiavnické akademické fyzikálně-technické sbírce (1764) šlo o nejstarší školní muzeální kabinet na území Slovenska. V roce 1775 vznikl muzeální kabinet i na Košické univerzitě. V roce 1777 byl rozpuštěn rád jezuitů. Jejich majetek se dostal pod státní kontrolu. Jezuitské školy převzaly jiné řády. V rámci reformy školství Ratio educationis z roku 1777 se Košická univerzita přejmenovala na Košickou královskou akademii. V té době byla jednou z pěti akademií existujících v Uhersku. Na její půdě vznikla první veřejná knihovna a tiskárna, kterou provozoval bratislavan Landerer. Studentem akademie v letech 1785–1787 byl i pozdější první rektor a zakladatel univerzity v Petrohradě Michal Baluďanský.\n\nObdobí reforem Marie Terezie bylo spojeno se zvýšenou modernizační stavební aktivitou ve městě. Ta byla nanejvýš nutná po požáru z roku 1779. Jako každé jiné uherské župní sídlo, i Košice dostaly reprezentativní župní dům, který naprojektoval architekt císařské komory Ján Langer. Na zdejší poměry vhodně řešený palácový objekt byl vystavěn v přechodném barokně-klasicistním stylu v letech 1779–1780. Langer projektoval i v téže době budovanou honosnou \"městskou radnici\", jejíž malířskou výzdobu realizovali místní umělci Erasmus Schrott a Ján Anton Kraus. Na místě nevyužívané staré středověké radnice byla vybudována klasicistní \"Reduta\" (kavárna s divadlem a kasinem), která se začala užívat v roce 1787. Stala se ústředním místem konání šlechtických i měšťanských bálů. V roce 1782 byla dokončena i novostavba moderního barokně-klasicistního \"hotelu Černý orel\" na Hlavní ulici.\n\nOsvícenská vláda Marie Terezie přinesla i první komplexní soupisy statistického charakteru. V roce 1762 bylo ve městě napočítáno 486 daňových poplatníků a 379 domů, z nichž 43 bylo dřevěných. Na předměstích bylo vybudováno 288 domů, z nichž jen 15 bylo kamenných. Až v roce 1799 dosáhl počet domů ve městě (dohromabdy \"vnitřní\" a \"vnější\" město) čísla 1 031, což odpovídalo stavu z doby největší konjunktury středověkého města za vlády Matyáše Korvína kolem roku 1480. Počet obyvatel narůstal. Zatímco v roce 1762 měly Košice 3 990 obyvatel, zvýšil se jejich počet v roce 1785 na 7 257 a v roce 1799 na asi 7 934.\n\nSyn Marie Terezie Josef II. navštívil Košice několikrát. Už jako spoluvladař své matky se zde objevil v roce 1770, čímž se stal prvním Habsburkem od dob Ferdinanda I., který zavítal do Horních Uher. V roce 1783 byl v Košicích zřízen ředitelský obvod místodržitelské rady, jemuž podléhalo 73 poštovních úřadů v 15 župách. V roce 1787 byl rozpuštěn řád františkánů. Jejich košický kostel přešel později pod správu nově zřízeného biskupství (1804). Josef II. byl radikálním vymahatelem reforem, ale mnoho z nich nepřežilo jeho vládu. Takovou byla i reforma veřejné správy z roku 1785, kterou se zrušilo župní zřízení a vytvořilo se 10 nových distriktů. Košice se staly sídlem jednoho z nich – severovýchodního distriktu, kam spadaly Spiš, Šariš, Abov, Turňa a Zemplín.\nKdyž císař město navštívil opět v roce 1783, zrušil jeho statut pevnosti (\"Festung Kaschau\"). Značně zanedbané hradby a pevnostní systém se začal rozpadat. Na císařův rozkaz byla v roce 1784 probourána nová brána -\"josefínská\" (z dnešní Alžbětině ulice) směrem k vzkvétajícímu západnímu předměstí. Opuštěné areály zpustlých bašt a bastionů posloužily podnikavým měšťanům k zakládání prvních košických manufaktur.\n\nOd roku 1784 se jedinou úřední řečí stala němčina. Naopak na nižších úrovních, ve vzdělání a ve styku s lidem se podporovaly jazyky obyvatelstva, a tedy i slovenština a maďarština. Tato fakta vedly ke zvýšené aktivitě prvních maďarských obrozenců, jejichž cílem bylo povýšení maďarštiny na úroveň ostatních evropských jazyků. Jejich hlavním představitelem byl úředník košického distriktu František Kazinczy, který se pohyboval ve společenských intelektuálních salonech místní šlechty. V Košicích spolu se svými druhy založil první literární a kritickou revue \"Magyar Museum\" (\"Maďarské muzeum\", 1788), kterou odstartoval obrození maďarského jazyka.\n\nKazinczy byl také znám jako nejvýznamnější člen košické zednářské obce. Košice byly významným uherským zednářským městem. První lóže zde vznikla v roce 1779, brzy však zanikla. Pod názvem \"K neohrožené ctnosti\" (\"Zur ungefärhdeten Tugend\") fungovala opět od roku 1793 a evidovala 34 členů košické umělecké a ideologické inteligence. Od roku 1790 zde vydávali svůj široce koncipovaný časopis \"Orpheus\" s literárními, politickými, filozofickými a poetickými příspěvky. Jejich působnost byla kritizována ze strany místních představitelů katolické církve, která zednáře označila za ateisty a královrahy. Na svou obranu vydali knihu \"Zednáři nejsou jakobíni\" (vyšla v maďarštině), která je svědectvím ideového zápasu o přežití zednářského hnutí v uherských poměrech.\n\nRelativně mírové 19. století znamenalo pro Košice opětovný nárůst jejich významu. V roce 1804 papež Pius VII. zřídil novou košickou římskokatolickou diecézi vyčleněním od jágerské diecéze, kam město církevně spadalo od svých počátků. První košický biskup \"Andrej Szabó\" založil úřad v \"biskupském paláci\", přebudovaném v barokním slohu ze čtyř měšťanských domů na Hlavní ulici. Skromný biskupský palác slouží svému účelu dodnes. Jelikož město disponovalo biskupství hodným sakrálním objektem – dómem svaté Alžběty, nedošlo k výstavbě nové katedrály.\nNapoleonské války se nepřímo dotkly i Košic. Císař František II. (Od roku 1806 jako první rakouský císař František I.) kvůli válce s Francií poslal své děti do bezpečných Košic, kde setrvaly necelé dva měsíce. Mezi nimi i 12letý příští císař Ferdinand I. Dobrotivý a Marie Luisa (později manželka Napoleona). Na přelomu let 1805 a 1806 zde přezimovalo i vojsko ruského vojevůdce M. I. Kutuzova po prohrané bitvě u Slavkova. Zdrželo se zde 5 dní. Uzavření míru s Francií se slavilo bohatou plesovou sezónou ve vídeňském stylu. Následně panstvo odjelo zpět do hlavního města. V roce 1821 Košice navštívil při návratu z Lublaně z kongresu Svaté aliance ruský car Alexandr I., který přespal v Dessewffyho paláci jednu noc.\nV souvislosti s vývojem vojenské techniky a metod boje ztratily městské hradby svůj účel. Jejich likvidace probíhala postupně od začátku 19. století do 40. let, což otevřelo novou cestu rozvoje města. V roce 1814 si v souladu s tehdejším právem postavili na místě východní linie bouraných hradeb evangelíci svůj nový kostel, který je považován za nejkrásnější stavbu evangelického klasicismu na Slovensku. U \"Malováné brány\" si svůj kostel postavili kalvínisté (1805–1811). Ke zboření \"Dolní brány\" a otevření průtahu na hlavní silnici na Pešť došlo v roce 1830.\n\nKošice první poloviny 19. století byly provinčním městem, jehož význam však začal znovu narůstat. Ve městě bylo stálé divadlo, plavecká, jezdecká a hudební škola, sídlily tu správní a vojenské úřady a biskupství. V roce 1814 vznikla první \"městská nemocnice\", jejíž strohá budova s klasicistními prvky byla postavena v roce 1831 na dnešním Náměstí osvoboditelů (sídlo VZP). Místní šlechta si budovala ve městě paláce v módním klasicistním (Čáky-Dezőfiho palác), ale i empírovém slohu (Pongrácovsko-forgáčovský palác). Významnou osobností klasicistních Košic byl městský architekt Jozef Bellaagh, který navrhl mnoho výklenkových měšťanských domů s prvky biedermeieru. Podle sčítání lidu z roku 1831 žilo v Košicích 12 042 obyvatel, ale evropská epidemie cholery, šířící se po dobu tří měsíců do září téhož roku, zabila ve městě 1 247 lidí.\nZačátkem března 1848 začaly revoluční pohyby v Habsburské monarchii. Nejprve vypukla revoluce v hlavním městě Vídni 13. března 1848, následně 15. března 1848 vypukla maďarská revoluce v Pešti, která se rozšířila po celém Uhersku. Aktivně se do revoluce zapojila i velká část vrchnosti města Košice a stoliční konšelé. Když revoluce přerostla do občanské války, vyslali Habsburkové do Uherska několik armád. Do Horních Uher (zhruba území dnešního Slovenska) vtáhl ze severu přes rakouskou Halič (dnes součást Polska a Ukrajiny) císařský generál podmaršal Franz H. von Schlick, který se u Košic setkal 11. prosince s početnějším, ale špatně vyzbrojeným košútovským vojskem. Po bojích u Budimíru a na předmostí Košic Schlick město dobyl. 4. ledna 1849 se ho pokusil opět obsadit košútovský ministr války generál Lázár Mészáros v tzv. Košické bitvě u Barci, ale nepodařilo se mu zvítězit.\n\nDržbu Košic v císařských rukou v tomto období využili slovenští obrozenci. 24. února se na římskokatolické faře setkal Ľudovít Štúr a Jonáš Záborský, aby jednali o národním programu Slováků. 1. března 1849 oddíl 800 slovenských dobrovolníků, bojujících za svobodu a práva slovenského národa, pochodoval přes město. V Košicích krátce působili i Ľudovít Štúr a Jozef Miloslav Hurban, aby tu verbovali další dobrovolníky. Městem často procházela vojska jednou jedno (císařské), jednou druhé (košútovské) strany. Koncem dubna 1849 město obsadilo košútovské vojsko a Košice se tak staly součástí Maďarské republiky, která byla vyhlášena 14. dubna v Debrecínu Lajošem Kossuthem. Detronizace Habsburků v Uhrách měla rychlou odezvu. Mladý císař František Josef I., který nastoupil na trůn teprve v prosinci 1848, požádal o pomoc ruského cara Mikuláše I. Hlavní proud ruské armády s více než 200 000 vojáky 24. června táhl bez boje přes Košice směrem do uherského vnitrozemí. V Košicích se ubytoval velkokníže \"Konstantin\" a kníže \"Paškevič\". Zprávu ve městě převzali císařští komisaři.\nPočátky průmyslové výroby ve městě spadají do roku 1791, kdy byla zprovozněna první košická manufaktura na výrobu klobouků (v objektu \"Katovy bašty\"). Později přibyly i manufaktury na výrobu kameninového nádobí (v objektu \"Mlýnské bašty\") a sukna. V roce 1828 tu stále pracovalo 460 řemeslnických dílen v 70 ceších. Cechovní organizace byly v Uhersku zrušeny v roce 1872.\n\nKe skutečné industrializaci města docházelo až po revoluci 1848–1849. První parní stroj do výroby ve městě zavedl cukrovar v roce 1852 a od roku 1857 fungoval městský pivovar. Nejúspěšnějšími provozovnami byly \"Ungarův podnik\" na lihovar a droždí a \"státní tabáková továrna\".\n\nKumulace kapitálu místních podnikatelů se odrazila i ve vzniku prvního peněžního ústavu ve městě -\"Košické spořitelny\" v roce 1844. Od roku 1850 tu měla sídlo i pobočka \"Obchodní a průmyslové komory\" s působností pro celý tehdejší košický distrikt. Na podporu místního průmyslu se v roce 1857 organizovala \"První hornouherská průmyslová výstava\" v prostorách městské jízdárny. Zúčastnil se jí i panovník František Josef I.. U příležitosti své druhé návštěvy ve svobodném královském městě Košice (první 1852, třetí 1877).\n\nNavzdory postupující industrializaci Košice nepřitáhly větší investice těžkého strojírenství a zbrojařství, jejichž centrem se stal k hlavnímu městu bližší Miškovec. Stále převládala zemědělská malovýroba, což záviselo i od surovinového zázemí. V roce 1910 se Košice s 34 průmyslovými provozy a 3 230 pracovníky podílely pouze necelým jedním procentem na uherské průmyslové produkci. Z větších podniků zaměstnávala přes tisíc pracovníků pouze \"tabáková továrna\" a kolem 400 pracovalo ve \"Franckově továrně na kávoviny\". Další provozy se soustředily na jižním okraji města jako lihovar a sladovna, strojovna K. Poledniaka, likérka a cihelny.\nV roce 1872 založené \"Vyšší strojnické učiliště\" (dnešní Střední průmyslová škola strojní) bylo prvním tohoto typu v Uhersku. Škola si udržovala vysokou úroveň. V roce 1878 ji navštívil i císař František Josef I. a porovnal ji s vídeňskou školou.\n\nOd roku 1838 až do příchodu železnice fungovala pravidelná dostavníková linka do Pešti a Prešova. V roce 1860 přijel první vlak do Košic od Miškovce (Miskolc), kde trať navazovala na železnici do Pešti přes Nyíregyházu a Debrecín. Dobudování přímého spojení Miškovec-Budapešť v roce 1870 výrazně zkrátilo jízdní dobu do hlavního města.\n\nV témže roce se zprovoznila i část strategické Košicko-bohumínské železnice v 33kilometrovém úseku Košice-Kysak-Prešov. Měla přepravovat levné uherské zemědělské produkty do západní části monarchie a umožnit kvalitní spojení zdejší důlní oblasti se slezským uhelným revírem. S Tokají město spojila železnice v roce 1873. Regionální charakter měla \"Turňanská železnice\" směřující přes Turňu nad Bodvou a Tornanádasku do Miškovce, zprovozněná v roce 1890. Zvýšený nápor cestující veřejnosti původní budova Potiské železnice nezvládala, proto ji v roce 1896 doplnilo nové neorenesanční nádraží (zbouráno v 70. letech 20. století).\n\nAčkoli do města vedly koleje až čtyř železničních společností, město se v rámci Uherska nestalo významným železničním uzlem. Absence velkých průmyslových podniků, nevýhodné jízdní řády a umístění ředitelství potiské železnice do Miškovce byly nesporné fakta, které k tomu vedly. Tuto skutečnost kompenzoval v roce 1913 přesun provozní správy Košicko-bohumínské železnice ze slezského Těšína do Košic, pro jejíž potřeby byl v roce 1915 vybudován nový administrativní palác (Ředitelství železnic, vedle budovy \"Divize\").\n\nPo potlačení maďarské revoluce 1848/1849 byla na území Uherska zavedena vojenská diktatura s prvky civilní správy. Župní zřízení bylo nahrazeno pěti obrovskými vojenskými oblastmi -\"distrikty\", v čele s vojenským velitelem, ke kterému byl přiřazen ministerský komisař. Úředním jazykem byla výhradně němčina. Košice se staly sídlem Košického distriktu, pod který spadalo 9 bývalých žup – Abov, Turňa, Zemplín, Šariš, Gemer, Uh, Boršod, Bereg, Marmaros.\n\nV roce 1853 byly zavedeny civilní administrativní distrikty, které se dále členily na župy (bez samosprávné funkce) a okresy. Župám byla podřízena i některá dosavadní svobodná královská města, ne však Košice, kterým v období Bachova absolutismu jmenoval radu a úředníky císařský komisař. Po roce 1860 bylo postupně obnovováno župní řízení z doby před rokem 1849, plně funkční bylo po rakousko-uherském vyrovnání 1867.\n\nPo reformách v letech 1870, 1871 a 1876 zůstaly Košice od roku 1886 municipálním městem, tj. městem na úrovni župy. Městskou radou jmenováný purkmistr podléhal hlavnímu županovi, jmenovanému panovníkem, rovněž tak jako podžupan stojící na čele župy.\n\nKošice byly známy i jako \"posádkové město\". Habsburská monarchie byla rozdělena na 15 vojenských okruhů, z nichž 6 působilo v Uhersku. Košické vojenské velitelství dostalo číslo VI. Kromě toho v Uhersku existovala i \"Uherská královská armáda\"- domobrana (Magyar Királyi Honvédség). V rámci ní Košice dostaly číslo III. Spravovaly 12 žup, od Máramarošské a Szatmárské po Abovsko-Turňanskou Zemplínskou a Boršodskou. Četná kasárna a přítomnost německy mluvících vojáků dodávaly městu vážnost a multikulturalitu.\n\nSlovenská národní elita pod vedením Ľudovíta Štúra se v revoluci 1848/1849 postavila na stranu Vídně. Za aktivní pomoc při potlačování maďarského povstání slovenští národní představitelé očekávali od rakouské vlády upravení státoprávního postavení slovenského národa v Habsburské monarchii.\n\nNávrh důvěrníka vídeňské vlády Jána Kollára z roku 1849 na Slovenské vojvodství počítal s vytvořením samostatné slovenské korunní země, která se měla dělit na čtyři distrikty. Jedním z nich měl být \"Toryský distrikt\" se župami Šariš, Spiš a slovenskými částmi žup Zemplín a Abov. Součástí vojvodství mělo být i město Košice.\n\nVídeňská vláda však požadavek na vytvoření samosprávného slovenského území neakceptovala. Rozdělila však Uhersko na distrikty, jejichž hranice byly vedeny tak, aby ve všech měli převahu nemaďarské národy. Bratislavský a Košický distrikt tak zhruba kopírovaly historicky vymezené území Slovenska od Dunaje po Tisu.\n\nV roce 1850 byla ve městě zjištěna absolutní většina Slováků – 4 738. Maďarů bylo 2 904 a Němců 1 592.\n\nMemorandum národa slovenského z roku 1861 žádalo vytvoření hornouherského slovenského okolí, přičemž \"\"slovenské části stolic – Prešporské, Nitranské, Tekovské, Hontianské, Novohradské, Gemerské, Torňanské, Abaujvárské a Zemplínské – národopisnou čarou označené mohou se bez významných obtíží nebo jako nové župy uspořádat, nebo kde to není možné, k sousedním slovenským stolicím privtělit.\"\" Nová verze memoranda, která byla předložena panovníkovi, předpokládala rozsáhlou autonomii Okolí od Uherska a upustila od vytváření nových župních hranic na etnickém principu. Zahrnovala tak celou abovskou župu s Košicemi, naopak Zemplín byl ponechán v Uhersku. (viz Vídeňské memorandum).\n\nV roce 1856 přišel do Košic první telegram z Pešti. Od roku 1870 bylo zaváděno plynové osvětlení v ulicích města. Rozvoj telefonní sítě v Košicích nastal se zřízením manuální propojovací ústředny se 40 účastníky v roce 1891, kdy byl napojen i městský úřad.\n\nNa místě východní linie vodního příkopu bývalých hradeb, tzv. \"Glacis\", vznikaly široké třídy s pásmem zeleně -\"okružní\"- lemované palácovými budovami státních institucí, škol a vojenských objektů. Košické okružní třídy jsou jediným příkladem tohoto typu urbanistického řešení podle vzoru velkých evropských měst na Slovensku. a propojovaly vnitřní město s předměstími, která po vzoru Budapešti a Vídně dostala nové názvy:\nPo roce 1918 se tyto názvy přestaly používat a v 70. letech 20. století byly tyto čtvrti většinou zasanovány a nahrazeny sídlištní výstavbou. Jako v každém větším uherském městě byly i v Košicích zřízeny \"městské lázně\" (1888 na dnešní Ulici protifašistických bojovníků, zbourány 1967) a v rekreačním prostředí lázní \"Bankov\" a \"Čermeľským údolí\" vyrostly vilové čtvrti městských zbohatlíků. Naopak městská spodina se koncentrovala v městské části \"Tábor\" (pod Moldavskou cestou) s převahou romského etnika v provizorních domcích a chatrčích.\n\nV prostoru mezi vzdálenějším nádražím a městským centrem byl velkoryse založen \"Městský park\". Na spojnici, dnešní \"Mlýnské ulici\", vyrostlo několik hotelů a restaurací. Ulice byla také vyasfaltovaná jako jedna z prvních v Uhersku.\nNejprestižnějším místem společenského dění Košic se na dlouhá léta stal legendární \"hotel Schalkház\", který stál na místě nynějšího hotelu Doubletree by Hilton. Od svého založení v roce 1873 byl tento luxusní hotel proslulý svou kavárnou, salonky a plesovými sály až do demolice v roce 1963.\n\nV roce 1891 byla do provozu uvedena \"městská koňka\" z nádraží do stanice \"Cermet\", od roku 1893 se k přepravě používaly i parní lokomotivy. Trať měla stejný rozchod jako železnice a její využívání pro nákladní dopravu do místních průmyslových provozů zůstalo jejím důležitým atributem až do roku 1964. V letech 1913–1914 došlo k elektrizaci městské dráhy jako v posledním městě Uherska s veřejnou kolejovou dopravou.\n\nZavedení vodovodu a kanalizace v roce 1908 bylo v Košicích na uherské poměry dost opožděné. Ještě v roce 1903 byly městští radní přesvědčeni o nepotřebnosti této hygienické nezbytnosti ve městě. Šlo totiž o nemalou investici, spojenou s celkovou úpravou vzhledu ulic a jejich vydlážděním.\n\nObyvatelé Košic byly již po staletí národnostně promíchání a mnohojazyční, přičemž vyhraněnost k té které národnosti nehrála v životě města významnou roli. Až rakousko-uherské vyrovnání z roku 1867 znamenalo bezpodmínečný nástup ideje maďarského národního státu. Málokde proběhla Maďarizace tak úspěšně, jako právě v Košicích. V 40. letech 19. století na tzv. \"Ottově plánu Košic\" byly uvedeny názvy ulic na předměstích ještě i v slovenštině. V následujících letech se názvy udávaly výlučně v maďarštině. \"Košice – kurucké město\" představovaly významné centrum maďarské kultury a historie, a v tomto smyslu do jejich výstavnosti uherská vláda i značně investovala. Stavební konjunktura trvala až do let první světové války.\n\nPrestižní záležitostí velebení slavné uherské (dobově rozuměj maďarské) historie byla komplexní rekonstrukce největší katedrály v království dómu sv. Alžběty v letech 1877–1896. Gotická architektura Dómu se stala předmětem studia soudobých architektů a vědců dějin umění, kteří ji povýšili na nositelku národně orientovaného romantismu v uherské architektuře přesně tak, jak tomu bylo dříve ve Francii a Německu.\n\nO přestavbu Dómu v duchu gotického purismu se výrazně zasloužil košický rodák, člen uherské akademie věd, zakladatel uměnovědy a památkové ochrany v Uhersku Imrich Henszlmann. Autorem projektu přestavby v duchu korvínovské gotiky byl nejvýznamnější představitel uherského neogotického purismu Imrich Steindl. Při havarijním stavu středověkých kleneb byly tyto nahrazeny neogotickými, přičemž chrám získal původně zamýšlenou pětilodní dispozici. Odvážné plány na dostavbu jižní, tzv. Matyášovy věže se však pro nedostatek finančních prostředků nerealizovaly. Poté, co Steindl začal práce na budapešťském parlamentu, vedl projekt Otto Sztehló, který již při opravě jižní věže uplatnil konzervační metodu. Tento architekt, rodák z Dobšiné, vedl i puristickou obnovu kaple svatého Michala (1903–1904) a Levočského domu (1908–1910).\n\nMohutnou stavbu Dómu ve středu Hlavní ulice bylo třeba vyvážit stejně monumentálním uměleckým stavebním tělesem, kterým je dnešní Státní divadlo Košice. \"Stará reduta\" z let 1786–1790 nestačila kapacitně, ani reprezentačně. O důležitosti kvalitního provedení stavby nového divadla, které mělo architektonicky a urbanisticky citlivě zapadat do koloritu středověkého náměstí svou přední i zadní fasádou, svědčil výběr jednoho z nejpřednějších architektů 19. století – Adolfa Langa, který se tohoto úkolu zhostil brilantně. Honosná budova – směs stylů eklekticismu, neobaroka a secese, na vrcholu kupole korunovaná sochou múzy umění Aurory s pochodní v ruce – měla prezentovat Košice jako jedno z nejhlavnějších center maďarského umění. \"Národní divadlo\" (Nemzeti Színház) bylo otevřeno za účasti vládních prominentů a kulturní elity státu v roce 1899 uvedením známého maďarského národního dramatu Bán Bánk.\nSkutečným naplněním významu pojmenování \"Košice – kurucké město\" bylo dlouho plánované rozhodnutí uherské vlády přenést ostatky Františka II. Rákócziho a jeho druhů z Turecka zpět do vlasti. Poté, co panovník František Josef I. v roce 1904 zrušil císařský výnos z roku 1715, označující povstalecké exulanty za vlastizrádce, rákociovský historik Koloman Thal určil místem posledního odpočinku čerstvě zrekonstruovaný košický Dóm. Ostatky byly z Istanbulu převezeny lodí do Konstance a odtud vlakem přes Budapešť do Košic. Slavnostní smuteční akt 29. října 1906 se stal předmětem maďarské národní hrdosti a neúčast panovníka Františka Josefa I. na něm byla ostře kritizována.\n\nObdobí přelomu 19. a 20. století má pro Košice obzvlášť formující charakter. Byla to doba rozvoje košické měšťanské kultury, kterou tak dokonale popsal ve svém díle \"Egy Polgár vallomásai\" (Vyznání měšťana) košický rodák Sándor Márai. Narodil se v roce 1900 a v jeho díle z roku 1934 podává vzpomínky na dětství strávené v košických ulicích. Márai, jehož díla patří ke světové literární klasice 20. století, se vracel ve své tvorbě ke svému rodišti i v dalších svých pracích, které jsou jedinečným uměleckým svědectvím o soudobých Košicích.\nV roce 1900 se Košice s přiblžně 44 000 obyvateli řadily ke středně velkým městům Uherska, kde zabíraly šestnácté místo v žebříčku velikosti měst. Prešpurk, dnešní Bratislava měla kolem 66 000 a Debrecín 70 000 obyvatel. Podle sčítání lidu z roku 1910 se z celkové populace 44 211 obyvatel až 75,4% deklarovalo Maďary, 14.8% Slováky, 7.2% Němci a 1.8% Poláky. Toto číslo však bylo později zpochybněno jako nespolehlivé a nepřesné.\n\nPočetnou menšinu, oficiálně nezařazenou do statistiky z roku 1910, tvořili Židé, jejichž počet se v roce 1910 odhadoval na 7 000. V roce 1867 si postavili neologickou synagogu, první ve městě vůbec (stála před Domem umění do začátku 60.let 20. století). Ortodoxní Židé si postavili v roce 1881 synagogu na dnešní \"Zvonárské ulici\", v současnosti rekonstruovanou na muzeum židovské kultury. Židé se velmi aktivně zapojili do městského spolkového života.\n\nSpolečenský život měšťanských vrstev 2. poloviny 19. století a počátku 20. století byl organizován ve veřejných spolcích nejrůznějšího charakteru. Existovaly spolky podpůrné a charitativní, spolky církevní a politické, vzdělávací, hospodářské (včelařský, zahradnický) i sportovní (šermířský, bruslařský). V roce 1869 byl založen \"sebevzdělávací spolek košických řemeslníků\", v roce 1872 byl za přispění Imricha Henszlmanna založen \"hornouherský muzeální spolek\" (předchůdce Východoslovenského muzea). Reprezentativní budova muzea v neorenesančním slohu byla otevřena v roce 1901.\n\nV novém století se v košické architektuře naplno projevily módní vlivy nejen budapešťské, ale i vídeňské secese. Nejkrásnější ukázkou skloubení obou proudů byla \"Kavárna Savoy\" (později Royal, dnes Slávia) z roku 1900. Budapešťský vliv se pak naplno projevil při výstavbě největšího administrativního komplexu ve městě – Vojenského velitelství (1908, za první republiky známého jako \"Divize\"), prvního městského \"kina Úrania\" (1909, zbouráno 1940), bruslařského pavilonu (1909) a na budově \"Židovského kasina\" (1910).\n\nV souvislosti s reformami uherského volebního systému probíhala i politizace košické měšťanské veřejnosti. V roce 1905 byla ve městě založena \"Hornouherská sociálnědemokratická strana\". Nejvýznamnějšími deníky byly maďarské \"Kassai Hírlap\" a německé \"Kaschauer Zeitung\". V roce 1907 začaly vycházet legendární dělnické noviny \"Kassai Munkás\" (\"Košický dělník\"), který se hlásil k marxistické levici a aktivizoval k vytvoření komunistické strany. Tento velmi aktivní týdeník začal vycházet od roku 1920 denně a zanikl až v roce 1937.\n\nKvůli událostem první světové války byl ve městě v srpnu 1914 zřízen \"Úřad na pomoc lidu\". Od roku 1916 vznikaly městské zásobovací úřady, které měly na starosti zásobování obyvatelstva potravinami a koordinaci s budapešťskými centrálami spotřebního zboží a surovin. Do roku 1916 byly povoláváni Košičané na východní frontu proti ruské armádě, pak byli nasazeni na rumunskou frontu a v závěru války (červenec až říjen 1918) na jihozápadní frontu. Vysilující válka měla za následek 23. října 1918 demonstraci za mír a demokracii. Až 27. října ministerský předseda \"Sándor Wekerle\" přiznal prohru rozpadajícího se Uherska. V první světové válce zemřelo 86 košických měšťanů.\n\n30. října 1918 se Slováci přihlásili k Československu Martinskou deklarací. Na území budoucího Slovenska se vytvářely místní \"Slovenské národní rady\", v Košicích však vznikla \"Maďarská národní rada\", která organizovala správu města. Nová maďarská vláda \"Mihálye Károlyiho\" počítala s vytvořením autonomie pro Slováky, jejíž území ale nemělo sahat po město Košice, kde se tři čtvrtiny obyvatelstva podle uherských statistik hlásily k maďarské národnosti. Plány československých představitelů však Košice do rámce vznikajícího státu definitivně zahrnovaly.\n\nO udržení východoslovenského regionu v maďarských hranicích se snažila promaďarská tzv. \"Východoslovenská rada\" pod vedením Viktora Dvortsáka. Umělým vyčleněním východoslovenského etnika – tzv. \"Slovjakov\"- od ostatního slovenského obyvatelstva vyhlásila 11. prosince Slovjackou lidovou republiku. Ta se však nesetkala s pochopením místního obyvatelstva.\n24. prosince vytyčily dohodové mocnosti první demarkační čáru nového státu, probíhající téměř shodně se současnými hranicemi. Na tomto základě došlo k obsazení Košic. Než se tak stalo, část maďarského obyvatelstva dobrovolně opustila město. Tehdejší ředitel Východoslovenského muzea \"Elemír Kőszeghy – Winkler\" nechal naložit do vagónů nejvzácnější exponáty, které tvořily asi tři čtvrtiny fondů muzea, a poslal je do Budapešti.\n\n29. prosince Československá legionářská vojska pod vedením podplukovníka Františka Berana vstoupila bez boje do města, které se stalo součástí Československa. V únoru byla vytyčena druhá demarkační čára, která odčleňovala ve prospěch nového státu další části Maďarska: Novohradské hory, Matru, Zemplínske hory i s městem Miškovec (\"Miskolc\"). Situace ve městě byla národnostně velmi napjatá. 14. února vypukla všeobecná stávka proti Československu. Nepokoje vyústily i do střelby a zatýkání protičeskoslovensky smýšlejících obyvatel.\n\nMezitím došlo v Budapešti ke komunistickému převratu a 21. března byla vyhlášena Maďarská republika rad. Ta se snažila o návrat ztracených teritorií a obsadila i východní Slovensko, kde 6. června 1919 vyhlásila v Prešově Slovenskou republiku rad pod vedením českého revolucionáře Antonína Janouška. 12. června byly určeny definitivně československo – maďarské hranice, téměř identické se současnými, vyhlášenými Trianonskou mírovou smlouvou s Maďarskem (1920). Do 5. července byla maďarská vojska z československého území vytlačena.\n\nPo dokončení zdlouhavého začleňování Košic do Československa začaly okamžitě vznikat úřady československé státní správy. V duchu čechoslovakizace se začalo i s přejmenováním některých ulic, hlavně připomínajících předchozí vládu Habsburků. Tak bylo například náměstí Františka Josefa I. přejmenováno na Husitské náměstí, a náměstí pojmenované podle jeho manželky (Alžbětino náměstí) na Legionářské náměstí. Dále se v zásadě přejmenovaly všechny ulice připomínající maďarizaci. Jelikož protihabsbursky vyznívaly i ulice nesoucí jména místních uherských a sedmihradských stavovských vůdců, k jejich přejmenování nedošlo, a to nikoli s ohledem k maďarským obyvatelům, jako z tradice a úctě k dějinám města.\nNárodní divadlo (Nemzeti Színház) se přejmenovalo na \"Východoslovenské národní divadlo\".\n\nV roce 1919 bylo zřízeno \"slovenské reálné gymnázium\" na Kováčské ulici. Jeho ředitel Karol Murgaš se výrazně přičinil o posílení slovenského povědomí Košičanů. Podle sčítání lidu z roku 1921 se národnostní struktura města diametrálně lišila od stavu z roku 1910. Ve městě žilo 52 000 obyvatel, z toho 60% Slováků a Čechů, 21% Maďarů, 10% Židů a 4% Němců. Výraznou převahu měli \"Čechoslováci\", a to ne tak přílivem českého úřednictva, jako proklamovaním se bilingvních Košičanů za Slováky.\n\nV roce 1921 byly oslavy vzniku ČSR doprovázeny protihabsburskou demonstrací na podporu republiky v souvislosti s pokusy císaře Karla I. Habsburského o návrat na maďarský trůn.\n\nOd roku 1923 platilo nové územněsprávní členění, které vytvářelo na Slovensku šest žup. Abovsko-turňanská župa zanikla a byla vytvořena nová Košická velkožupa, která částečně kompenzovala ztrátu městského zázemí po vytvoření státních hranic v roce 1919. Toto uspořádání však bylo v roce 1928 nahrazeno zemským zřízením, které degradovalo postavení města na sídlo okresu. Až v roce 1936 zde byla zřízena expozitura Zemského úřadu – (Kancelář zemského prezidenta). Jak konstatuje historik Ondrej Halag, \"\"košická administrativní oblast však byla po více než šesti stoletích poprvé vydělena tak, že název\" metropole východního Slovenska \"se už používal jen z tradice pro Košice\".\"\n\nSamotné město zůstalo se statutem municipálního města s volenou samosprávou, ale pouze do roku 1922. Tehdy se Košice a Bratislava staly \"městy se zřízeným magistrátem\" a podléhaly přímo županům, resp. zemskému úřadu. Starosta byl jmenován vládou z volených členů předsednictva.\n\nPo vytyčení nových hranic se \"Právnická akademie\", pokračovatelka Košické univerzity, přestěhovala v roce 1921 do Miškovce a později Debrecína, kde se stala základem tamní Právnické fakulty. Košice zůstaly bez univerzity 16 let až do roku 1937.\n\nV letech 1922–1924 zde sloužil na postu velitele košické divize generál Radola Gajda, který se zasloužil o výstavbu plaveckého bazénu na břehu Hornádu, ke kterému byla prodloužena i tramvajová trať. \"Gajdovy lázně\" zůstaly oblíbeným výletním střediskem a místem významných městských akcí až do jejich zániku v 60. letech 20. století.\nPrvorepublikové Košice byly vícejazyčným pohraničním a posádkovým městem – poslední zastávkou civilizace směrem na Podkarpatskou Rus. Jejich postavení bylo oproti uherskému období značně degradováno správně, ale i hospodářsky, zejména ztrátou přirozeného zázemí vytvořením nové státní hranice. Proto se Praha snažila do chybějící infrastruktury investovat. V roce 1924 byla zavedena linka \"Československých aerolinií\" Praha-Bratislava-Košice.\nV témže roce se konal 1. ročník Mezinárodního maratonu míru a vznikla veřejná knihovna (dnes \"Veřejná knihovna Jána Bocatia\"). V letech 1927–1996 městská knihovna sídlila v prostorách historické radnice. V roce 1927 začalo vysílat košické studio \" Československého rozhlasu\". V roce 1929 se konal 1. ročník cyklistických závodů Košice-Tatry-Košice. Při výstavbě nové budovy finančního ředitelství v roce 1935 dělníci objevili Košický zlatý poklad, který byl odvezen nejprve do Bratislavy a následně na odborné zpracování do Prahy. Natrvalo se do Košic vrátil až v roce 1969.\nPraha se snažila z Košic udělat druhé centrum slovenské kultury, protiváhu k Bratislavě. Rovněž měly plnit úlohu kulturního zprostředkovatele s Podkarpatskou Rusí jako největší a nejrozvinutější město východu republiky. Tyto důvody, jakož i dobrá dopravní obslužnost, vedly v roce 1937 k umístění \"Vysoké školy technické M. R. Štefánika\", první vysoké technické školy na Slovensku, právě do Košic. Kvůli událostem roku 1938, kdy byly Košice připojeny k Maďarsku, se musela po zahájení prvního ročníku přestěhovat do Prešova, pak do Martina a následně do Bratislavy.\n\nPo poválečné finanční krizi nastalo relativně období prosperity. Počátkem 20. let začala výstavba obytných domů pro úředníky, např. \"Malá Praha\". Ve druhé polovině 20. let byly postaveny i soubory činžáků na dnešní \"Palackého-Bajzově\" a \"Štefánikově\" ulici. Rozsáhlá území mezi někdejšími předměstími byla zastavěna rodinnými domy. Město se rozrostlo směrem jižním (dodnes zachované čtvrtě mezi centrem a Starou nemocnicí), západním (oblast Rozália-Kalvária), severním (domovní zástavba podél mlýnského náhonu a pod Červeným břehem) a východním (městská část Džungľa a Prešovská cesta). Počet obyvatel města se tak za éru první republiky zdvojnásobil na 80 000.\n\nStopy prvorepublikové architektury lze spatřit ve městě i dnes. Kromě již zmíněné bytové výstavby vznikla řada důležitých veřejných budov ve stylu pražského funkcionalismu i kubismu, které slouží svému účelu dodnes. Patří mezi ně areál \"státní nemocnice\" (1924, známý jako Stará nemocnice), \"hasičská zbrojnice\" (1928), komplex poštovního a telegrafního úřadu (1928–1930), budova \"policejního ředitelství\", kubistická budova internátu dr. J. Rumana (1927), městské koupaliště u nádraží (1937). Z první poloviny 30. let pochází modernistický palác Obchodní a průmyslové komory (roh Hlavní a Bačíkovy ulice) od košického rodáka Ľudovíta Oelschläger. Ke konci 30. let vznikly i zajímavé stavby s prvky italského racionalismu: budova italské pojišťovny \"Assicurazioni Generali\" (1938, \"Osemposchoďák\") a \"kostel vizionářek\" (1938).\n\nV období první republiky vznikly významné židovské stavby. V roce 1927 byla postavena neologická synagoga s elipsovitou kupolí (přestavěna na \"Dům umění\" 1958–1962) a v maurském stylu ortodoxní synagoga se školou (na dnešní \"Puškinově\").\n\nNavzdory nepříznivému politickému vývoji se ještě v roce 1938 konala pod záštitou prezidenta Edvarda Beneše Výstava východu Československé republiky 1938. Expozice měla prezentovat proměny regionu za posledních 20 let v podmínkách první republiky.\n\nMaďarsko se nesmířilo s výsledky prohrané první světové války a celé meziválečné období vedlo politiku revize. Při plánované likvidaci Československa Hitlerem se dostalo Maďarsku zadostiučinění. Vídeňská arbitráž z 2. listopadu 1938 znamenala pro Košice připojení k fašistickému Maďarskému království. Mnoho úředníků, ale i obyčejných obyvatel české a slovenské národnosti uprchlo na zbylé území republiky. V říjnu 1938 ve městě žilo 80 000 obyvatel, v prosinci už jen 58 000. Ustupující československá vojska s sebou vzala i pomník gen. Milana Rastislava Štefánika a svatého Václava, který stál u Urbanovy věže. Obyvatelé maďarské národnosti a přívrženci Horthyovského režimu vyzdobili město maďarskými vlajkami. Dne 10. listopadu 1938 do města dorazila maďarská vojska domobrany a po nich i maďarské četnictvo. 11. listopadu byl do \"prvního královského města Horních Uher\" slavnostně uvítán průvod maďarského regenta Miklóse Horthyho s vojenskou přehlídkou. Horthy ve svém uvítacím projevu promluvil i slovensky, přičemž příslušníkům slovenské menšiny sliboval absolutní svobodu jazyka a kultury.\n\n26. června 1941 ve 13:00 bylo pravděpodobně německým nebo samotným maďarským letectvem zinscenováno bombardování Košic, při němž zahynulo 31 osob. Terčem útoku byla zástavba dnes již neexistujících rodinných domů v prostoru dnešního sídliště Kuzmányho, budova kasáren a hlavní pošty. Bombardování Košic posloužilo jako záminka vstupu Maďarska do války. Hned druhý den, 27. června 1941 se Maďarsko připojilo k nacistickému útoku proti Sovětskému svazu. Podle toho byly i mnozí Košičané povolání na východní frontu. V létě 1943 došlo k dalšímu leteckému útoku na Košice, kdy bylo spojeneckým letectvem bombardováno letiště a vojenské jednotky.\n\nKošice jako pohraniční město zaznamenalo značný úbytek populace. Proběhla výměna peněz za značně nevýhodných podmínek pro občany města – 1 pengő za 7 Kč (reálná hodnota však byla 1 pengő za 5 Kč). Následně se objevily i demonstrace narážející na nezaměstnanost a drahotu v novém režimu (známé heslo: Minden Draga – vissza Prága!, Vše drahé, zpět Prahu!)\n\nNa zbylém Slovensku byl v roce 1939 vytvořen samostatný stát, fašistický satelit hitlerovského Německa – první slovenská republika. Národnostní práva menšin na obou stranách hranic byla dodržována na principu reciprocity. Tak mohla v Maďarskem království působit Strana slovenské národní jednoty, jejímž reprezentantem ve východních částech okupovaných území byl Emanuel Böhm. Strana se podílela na přežití slovenských škol, jichž existovalo v Košicích v té době pět. Jednou z nich bylo \"Královské uherské státní gymnázium s vyučovací řečí slovenskou\" (dnešní Gymnázium Poštová). Slovenská školská zařízení byla v letech 1941–1942 pod tlakem maďarizační politiky Horthyho režimu postupně zavírána, nebo byl počet tříd v nich zredukován. Ze všech profesorů na slovenských školách uměl dobře slovensky jen jeden.\nŽivot ve městě po celkovém potlačení demokratických politických práv zdánlivě pokračoval. Navzdory přísným protižidovským opatřením se Horthyho režim nezapojil do masových židovských deportací. Košický maratón se konal – kromě let 1938 a 1940- během celého válečného období. Městu byl vrácen status municipálního města a byla v něm zřízena \"Vysoká škola obchodní\" (Kereskedelmi Főiskola). Atraktivní prostředí košických lesů s horskými chatami na sever od města bylo turisticky propagováno v dolním Maďarsku jako středisko zimních sportů. V lázních \"Bankov\" vystavělo město Budapešť v letech 1941–1944 velkou dělnickou zotavovnu (dnes reedukační domov pro děti a mládež).\nV letech 1940–1943 se zkompletovala replika exilového domu Františka II. Rákócziho z tureckého Rodostu v areálu Katovské bašty, kde se plánoval městský muzeální komplex. Tento záměr se však nepodařilo uskutečnit na rozdíl od jiných, kterými bylo otevření expozice dějin města v Miklušově věznici a zřízení \"Zemského maďarského technického muzea\" (Országos Magyar Műszaki Muzeum) v budově Ředitelství železnic (1943). Část jeho sbírek po válce v Košicích zůstala a tvoří základ Slovenského technického muzea.\n\nNa začátku roku 1944 při postupu spojeneckých armád začal Horthy usilovat o uzavření příměří se SSSR. Proto došlo 18. března k vojenské okupaci Maďarska německými jednotkami. Ty měly v Košicích sídlo policejního velitelství, jehož úkolem byla ochrana hranic se Slovenskem, kde od konce srpna probíhalo Slovenské národní povstání. Po ztrátě důvěry Hitlera k Horthymu se dostal do čela státu fanatický fašista a vůdce Strany šípových křížů, Ferenc Szálasi, rozený Košičan. V nově vzniklém Maďarském státě se 16. října 1944 jmenoval \"vůdcem národa\". Nastalo období krutých represí a válečných zločinů proti Židům, partyzánům, komunistům a vůbec všem odpůrcům režimu. Nevyhnuly se tomu ani Košice, kde přívrženci strany – nyilašovci – měli navzdory zákazu již od roku 1940 čilou základnu.\nSituace košických Židů se radikálně zhoršila po okupaci Maďarska Německem v dubnu 1944 jejich soustředěním do zdí obehnaného ghetta v oblasti dnešní \"Palárikovy\" a \"Partizánské\" ulice. Před deportacemi se museli hlásit v cihelně (stála na dnešní Moldavské do 60. let), kde bylo na malém prostoru soustředěno více než 15 000 lidí. Od 15. května do 2. června bylo čtyřmi transporty z Košic a abovsko-turňanské župy do koncentračních táborů Osvětim a Buchenwald deportováno asi 12 000 Židů. Organizátor deportací, košický policejní velitel László Csatáry, byl v roce 2012 vedený Centrem Simona Wiesenthala jako nejhledanější válečný zločinec na světě.\nStupňující se represe okupačního režimu v letech 1944–1945 se dotkly nejen jeho přímých či skrytých odpůrců, ale i širší populace. Vedle ideologického, rasového, nebo náboženského pronásledování se stupňoval i národnostní útlak.\n\nStupňující se teror krátce před příchodem fronty přecházel až do masových rozměrů se znaky genocidy. Obecní kronika bývalé samostatné obce Ťahanovce uvádí první popravy v areálu Gajdových lázní, v takzvané Štofkově zahradě. Nejprve zde nyilašovci popravili deset osob a potom dvakrát tři osoby. V lese blízko \"Chválabohu\" zastřelili deset vojenských zběhů, které zajali při razii v městské části \"Džungle\". Na přelomu let 1944–1945 postříleli nyilašovci v Čermeľském údolí kolem 50 lidí.\n\n5. ledna 1945 \"pro výstrahu\" příslušníci nyilášiovců veřejně oběsili na stromech a sloupech elektrického osvětlení na Hlavní ulici 12 odpůrců režimu a dva dny před osvobozením, 17. ledna 1945 stihli u ťahanovského tunelu zastřelit dalších 17 lidí. Těsně před příchodem fronty odvlekli směrem na Jaklovce a dále údolím Hnilce početnou skupinu mužského obyvatelstva (dosud neodvedené ročníky velmi mladých a starších mužů) z Košic a okolí, které shromáždili ve škole na Kováčské ulici do 15.1.1945. Byla to poslední skupina obyvatelstva odvlečená z Košic a okolí ustupujícími fašisty. Před příchodem sovětské armády Němci a nyilášovci město opustili, ale zničili několik strategických zařízení a odvlekli s sebou i deset vagónů městské tramvaje.\n\nSpojenci dohodami garantovali obnovení Československa v jeho předmnichovských hranicích (Podkarpatská Rus však byla připojena k SSSR). Představitelé Strany slovenské národní jednoty zorganizovali \"Správní komisi města Košic\". Ráno 19. ledna 1945 vstoupili do města bez větších bojů příslušníci 237. a 318. střelecké divize 18. armády (velitel generál Gastilovič) IV. ukrajinského frontu (velitel generál Petrov). Nad hromadným hrobem 30 sovětských vojáků, kteří padli při osvobozování přímo ve městě, byl postaven pietní pomník a celé náměstí dostalo podle toho současný název Námestie osloboditeľov.\n\nKošice byly prvním větším osvobozeným městem na území Československa a staly se do osvobození Prahy de facto hlavním městem republiky. Od 30. ledna v budově ředitelství železnic sídlila Slovenská národní rada a od 3. dubna v Jakabově paláci úřadoval staronový prezident Edvard Beneš. Po jmenování nové vlády byl 5. dubna v Župním domě přijat Košický vládní program.\n\nIhned po osvobození se do Košic opět nastěhovaly úřady československé správy. Dne 1. července 1945 došlo k přejmenování mnoha ulic. Obyvatelstvo města podstoupilo tzv. \"národnostní očistu\". Zajištění příslušníci gestapa, SS, nyilašiovců a honvédů byli deportováni do gulagů v SSSR. Do voleb 1946 byl předsedou Městského národního výboru komunista Július Mauer. V parlamentních volbách v souladu s celoslovenskými výsledky i zde zvítězili demokraté (Demokratická strana). V době vládní krize se komunisté intenzivně připravovali na převzetí moci. 21. února 1948 se ve městě pohotově zformovala první slovenská jednotka Lidových milicí pod vedením interbrigadisty Istvána Fábryho a v následujících dnech se konalo několik prokomunistických manifestací. Po únorovém převratu v roce 1948 byl zestátněn veškerý městský majetek, pronásledováni byli odpůrci režimu, jakož i náboženští představitelé.\n\nV následujících letech se Košice staly jedním z nejvýznamnějších center československého vysokého školství. Výrazně se o to zasloužil okruh východoslovenské inteligence kolem časopisu \"Východoslovenský akademik\", vedeném historikem Ondrejem Richardem Halagou. Vysoká škola zemědělského a lesního inženýrství byla zřízena v roce 1946, ale v roce 1952 ji přemístili do Zvolenu (lesnictví), resp. Nitry (zemědělství). Vysoká škola veterinářská (1949) byla v republice druhou školou svého druhu po moravském Brně. Původně dočasně vyhrazený areál \"Komenského ústavu\" jí slouží dodnes. Podruhé v historii města zde byla umístěna Vysoká škola technická (1952) a sloučením pobočky \"Pedagogické\" (1947 z Prešova) a \"Lékařské\" (1948) fakulty z UK v Bratislavě se vytvořil základ pro přírodovědnou a humanitní Univerzitu Pavla Jozefa Šafárika. V roce 1963 založené \"Vyšší letecké učiliště\" bylo přetvořeno v roce 1973 na \"Vysokou vojenskou leteckou školu\". V roce 1969 Ekonomická univerzita v Bratislavě umístila svou \"fakultu\" do Košic.\n\nKošice byly od roku 1949 sídlem \"Košického kraje\", který byl v roce 1960 spojen s \"Prešovským krajem\" do Východoslovenského kraje. V roce 1968 byly k městu přičleněny doposud samostatné obce Barca, Košická Nová Ves, Myslava, Pereš, Poľov, Šaca, Ťahanovce a Vyšné Opátske. V roce 1976 je následovaly Kavečany, Krásna nad Hornádom, Šebastovce a Lorinčík. Aby mohla administrativa lépe zvládat enormní nárůst obyvatelstva, samotné město bylo postaveno na úroveň okresu (Košice-město). Ten byl v roce 1981 dále rozdělen na pět \"obvodů Košice I. – V.\"\n\nDoba socialistické výstavby byla charakterizována rozsáhlými asanacemi a následnou výstavbou panelových sídlišť. Zbourány byly bývalé zpustlé huštáky- předměstí zastavěné rodinnými domy, staré nádraží, parní lázně, budova bývalého hotelu Schalkház, tři měšťanské domy na Hlavní ulici, vše budovy z druhé poloviny 19. století. Rozšiřovala se i síť městské hromadné dopravy. Přibylo množství tramvajových tratí a od roku 1950 se objevila nová autobusová trakce. Největším urbanistickým zásahem do vnitřního mechanismu města byla realizace východního okružního komunikačního tahu v korytě \"mlýnského náhonu\", čímž se z centra města nesmyslně odstranila říční plocha, a zrušení centrálního městského okruhu v souvislosti s novou výstavbou v přednádražním prostoru a změnou jeho dopravní obslužnosti.\n\n21. srpna 1968 obsadila Československo vojska Varšavské smlouvy. Jelikož se na náměstí Osloboditeľov Košičané pokoušeli zastavit vojenský konvoj, došlo ke střelbě a úmrtí sedmi občanů. Tanky a vozidla těžké vojenské techniky, které zůstaly v ulicích města až do 4. září, značně poškodily místní komunikace.\n\nPáté největší město ve federativní republice bylo budováno jako významné průmyslové centrum s koncentrací nejen těžkého, ale ke konci 80.let i lehkého průmyslu. Za komunismu fungovaly v 70. a 80. letech 20. století v Košicích tyto podniky:\n\nSocialistická výstavba vrcholila v polovině 80. let výstavbou mohutných komplexů stranických a soudních orgánů a satelitních sídlišť. Následně se objevily znaky unavené komunistické ekonomiky, kdy se upustilo od mnoha projektovaných záměrů. Komunistům se nepodařilo proměnit Náměstí osvoboditelů na hypermoderní betonové centrum se suterénní dopravou. Mimoúrovňový rychlostní obchvat města zůstal nedokončený a nenašly se peníze ani na dostavbu trolejbusové sítě, jejíž výstavba začala již v roce 1986. Mnoho objektů občanské vybavenosti na novějších sídlištích zůstalo opuštěnými staveništi na dlouhá léta, rovněž i od roku 1983 rozestavěný \"Dům techniky\" v samotném centru Košic. Na druhé straně 80. léta znamenala také obrat v pojetí průmyslových Košic i jako významného kulturního střediska s ohromnými historickými hodnotami. Opožděným prohlášením rozsahově největší městské památkové rezervace na Slovensku v roce 1983 se začalo s obnovou bohatého památkového fondu. Vznik pěší zóny (1984) a vyloučení tramvajové dopravy (1986) z Hlavní ulice tento trend jen podporovalo. Začalo se také přihlížet k ochraně životního prostředí, kdy bylo rozhodnuto přestěhovat značně znečišťující Magnezitárský závod z Ťahanovců do příměstské průmyslové zóny v blízkosti obce \"Bočiar\", kde se začalo s výstavbou nového závodu (od roku 1984, spuštěn až v roce 1997).\n\nUdálosti pádu komunistického režimu a sametové revoluce v Československu se projevily i v Košicích. 22. listopadu 1989 se na košických vysokých školách začalo stávkovat a bylo přerušeno vyučování. Hlavními protagonisty a organizátory košických demonstrací se stala herecká manželská dvojice Peter Rašev a Ľubica Blaškovičová. Desetitisíce Košičanů se 27. listopadu zúčastnilo demonstrace před \"Státní vědeckou knihovnou\" na dolním konci \"Hlavní ulice\" (tehdy Leninově) v den celorepublikového generální stávky.\n\n\"Zákon Slovenské národní rady z 1. října 1990 o městě Košice\" upravil postavení města jako samosprávného územního celku spravovaného magistrátem, který se dělí na 22 městských částí se statutem samosprávných jednotek s vlastními místními zastupitelstvy. Po vzniku samostatné Slovenské republiky v roce 1993 se Košice jako druhé největší město ve státě staly sídlem Ústavního soudu.\n\nRůst města se po roce 1989 zastavil. Poslední sídliště – Ťahanovce- zastihla revoluce rozestavěné. Druhá etapa se dokončila až v roce 1993 a v roce 1997 byla dokončena zatím poslední bytovka na tomto sídlišti. Přechod na tržní ekonomiku a dopady privatizace se projevily v prohlubování sociálních rozdílů obyvatelstva. V průběhu první poloviny 90. let vzniklo ve \"Všešportovním areálu\" na slovenské poměry mimořádně rozsáhlé tržiště s levným zbožím, tzv. Blšák, které plnilo roli hlavního nákupního střediska Košičanů do nástupu prvních hypermarketů. Městská hromadná doprava trpěla od 90. let při chronickém nedostatku finančních prostředků kritickým omezováním spojů. Přesto se v roce 1993 podařilo spustit trolejbusovou trakci městské hromadné dopravy.\nV letech 1994 až 1999 zastával funkci primátora Rudolf Schuster. Inspirovaný podobou Košic ze začátku 20. století inicioval nákladnou rekonstrukci Hlavní ulice (1995–1996), přičemž došlo k výměně sto let staré sítě kanalizace a vodovodu. Velkou událostí byla návštěva papeže Jana Pavla II., během níž 2. července 1995 povýšil košické biskupství na arcibiskupství. Na oslavu města a jeho bohaté historie byly zavedeny od roku 1994 Dny města Košice, jejichž čtvrtý ročník (1998) hostil koncert Luciana Pavarottiho v prostoru místního amfiteátru. Ulička řemesel (\"Hrnčiarska\"), námořní bitvy jednotlivých městských částí mezi sebou v rámci akce \"Košické Benátky\" na Mlýnském náhonu, \"chodník slávy\" na dlažbě před jižní fasádou Dómu, potůček na Hlavní ulici, otevření \"Archeologického muzea\" pozůstatků \"Dolní brány\" městského opevnění a celková estetizacea města, to vše mělo přenést Košice zpět na mapu Evropy, ale za cenu neúměrného dluhu, ve kterém se město v roce 1999 po Schusterově zvolení prezidentem a jeho odchodu do Bratislavy ocitlo. Proto je dědictví Schusterova primátorování přijímáno pozitivněji více v zahraničí než doma.\nNové hospodářské směry signalizovalo v roce 1996 otevření mezistátní letecké linky do Vídně. Moderní letištní terminál s titulem \"Stavba roku 2005\" se vypořádal s nárůstem nízkonákladových linek do Velké Británie. V roce 1996 se začalo s rekonstrukcí Zimního stadionu Ladislava Trojáka (dnes Steel Aréna). Ta měla trvat jednu hokejovou sezónu, ale kvůli finančním problémům byl stadion otevřen až 24. února 2006. Ve stejném roce bylo Košicím přiděleno pořadatelské právo na Mistrovství světa v ledním hokeji 2011. Otevření arény mělo pro Košičany o to větší význam, že hostí koncerty místních i světových hvězd, které se zde dříve fakticky nepořádaly. V roce 2009 skončila rekonstrukce hotelu Slovan (dnes Hotel Doubletree by Hilton) a hotelu Hutník (dnes Hotel Yasmin). Probíhá i výstavba polyfunkčního komplexu Cassovar a v přípravě jsou mnohé další projekty hotelů, polyfunkčních a rezidenčních komplexů. 9. září 2008 město zvítězilo nad Prešovem, Martinem a Nitrou o titul Evropského hlavního města kultury na rok 2013.\n\n\n"}
{"id": "974257", "url": "https://cs.wikipedia.org/wiki?curid=974257", "title": "Los Serrano", "text": "Los Serrano\n\nLos Serrano je španělský komediální televizní seriál. Poprvé byl vysílán 22. dubna 2003 na televizní stanici Telecinco. Seriál použila Česká televize (respektive společnost Dramedy Productions) jako předlohu svého rodinného seriálu \"Horákovi\".\n\n\n\n\n\n\n"}
{"id": "974259", "url": "https://cs.wikipedia.org/wiki?curid=974259", "title": "Touha (rozcestník)", "text": "Touha (rozcestník)\n\nTouha má více významů:\n\n\n"}
{"id": "974260", "url": "https://cs.wikipedia.org/wiki?curid=974260", "title": "German Masters (snooker)", "text": "German Masters (snooker)\n\nGerman Masters je profesionální bodovaný snookerový turnaj, který se poprvé konal v roce 1995.\n\nAkce vznikla v roce 1995 pod názvem German Open se statusem bodovaného turnaje. V roce 1998 došlo nejenom k přejmenování na German Masters, ale i ke ztrátě statusu bodovaného turnaje. Následující ročník se již nekonal a German Masters se na několik let odmlčel. K obnovení a opětovnému získání statusu bodovaného turnaje došlo v roce 2010.\n\nStránka na Worldsnooker \n"}
{"id": "974264", "url": "https://cs.wikipedia.org/wiki?curid=974264", "title": "Mořský led", "text": "Mořský led\n\nMořský led je zmrzlá mořská voda. Vzhledem k tomu, led má menší hustotu než voda, plave na hladině oceánu (stejně jako zmrzlá sladká voda, která má ještě nižší hustotu). Mořský led pokrývá asi 7 % zemského povrchu a asi 12 % světových oceánů. Může být souvislý, takže se po něm dá chodit a jezdit, může jít i o drobné počáteční nebo naopak zbytkové kousky pohybující se na hladině.\n\nNa severu se nalézá v Severním ledovém oceánu, v oblastech těsně pod ním a v jiných studených oceánech, mořích a zálivech. Na jihu se vyskytuje v různých oblastech navazujících na Antarktidu a okolním Jižním oceánu. Ledové kry, z nichž se skládá převážná část objemu mořského ledu, absolvují výrazné roční cykly ve změně rozlohy (viz změna klimatu v Arktidě). Jde o přirozený proces, na kterém závisí ekologie Arktidy, včetně mořských ekosystémů. Vzhledem k působení větrů, proudům a teplotním výkyvům je mořský led velmi dynamický, což vede k široké škále typů ledu a vlastností. Plochý mořský led vzniklý mrznutím vody přes zimu dosahuje tloušťky jen kolem jednoho metru. Tam, kde se poté kry navrší na sebe nebo se při srážce dvou ker jejich okraje vztyčí do výšky, může tloušťka mořského ledu v takových oblastech a liniích dosahovat až k deseti metrům.\n\nZ ploch mořského ledu mohou vyčnívat i mnohem tlustší icebergy, bloky ledu odlomeného z ledovců či z šelfových ledovců, tedy vzniklé stlačením sněhu pod tíhou nadložních vrstev. K mořskému ledu může nicméně sníh, který na něj napadá, též přispívat.\n\nMořský led nejen roste a taje. Během svého života je velmi dynamický. Vzhledem ke kombinovanému působení větru, proudů a kolísání teploty vzduchu podstupují pláně mořského ledu obvykle značné deformace. Mořský led je klasifikován podle toho, zda je či není schopen cestovat a v závislosti na svém věku.\n\nZměny podmínek mořského ledu se nejlépe dokládají mírou tání v průběhu času. Složený záznam v Arktidě ukazuje, že ústup ker začal kolem roku 1900 a že dochází k rychlejšímu tání během posledních 50 let. Satelitní měření mořského ledu začalo v roce 1979 a stalo se mnohem spolehlivějším měřítkem tání ledu a změn klimatu v polárních oblastech. Ve srovnání s dlouhodobými záznamy byla rozloha arktického mořského ledu v polární oblasti v září 2007 jen polovinu hmotnosti, která byla odhadnuta pro období 1950 až 1970.\n\nPlocha arktického ledu dosáhla historického minima v září 2012, kdy led pokrýval pouze 24 % Severního ledového oceánu, což překonalo předchozí minimum 29 % v roce 2007. Předpovědi říkají, že letní mořský led by mohl úplně zmizet už v roce 2020.\n\nZatímco zářijová hodnota pokrytí ledem v Arktidě ubývá přibližně o 13 % za desetiletí, celoroční průměrná hodnota pokrytí ledem přibližně jen o 3 % za 10 let. Antarktický mořský led o srovnatelné ploše naopak mírně přibývá přibližně o 1 % za 10 let. Srovnání trendů u obou pólů viz .\n\nObjem arktického mořského ledu klesá průměrně přibližně o 3000 km za desetiletí. Tj. přibližné o 15 % za desetiletí. Ovšem sezónní variace vyvolá takovouto změnu ledu i za méně než měsíc.\n\nMořský led slouží jako ekosystém pro různé polární druhy, zejména lední medvědy, jejichž prostředí je ohroženo tím, že led taje stále více vlivem rostoucí teploty Země. Mořský led sám je přitom složkou, která pomáhá udržet polární klima studené, protože led se vyskytuje na dostatečně rozsáhlé ploše, aby snížil únik tepla z moře a odrážel sluneční záření. Vztah mořského ledu s globálním oteplováním přestavuje zesilující zpětnou vazbu. Úbytek světlého ledu vlivem oteplení se výrazně podílí na oteplování Arktidy, které je alespoň dvakrát rychlejší než globální průměr. Led pomáhal udržovat chladné podnebí, ale jak globální teplota roste, led taje a je méně účinný v udržování podnebí chladného. Světlý, zasněžený povrch ledu slouží také k udržování chladnější polární teploty tím, že odráží většinu slunečního světla, které se vrací zpět do vesmíru. Když sníh roztaje a v ledu se utvoří vodní tůně, albedo ledu velmi klesne. A jak se zmenšuje rozloha ledu, tak se zmenšuje velikost odrazné plochy, což způsobuje že Země absorbuje stále více slunečního tepla. Ačkoliv velikost ledových ker je ovlivněna především ročním obdobím, i malá změna globální teploty může výrazně ovlivnit množství mořského ledu. Výsledkem je, že polární oblasti jsou na Zemi jsou místy, kde se změna klimatu projevuje zvláště výrazně.\n\nKromě toho, mořský led ovlivňuje pohyb oceánských vod. V procesu mrznutí je hodně soli vytlačeno pryč z formací zmrzlých krystalů, i když část soli zůstává zamrzlá v ledu. Sůl vytlačená pod mořským lede vytváří vyšší koncentraci soli ve vodě v oblasti ledových ker. Tato koncentrace soli přispívá k hustotě slané vody, a tato chlanější, hustší voda se propadá ke dnu oceánu. Tato studená voda se pak pohybuje po dně oceánu směrem k rovníku, zatímco teplejší voda na povrchu oceánu se pohybuje směrem k pólům. To se označuje jako termohalinní pásový výměník a jde o pravidelně se vyskytující proces.\n\nÚbytek mořského ledu v Arktidě má rozsáhlé dopady na klima od severního pólu až po rovník, zejména na vpády arktického vzduchu do našich zeměpisných šířek.\n\nTání ale zvyšuje srážky, takže systém je složitější. Mořský led je zajímavý i v dalších ohledech, např. bakterie v antarktickém ledu mohou převádět rtuť do zvláště jedovaté sloučeniny, neurotoxinu v mořích.\n\n\n\n\n"}
{"id": "974265", "url": "https://cs.wikipedia.org/wiki?curid=974265", "title": "Leonardo Boff", "text": "Leonardo Boff\n\nLeonardo Boff (nar. jako Genézio Darci Boff, * 14. prosince 1938, Concórdia, Santa Catarina, Brazílie) je brazilský teolog a spisovatel. Je jedním z nejznámějších představitelů teologie osvobození a také kritikem církevní hierarchie. \n\nV současnosti je emeritním profesorem etiky, filozofie náboženství a ekologie na univerzitě v Riu de Janeiru.\n\nDo františkánského řádu vstoupil v roce 1959, vysvěcen na kněze byl o pět let později. Následující léta studoval teologii a filozofii na univerzitě v Mnichově, doktorát získal roku 1970. \n\nV roce 1985, kdy byl prefektem Kongregace pro nauku víry Joseph Ratzinger, pozdější papež Benedikt XVI., dostal Boff kvůli svému dílu \"Church: Charism and Power\" zákaz se veřejně vyjadřovat. O rok později byl zákaz zmírněn. \n\nV roce 1992 za pontifikátu Jana Pavla II. Vatikán Boffovi zakázal vyučovat poté, co kritizoval vedení katolické církve. Po těchto rozporech se Boff nakonec rozhodl opustit františkánský řád i kněžství.\n\nPo většinu života působil jako profesor na poli teologie, etiky, filozofie, a to jak na brazilských, tak evropských univerzitách, např. v Lisabonu, Barceloně, Oslu aj. \n\nVěří, že papež František je mužem, který zreformuje papežství a změní katolickou církev.\n\n\n"}
{"id": "974271", "url": "https://cs.wikipedia.org/wiki?curid=974271", "title": "Ana Konjuhová", "text": "Ana Konjuhová\n\nAna Konjuhová (* 27. prosince 1997 Dubrovník) je chorvatská profesionální tenistka a vítězka dvou juniorských grandslamů ve dvouhře na Australian Open 2013 a US Open 2013. Ve své dosavadní kariéře vyhrála jeden titul ve dvouhře na okruhu WTA Tour, když jako 17letá triumfovala na travnatém Nottingham Open 2015 z kategorie WTA International. V rámci okruhu ITF získala jeden titul ve dvouhře.\n\nNa žebříčku WTA byla ve dvouhře nejvýše klasifikována v červenci 2017 na 20. místě a ve čtyřhře pak v témže měsíci na 176. místě. Ve světovém kombinovaném žebříčku ITF juniorek jí v lednu 2013 patřilo 1. místo. Trénuje ji Kristijan Schneider.\n\nV chorvatském fedcupovém týmu debutovala v roce 2013 únorovým utkáním 1. skupiny zóny Evropy a Afriky proti Rakousku, v němž po boku Dariji Jurakové vyhrála čtyřhru nad párem Patricia Mayrová-Achleitnerová a Yvonne Meusburgerová. Do roku 2018 v soutěži nastoupila k patnácti mezistátním utkáním s bilancí 10–4 ve dvouhře a 7–3 ve čtyřhře.\n\nChorvatsko reprezentovala na Letních olympijských hrách 2016 v Riu de Janeiru, kde v úvodním kole ženské dvouhry porazila Němku Anniku Beckovou. Poté ji vyřadila devátá nasazená Španělka Carla Suárezová Navarrová.\n\nVe věku čtrnácti let se po boku Švýcarky Belindy Bencicové probojovala do finále juniorské čtyřhry ve Wimbledonu 2012, kde jako turnajové sedmičky nestačily na nejvýše nasazený kanadsko-americký pár Eugenie Bouchardová a Taylor Townsendová ve dvou setech.\n\nNa listopadovém turnaji ITF s dotací 10 000 dolarů si zahrála premiérové finále v ženské dvouhře. V rozhodujícím utkání istanbulské události nestačila na Srbku Jovanu Jakšićovou. V prosinci pak získala dva tituly z prestižních juniorských událostí, turnaje Eddieho Herra a Orange Bowlu.\n\nV juniorské kategorii Grand Slamu získala „double“ na Australian Open, když ve finále dvouhry porazila Kateřinu Siniakovou 6–3, 6–4 a spolu s Kanaďankou Carol Zhaovou zvítězily také ve čtyřhře nad ukrajinsko-českým párem Oleksandra Korašviliová a Barbora Krejčíková těsným poměrem 5–7, 6–4, 10–7. Bodový zisk znamenal posun na 1. místo světového kombinovaného žebříčku ITF juniorek.\n\nV únoru debutovala v chorvatském fedcupovém týmu, když zasáhla do všech tří mezistátních zápasů 1. skupiny zóny Evropy a Afriky, hraných na tvrdém povrchu v Ejlatu, proti Rakousku, Bělorusku a Polsku. V poslední barážové dvouhře proti 37. hráčce světové klasifikace Urszule Radwańské zaznamenala největší výhru své dosavadní kariéry, když jako 15letá Polku těsně zdolala 2–6, 6–3 a 7–6.\n\nPrvní seniorskou trofej na okruhu ITF si připsala na červnovém turnaji v Montpellier s dotací 25 000 dolarů, kde v boji o titul přehrála Rusku Irinu Chromačevovou po hladkém průběhu 6–3, 6–1. Do navazující juniorky pařížského grandslamu French Open vstupovala jako nejvýše nasazená. V semifinále ji deklasovala německá turnajová pětka Antonia Lottnerová, když na ni dokázala uhrát jediný game. Na travnaté juniorce Wimbledonu skončila jako druhá nasazená opět v semifinálové fázi, když ji vyřadila americká turnajová pětka Taylor Townsendová po dramatickém průběhu až 7–5 v rozhodující sadě.\n\nNa newyorském US Open pak získala, po finálové výhře nad Američankou Tornado Aliciou Blackovou 3–6, 6–4, 7–6, druhý singlový titul z majoru.\n\nPřestože dle pravidel ITF mohla další dvě sezóny startovat stále mezi juniorkami, rozhodla se v roce 2014 nastupovat pouze na ženských profesionálních okruzích.\n\nAucklandský ASB Classic, kam obdržela divokou kartu, se stal jejím prvním turnajem na okruhu WTA Tour. V úvodním kole dokázala překvapivě porazit světovou čtrnáctku a turnajovou jedničku Robertu Vinciovou po třísetovém průběhu. Ve druhém kole ji však vyřadila Američanka Lauren Davisová. Později bylo zveřejněno, že Konjuhová podepsala s turnajem ASB Classic smlouvu, která ji zavazovala ke startu i na dalších třech ročnících.\n\nPo výhrách ve třech kvalifikačních kolech Australian Open nad Diānou Marcinkēvičovou, Mathilde Johanssonovou a Olgou Savčukou prošla poprvé v kariéře do hlavní soutěže seniorského grandslamu. Los dvouhry ji pro úvodní kolo přisoudil silnou soupeřku. Ve dvou setech nestačila na čtvrtou nasazenou a pozdější vítězku Li Na.\n\nDne 23. ledna podstoupila v Záhřebu operaci ramena. Doba rekonvalescence byla stanovena na čtyři měsíce. Při postavení 189. hráčky se mohla zúčastnit kvalifikace Roland Garros, v níž ji ve druhém kole zdolala Kovinićová. Až wimbledonský kvalifikační turnaj znamenal postup do hlavní soutěže po výhrách nad Estrellou Cabezaovou Candelaovou, Laurou Siegemundovou a Stephanii Vogtovou. Premiérový vítězný zápas v hlavní soutěži Grand Slamu dosáhla nad Marinou Erakovicovou. Poté zdolala Yaninu Wickmayerovou a cestu pavoukem pro ni ukončila bývalá světová jednička Caroline Wozniacká z Dánska.\n\nZ kvalifikace postoupila také na İstanbul Cupu. V hlavní soutěži přešla přes hráčky první čtyřicítky, Magdalénu Rybárikovou a Elinu Svitolinovou, aby v prvním kariérním semifinále byla nad její síly Roberta Vinciová. Úvodní zápas kvalifikace US Open proti Urszule Radwańské nezvládla.\n\nNa říjnovém Japan Women's Open v Ósace se probojovala do čtvrtfinále, kde ji vyřadila Kazaška Zarina Dijasová. Bodový zisk znamenal, že ve věku 16 let, premiérově pronikla do elitní stovky žebříčku WTA. Sezónu zakončila třemi francouzskými turnaji. Semifinále si zahrála na událostech ITF v Poitiers i Nantes a na čtvrtfinále dosáhla v Limoges, turnaji ze série WTA 125K. Po něm vystoupala na nové kariérní maximum, když jí patřila 84. příčka. V konečném pořadí 2014 figurovala na 90. místě jako nejmladší tenistka elitní stovky.\n\nSezónu rozehrála na ASB Classic, kde vyřadila Monu Barthelovou, aby ve druhé fázi skončila na raketě Jeleny Vesninové. Na úvod Australian Open ji zastavila slovenská hráčka Magdaléna Rybáriková. Dubnový J&T Banka Prague Open znamenal výhru nad světovou čtyřiatřicítkou Belindou Bencicovou po třísetovém průběhu. Ve druhém kole podlehla Kláře Koukalové, hrající na divokou kartu. Také na French Open postoupila přes ruskou naději Margaritu Gasparjanovou do druhého kola, kde ji stopku vystavila třicátá nasazená Irina-Camelia Beguová.\n\nNa premiérovém ročníku travnatého Nottingham AEGON Open postoupila mezi poslední osmičku tenistek po výhrách nad Shelby Rogersovou a Casey Dellacquvou. Následovalo dvoudenní přerušení turnaje pro déšť, po němž vyřadila Sachiu Vickeryovou. Stejný den v semifinále přehrála pátou nasazenou Alison Riskeovou. Ve svém debutovém finále, hraném až v pondělí, ztratila s Rumunkou Monicou Niculescuovou úvodní sadu. Přesto dokázala průběh zápasu otočit a připsat si premiérový titul na okruhu WTA Tour. V sedmnácti letech se tak stala nejmladší šampionkou události WTA od roku 2006, kdy Tamira Paszeková ovládla portorožský Banka Koper Slovenia Open.\n\n"}
{"id": "974273", "url": "https://cs.wikipedia.org/wiki?curid=974273", "title": "Legenda o Sigurdovi a Gudrún", "text": "Legenda o Sigurdovi a Gudrún\n\nLegenda o Sigurdovi a Gudrún je epická poezie sepsaná J. R. R. Tolkienem, vydaná posmrtně jeho synem Christopherem. Jedná se o dosud nezveřejněné převyprávění staroseverské Ságy o Völsunzích. Originál je z větší části sepsán anglicky v osmiveršových strofách \"fornyrðislag\".\n\nKniha se skládá z předmluvy Christophera Tolkiena, úvodu (ve kterém je použita Tolkienova přednáška o Starší Eddě) a dvou rozsáhlých básních, pojmenovaných \"Völsungakviða en nýja\", Nová píseň o Völsunzích, a \"Guðrúnarkviða en nýja\", Nová píseň o Gudrún, doplněných rozsáhlými komentáři a dodatky.\n\nJedná se o jakousi předmluvu, shrnutí základní severské báje o založení světa a \"ragnaröku\", poslední bitvě. Končí popisem reků čekajících ve Valhalle na poslední boj.\n\nPrvní část legendy vypráví o putování bohů Ódina, Lokiho a Hœniho. Bohové se cestou zastaví u Andvariho vodopádu, kde se koupe vydrodlak Otr (staroseverské slovo pro vydru). V domnění, že je to obyčejná vydra Otra uloví a jdou dále. Zastavují se na nocleh u jistého Hreidmara, a hrdě mu ukazují svůj úlovek. Ukáže se však, že Otr byl Hreidmarův syn. Hreidmarovi synové Regin a Fáfni bohy zajmou a chtějí po nich jako výkupné tolik zlata, aby to vyplnilo a pokrylo celou Otrovu vydří kůži. Loki jde pro výkupné do rybí říše královny Rán, manželky boha moře Ægiho. Loki tam v jezeře nalézá skřeta Andvariho v rybí podobě, kterého okamžitě chytá a chce jeho poklad. Andvari mu ho celý dává, ale neúspěšně se pokusí ukrýt malý prstýnek (předloha k budoucímu Jednomu Prstenu). Když mu Loki bere i prsten, Andvari na prsten vkládá kletbu, která bude rozněcovat svár všude, kam se prsten dostane.\nÓdin se později při pokrývání Otrova těla taktéž pokouší prsten ukrýt. Když však je celé zlato vysypáno na Otra, Hreidmar si všimne jednoho nepokrytého chloupku. Ódin tedy musí vydat i ten prsten.\n\nOd této kapitoly už báseň sleduje výhradně osudy rodu Völsungů a později Niflungů. Völsung, Ódinův pravnuk a „král moří, vládce útesů severu a kníže krkavců“ měl za manželku valkýru, se kterou měl syna Sigmunda, dceru Signý a dalších devět synů. Signý přišel požádat o ruku Gautský král Siggeir. Völsung i Sigmund souhlasí navzdory Signinu varování. Při svatební hostině se náhle objeví tajemný cizinec jménem Grímni, který zarazí meč (předlohu budoucího Tolkienova Narsilu) do blízkého stromu. Všichni zkouší ho vytáhnout, ale podaří se to jen Sigmundovi. Krátce na to jsou Völsungové (Völsungovi synové) přepadeni a Völsung sám je zabit. 10 bratrů je pak ponecháno svému osudu připoutaní ke stromu, kde umírají hladem a žízní. Když zbude jen Sigmund, podaří se mu přervat pouta a ukryje se v jeskyni. Tam za ním přijde Signý a společně zplodí syna Sinfjötliho, který pak vyrůstá u Siggeirova dvora, kde jsou všichni v domnění, že je to syn Siggeirův. Až Sinfjötli vyroste, dá Sigmundovi zpět jeho meč a společně zavraždí Siggeira a velké množství Gautů. Signý krátce poté sama umírá\n\nSigmund a Sinfjötli se následně vrací domů, kde obnovují Völsungovo království a dokonce ho rozšiřují:\n„Sedm králů skláli,\nzplenili města.\nSvětem se šířila\njejich říše síla“\nSigmund se později ožení s královnou jednoho z porobených království, jejíhož otce Sinfjötli zabil. Královna tak dává Völsungům otrávené víno. Zatímco Sigmundovi víno nic neudělá, Sinfjötli okamžitě umírá a následně se ocitá ve Valhalle.\n\nOsamělý Sigmund, „starý jako staletý dub“, pak vítězí v souboji sedmi kraleviců o ruku princezny Sigrlinn líbezné. Po návratu domů ale musí čelit útoku jejich království. V následující bitvě se Sigmundovi zázračný meč zlomí a Sigmund umírá. Sigmund ve svých posledních slovech nabádá Sigrlinn, aby uschovala úlomky meče. Sigrlinn, těhotná se Sigmundovým synem pak upadá do otroctví. Když se pak ale zjistí, že otcem jejího dítěte byl slavný Sigmund, chlapec jménem Sigurd je dán k „výborné“ výchově kováři Reginovi a Sigrlinn se stává ženou tamního krále.\n\nSigurd je vychováván Reginem, synem Hreidmara z první kapitoly. Regin ponouká chlapce, aby později vykonal hrdinský čin a zabil draka Fáfniho (Reginova bratra, budoucí Tolkienova předloha Šmaka a Glaurunga). Fáfni totiž tehdy po odchodu bohů zabil Hreidmara, aby se zlata (i s prstenem) zmocnil sám a v dračí podobě teď poklad hlídá na Gnitské pláni. Pro tento účel Regin znovu vyková Sigmundův meč, tentokrát se jménem Gram (Předloha budoucího Tolkienova Andúrilu) a Sigurd dostává koně Graniho, potomka slavného Ódinova Sleipnira. Sigurd pak Fáfniho skutečně zabíjí. Regin se pak z neznámého důvodu dožaduje toho, aby mu Sigurd opekl Fáfniho srdce. Sigurd srdce ochutnává, a náhle slyší hlasy ptáků, povídajících si o tom, že se Regin chystá Sigurda zabít. Sigurd tedy zabije i Regina a bere si velký díl z pokladu (i s prstenem). Sigurd se pak na radu ptáků vydává na Hindský vrch vysvobodit krásnou Brynhildu.\n\nÓdin kdysi dávno Brynhildu uspal k věčnému spánku poté, co mu odpřisáhla, že se vdá jen za největšího z reků. Sigurd Brynhildu vzbudí, následují zásnuby. Pyšná Brynhilda ho však následně opouští s tím, že si vezme jen krále. Sigurd se má vrátit, teprv až získá vlastní království.\n\nSigurd tak přijíždí do království Niflungů, kde vládne mocný a bohatý Gjúki se svou manželkou Grímhild, se svými syny Gunnarem a Högnim a dcerou Gudrún. Sigurd se stává jejich spojencem a vyhrává jim jednu bitvu za druhou. Dobývají dokonce staré království Völsungů. Zde se Sigurd setkává s Grímnim, který mu prorokuje, že dobytím jeho starého království jeho osud nekončí, a že se má vrátit ke své nevěstě za mořem. Nato se Sigurd vrátí do síní Niflungů. Grímhild, v obavě, že je Sigurd opustí a Niflungové ztratí svou právě dobytou říši, očaruje Sigurda, který následně zapomene na Brynhild a zamiluje se do Gudrún.\n\nBrynhild marně čeká na Sigurda. Je neustále obtěžována nápadníky, kvůli kterým je nucena pomocí své magické síly vztyčit kolem svého sídla ohnivou hradbu, kterou může překonat jen Sigurd jedoucí na Granim. Sigurd si však zatím bere Gudrún a uzavírá bratrský svazek s Gunnarem a Högnim.\nPo nějaké době se Grímhild dozvídá o tajemné nádherné ženě (Brynhild), která odmítá každého nápadníka. Poví o ní Gunnarovi, který po ní okamžitě zatouží. Gunnar se tedy vydává na cestu za Brynhild spolu se Sigurdem a Högnim. Přijedou k ohnivé stěně, ale Gunnarův kůň Goti odmítá vjet do plamenů. Sigurd mu tedy půjčí Graniho, ale ten odmítá vést jiného jezdce. Sigurd si tedy pomocí Grímhildiny magie mění tvář na Gunnarovu a sám vjíždí do plamenů. Tam se překvapené Brynhildě představuje jako Gunnar, syn Gjúkův. Zmatená Brynhild souhlasí s tím, že si jej vezme. V noci pak Sigurd, s Gramem ležícím mezi nimi, stahuje spící Brynhild z prstu Andvariho prsten.\n\nKdyž na svatbu Gunnara s Brynhild přijde Sigurd s Gudrún, Brynhild ustrne a zesinale hledí před sebe. V tu chvíli si Sigurd vzpomene, nač díky Grímhildině magii zapomněl. Pochopí, jaký je jeho osud a bez radosti dál sedí s Gudrún po boku.\nO nějakou dobu později, když je Sigurd na lovu, dochází během koupele v Rýnu k rozhovoru mezi Gudrún a Brynhild. Gudrún se povyšuje nad krásnější Brynhild s tím, že má za muže slavnějšího, a krom toho ukazuje Sigurdův dárek k ní - Andvariho prsten. Brynhild pochopí, kdo jí vyvedl z plamenů a uteče do svého pokoje, kde odmítá jíst a pít. Tam se vysmívá všem Niflungům a běduje nad svým osudem.\nTak ji nalézá Sigurd po návratu z lovu. Tam ho osočí, že ji podvedl, zatímco Sigurd se jí snaží vysvětlit důvod svých činů. Brynhild ho odmítá a prorokuje mu brzkou smrt.\nGunnar se následně pokouší Brynhild potěšit všemožnými dary, ta po něm ale chce jediné - zabít Sigurda. Gunnar a Högni tedy plánují, jak se Sigurda zbavit. Gunnar o to požádá svého nevlastního bratra Gotthorma. Gotthorm nejdřív přichází za Sigurdem a uráží ho. Sigurd mu oplatí stejnou měrou a rozzlobeně odchází. V noci, kdy Sigurd spí po boku Gudrún. Gotthorm ho ve spánku probodne. Procitnuvší Sigurd po něm ještě stačí hodit Gram (který Gotthorma „přetne vejpůl“. Sigurd požádá Gudrún o odpuštění pro její bratry („je to dílo Brynhild“) a skoná. Brynhild pak spáchá sebevraždu. Sigurd pak odchází do Valhally, kde se setkává se svými předky. Až přijde poslední bitva, Brynhild ho ozbrojí a Sigurd povede armádu slavných reků.\n\nPo událostech v Gjúkiho síních se na scénu dostává Atli (jiné jméno pro hunského vládce Attilu), který dobývá východní Gótskou říši, sousedící s královstvím Niflungů. Gunnar, jenž nahradil přestárlého Gjúkiho ve funkci krále Niflungů, rozhodne, že nebudou s Huny válčit (bez Sigurda by neměli šanci) a že si Atliho udobří svatbou s Gudrún. Atli souhlasí se svatbou a naoko uzavírá mír, i když tajně osnuje plán, jak získat Niflungské zlato (které ukradl Sigurd Fáfnimu a odvezl je k Niflungům). Po svatbě tedy posílá k Niflungům posla Vingiho se zprávou od Gudrún a příslibem darů, pokud přijedou Atliho navštívit. Gunnar souhlasí navzdory Grímhildě, která ve zprávě od Gudrún objevila skryté varování. Když dorazí k bráně Atliho sídla, Vingi jim prozradí, jaká lest je tu na ně nachystána. Högni zabíjí Vingiho a Niflungové útočí na bránu. Začíná krvavá řež, kdy Niflungové dobývají Atliho hodovní síň a opevňují se zde. Gudrún, která se neúspěšně pokouší zastavit krveprolití přesvědčí Huny zotročené Góty, aby povstali proti Atlimu. Všichni Gótové i Högniho syn Snævar sice padnou, ale Niflungům se podaří vyhnat Huny z Atliho pevnosti, kde se usídlí. Atli přijde dobýt síň zpět s celým Hunským vojskem, ale neúspěšně. Hunové tedy zapálí vlastní pevnost a Niflungy konečně porazí. Gunnar a Högni jsou zajati.\nGudrún následně ororduje za své bratry u Atliho, ten však vyžaduje Sigurdovo zlato výměnou za jejich životy. Gunnar souhlasí s vydáním své poloviny, ale říká, že dokud je Högni živ, nemůže Atlimu předat poklad celý. Hunové tedy přes Gudrúniny protesty zabíjí Högniho. Gunnar se pak Atlimu vysměje, že teď už je jediný, kdo zná tajemství, kde je poklad uložen a že to nikomu neprozradí. Rozzuřený Atli nechá vhodit Gunnara do jámy plné hadů. Gudrún mu do jámy vhodí harfu, na kterou začne Gunnar hrát a uspí hady. Jeden neuspaný had ho ale uštkne a Gunnar umírá. Šílená Gudrún následně zabíjí své a Atliho děti a jejich srdce přidává Atlimu do jídla. Ochromeného Atliho probodne dýkou. Gudrún pak skáče z útesu do moře.\n\n"}
{"id": "974274", "url": "https://cs.wikipedia.org/wiki?curid=974274", "title": "Julius Roller", "text": "Julius Roller\n\nJulius Roller (29. října 1862 Damníkov – 27. prosince 1946 Vídeň) byl rakouský a český právník a politik německé národnosti, na počátku 20. století poslanec Českého zemského sněmu a Říšské rady, v meziválečném období ministr spravedlnosti Rakouska a prezident rakouského Vrchního soudního dvora.\n\nNarodil se v rodině zemědělce ve východočeském Damníkově. Vychodil základní školu, gymnázium v Lanškrouně a v letech 1880–1884 studoval na Vídeňské univerzitě. Roku 1891 zde získal titul doktora práv. Od roku 1885 pracoval ve státních službách, nejprve jako soudce na různých místech v Čechách, od roku 1898 coby předseda okresního soudu ve Vrchlabí, od roku 1907 na zemském soudu a od roku 1912 coby rada vrchního zemského soudu. Roku 1918 získal titul dvorního rady.\n\nNa počátku století se zapojil i do zemské a celostátní politiky. Ve volbách v roce 1908 byl zvolen do Českého zemského sněmu v kurii městské (volební obvod Vrchlabí, Lanov, Hostinné). Politicky se uvádí jako člen Německé lidové strany (němečtí nacionálové). Podle jiného zdroje byl členem Německé radikální strany. Kvůli obstrukcím se ovšem plénum sněmu po roce 1908 fakticky nescházelo.\n\nVe volbách do Říšské rady roku 1907 se stal poslancem Říšské rady (celostátní parlament), kde reprezentoval obvod Čechy 96. Usedl do poslaneckého klubu Německý národní svaz. Opětovně byl zvolen za týž obvod i ve volbách do Říšské rady roku 1911. Byl opět členem poslanecké frakce Německý národní svaz, v jejímž rámci zastupoval Německou radikální stranu. Ve vídeňském parlamentu setrval až do zániku monarchie.\n\nVýrazně se politicky angažoval i v meziválečném Rakousku. V letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\"). Zároveň byl od 30. října 1918 do 15. března 1919 a znovu od 7. července 1920 do 20. listopadu 1920 státním tajemníkem, fakticky ministrem spravedlnosti Rakouska (oficiálně byla pozice v čele ministerstva změněna ze státního tajemníka na ministra k 10. listopadu 1920). Ve funkci se zasloužil o stabilizaci justičního systému po rozpadu monarchie.\n\nPo vzniku Československa optoval pro rakouské státní občanství. Od roku 1919 byl trvale až do roku 1927 (s výjimkou měsíců strávených v čele ministerstva) prezidentem rakouského Vrchního soudního dvora. I zde měl podíl na nové organizaci justice v podmínkách Rakouské republiky, sám se aktivně podílel na judikatuře coby předseda soudního senátu.\n"}
{"id": "974275", "url": "https://cs.wikipedia.org/wiki?curid=974275", "title": "Chocholná-Velčice", "text": "Chocholná-Velčice\n\nChocholná-Velčice ( ) je obec na Slovensku v okrese Trenčín. V roce 2015 zde žilo 1 687 obyvatel.\nPrvní písemná zmínka o obci pochází z roku 1345. V obci stojí římskokatolická kaple Panny Marie Sedmibolestné z roku 1945.\n\n\n"}
{"id": "974276", "url": "https://cs.wikipedia.org/wiki?curid=974276", "title": "Ivanovce", "text": "Ivanovce\n\nIvanovce ( ) jsou obec na Slovensku v okrese Trenčín. V roce 2015 zde žilo 946 obyvatel.\nPrvní písemná zmínka o obci pochází z roku 1398.\n\n"}
{"id": "974277", "url": "https://cs.wikipedia.org/wiki?curid=974277", "title": "Jednotka pro speciální operace", "text": "Jednotka pro speciální operace\n\nJednotka pro speciální operace/Jednotka zvláštních operací (srbsky Јединица за специјалне операције, ЈСО/Jedinica za specijalne operacije, JSO) byla srbská elitní jednotka Srbské tajné služby BIA (srbsky Безбедносно-информативна агенција, БИА / Bezbednosno-informativna agencija, BIA), která existovala v letech 1990 až 2003. Protože příslušníci jednotky nosili červené barety, je v Srbsku známa také pod názvem Červené barety (srbsky Црвене беретке/Crvene beretke). Hlavní činnost jednotky se zaměřovala na boj proti terorismu. \n\nJednotka byla úspěšně nasazena při boji proti Kosovo-albánským teroristickým skupinám, zejména proti UÇK ve válce o Kosovo v letech 1998 a 1999. Její bývalý příslušník Zvezdan Jovanović dne 12. března 2003 zastřelil srbského premiéra Zorana Đinđiće. Atentát zorganizoval další bývalý člen jednotky a její velitel Milorad Ulemek (Lukovič) přezdívaný Legija. Následně byla jednotka rozpuštěna.\n"}
{"id": "974279", "url": "https://cs.wikipedia.org/wiki?curid=974279", "title": "Přírodní park Niva Dyje", "text": "Přírodní park Niva Dyje\n\nPřírodní park Niva Dyje je obecně chráněné území o ploše asi 15 km² v okrese Břeclav. Nachází se v nivě mezi hlavním tokem Dyje a jejím přítokem Včelínek, mezi Břeclaví, Lednicí, Podivínem a Ladnou. Tvoří východní okraj Lednicko-valtického areálu, jeho součástí je mj. zámecký park v Lednici. Předmětem ochrany je zejména ekosystém lužního lesa.\n\n"}
{"id": "974280", "url": "https://cs.wikipedia.org/wiki?curid=974280", "title": "Macrauchenia", "text": "Macrauchenia\n\nMacrauchenia byl velký býložravý savec, který žil v pleistocénu na území Jižní Ameriky. Dosahoval délky až 3 metry a váhy přes 900 kg. Měl dlouhý krk a malý chobot, který mu patrně sloužil k přidržení větví, aby mohl lépe požírat listí. Stavba končetin jim umožňovala kličkovat ve velké rychlosti a tak unikat predátorům, dokázali také uštědřovat silné kopance podobně jako velbloudi. Celý rod vyhynul zhruba před deseti tisíci lety, zřejmě v důsledku příchodu prvních loveckých populací na dosud lidmi neobydlený kontinent.\n\nPozůstatky tohoto živočicha objevil jako první Charles Darwin v Patagonii roku 1834.\n\nMacrauchenia vystupuje v dokumentu \"Putování s pravěkými zvířaty\" a animovaném filmu \"Doba ledová\".\n\n"}
{"id": "974286", "url": "https://cs.wikipedia.org/wiki?curid=974286", "title": "NGC 288", "text": "NGC 288\n\nNGC 288 je kulová hvězdokupa v souhvězdí Sochaře nacházející se ve vzdálenosti přibližně 29 000 světelných let od Země. Objevil ji William Herschel 27. října 1785. NGC 288 je jednou z mála kulových hvězdokup, jejichž hvězdy jsou vzájemně jen slabě gravitačně vázány. Hvězdy v kulových hvězdokupách s nízkou hustotou se nakonec mohou rozptýlit do prostoru.\n\nDíky její magnitudě 8,1 je hvězdokupa pozorovatelná i menšími přístroji, tedy triedrem nebo malým dalekohledem.\nJe možné ji nalézt přibližně 1,8° jihovýchodně od jasné galaxie NGC 253, 37' severo-severovýchodně od jižního galaktického pólu, 15' jiho-jihovýchodně od hvězdy 9. magnitudy a je obklopena půlkruhovým řetězcem hvězd, který se zdá být otevřený na jihozápadní straně. Hvězdokupa není příliš zhuštěná, její jádro o průměru 3' je dobře rozložitelné a je obklopeno nepravidelným rozptýleným prstencem o průměru 9'. Nejvzdálenější členové hvězdokupy se nachází několik úhlových minut jižním a jihozápadním směrem.\n\n\n"}
{"id": "974288", "url": "https://cs.wikipedia.org/wiki?curid=974288", "title": "Trujillo (Španělsko)", "text": "Trujillo (Španělsko)\n\nTrujillo [\"truchiljo\"] je historické město v západním Španělsku, oblast Extremadura, provincie Cáceres. Leží blízko portugalských hranic a roku 2013 zde žilo 9085 obyvatel.\n\nJméno se odvozuje od latinského názvu města \"Turris Iulia\", v 10. století zde Maurové postavili pevnost \"Torgalium\". V roce 1232 je dobyli Španělé a roku 1431 získalo městská práva. Roku 1478 se zde narodil konkvistador Francisco Pizarro a z města pocházelo i mnoho dalších dobyvatelů. Několik měst v Jižní Americe proto nese také jméno Trujillo.\n\n"}
{"id": "974291", "url": "https://cs.wikipedia.org/wiki?curid=974291", "title": "Antonín Schauer", "text": "Antonín Schauer\n\nAntonín Schauer (8. ledna 1864 Klatovy – 19. listopadu 1940 Praha) byl rakouský a český právník a politik, na počátku 20. století poslanec Českého zemského sněmu.\n\nPocházel z maloměstské rodiny. V roce 1881 maturoval na gymnáziu v rodných Klatovech, studoval pak práva na Univerzitě Karlově v Praze, kde roku 1887 získal titul doktora práv. Profesí byl právník. Publikoval odborné právní studie. V letech 1886–1887 pracoval v soudnictví. Od roku 1888 působil v pražské advokátní kanceláři G. Neumanna, která zastupovala Živnostenskou banku. Od roku 1893 měl vlastní advokátní kancelář. Zastupoval mj. město Praha, například v takzvané \"rourové aféře\" roku 1909, nebo pražskou a českobudějovickou obchodní a živnostenskou komoru v jejich jazykové soudní při u říšského soudu roku 1917. Od roku 1899 zasedal po 35 let ve vedení pražské advokátní komory a působil jako zkušební komisař při advokátských a soudcovských zkouškách.\n\nV roce 1905 mu bylo nabídnuto místo dvorního rady u správního soudního dvora ve Vídni, ale odmítl to. Krátce poté se zapojil do zemské politiky. Poté, co rezignoval poslanec Ferdinand Pantůček, byl Schauer v doplňovacích volbách roku 1906 zvolen do Českého zemského sněmu v kurii městské, obvod Jičín, Nový Bydžov. Mandát obhájil za týž obvod i v řádných volbách v roce 1908. Politicky se uvádí coby člen mladočeské strany. Na sněmu vedl komisi pro obecní a okresní záležitosti a předložil roku 1908 návrh na řešení používání obou zemských jazyků na úřadech a soudech. Kvůli obstrukcím se ovšem sněm ve svém plénu po roce 1908 fakticky nescházel.\n\nPočátkem roku 1918 patřil mezi signatáře Tříkrálové deklarace, v které se česká politická reprezentace vyslovila pro posílení práv Čechů. Za první republiky byl členem Československé národní demokracie. V letech 1929–1930 působili Schauer a Vilém Pospíšil coby arbitři ve sporu mezi ministrem zahraničních věcí Edvardem Benešem a Karlem Kramářem. Spor vyvolal Kramářův verbální útok na Beneše během sjezdu národní demokracie. V roce 1934, kdy se národní demokracie sloučila s dalšími menšími nacionalistickými subjekty do Národní sjednocení, patřil Schauer mezi skupinu umírněných národních demokratů, kteří na protest proti této alianci stranu opustili.\n\nZastával i významné hospodářské funkce. V letech 1908–1930 byl členem správní rady Pražské úvěrové banky (od roku 1932 předsedou správní rady) a předsedou správní rady Anglo-československé banky. Od roku 1914 až do roku 1925 byl také členem vedení Zemské banky (od roku 1916 coby zástupce jejího generálního ředitele), předseda správní rady Pražských měďáren, kabeloven a elektrotechnických závodů Křižík a. s., předseda správní rady Českomoravské akciové pojišťovny pro živnosti, obchod a průmysl, 22 let členem a místopředsedou správní rady firmy Fr. Odkolek, akciová společnost parní mlýn a továrna na chléb, Vysočany, člen správní rady Českomoravských strojíren, akciová společnost a správním radou závodů Ringhoffer-Tatra a. s.\n\nJeho manželkou byla Milena Schauerová, rozená Maternová, s kterou počal 4 syny (JUDr. Jaromír Schauer, JUDr. Miloslav Schauer, obvodní lékař v Klatovech, JUDr. Antonín Schauer, advokát v Praze, JUDr. Jiří Schauer, advokát v Praze). Jeho bratr František Schauer byl majitelem hospodářství v Klatovech). Město Klatovy udělilo Antonínu Schauerovi čestné občanství. Zemřel v 19. listopadu 1940 ve svém bytě v Praze na Florenci. Pohřben byl 23. listopadu 1940 do rodinné hrobky na Olšanských hřbitovech.\n\n"}
{"id": "974305", "url": "https://cs.wikipedia.org/wiki?curid=974305", "title": "Richard Stanke", "text": "Richard Stanke\n\nRichard Stanke (* 12. ledna 1967, Šaľa, Československo) je slovenský herec a dabér.\n\nDabuje již od svých sedmi let. Herectví studoval na Vysoké škole múzických umění. Je členem činohry Slovenského narodného divadla.\n\nVeřejně se hlásí k homosexuální orientaci, s přítelem vychovávají syna Vojtěcha.\n\n\n"}
{"id": "974306", "url": "https://cs.wikipedia.org/wiki?curid=974306", "title": "Žena s váhami", "text": "Žena s váhami\n\nŽena vážící perly (nizozemsky \"Vrouw met weegschaal\") je obraz Jana Vermeera datovaný do let 1662–1665. Obraz, uložený v National Gallery of Art ve Washingtonu, není signován.\n\nNa obraze (olej na plátně, výška 42,5 cm, šířka 35 cm) je vyobrazen interiér, v němž u stolu stojí žena. Z levé strany z okna na ni padá světlo přitlumené žlutý závěsemm, zbytek obrazu zůstává v šeru. Na stole s odhrnutým modrým ubrusem se nacházejí krabičky a šňůry perel a velká stříbrná a několik malých zlatých mincí, na šedivé zadní stěně je zavěšen obraz s výjevem \"Posledního soudu\" ve vlámském stylu, na stěně proti ženě zrcadlo.\n\nŽena (identifikovaná jako Vermeerova manželka Kateřina) vypadá jako těhotná, ale je možné, že je to způsobeno typem oděvu – širokou nařasenou sukní a tehdy módním volným kabátkem tmavomodré barvy. Hlavu má pokrytou bílou rouškou, levou rukou se lehce opírá o desku stolu a v pravé ruce drží vážky, jejichž misky jsou ideálně vyvážené. Ruka s vážkami je situována přesně do středu obrazu, přesto však díky proudu jasného světla je pozornost diváka upřena na klidný a soustředěný obličej ženy\n\nObraz bývá vykládán různými způsoby. Na alegorii ukazuje obraz \"Posledního soudu\", zavěšený na stěně za zády ženy. Tak lze ve výjevu najít dvě dimenze: věčnou, v níž Ježíš Kristus hodnotí a soudí lidské činy a váží dobro a zlo, a pozemskou, kde jsou váženy perly, symbol marnosti (\"Vanitas\") a pýchy. Někteří badatelé poukazují na analogii mezi ženou s vážkami a Pannou Marií.\n\nObecně se má za to, že žena váží perly, avšak zkoumání obraz pod mikroskopem ukázalo, že misky vah jsou prázdné. Arthur K. Wheelock, znalec Vermeerova díla, vyslovil názor, že žena neváží cennosti, ale činy, a podle hlavního poselství díla se má člověk ve svém životě řídit střídmostí a vyvážeností svých činů.\n\nMotiv ženy s vážkami se objevil v holandském umění již dříve, několikrát např. u Leonaerta Bramera a také u Pietera de Hoocha (\"Vážící zlato\", cca 1664). Ani Vermeerův, ani Hoochův obraz s touto tematikou nejsou datovány, Albert Blankert nicméně připouští, že Vermeer se při vzniku svého obrazu inspiroval dílem Hoochovým.\n\n\n"}
{"id": "974307", "url": "https://cs.wikipedia.org/wiki?curid=974307", "title": "Melčice-Lieskové", "text": "Melčice-Lieskové\n\nMelčice-Lieskové ( ) je obec na Slovensku v okrese Trenčín. V roce 2015 zde žilo 1 629 obyvatel.\nPrvní písemná zmínka o obci pochází z roku 1398.\n\nObec Melčice-Lieskové leží v údolí středního Pováží v podhůří Bílých Karpat na pravé straně Váhu mezi Trenčínem a Novým Mestem nad Váhom. Nynější obec vznikla v roce 1975 sloučením do té doby samostatných Melčic a Zemanskeho Lieskového, které se předtím spojilo v roce 1914 s Malými Žabokreky. Součástí obce je i kopaničářská část \"Dolina\". Melčická dolina byla prohlášena za chráněný přírodní útvar.\n\nV katastru obce bylo nalezeno kosterní pohřebiště z velkomoravského období. Hustotu raně středověkých sídel ve vhodném geografickém prostředí ovlivnila blízkost hradu Beckova, brod přes řeku Váh, kde se vybíralo mýtné a středověká cesta, na kterou se napájeli komunikace vedoucí z důležitých průsmyků na moravsko-uherských hranicích.\n\nDo psané historie se poprvé Melčice dostávají na konci 14. století. V listině z roku 1398, kterou král Zikmund Lucemburský daroval Beckovské panství Ctiborovi ze Ctibořic, se uvádějí vedle ostatních okolních obcí pod názvem \"Myliche\".\n\nObec Zemanské Lieskové nepatřila do panství hradu Beckov a proto se objevuje v písemných záznamech později. V roce 1478 je zaznamenána jako majetek rodiny Slopňanských (podle obce Slopná poblíž Považské Bystrice).\n\nV Melčicích stojí římskokatolický kostel Nejsvětější Trojice z roku 1611 a ve středu obce stojí kaple Nejsvětější Trojice z 19. století.\n\nV Lieskovém stojí barokně-klasicistní zámeček Silvayovců, který byl v současnosti zrenovován do původní podoby a slouží římskokatolickému ženskému řádu. Jeho součástí je rozsáhlý anglický park, táhnoucí se podél hlavní silnice do Melčic.\nZámeček Žambokrétyovců v bývalých Malých Žabokrekách, dnes v části Lieskové, je dvoukřídlá raně klasicistní budova z poloviny 19. století. Dnes slouží jako školní jídelna a družina.\n\n\n"}
{"id": "974311", "url": "https://cs.wikipedia.org/wiki?curid=974311", "title": "Trujillo (Peru)", "text": "Trujillo (Peru)\n\nTrujillo [\"truchiljo\"] je město v severním Peru v departementu La Libertad na pobřeží Tichého oceánu. Roku 2007 zde žilo 709 566 obyvatel.\n\nMěsto bylo centrem močické kultury a v letech 1250-1470 čimské kultury, později je dobyli Inkové. Roku 1534 je znovu založil Francisco Pizarro a nazval podle svého rodného města ve Španělsku. V 16. století se zde usadila řada španělských šlechticů, kteří si zde postavili paláce. Roku 1820 zde byla vyhlášena nezávislost Peru a pobýval zde i Simón Bolívar.\n\nMěsto je dnes vyhledávaným turistickým střediskem jednak pro surfing, jednak pro historické památky ve městě a pro archeologické památky iberoamerických kultur v blízkém okolí, např. hliněného města Chan Chan. Je zde také řada kulturních událostí a festivalů, které navazují na bohaté kulturní tradice.\n\n"}
{"id": "974312", "url": "https://cs.wikipedia.org/wiki?curid=974312", "title": "NGC 362", "text": "NGC 362\n\nNGC 362 (také známá jako Caldwell 104) je jasná kulová hvězdokupa vzdálená 28 000 světelných let od Země v souhvězdí Tukana o hodnotě magnitudy 6,4. Objevil ji 1. srpna 1826 australský astronom James Dunlop.\n\nNa obloze se promítá do jihovýchodní části souhvězdí, na severní okraj Malého Magellanova oblaku. Ačkoli se jedná o relativně jasnou hvězdokupu, která je dobře viditelná i v malém dalekohledu a na velmi tmavé obloze dokonce pouhým okem, bývá často přehlížena díky blízké a jasné kulové hvězdokupě 47 Tucanae,\nkterá se nachází 3° jihozápadním směrem.\n\nHvězdy NGC 362 mají nadprůměrnou metalicitu a s odhadovaným stářím 10,37 miliard let tedy jde o poměrně mladou hvězdokupu.\nVyznačuje se nadbytkem dvojhvězd a velmi hustým jádrem, které má průměr 13 světelných let. Její oběžná dráha je velmi výstředná a k jádru Galaxie se přibližuje až na 3 260 světelných let.\n\n\n"}
{"id": "974318", "url": "https://cs.wikipedia.org/wiki?curid=974318", "title": "Ferdinand Schiller", "text": "Ferdinand Schiller\n\nFerdinand Schiller (23. ledna 1858 Praha – 15. prosince 1925 Praha) byl rakouský a český inženýr chemie a politik, na počátku 20. století poslanec Českého zemského sněmu.\n\nProfesí byl chemik, publikoval práce z oboru cukrovarnictví. Počátkem 20. století se uvádí jako inženýr z Prahy. Byl též průmyslníkem a zasedal v pražském obecním zastupitelstvu.\n\nPočátkem století se zapojil i do zemské politiky. Ve volbách v roce 1908 byl zvolen do Českého zemského sněmu v kurii městské, obvod Praha-Hradčany, Král. Vyšehrad, Holešovice-Bubny. Politicky se uvádí coby člen mladočeské strany. Kvůli obstrukcím se ovšem sněm ve svém plénu po roce 1908 fakticky nescházel.\n\nZemřel po krátké nemoci v prosinci 1925.\n\n"}
{"id": "974319", "url": "https://cs.wikipedia.org/wiki?curid=974319", "title": "Neporadza", "text": "Neporadza\n\nNázev Neporadza má více obcí:\n"}
{"id": "974321", "url": "https://cs.wikipedia.org/wiki?curid=974321", "title": "Vzácné onemocnění", "text": "Vzácné onemocnění\n\nVzácné onemocnění či vzácná choroba je chronické a trvalé onemocnění s nízkým výskytem v populaci, podle evropské klasifikace postihuje méně než jednoho člověka na 2 000 obyvatel.\n\nVětšina vzácných onemocnění je genetického původu a mnoho z nich se projeví už v dětském věku. Přibližně třetina dětí se vzácným onemocněním se nedožívá svých pěti let. Mezi vzácné choroby se řadí například hemofilie. V Evropě sdružuje národní pacientské organizace zastupující zájmy nemocných Eurordis se sídlem v Paříži.\n\nVzácná onemocnění jsou vzhledem ke kvantitativnímu vymezení různorodou kategorií. Přibližně 80 % jsou onemocnění genetického původu, další jsou onemocnění získaná během života. Vzácná onemocnění postihují především děti (asi ze 75 %), ale i dospělé.\n\nPro vzácná onemocnění je charakteristická sada specifických problémů, které vyplývají z jejich okrajového postavení jak v medicíně, tak v oblasti výzkumu a vývoje léčiv. Typický je nedostatek medicínských a vědeckých poznatků o jednotlivých diagnózách, nízký počet expertů schopných poskytnout adekvátní péči i složitá diagnostika (pro většinu onemocnění nejsou stanovena přesná diagnostická kritéria). Pro naprostou většinu vzácných onemocnění neexistuje kauzální léčba. Neobvyklá povaha těchto nemocí je také příčinou problémů v oblasti sociální podpory a péče o pacienty.\n\nJestli je onemocnění považováno za vzácné či nikoli je závisí na dvou faktorech. Administrativním vymezení a skutečnému výskytu onemocnění v rámci vybrané populace.\n\nPro Evropskou unii platí, že onemocnění je považováno za vzácné, pokud postihuje méně než 5 osob z 10 tisíc. V EU dále platí, že se mezi vzácná počítají jen ta onemocnění, která pacienty ohrožují na životě nebo je chronicky poškozují. V jiných zemích jsou stanoveny hranice mírně odlišně.\n\nVýskyt některých onemocnění závisí také na lokalitě. V některých oblastech jsou určitá onemocnění vzácná, v jiných je jejich výskyt v populaci častější.\n\nVzácných onemocnění je popsáno více než 6 tisíc. U většiny z těchto onemocnění je však poznání značně omezené a mnohé například nefigurují v Mezinárodní klasifikaci nemocí.\n\nOdhady v rámci EU vymezují počet pacientů se vzácným onemocněním na cca 30 milionů, tedy 6–8 % populace. V rámci jednotlivých diagnóz je sice pacientů malé množství, počet diagnóz je však velký.\n\nPrvní den vzácných onemocnění byl vyhlášen v Evropě a zároveň v Kanadě a USA na 29. února 2008. Od té doby je Den vzácných onemocnění vyhlašován každoročně na poslední únorový den. Do aktivit ke Dni vzácných onemocnění se zapojují i sdružení pacientů v ČR, například Česká asociace pro vzácná onemocnění (ČAVO).\n\nOrpha.net je mezinárodní organizací se sídlem v Paříži, která se zabývá shromažďováním, tříděním a evaluací informací o vzácných onemocněních (seznam a klasifikace vzácných onemocnění, adresář služeb: klinická pracoviště, laboratoře, výzkumné projekty, registry, klinické studie a pacientské organizace, seznam léčivých přípravků pro vzácná onemocnění, doporučené postupy a zprávy a další). Veškeré informace dává bezplatně k dispozici prostřednictvím vyhledávacích nástrojů jak pro lékaře, tak pro pacienty. Informace jsou dostupné v sedmi jazycích.\n\nZákladními politickými dokumenty v oblasti vzácných onemocnění jsou Strategie vlády ČR pro vzácná onemocnění z roku 2010 a Národní akční plán pro vzácná onemocnění na léta 2012 – 2014. Národní plán realizuje Meziresortní a mezioborová pracovní skupina pro vzácná onemocnění při Ministerstvu zdravotnictví ČR.\n\nNa úrovni Evropské unie se problematice vzácných onemocnění věnují především Nařízení Rady o léčivých přípravcích z roku 1999 pro vzácná onemocnění a Doporučení Rady o evropské akci v oblasti vzácných onemocnění.\n\nNeziskové organizace zaměřené na pomoc pacientům se vzácnými onemocněními fungují na úrovni jednotlivých diagnóz či diagnostických skupin (např. metabolické vady). Na národní úrovni se sdružují v České asociaci pro vzácná onemocnění. Na evropské úrovni v organizaci Eurordis. Mezinárodní spolupráci pacientů v rámci jednotlivých diagnóz je věnován projekt RareConnect.\n\n"}
{"id": "974322", "url": "https://cs.wikipedia.org/wiki?curid=974322", "title": "Buson Josa", "text": "Buson Josa\n\nBuson Josa, japonsky 与謝蕪村, rodným dětským jménem Josa Taniguči (1716, Kema, provincie Seccu – 17. ledna 1784, Kjóto) byl japonský básník, malíř a kaligraf tvořící v období Edo v žánru haiku, haiga, renga a haibun. Jeho díla jsou zařazena do japonského pokladu národního umění.\n\nPocházel z rolnické rodiny. V Ósace patřil k vlivné skupině takzvaných literátů bundžin (文人), kterou vedl Kenkadó Kimura (1736–1802), syn ósackého výrobce saké. Členové skupiny ovládali čínštinu a japonštinu slovem i písmem, obojí literaturu a výtvarné umění. Z Ósaky se přestěhoval do města Edo (dnešní Tokio), kde začal jako dvacetiletý mladík kariéru mnicha a básníka. Zde začal malovat ovlivněn čínskou literátskou malbou wen-žen chua (文人画). Jeho haiku učitelem a tutorem byl Hadžin Hajano (1676–1742). Buson vnesl do čínského stylu malby japonskou krajinu a život, styl však zachoval čínský; tento druh japonské malby se začal nazývat bundžinga (文人画).\n\nPo smrti svého učitele se odstěhoval do provincie Šimósa (dnes prefektura Ibaraki). Stejně jako jeho vzor, básník Bašó Macuo, cestoval po vnitrozemí Japonska a psal cestovní deník – haibun, který uveřejnil v roce 1744. V roce 1751 se usadil ve městě Kjóto jako básník a malíř. Používal řadu pseudonymů (Šunsei, Čókó, Šain). Založil vlastní básnickou školu a malířské studio v Kjóto. Tvořil v žánru haiku a renga.\n\nKolem roku 1760 se oženil a měl jednu dceru. Když se v roce 1776 vdala, Buson ukončil manželství a otevřel si školu s názvem \"Bašóan\" na počest svého učitele Bašó Macua. Kromě toho v roce 1770 založil malířský ateliér a začal používat pseudonym \"Jahantei II.\" na počest svého prvního učitele. V letech 1772–1787 publikoval sbírky básní haiku a renko, které jsou známy jako \"Sedm sbírek\" (Šičibu šú) nebo \"Odlesky na sněhu\" (Sono jukikage).\n\nBuson Josa také maloval ve stylu nanga a haiga.\n\nUkázka z díla:\n\n"}
{"id": "974323", "url": "https://cs.wikipedia.org/wiki?curid=974323", "title": "Reince Priebus", "text": "Reince Priebus\n\nReinhold Reince Priebus (* 18. březen 1972 Dover, New Jersey) je americký politik, který sloužil od ledna 2017 do července 2017 jako ředitel kanceláře Bílého domu (\"Chief of staff\") v administrativě prezidenta Donalda Trumpa. Dne 28. července 2017 byl z této funkce prezidentem odvolán a nahrazen dosavadním ministrem pro vnitřní bezpečnost (a bývalým generálem námořní pěchoty) Johnem Kellym. Mezi lety 2011–2017 působil Priebus jako předseda Republikánského národního výboru (\"Republican National Committee\", RNC), byl tedy fakticky administrativním vedoucím Republikánské strany.\n\nNarodil se 18. března 1972 v Doveru ve státě New Jersey a až do svých sedmi let vyrůstal v Netcongu v témže státě. Poté se s rodiči přestěhoval do státu Wisconsin. Jeho rodiče jsou Richard a Dimitra Priebusovi (podle některých zdrojů Roula a Dimitra). Příjmení Priebus pochází pravděpodobně z řečtiny či němčiny. Studoval politické vědy a angličtinu na University of Wisconsin–Whitewater.\n\nPo dokončení univerzity pracoval jako úředník ve Výboru pro vzdělání wisconsinského parlamentu (Wisconsin State Assembly). Krátce poté se přihlásil na University of Miami, kde studoval práva a v roce 1998 promoval. Přestěhoval se zpět do Wisconsinu a začal pracovat v advokátní kanceláři \"Michael Best & Friedrich LLP\". Byl zde vedoucím pracovníkem divize pro politiku. V roce 2004 usiloval o zvolení do senátu státu Wisconsin, ale byl poražen demokratickým protikandidátem.\n\nDne 6. prosince 2010 odeslal Priebus dopis všem 168 volitelům předsedy Republikánského národního výboru, ve kterém oznámil svou kandidaturu na předsedu strany. V dopise delegátům napsal mimo jiné tato slova: „Budu držet výdaje strany na nízké úrovni. Se mnou strana získá silné a seriózní vedení. Společně se budeme snažit shromáždit dostatek finančních prostředků na to, abychom byli úspěšní. Budeme se snažit znovuzískat důvěru našich přispěvatelů a já osobně budu telefonovat našim největším sponzorům a pokusím se je přesvědčit, aby i tentokrát podpořili nás.“\n\nDne 14. ledna 2011 byl po sedmi kolech hlasování zvolen předsedou strany a nahradil tak dosavadního předsedu Michaela S. Steela. Situaci okomentoval slovy: „Rád bych poděkoval předsedovi Steelovi za jeho dvouleté vedení strany. Děkuji ti.“\n\nJako předseda RNC zdědil po svém předchůdci dluh ve výši více než 50 milionů dolarů a také nedobré vztahy se sponzory. Za rok v úřadu zredukoval dluh na 11,8 milionu dolarů. V prezidentských volbách v roce 2012 aktivně podporoval Mitta Romneyho a poukazoval na mnohé chyby Baracka Obamy a dalších demokratických lídrů. V roce 2013 vyhrál opět ve volbě předsedy RNC a setrval na této pozici další čtyři roky.\n\nPo republikánské prohře ve prezidentských volbách 2012 nařídil Priebus vykonání rozsáhlých průzkumů zaměřených zejména na mladé lidi, ženy a Hispánce. Na těchto skupinách totiž ztratil Mitt Romney největší počet hlasů ve prospěch Baracka Obamy.\n\nV průběhu kampaně pro volby prezidenta USA 2016 Priebus výrazně podpořil úspěšného kandidáta Republikánské strany Donalda Trumpa. Krátce po svém zvolení prezidentem USA jej Trump přivzal do svého 16členného týmu pro přípravu nové administrativy. Dne 13. listopadu 2016 jmenoval zvolený prezident Trump Reince Priebuse do významné funkce jako příští šéf jeho štábu v Bílém domě. Priebusovi se přičítají k dobru nejen jeho značná podpora Trumpa ve volebním boji, ale také organizační schopnosti a jeho dobré vztahy například s mluvčím Sněmovny reprezentantů Paulem Ryanem.\n"}
{"id": "974324", "url": "https://cs.wikipedia.org/wiki?curid=974324", "title": "Neporadza (okres Trenčín)", "text": "Neporadza (okres Trenčín)\n\nNeporadza ( ) je obec na Slovensku v okrese Trenčín. V roce 2015 zde žilo 796 obyvatel.\nPrvní písemná zmínka o obci pochází z roku 1289. V obci je římskokatolická kaple Panny Marie z roku 1743.\n\n\n"}
{"id": "974325", "url": "https://cs.wikipedia.org/wiki?curid=974325", "title": "Česká asociace pro vzácná onemocnění", "text": "Česká asociace pro vzácná onemocnění\n\nČeská asociace pro vzácná onemocnění (ČAVO) je nezisková organizace, která se zaměřuje na pomoc pacientům se vzácnými onemocněními. Zastupuje jejich zájmy a usiluje o zvyšování povědomí o problematice vzácných onemocnění mezi odborníky ve zdravotnictví a sociální sféře, představiteli státních a mezinárodních institucí i veřejnosti. ČAVO sdružuje organizace, které se věnují pacientům v rámci jednotlivých diagnóz či diagnostických skupin. \n\nTzv. „vzácná onemocnění” jsou onemocnění, které postihují pouze malý počet lidí v rámci celé populace (v Evropě je jako hranice stanoveno 5 případů na 10 tisíc obyvatel ). Tato kategorie je velice různorodá co do povahy jednotlivých onemocnění. Zároveň je pro ni charakteristická sada specifických problémů: nedostatek medicínských a vědeckých poznatků o jednotlivých diagnózách, nízký počet expertů schopných poskytnout adekvátní péči, složitá diagnostika, problémy v oblasti sociální podpory a péče. \nVzácných onemocnění je popsáno více než 6000. U většiny z nich však chybí podrobnější poznatky, přesně stanovená diagnostická kritéria nebo adekvátní klasifikace v Mezinárodní klasifikaci nemocí. Pro velkou většinu z nich také neexistuje kauzální léčba.\n\nCíle činnosti ČAVO jsou:\n\nČAVO bylo založeno na počátku roku 2012 na popud pacientských organizací, které usilovaly o formulaci společného stanoviska k Národní strategii pro vzácná onemocnění a tehdy vznikajícímu Národnímu akčnímu plánu pro vzácná onemocnění. \n\nČAVO sdružuje necelých třicet organizací, které zastupují zájmy pacientů v rámci jednotlivých diagnóz nebo diagnostických skupin. ČAVO umožňuje také individuální členství pacientům, pro které není k dispozici fungující organizace pro jejich diagnózu. \n\n\nČAVO je přidruženým členem evropské asociace Eurordis, která sdružuje pacienty se vzácným onemocněním z celé Evropy. Zástupci ČAVO se podílejí na činnosti Council of National Alliances při Eurordis. \n\n"}
{"id": "974328", "url": "https://cs.wikipedia.org/wiki?curid=974328", "title": "Rudolf Schlegel", "text": "Rudolf Schlegel\n\nRudolf Schlegel (\"1852 (???)\" – 29. března 1928 Bor u České Lípy) byl rakouský a český lékárník a politik německé národnosti, na počátku 20. století poslanec Českého zemského sněmu a starosta Boru u České Lípy.\n\nProfesí byl lékárníkem v Boru. Po mnoho volebních období zastával funkci člena obecního a okresního zastupitelstva, později byl starostou města a okresním starostou (do funkce okresního starosty potvrzen císařem v květnu 1914). Zasloužil se o německou tělovýchovu v regionu. Město Bor mu udělilo čestné občanství.\n\nNa počátku století se zapojil i do zemské politiky. Ve volbách v roce 1908 byl zvolen do Českého zemského sněmu v kurii městské (volební obvod Bor, Kamenický Šenov, Blottendorf, Parchen). Politicky se uvádí jako všeněmec.\n\nZemřel v březnu 1928, \"ve věku 76 let\".\n"}
{"id": "974329", "url": "https://cs.wikipedia.org/wiki?curid=974329", "title": "Anton Bruder", "text": "Anton Bruder\n\nAnton Bruder (11. června 1898 Ústí nad Labem - 17. února 1983 Glinde u Hamburku) byl český grafik a malíř německé národnosti.\n\nPo absolvování střední školy v Ústí nad Labem studoval v letech 1917-19 na pražské Akademii u prof. Franze Thiele a poté pět let (1919-24) na drážďanské Akademii výtvarných umění (Akademie der bildenden Künste) u prof. Emanuela Hegenbartha.\n\nV roce 1921 zde působil ve skupině Die Schaffenden (profesionálové) a roku 1922 obdržel cenu drážďanské Akademie. Seznámil se s Oskarem Kokoschkou a byl ovlivněn skupinou Die Brücke. V roce 1924 se vrátil z Drážďan do Prahy, kde měl monografickou výstavu v Galerii André a poté byl krátce zapsaný i v grafickém ateliéru u Augusta Brömseho na pražské Akademii, aby zde složil učitelskou zkoušku a mohl učit výtvarné obory na střední škole.\n\nV letech 1925–1927 tvořil v Ostravě, kde se stal zakládajícím členem Vereinigung deutscher bildender Künstler in der tschechoslowakischen Republik (Böhmen und Mähren) „Kunstring“. \n\nOd roku 1927 žil ve Znojmě, kde byl zaměstnán jako středoškolský profesor kreslení. Byl členem Junge Kunst a poté vystavoval pravidelně s Prager Secession a také téměř každoročně v brněnském Künstlerhausu jako člen Vereinigung deutscher bildender Künstler Mährens und Schlesiens „Scholle“.\n\nV roce 1945 jako příslušník Wehrmachtu padl do ruského zajetí a následně byl odsunut do Rakouska a značná část jeho díla se ztratila. Ve Vídni začínal jako projektant.\n\nRoku 1949 se přestěhoval do univerzitního města Aschaffenburg v Německu, kde pak pracoval jako učitel výtvarné výchovy na Friedrich-Dessauer gymnáziu. Roku 1957 mu město udělilo uměleckou cenu.\n\nOd roku 1961 byl Anton Bruder umělec na volné noze a v roce 1962 byl spoluzakladatelem výtvarné skupiny \"Kontakt\" v Aschaffenburgu. Poté žil u své dcery ve Schwürbitz a o deset let později v Glinde poblíž Hamburku, kde zemřel 17. února 1983.\n\nV roce 1994 vyšla jeho monografie.\n\nBruder užívá expresivní barevnost (Červené tenisové hřiště , 1925, Vlastní portrét, 1970).\n\nMaloval portréty (Matka a dítě, 1927, Národní galerie v Praze) a zátiší (Kavárenský stolek, 1929). Během studií a po návratu do Československa se Bruder věnoval krajinám a městským scenériím (Pohled na Drážďany, 1922). V sérii obrazů z třicátých let zobrazil Znojmo (Kapucínský klášter ve Znojmě, 1933, Muzeum Znojmo, Znojmo v zimě, nedatováno) a vesnice v okolí Znojma (Vesnice v březnu, 1932, Národní galerie v Praze) a jejich život.\n\n\n"}
{"id": "974331", "url": "https://cs.wikipedia.org/wiki?curid=974331", "title": "Josef Erben", "text": "Josef Erben\n\nJosef Erben (29. dubna 1830 v Kostelci nad Orlicí – 11. dubna 1910 v Praze) byl pražský statistik 19. století.\n\nStředoškolské vzdělání získal na gymnáziích v Rychnově nad Kněžnou (1843–44) a v Broumově (1841–42, 1845–46). Poté se zapsal na Filosofickou fakultu v Praze, kde byl v letech 1847 až 1850 řádným a ve školním roce 1852/53 mimořádným studentem. Ve školním roce 1849/50 pracoval jako auskultant na akademickém gymnáziu v Praze a od roku 1850/51 jako suplent českého jazyka na piaristickém gymnáziu v Mladé Boleslavi.\n\nV září 1852 složil zkoušky učitelské způsobilosti pro vyšší gymnázia. Počínaje školním rokem 1852/53 suploval na c.k. České vyšší reálné škole v Praze. Dne 17. prosince 1853 byl ustanoven řádným profesorem reálky, kde vyučoval češtinu, zeměpis a dějepis. Od školního roku 1856/57 vyučoval češtinu také na obchodní akademii. V listopadu 1861 se na pražském Polytechnickém ústavu přihlásil k habilitaci pro statistiku průmyslu v obou zemských řečech, češtině a němčině. Oficiální výměr pro docenturu mu byl udělen zemským výborem 2. dubna 1862 a schválen státním ministerstvem 9. září 1862, s platností od 1. října 1862. Josef Erben ukončil výuku na České vyšší reálné škole a jako soukromý docent začal od tohoto data přednášet na Polytechnickém ústavu království Českého. Působil zde do školního roku 1870/71. Jeho rezignace souvisela s přidělením funkce v pražské statistické kanceláři. Přispělo k ní i zamítnutí návrhu profesorského sboru na rozdělení mimořádné profesury národního hospodářství a statistiky, obsazené dr. Eberhardem Jonákem, na dvě honorované docentury v roce 1870. První měla být vypsána pro národní hospodářství, druhá pro statistiku průmyslu a obchodu s vědeckým výkladem zeměpisným a obsazena Josefem Erbenem.\n\nPo vzniku prvních městských statistických kanceláří v Evropě (1861 Brémy, 1862 Vídeň, Berlín, Řím atd.) se také v Praze objevovaly snahy o zřízení stejného úřadu. Dne 26. března 1870 byl na jednání znalců z oboru statistiky a představitelů města zvolen tříčlenný výbor, pověřený vypracováním statutu Statistické komise královského hlavního města Prahy. V čele výboru stál prof. Karel Kořistka, který byl 30. června 1870 na ustavující schůzi komise zvolen jejím přednostou. Komise měla zpočátku 11 členů, kteří byli jmenováni na dobu tří let. Bylo mezi nimi 7 odborníků (pro místopis, vodopis, meteorologii a zemědělství; pro statistiku obyvatelstva; pro obecní správu a jiné politické záležitosti; pro finanční hospodářství a daně; pro statistiku průmyslu a obchodu; pro statistiku vyučování, náboženských vyznání, dobročinných ústavů, spořitelen, záložen a pojišťovacích ústavů; pro statistiku nemocnic a zdravotních záležitostí), dalšími členy byli vedoucí městského archivu, správcové stavitelského úřadu a městské účtárny a představený městské statistické kanceláře. Tato kancelář byla výkonným orgánem statistické komise. Dne 16. července 1870 na druhé schůzi komise byl ředitelem Statistické kanceláře královského hlavního města Prahy jednomyslně zvolen docent Josef Erben.\n\nČinnost kanceláře se plně rozvinula od roku 1871, kdy byla vydána první publikace Statistika královského hlavního města Prahy. Obsahovala zejména topografické údaje a výsledky sčítání obyvatelstva z roku 1869, ale také soupis škol spravovaných obcí, informace o obecním jmění a hospodaření s ním či přehled stavu dobytka v Praze a okolí. V dalších letech statistická kancelář vydávala ročenky nazvané Statistická příruční knížka královského hlavního města Prahy. Od roku 1881 byly připojovány údaje o přilehlých obcích (Královské Vinohrady, Žižkov, Karlín a další) a přílohu ročenek tvořila administrační zpráva o hospodaření všech zahrnutých obcí.\n\nJosef Erben řídil redakci těchto publikací do roku 1905 a byl autorem dalších prací vydaných statistickou kanceláří.\nPro statistickou kancelář pracoval až do své smrti v roce 1910. Přispěl k tomu, že zaujímala jedno z vůdčích míst v rámci rakouského mocnářství.\n\nAčkoli studoval a pracoval pouze v Čechách, měl evropský rozhled a byl ve statistice autoritou zejména jako přední tvůrce české vědecké literatury a názvosloví v tomto oboru.\n\nV roce 1886 byl zvolen členem Mezinárodního statistického institutu. Stal se dopisujícím členem statistické společnosti a společnosti pro politickou ekonomii v Paříži, statistických komisí ve Vídni, Manchesteru a v Nižním Novgorodě a nositelem různých vyznamenání, například ruského Řádu svatého Vladimíra (1872) a Řádu Františka Josefa (1892). Byl rovněž členem českých institucí, zmiňme Průmyslovou jednotu, Společnost českého musea v Praze a Královskou českou společnost nauk.\n\nVěnoval se též zeměpisu jako autor map a kartografických prací a od roku 1865 jako inspektor mapové sbírky Musea království Českého. Podílel se na utvoření české odborné terminologie pro matematiku, fyziku a zeměpis.\n\n\nByl autorem též tematických map se statistickým zaměřením: Mapy okresního hejtmanství jičínského, Mapy okresního hejtmanství Broumovského, Mapy okresního hejtmanství frýdlantského a dalších, které byly součástí atlasu c.k. okresních hejtmanství v Čechách.\n\nMapa obsahuje správní rozdělení země, úplný výpis obcí nad 300 obyvatel, všechny fary, kostely, kláštery, sídla bývalých panství, silnice, železnice, pošty a telegrafní stanice. Mapa je doplněna o přehledné legendy o soudním rozdělení země, Výklad znamení a tiráž. V levém horním rohu nalezneme Výklad znamení-legendu a měřítko 1 : 418 000. V levém dolním rohu nalezneme údaje o rozdělení země. Erben uvádí v přehledné tabulce jméno a sídlo okresního hejtmanství a soudního okresu. K těmto údajům jsou přidány údaje o celkové ploše v kilometrech a počet obyvatel dle popisu z roku 1880 i s vojskem. Souhrnný počet hejtmanství napočítáme 91 a soudních okresů 218. Pod touto tabulkou je celkový počet obyvatel 5 560 818 a velikost země v 51 942 kilometrech. Tiráž mapy v pravém dolním rohu mapy střeží český lev s korunou. Celé mapové pole zkrášlují lípové motivy – národní symbol od června roku 1848.\n\nMapa je uložena v mapových sbírkách Historického ústavu AV ČR\n\n"}
{"id": "974333", "url": "https://cs.wikipedia.org/wiki?curid=974333", "title": "Václav Schuster", "text": "Václav Schuster\n\nVáclav Schuster (7. dubna 1871 Vojkovice – 12. srpna 1944 Praha) byl rakouský a český národohospodář a politik, na počátku 20. století poslanec Českého zemského sněmu, po vzniku Československa vysoký úředník ministerstva obchodu.\n\nV letech 1890–1895 vystudoval právo na Univerzitě Karlově v Praze, kde roku 1895 získal titul doktora práv. V letech 1894–1895 působil na univerzitě v Halle. Od roku 1896 pracoval v obchodní a živnostenské komoře v Českých Budějovicích a stal se roku 1898 jejím druhým tajemníkem. V této funkci spolupracoval s Augustem Zátkou a podílel se na českém veřejném a politickém životě v Budějovicích. V období let 1900–1919 byl tajemníkem (od roku 1917, po odchodu Rudolfa Hotowtze, vedoucím tajemníkem) pražské obchodní a živnostenské komory a od roku 1901 řídil i \"Ústav pro zvelebování živností\" fungující při komoře.\n\nPočátkem století se zapojil i do zemské politiky. Ve volbách v roce 1908 byl zvolen do Českého zemského sněmu v kurii městské, obvod Jílové, Černý Kostelec, Benešov. Politicky se uvádí coby člen mladočeské strany. Na sněmu byl členem finanční komise. Kvůli obstrukcím se ovšem sněm ve svém plénu po roce 1908 fakticky nescházel. Od roku 1914 byl členem státní železniční komise ve Vídni.\n\nV roce 1919 se stal státním tajemníkem na československém ministerstvu obchodu a podílel se na zakládání obchodní politiky nového československého státu. V této době byl mimořádným vyslancem a zplnomocněncem pro vyjednávání s Německem, Rakouskem, Královstvím SHS a Bulharskem. V roce 1922 odešel ze státních služeb, protože byl zvolen předsedou správní rady \"Všeobecné české bankovní jednoty\" v Praze (po jejím sloučení s bankou Union se v roce 1929 stal viceprezidentem a roku 1933 prezidentem správní rady banky \"Union\"). Byl členem četných odborných společností (Národohospodářský ústav při České akademii věd a umění, Orientální ústav, Poradní sbor pro otázky hospodářské, Ústřední svaz československých průmyslníků). Publikoval odborné práce v oboru ekonomie a práva.\n"}
{"id": "974335", "url": "https://cs.wikipedia.org/wiki?curid=974335", "title": "Savignone", "text": "Savignone\n\nSavignone je italská obec v provincii Genova v oblasti Ligurie.\n\nV roce 2012 zde žilo 3 216 obyvatel.\n\nBusalla, Casella, Crocefieschi, Mignanego, Serra Riccò, Valbrevenna\n\nZdroj: \n\n"}
{"id": "974337", "url": "https://cs.wikipedia.org/wiki?curid=974337", "title": "Antonín Sobotka", "text": "Antonín Sobotka\n\nAntonín Sobotka (1863 – 22. června 1919 Zbraslav) byl rakouský a český advokát a politik, na počátku 20. století poslanec Českého zemského sněmu a Říšské rady; předseda České strany státoprávně pokrokové.\n\nProfesí byl advokátem na Zbraslavi. Na přelomu století se angažoval v pokrokářských politických formacích. Byl spolupracovníkem Karla Baxy a členem České státoprávní strany. Podílel se na vypracování jejího programu, ve kterém zdůrazňoval antisemitskou agendu (emancipace od židů). Patřil mezi zakladatele periodika \"Radikální listy\".\n\nNa počátku století se zapojil i do zemské a celostátní politiky. Roku 1906 nastoupil do Říšské rady (celostátní zákonodárný sbor), kam byl zvolen v doplňovacích volbách za kurii městskou, obvod Kolín, Poděbrady, Kouřim. Nastoupil 9. února 1906 místo Josefa Fořta V květnu 1906 se uvádí jako jeden z 6 členů poslaneckého klubu Česká národně sociální jednota (\"National-sozial-böhmische Vereinigung\") na Říšské radě.\n\nVe volbách v roce 1908 byl zvolen také do Českého zemského sněmu v kurii městské, obvod Příbram, Březové Hory. Politicky se uvádí coby kandidát spojených českých státoprávních stran (Česká strana státoprávně pokroková, vzniklá roku 1908). Kvůli obstrukcím se ovšem sněm po roce 1908 ve svém plénu fakticky nescházel.\n\nPoté, co státoprávně pokroková strana neuspěla ve volbách do Říšské rady roku 1911, došlo k obměně jejího vedení a předsedou se stal Sobotka. Z předsednické funkce odstoupil během první světové války pro nesouhlas s válečnou politikou strany. Následně opustil politický život. Působil jen publicisticky (odborné články na téma daní, berní a dávek ze zábav).\n\nZemřel v červnu 1919, po delší nemoci.\n"}
{"id": "974338", "url": "https://cs.wikipedia.org/wiki?curid=974338", "title": "Vobbia", "text": "Vobbia\n\nVobbia je italská obec v provincii Genova v oblasti Ligurie.\n\nV roce 2012 zde žilo 453 obyvatel.\n\nBusalla, Carrega Ligure (AL), Crocefieschi, Isola del Cantone, Mongiardino Ligure (AL), Valbrevenna\n\nZdroj: \n"}
{"id": "974339", "url": "https://cs.wikipedia.org/wiki?curid=974339", "title": "Ronald Anthony Parise", "text": "Ronald Anthony Parise\n\nRonald Anthony Parise, Ph.D., (24. května 1951 Warren, stát Ohio, – 9. května 2008 v Silver Spring, stát Maryland, USA) byl astronom a americký kosmonaut. Ve vesmíru byl dvakrát.\n\nAbsolvoval střední školu Western Reserve High School a poté absolvoval vysokoškolská studia na univerzitě Youngstown State University a University of Florida. Zakončil je v roce 1979, získal zde titul Ph.D. v oboru astronomie. Pracoval pak u různých společností.\n\nV roce 1984 byl přijat do týmu NASA, po výcviku byl zařazen do oddílu astronautů. V tomto oddílu NASA zůstal do března 1995. U NASA zůstal pracovat jako astronom až do roku 2000.\n\nPoužíval přezdívku Ron. Oženil se s Cecilií, rozenou Sokolovou a měli spolu dvě děti, Nicholase a Katherine. Zemřel na nádor mozku v květnu 2008 v Silver Spring.\n\nNa oběžnou dráhu se v raketoplánech dostal dvakrát s funkcí specialisty pro užitečná zařízení a strávil ve vesmíru 25 dní, 14 hodin a 13 minut. Byl 237. člověkem ve vesmíru.\n\n\n"}
{"id": "974342", "url": "https://cs.wikipedia.org/wiki?curid=974342", "title": "Stanislav Bohuslav Jarolímek", "text": "Stanislav Bohuslav Jarolímek\n\nBohuslav Stanislav Jarolímek (14. listopadu 1900 Vilín, okres Písek – 31. ledna 1951 Praha) byl český římskokatolický kněz a premonstrát, od roku 1942 opat Strahovského kláštera.\n\nDo premonstrátského řádu vstoupil v roce 1920. Teologická studia absolvoval v Římě, na kněze byl vysvěcen 30. listopadu 1926. Od roku 1939 byl koadjutorem strahovského opata Metoděje Jana Zavorala, po jeho smrti v roce 1942 byl jmenován opatem. Po roce 1945 patřil mezi tři kandidáty na pražský arcibiskupský stolec. V roce 1949 těžce onemocněl a v srpnu 1950 byl hospitalizován v nemocnici sester alžbětinek v Bratislavě. Zde byl zatčen jako poslední oběť připravovaného monstrprocesu Zela a spol. a v prosinci téhož roku byl odsouzen k 20 letům vězení. Kvůli zánětu plic a finálnímu stadiu rakoviny byl převezen do pankrácké vězeňské nemocnice, kde poslední lednový den roku 1951 zemřel.\n\n\n"}
{"id": "974343", "url": "https://cs.wikipedia.org/wiki?curid=974343", "title": "Peter Berger (veslař)", "text": "Peter Berger (veslař)\n\nPeter Berger (* 16. října 1949, Konstanz, Německo) je bývalý německý veslař. Na Letních olympijských hrách 1972 v Mnichově byl členem posádky čtyřky s kormidelníkem, která získala zlatou medaili. Zúčastnil se též Letních olympijských her 1968, kde na čtyřce s kormidelníkem obsadil 12. místo.\n\n"}
{"id": "974344", "url": "https://cs.wikipedia.org/wiki?curid=974344", "title": "Tony Hurt", "text": "Tony Hurt\n\nAnthony John \"Tony\" Hurt (* 30. března 1946, Auckland, Nový Zéland) je bývalý novozélandský veslař. Na Letních olympijských hrách 1972 v Mnichově se stal na osmě olympijským vítězem. O čtyři roky později na olympiádě v Montrealu získal na osmě bronzovou medaili.\n\n"}
{"id": "974345", "url": "https://cs.wikipedia.org/wiki?curid=974345", "title": "Lenka Faltusová", "text": "Lenka Faltusová\n\nLenka Faltusová (* 24. června 1979 Lanškroun) je bývalá česká biatlonistka.\n\nStartovala na Zimních olympijských hrách 2006, kde se v individuálních závodech umístila na 32. (sprint) a 36. (stíhací závod) místě. Českému družstvu pomohla v olympijském závodě štafet ke 13. místu. Na začátku 21. století se účastnila světových šampionátů, jejím nejlepším individuálním umístěním je 29. místo z vytrvalostního závodu na MS 2005.\n\n"}
{"id": "974346", "url": "https://cs.wikipedia.org/wiki?curid=974346", "title": "Miloš Veselý", "text": "Miloš Veselý\n\nMiloš Veselý (* 6. května 1972 Liberec) je bývalý český bobista. Ve dvojbobu jezdil s Janem Kobiánem.\n\nStartoval na ZOH 2006 a 2010. V Turíně 2006 se s Kobiánem účastnil závodu dvojbobů, v němž se umístili na 28. místě. Ve Vancouveru 2010 byl součástí posádky čtyřbobu, který skončil na 16. místě. Účastnil se světových šampionátů, jeho nejlepším výsledkem je 11. místo ve čtyřbobech na MS 2005.\n\n"}
{"id": "974351", "url": "https://cs.wikipedia.org/wiki?curid=974351", "title": "Katechetické hnutí", "text": "Katechetické hnutí\n\nKatechetické hnutí usilovalo o obnovu katecheze, která byla až do konce 19. století omezena jen na vyučování náboženství v rámci školní docházky. Zpočátku se zaměřilo zejména na změnu metody s přihlédnutím k poznatkům vývojové psychologie, nově začala být využívána například takzvaná mnichovská metoda. Později se hnutí více soustředilo na obsah katecheze, která má podle něj být výchovou ve víře, a po druhé světové válce \nsi spolu s kérygmatickým hnutím kladlo za cíl návrat k původnímu pojetí hlásání křesťanství jako radostné zvěsti o Božím království v Ježíši Kristu. \n\n\n"}
{"id": "974354", "url": "https://cs.wikipedia.org/wiki?curid=974354", "title": "Pavol Jurčo (1963)", "text": "Pavol Jurčo (1963)\n\nPavol Jurčo (* 31. května 1963) je bývalý slovenský fotbalový útočník. Jeho syn Pavol Jurčo (* 1986) je také fotbalistou.\n\nZačínal ve Spišské Nové Vsi. V československé lize hrál za Tatran Prešov. Nastoupil v 10 ligových utkáních.\n\n"}
{"id": "974360", "url": "https://cs.wikipedia.org/wiki?curid=974360", "title": "Josef Sochor (poslanec Českého zemského sněmu)", "text": "Josef Sochor (poslanec Českého zemského sněmu)\n\nJosef Sochor (5. ledna 1865 Štěnec – 29. prosince 1929 Štěnec) byl rakouský a český politik, na počátku 20. století poslanec Českého zemského sněmu.\n\nRoku 1884 vystudoval Českoslovanskou obchodní akademii v Praze. Působil pak jako statkář na rodné usedlosti a obchodník se smíšeným zbožím v rodném Štěnci. V letech 1882–1907 byl členem výboru okresní hospodářské záložny. Od roku 1897 byl členem zemědělského odboru \"Hospodářského společenstva pro okres vysokomýtský\", později zasedal kuratoriu rolnicko lukařské školy ve Vysokém Mýtě. Od roku 1909 byl také členem správní rady banky \"Slávie\" a od roku 1913 místopředsedou \"Zemského sdružení venkovského živnostnictva\".\n\nNa počátku století se zapojil i do zemské politiky. Ve volbách v roce 1908 byl zvolen do Českého zemského sněmu v kurii venkovských obcí, obvod Vysoké Mýto, Skuteč, Hlinsko. Politicky se uvádí coby člen České agrární strany. Kvůli obstrukcím se ovšem sněm ve svém plénu po roce 1908 fakticky nescházel.\n\nPo vzniku Československa byl členem \"Sdružení činovníků samosprávy Republikánské strany\" a členem \"Zemědělské jednoty ČSR\".\n"}
{"id": "974366", "url": "https://cs.wikipedia.org/wiki?curid=974366", "title": "Národní archeologické muzeum v Paestu", "text": "Národní archeologické muzeum v Paestu\n\nMuseo Archeologico nazionale di Paestum (doslova \"Národní archeologické muzeum v Paestu\") je specializované historické muzeum v jihoitalském městě Capaccio v regionu Kampánie, shromažďující nálezy historické a umělecké povahy pocházející z archeologické lokality Paestum a jejího okolí.\n\nKolekce vystavených exponátů, z nichž mnohé představují umělecko-historické artefakty nesmírné ceny, dokumentuje vývoj a proměny původní řecké kolonie \"Poseidonia\", založené na konci 7. a začátkem 6. století př. n. l., až po vznik římské kolonie v roce 273 př. n. l. Ilustrují sociální a společenské proměny města, jeho veřejný a náboženský život, umění a řemesla.\n\nVznik a vývoj muzea, založeného v roce 1952, souvisel s množícími se archeologickými nálezy během prací při odkrývání Paesta a jeho blízkého okolí. Zpočátku to byla jedna místnost v budově postavené podle projektu architekta M. de Vitu, ale při nárůstu sbírkového fondu již nestačila. V roce 1962 byla stavba rozšířena o nové prostory podle návrhu E. de Feliceho. K poslednímu rozšíření muzea došlo v roce 1999.\n\nZ původní řecké kolonie \"Poseidon\" jsou zde uloženy např. sošky, votivní a ozdobné terakotové předměty, importy řecké keramiky (mezi nimiž se mj. našla antická amfora s černými postavami zobrazujícími Héraklovu Apoteózu z let 500 - 510 př. n. l.), bronzové vázy pocházející z někdejší podzemní svatyně na Agoře i několik vápencových malovaných náhrobků z hrobek nekropole z 5. - 4. stol. př. n. l., které jsou vzácným svědectvím řecké nástěnné malby.\n\nDůležitou část muzea představuje soubor architektonických a sochařských artefaktů z vykopávek v posvátném okrsku \"Heraion\".\n\nNejcennějším exponátem muzea je komplex malovaných náhrobních desek v tzv. Hrobce potápěče (či skokana) („Tomba del tuffatore“, 480–470 př. n. l.). Je vzácným příkladem malovaného umění z období tzv. Magna Grecia. Jde o hrobku v podobě kamenné rakve, tvořené čtyřmi postranními vápencovými deskami a jednou vrchní, pocházející z let 480 - 470 př. n. l. Byl v ní uložen vysoce postavený muž s lyrou, antickou vázou a dvěma alabastrovými nádobami. Malby jsou naneseny na omítce a zobrazují hostinu s mužskými, do pasu obnaženými postavami ležícími na lehátkách. Muži pijí z číší víno, které jim dolévají sluhové. Někteří hrají hru zv. \"Kotabbos\", která spočívala v zasažení tácků zbytky vína ve sklenicích. Malby se zřetelným etruským vlivem se interpretují jako alegorie pohřební hostiny, která prostřednictvím vína spojuje přátele, projevující svou radost ze života, která je již zesnulému odepřena.\n\nNejslavnější výjev se nachází na stropní desce - zobrazuje potápěče skákajícího z můstku do vody, což je zřejmě narážka na přechod z pozemského života do záhrobí.\n\nMalby se vyznačují neobyčejnou vytříbenosti, reálností výjevů a výrazů postav i výjimečnou harmonií kompozice.\n\n\n"}
{"id": "974369", "url": "https://cs.wikipedia.org/wiki?curid=974369", "title": "Bernard Mandeville", "text": "Bernard Mandeville\n\nBernard Mandeville nebo Bernard de Mandeville (15. listopadu 1670, Rotterdam – 21. ledna 1733, Hackney) byl nizozemský filozof, politický ekonom a spisovatel, který většinu života prožil v Anglii a v angličtině také napsal většinu svých prací, včetně té, kterou se proslavil především: \"Bajky o včelách\" (\"The Fable of The Bees\").\n\nBajka o včelách byla publikovaná roku 1705 (nejprve pod názvem \"The Grumbling Hive, or Knaves Turn'd Honest\"), knižně vydaná 1714. Původně byla tvořena satirickou básní reagující na aktuální politické spory v Anglii, v knižní podobě přibyl obecnější komentář a esej. Bajka je považována za klasické, ne-li zakladatelské dílo ekonomického liberalismu, její podtitul ostatně zněl \"Soukromé neřesti - veřejné blaho\" (\"Private Vices, Public Benefits\"). Je v ní prvně užito i známého pojmu \"neviditelná ruka\" (trhu), kterého později využil Adam Smith. Podle Johna Maynarda Keynese však Mandeville v bajce definoval i základní pravidlo keynesiánské, tzv. paradox spořivosti. Mandeville v bajce jako první v historii užil též pojmu dělba práce, který se stal posléze klíčovým konceptem sociologie a ekonomie. V knize jsou i kontroverzní pasáže odmítající například vzdělávání chudých, neboť vzdělání by u nich mohlo vzbudit touhu po majetku apod. Obecně je bajka výsměchem ctnostem, za motor pokroku označuje touhu po osobním prospěchu. Někteří vykladači upozorňují, že Mandeville chtěl spíše než hájit neřest upozornit na to, že každý zákon či \"mravní hodnota\" byly původně obhajobou utilitárního zájmu nějaké skupiny, čímž předjímal závěry moderní filozofie práva. Morální autorita Mandevillovy doby, filozof a biskup George Berkeley knihu nicméně odmítl jako nemorální. K Mandevillovi se později hlásil zejména Friedrich Hayek.\n\n\n"}
{"id": "974370", "url": "https://cs.wikipedia.org/wiki?curid=974370", "title": "Ducati 748", "text": "Ducati 748\n\nDucati 748 je motocykl kategorie superbike, vyvinutý firmou Ducati, vyráběný v letech 1994-2002. Nástupcem se stal model Ducati 749. Byl vlastně menší verzí modelu Ducati 916. Jediným rozdílem je rozměr zadní pneu (180/55-17 na rozdíl od 190/50-17 u 916).\n\nDucati vyráběla několik variant modelu 748, počínaje základním 748 Biposto z roku 1994, dále v letech 1995-1996 byl model 748 SP a v letech 1996-1999 748 SPS. Ty měly oproti základnímu modelu zadní tlumič Öhlins, plně plovoucí brzdové kotouče Brembo a motory měly chladič oleje.\n\nV roce 2000 byly vyráběny 3 varianty:\nZákladní model 748 E v jedno- nebo dvoumístné variantě s třípaprskovými koly a rámem zlaté barvy.\nStřední model 748 S s lehčími pětipaprskovými koly Marchesini v šedé barvě a s nastavitelnou hlavou řízení. Tlumiče byly od firmy Showa, motor byl z dřívějšího modelu SPS.\nVrcholem byl model 748 R, což byla závodní homologace vyrobená jen v omezeném počtu.\nDále byl vyroben velmi omezený počet plně závodních modelů 748 RS.\n\nPohonnou jednotkou je pro Ducati typický dvouválec s osami válců svírajícími úhel 90 stupňů. Motor s objemem 748 cm³ (vrtání x zdvih je 88×61,5 mm) má čtyři ventily na válec a desmodromický rozvod.\n\n\n"}
{"id": "974371", "url": "https://cs.wikipedia.org/wiki?curid=974371", "title": "Aleksander Barkov", "text": "Aleksander Barkov\n\nAleksander Barkov ( , * 2. září 1995, Tampere) je finský hokejový útočník momentálně hrající v severoamerické National Hockey League (NHL) za tým Florida Panthers. Je to syn bývalého ruského hokejisty Alexandra Barkova, a proto má i ruské občanství.\n\nJe odchovancem Tappary. Svůj první zápas ve finské lize odehrál 1. října 2011 ve věku 16 let a hned se v něm uvedl asistencí, stal se tak teprve druhým nejmladším hráčem v lize po Kalle Kaijomaovi, které mu se to povedlo. Zbytek sezóny, ale nedohrál, protože v únoru 2012 onemocněl mononukleózou. V následující sezóně 2012/13 se pevně usadil v týmu a s 48 body z 53 zápasů se stal druhým nejproduktivnějším hráčem svého týmu. V květnu 2012 si ho Lokomotiv Jaroslavl vybral v prvním kole draftu jako 2. celkově, ale dal přednost NHL, protože následující rok si ho v draftu NHL vybral v prvním kole jako celkově 2. tým Florida Panthers, se kterým později podepsal nováčkovskou smlouvu na tři roky. Svého první gólu v NHL se dočkal hned při svém prvním startu 3. října 2013, když v zápase proti Dallasu Stars překonal svého krajana Kariho Lehtonena. Stal se tak nejmladším finským hráčem, který kdy v NHL skóroval (bylo mu 18 let a 31 dnů). Do konce sezóny si pak na své konto připsal 24 bodů za 8 branek a 16 asistencí.\n\nZastupuje Finsko v mládežnických výběrech. 2. ledna 2012, v šestnácti letech a čtyřech měsících, se stal druhým nejmladším hráčem, který kdy skóroval na juniorském mistrovství světa. Rekord drží reprezentant Kazachstánu Viktor Alexandrov, který v roce 2001 skóroval ve věku 15 let. V lednu 2014 ho Erkka Westerlund nominoval na olympijské hry v Soči, kde se představil jako nejmladší hráč turnaje. S finským týmem získal bronzové medaile, když v boji o třetí místo zdolali tým Spojených států.\n\n"}
{"id": "974372", "url": "https://cs.wikipedia.org/wiki?curid=974372", "title": "KSV Roeselare", "text": "KSV Roeselare\n\nKSV Roeselare (celým názvem Koninklijke Sport Vereniging Roeselare, v českém překladu Královský sportovní oddíl Roeselare) je belgický fotbalový klub z města Roeselare. Oficiálně byl založen roku 1921 (neoficiálně v roce 1900). Domácím hřištěm je Schiervelde Stadion s kapacitou 9 653 míst. Klubové barvy jsou černá a bílá.\n\nKlubové logo tvořilo černobílý fotbalový míč obepnutý úzkým modrozeleným prstencem. Nahoře prstence byla malá modrá královská koruna, pod ní písmena KSVR (zkratka pro Koninklijke Sport Vereniging Roeselare). Toto logo bylo v roce 2013 změněno.\n\nOd roku 2013 platí podobný emblém, je však celý v černé a bílé barvě. Fotbalový míč je nyní pouze šrafovaný, přičemž spodní třetina loga je nahrazena pásem s černým textem ROESELARE.\n\n\"K sezoně 2015/16\n\n\n"}
{"id": "974376", "url": "https://cs.wikipedia.org/wiki?curid=974376", "title": "Svatba (rozcestník)", "text": "Svatba (rozcestník)\n\nSvatba může být:\n\n\n\n"}
{"id": "974383", "url": "https://cs.wikipedia.org/wiki?curid=974383", "title": "Mignanego", "text": "Mignanego\n\nMignanego je italská obec v provincii Genova v oblasti Ligurie.\n\nV roce 2012 zde žilo 5 709 obyvatel.\n\nBusalla, Campomorone, Fraconalto (AL), Janov, Savignone, Serra Riccò, Voltaggio (AL)\n\nZdroj: \n\n"}
{"id": "974385", "url": "https://cs.wikipedia.org/wiki?curid=974385", "title": "Topný článek", "text": "Topný článek\n\nTopný článek je konstrukční díl, určený k předávání tepelné energie jiné látce (např. plynu nebo kapalině).\nElektrické topné články jsou nejrozšířenější formou, přeměňují elektrický proud na teplo. Většinou se skládají z odporového drátu nebo pásku, elektricky izolovaného od ohřívaného média (plynu, kapaliny).\nV průmyslových pecích, jakými jsou například průběžné pece jsou použity elektrické topné články jako alternativa hořáků se zemním plynem. Takto lze dosáhnout teplot až 1 200 °C. Speciálním případem jsou samoregulační topné články, zhotovené z materiálů, které při vyšších teplotách vedou elektrický proud hůře, než při nízkých teplotách. Se stoupající teplotou stoupá elektrický odpor a výkon podle vzorce P = U²/R klesá. Tím se teplota stabilizuje. Elektrické topné články jsou využity v mnoha domácích spotřebičích, jako jsou: ohřívače vody, pračky, toustovače, vysoušeče vlasů, žehličky nebo kávovary, ale také v topidlech, jako jsou akumulační kamna, nebo přímotopy.\n\nMimo elektrické topné články existují i další, ohřívané jiným nosiči tepla, například horkým olejem, horkou vodou, párou. Ohřev těchto nosičů tepla probíhá v odděleném zařízení, například v kotli. Samotný nosič tepla se přivádí do topného článku potrubím nebo hadicemi. Některá vzduchotechnická zařízení jako jsou vzduchové clony nebo teplovzdušné vytápěcí jednotky („sahara“) jsou konstruovány tak, že do nich lze zabudovat alternativně elektrické nebo horkovodní topné články.\n\n"}
{"id": "974394", "url": "https://cs.wikipedia.org/wiki?curid=974394", "title": "František Sojka", "text": "František Sojka\n\nFrantišek Sojka (21. srpna 1875 Mořinka – ???) byl rakouský a český statkář a politik, na počátku 20. století poslanec Českého zemského sněmu.\n\nProfesí byl statkářem. Měl v nájmu statek v Podluhách u Hořovic. Na jaře 1913 se přestěhoval do jihočeského Dinína, kde od Pozemkové banky koupil statek čp. 1. V Diníně se později zasadil o výstavbu obecní školy, přičemž využil svých politických kontaktů.\n\nNa počátku století se zapojil i do zemské politiky. V volbách v roce 1908 byl zvolen do Českého zemského sněmu v kurii venkovských obcí, obvod Hořovice, Zbiroh. Politicky se uvádí coby člen České agrární strany. Kvůli obstrukcím se ovšem sněm ve svém plénu po roce 1908 fakticky nescházel.\n\nNa přelomu let 1919 a 1920 se oženil. Vzal si Boženu Kolářovou.\n"}
{"id": "974396", "url": "https://cs.wikipedia.org/wiki?curid=974396", "title": "FC Istres", "text": "FC Istres\n\nFC Istres (celým názvem Football Club Istres Ouest Provence) je francouzský fotbalový klub z města Istres v regionu Provence-Alpes-Côte d'Azur. Klub byl oficiálně založen v roce 1920 a jeho domácím hřištěm je stadion Stade Parsemain s kapacitou 17 400 diváků.\n\nV sezoně 2012/13 obsadil 13. místo v Ligue 2. V sezoně 2013/14 skončil se 36 body na 19. místě a sestoupil do třetí ligy Championnat National.\n\n\"K 13. 8. 2014\n\n\n"}
{"id": "974400", "url": "https://cs.wikipedia.org/wiki?curid=974400", "title": "Comte de Lautréamont", "text": "Comte de Lautréamont\n\nComte de Lautréamont [lotreamon], vlastním jménem Isidore Lucien Ducasse, (4. dubna 1846, Montevideo, Uruguay – 24. listopadu 1870, Paříž, Francie) byl francouzský básník, předchůdce a vzor dadaistů a surrealistů.\n\nNarodil se v rodině francouzského konzula v Uruguayi. Od 13 let studoval ve Francii – nejprve v Tarbes a Pau, v roce 1867 přesídlil do Paříže, kde při pruském obležení zemřel ve věku 24 let.\n\nVycházel ze slohových konvencí 18. století a z romantického satanismu anglických a německých škol. Pro své individualistické revoltující dílo si zvolil formu básně v próze a naplnil ji sarkastickým absurdním, černým humorem, sebeironií a místy i parodií romantických postupů.\n\nRomantické zoufalství jedince dovádí do krajního pocitu absurdního a dekadentního nihilismu. Jeho dílo se vyznačuje zdánlivě zběsilou fantazií a rozumem nekontrolovanou tvořivou metodou.\n\n\n\n"}
{"id": "974406", "url": "https://cs.wikipedia.org/wiki?curid=974406", "title": "Eduard von Stransky", "text": "Eduard von Stransky\n\nEduard von Stransky, celým jménem Eduard Stransky von Greifenfels, byl rakouský a český politik německé národnosti, na počátku 20. století poslanec Českého zemského sněmu a Říšské rady.\n\nNa počátku století se zapojil do zemské a celostátní politiky. Ve volbách do Říšské rady roku 1907 se stal poslancem Říšské rady (celostátní parlament), kde reprezentoval obvod Čechy 97. Usedl do poslaneckého klubu Německý národní svaz, v jehož rámci zastupoval Německou radikální stranu.\n\nVe volbách v roce 1908 byl zvolen i do Českého zemského sněmu v kurii městské (volební obvod Aš, Rossbach). Politicky se uvádí jako všeněmec.\n\nV létě roku 1914 narukoval do první světové války v hodnosti nadporučíka. Působil u salcburského regimentu. V září 1914 poslal svým poslaneckým kolegům pohlednici ze severního bojiště s vylíčením těžkých bojů, kterých se účastnil.\n"}
{"id": "974410", "url": "https://cs.wikipedia.org/wiki?curid=974410", "title": "Václav Struna", "text": "Václav Struna\n\nVáclav Struna (\"1854 (???)\" Velké Kosice – 25. ledna 1910 Velké Kosice) byl rakouský a český politik, na počátku 20. století poslanec Českého zemského sněmu.\n\nPocházel z Velkých Kosic. Působil jako obecní starosta v Kosicích a okresní starosta v Chlumci nad Cidlinou. Zastával také funkci předsedy okresního hospodářského spolku. Byl mu udělen Zlatý záslužný kříž. Obec Kosice mu udělila čestné občanství.\n\nNa počátku století se zapojil i do zemské politiky. V volbách v roce 1908 byl zvolen do Českého zemského sněmu v kurii venkovských obcí, obvod Nový Bydžov, Chlumec. Politicky se uvádí coby člen České agrární strany. Kvůli obstrukcím se ovšem sněm ve svém plénu po roce 1908 fakticky nescházel.\n\nZemřel náhle, v lednu 1910, v \"56. roce svého života\" v rodných Kosicích.\n"}
{"id": "974411", "url": "https://cs.wikipedia.org/wiki?curid=974411", "title": "Espérance Sportive de Tunis", "text": "Espérance Sportive de Tunis\n\nEspérance Sportive de Tunis (zkráceně ES Tunis, arabsky الترجي الرياضي التونسي) je tuniský sportovní klub z hlavního města Tunis, který byl založen v roce 1919. Provozuje více sportů: fotbal, box, házenou, judo, ragby, plavání a volejbal.\n\nFotbalový oddíl se účastní tuniské nejvyšší ligy Championnat de Tunisie. Své domácí zápasy hraje na stadionu Stade Olympique de Radès s kapacitou 60 000 míst. Klubové barvy jsou žlutá a červená.\n\n1942, 1959, 1960, 1970, 1975, 1976, 1982, 1985, 1988, 1989, 1991, 1993, 1994, 1998, 1999, 2000, 2001, 2002, 2003, 2004, 2006, 2009, 2010, 2011, 2012, 2014, 2017, 2018, 2019\n\n1939, 1957, 1964, 1979, 1980, 1986, 1989, 1991, 1997, 1999, 2006, 2007, 2008, 2011\n\n1993, 2001\n\n"}
{"id": "974413", "url": "https://cs.wikipedia.org/wiki?curid=974413", "title": "František Šmirous", "text": "František Šmirous\n\nFrantišek Šmirous (25. ledna 1870 Buková – 8. prosince 1940 Nové Veselí) byl rakouský a český politik, na počátku 20. století poslanec Českého zemského sněmu.\n\nProfesí byl rolníkem v rodné Bukové. V letech 1908–1913 působil jako okresní starosta v Přibyslavi.\n\nNa počátku století se zapojil i do zemské politiky. V volbách v roce 1908 byl zvolen do Českého zemského sněmu v kurii venkovských obcí, obvod Německý Brod, Humpolec, Polná, Přibyslav, Štoky. Politicky se uvádí coby člen České agrární strany. Kvůli obstrukcím se ovšem sněm ve svém plénu po roce 1908 fakticky nescházel.\n\nDlouhodobě zastával funkci člena a místopředsedy správní rady zemědělské akciové továrny \"Amylon\" v Ronově nad Sázavou.\n\nZemřel v prosinci 1940.\n"}
{"id": "974414", "url": "https://cs.wikipedia.org/wiki?curid=974414", "title": "Linda Godwinová", "text": "Linda Godwinová\n\nLinda Maxine Godwinová (*2. července 1952 v Cape Girandeau, stát Missouri, USA) je americká vědkyně, učitelka a kosmonautka. Ve vesmíru byla čtyřikrát.\n\nV roce 1970 zdárně ukončila střední školu Jackson High School ve městě Jackson v Missouri a poté absolvovala vysokoškolská studia na univerzitě Southeast Missouri State a University of Missouri. Zakončila je v roce 1980 získáním doktorátu v oboru fyziky a nastoupila do NASA v Houstonu.\n\nV letech 1985 až 1986 absolvovala výcvik a poté byla zařazena do oddílu astronautů. V něm zůstala do srpna 2011. Pak se vrátila učit jako profesorka na University of Minnesota\n\nVdala se za Ronalda Michaela Segu, s nímž má dvě děti. Později se rozvedli.\n\nNa oběžnou dráhu se v raketoplánech dostala čtyřikrát a strávil ve vesmíru 38 dní, 6 hodin a 13 minut. Absolvovala také dva výstupy do volného vesmíru (EVA), při nich v něm strávila přes 10 hodin. Byla 241. člověkem ve vesmíru, 14. ženou.\n\n\n"}
{"id": "974417", "url": "https://cs.wikipedia.org/wiki?curid=974417", "title": "Václav Špirhanzl", "text": "Václav Špirhanzl\n\nVáclav Špirhanzl (27. září 1857 Písek – 7. srpna 1936 Písek) byl rakouský a český stavební podnikatel a politik, na počátku 20. století poslanec Českého zemského sněmu a starosta Písku.\n\nProfesně byl stavební podnikatel. V letech 1907–1919 byl starostou města Písek. Zastával též funkci starosty píseckého Sokola a předsedal místnímu odboru Národní jednoty pošumavské. Byl rovněž předsedou výboru městské spořitelny a představenstva Občanské záložny.\n\nNa počátku století se zapojil i do zemské politiky. V volbách v roce 1908 byl zvolen do Českého zemského sněmu v kurii městské, obvod Písek. Politicky se uvádí coby kandidát spojených českých státoprávních stran (Česká strana státoprávně pokroková, vzniklá roku 1908). Kvůli obstrukcím se ovšem sněm ve svém plénu po roce 1908 fakticky nescházel. Špirhanzl se před rokem 1909 vzdal poslaneckého mandátu a na sněmu ho po doplňovací volbě nahradil Karel Sokol.\n\n14. října 1918 se jako starosta Písku účastnil předčasného vyhlášení samostatné Československé republiky z balkonu radnice a nechal vyvěsit bíločervené prapory.\n\nJeho firma prováděla stavební práce na městské elektrárně, přestavbu domu Na Ptáčkově a zbudovala novorenesanční dům U Ježka. Stavebním podnikatelem byl i jeho syn Jiří Špirhanzl.\nByl osobním přítelem politika Antonína Kaliny. Za první světové války coby starosta města \"prokázal cenné služby odboji\". Po vzniku Československa přešel po sloučení své strany do České státoprávní demokracie, později Československé národní demokracie, kde byl loajální vůči vedení Karla Kramáře.\n\nZemřel v srpnu 1936.\n"}
{"id": "974422", "url": "https://cs.wikipedia.org/wiki?curid=974422", "title": "Rollo May", "text": "Rollo May\n\nRollo Reece May (21. dubna 1909 Ada, Ohio – 22. října 1994 Tiburon, Kalifornie) byl americký psycholog, představitel tzv. existenciální psychoterapie. Jeho nejslavnější prací se stala kniha \"Love and Will\" z roku 1969.\n\nNa jeho dílo mělo zásadní vliv učení filozofa Sørena Kierkegaarda, jemuž věnoval svou dizertaci, jejímž přepracováním pak vznikla první Mayova kniha \"The Meaning of Anxiety\". V mládí studoval v Řecku, jeho učitelem zde byl mj. Alfred Adler. Za klíčového předchůdce existenciální psychoterapie May označoval jiného původně freudovského psychologa, Otto Ranka. Byl též blízkým přítelem teologa Paula Tillicha, i on silně ovlivnil Mayovo pojetí psychoterapie. \n\nMay rozlišuje pět stadií psychického vývoje. \n\nV práci \"Love and Will\" May reagoval na radikální hnutí 60. let, která se často hlásila k tzv. sexuální revoluci a koketovala s idejemi volné lásky apod. May se postavil proti těmto tendencím, tvrdil, že jejich šíření povede jen k růstu apatie. Odmítl také západní ideologii, která tradičně separuje lásku od sexuality a rozlišil pět druhů lásky:\n\n\n\n"}
{"id": "974423", "url": "https://cs.wikipedia.org/wiki?curid=974423", "title": "Deventer", "text": "Deventer\n\nDeventer je město v nizozemské provincii Overijssel na řece IJssel. Má necelých sto tisíc obyvatel.\n\nMěsto se skládá z následujících částí: Deventer, Bathmen, Colmschate, Diepenveen, Lettele, Okkenbroek, Schalkhaar, Apenhuizen, De Bannink, Dortherhoek, Averlo en Frieswijk, Linde, Loo, Molenbelt, Oude Molen, Oxe, Pieriksmars, Rande, Snipperling, Tjoene, Zuidloo\n\nDeventer údajně založil v 8. století misionář Lebuinus. V roce 956 obdržel městská práva, poté vznikly hradby. Město se díky obchodu se sušenými treskami stalo důležitým ekonomickým a kulturním centrem a členem Hanzy. Ve čtrnáctém století zde založil Geert Groote náboženské reformní hnutí \"Bratří společného života\". Ve městě působili také Tomáš Kempenský a Erasmus Rotterdamský. Od osmnáctého století byla využívána ložiska železné rudy okolo Deventeru a vznikl těžký průmysl, například výroba bicyklů značky Burgers nebo plechovek. Za druhé světové války probíhaly v okolí města těžké boje, zachycené ve filmu \"Příliš vzdálený most\". Ve 21. století je největším zaměstnavatelem firma Nefit, vyrábějící vytápěcí systémy.\n\nDeventer má dobře zachované středověké jádro města. Nachází se zde budova městské váhy (\"Waag\"), nejstarší obytný dům v Nizozemsku (\"Proosdij\", postavený 1130) a dva gotické kostely, protestanský \"Lebuinuskerk\" a kostel svatého Mikuláše, který byl v roce 1967 odsvěcen a je majetkem města.\n\nVe městě se koná každý srpen velký knižní veletrh. Turistickou atrakcí je dickenskovský festival, na kterém v kulisách historického centra předvádějí kostýmovaní aktéři scény z knih Charlese Dickense. V klasicistní budově \"Burgerweeshuis\" se nachází koncertní sál.\n\nMístní specialitou je medový perník \"Bussink Deventer koek\", vyráběný od 16. století.\n\nV Deventeru sídlí fotbalový klub Go Ahead Eagles založený roku 1902, účastník Eredivisie a čtyřnásobný mistr země.\n\n\n\n"}
{"id": "974424", "url": "https://cs.wikipedia.org/wiki?curid=974424", "title": "Uchazeč o zaměstnání", "text": "Uchazeč o zaměstnání\n\nUchazečem o zaměstnání je fyzická osoba, která osobně požádá o zprostředkování vhodného zaměstnání Úřad práce, v jehož obvodu má bydliště, při splnění zákonem stanovených podmínek. \n\nUchazečem o zaměstnání se nemůže stát osoba, která:\n\nUchazeč o zaměstnání má právo:\n\nUchazeč o zaměstnání je povinen:\n"}
{"id": "974426", "url": "https://cs.wikipedia.org/wiki?curid=974426", "title": "Decio Azzolino", "text": "Decio Azzolino\n\nDecio Azzolino (11. dubna 1623, Fermo, Itálie – 8. června 1689, Řím) byl italský kardinál. Byl hlavní postavou skupiny liberálních kardinálů \"Squadrone Volante\", která se snažila ovlivnit výsledky konkláve tehdejší doby. Pro Vatikán také pracoval při dešifrování dopisů. \n\nByl prasynovcem kardinála Decia Azzolina \"staršího\", bývá proto označován jako kardinál Decio Azzolino \"mladší\". Na univerzitě ve městě Fermo obdržel doktorát z filozofie, práva a teologie. \n\nRoku 1654 se stal kardinálem. Účastnil se konkláve v roce 1655, které zvolilo papažem Alexandra VII. Azzolino se stal vůdčí osobností hnutí \"Squadrone Volante\", které ovlivnilo výsledek volby ve prospěch kandidáta, u nějž nehrál roli nepotismus. \n\nAzzolino byl jmenován zástupcem švédské královny Kristýny v katolické církvi. Po její smrti v roce 1689 zdědil řadu uměleckých děl, která jí patřila. Podle některých dohadů byl mezi kardinálem a královnou osobní vztah, který však nikdy nebyl veřejně přiznán. \n"}
{"id": "974427", "url": "https://cs.wikipedia.org/wiki?curid=974427", "title": "Andač (Zbehy)", "text": "Andač (Zbehy)\n\nZbehy-Andač je část obce Zbehy, 4 km severozápadně od jejího středu, v okrese Nitra. Má rozlohu cca 294 hektarů.\n\nLeží v Nitranské pahorkatině, při Slivášském potoku a nedaleko potoka Andač.\nVe vesničce stojí kaple z 2. poloviny 20. století. Na hřbitově je kříž z roku 1818.\n\nV této části Zbeh žije přibližně 300 obyvatel. Nachází se zde kulturní, volnočasový dům s knihovnou, potraviny, dětské hřiště či pohostinství. Blízko obce se nachází farma Tŕnie, která už ale patří pod obec Lukáčovce.\n\nNedaleko (asi 700m západně) se nachází stejnojmenná železniční zastávka na trati z Leopoldova do Nitry (jednokolejná trať číslo 141, zastávka osobních vlaků).\nZbehy-Andač sousedí s obcemi Zbehy, Alekšince a Lukáčovce.\n\n"}
{"id": "974428", "url": "https://cs.wikipedia.org/wiki?curid=974428", "title": "Jidáše", "text": "Jidáše\n\nJidáše jsou sladké velikonoční pečivo z kynutého těsta slazeného medem. Dle lidových tradic by se měly upéct i sníst na Zelený čtvrtek. Věřilo se, že kdo sní jidáše za svítání, bude se těšit pevnému zdraví.\n\nSvým tvarem mají připomínat svinutý provaz, na němž se oběsil apoštol Jidáš poté, co svým polibkem zradil Ježíše a zapříčinil tak jeho zatčení. \nZavinutý tvar jidášů spolu s medem, kterým se ještě horké po vytažení z trouby potírají, symbolizují plodnost a hojnost – tradiční charakteristiky jara.\n\n\n"}
{"id": "974429", "url": "https://cs.wikipedia.org/wiki?curid=974429", "title": "Lauri Korpikoski", "text": "Lauri Korpikoski\n\nLauri Korpikoski (* 28. července 1986, Turku) je finský hokejový útočník hrající v severoamerické National Hockey League (NHL) za tým Columbus Blue Jackets.\n\nS hokejem začínal v TPS Turku. Ve finské nejvyšší soutěži debutoval v 18 letech.\n\nV roce 2004 byl draftován týmem New York Rangers v prvním kole jako 19. celkově. Na svoji šanci v NHL si, ale musel počkat, protože dvě sezóny hrál ve farmářském týmu Rangers v Hartfordu. Svoji šanci dostal 4. května 2008 v pátém zápase semifinále východní konference proti Pittsburghu Penguins a hned jí naplno využil, když svou druhou střelou v zápase překonal Marca-Andrého Fleuryho a zaznamenal tak svůj první gól v zámořské soutěži. Po dobrých výkonech v přípravných utkáních před sezónou 2008/09 přežil škrty hráčů a udržel se v hlavním týmu. Byl jediným nováčkem v týmu Rangers. Prvního gólu v základní části soutěže se dočkal 2. října 2008, když překonal Kevina Weekese z New Jersey Devils. Celkem v dresu Rangers naskočil do 76 zápasů s bilancí 7 gólů a 10 asistencí.\n\nDne 14. července 2009 byl vyměněn do Phoenixu Coyotes za Envera Lisina a den na to podepsal s arizonským klubem dvouletý kontrakt. Sezóna 2009/10 byla pro něj průlomová, protože nastoupil k 79 zápasům a napevno se usídlil v sestavě Coyotes. V další sezóně 2010/11 se mu už taky začalo dařit bodově, když si připsal 40 bodů ze 79 zápasů. 20. července 2011, pár hodin před termínem arbitrážního slyšení se dohodl s Phoenixem na nové dvouleté smlouvě za 3,6 miliónu dolarů. Následná sezóna 2011/12 se nesla v podobném duchu, když si Korpikoski připsal za 82 zápasů 37 bodů. V době výluky NHL v sezoně 2012/13 působil ve finském klubu TPS Turku. 11. července 2013 prodloužil s klubem smlouvu o další čtyři roky, za které si měl přijít na 10 miliónů dolarů. Pro svou dravost na puku a rychlost dostal přezdívku \"Ninja\".\n\nDne 30. června 2015, kdy měl mít ještě následující dvě sezóny platný kontrakt, byl vyměněn představiteli Coyotes do Edmontonu Oilers výměnou za kanadského útočníka Boyda Gordona. V novém působišti pak 11. prosince 2015 proti New York Rangers zaznamenal svůj první hattrick kariéry v NHL.\n\nPoprvé se v reprezentačním dresu představil na MS do 18 let v Bělorusku, kde se s 11 body stal nejproduktivnějším hráčem turnaje. V roce 2005 se zúčastnil MS juniorů ve Spojených státech, kde finský tým obsadil 5. místo. Na dalším juniorském šampionátu získalo Finsko bronzové medaile, a to i zásluhou Korpikoského, který byl s 6 body čtvrtým nejproduktivnějším hráčem svého týmu. Na šampionátů v Německu 2010 si odbyl premiéru v seniorském týmu, v 7 zápasech si nepřipsal žádný bod a jeho tým ve čtvrtfinále zastavil pozdější vítěz mistrovství z Česka. Na 2013 byl jediným hráčem z NHL ve výběru Jukky Jalonena, přesto jeho tým postoupil do boje o medaile, avšak v semifinále nestačil na domácí Švédsko a v boji o bronz podlehl po samostatných nájezdech výběru USA. V lednu 2014 ho Erkka Westerlund nominoval na olympijské hry v ruské Soči a objevil se tak poprvé na turnaji pod pěti kruhy. S finským týmem získal bronzové medaile, když v boji o třetí místo zdolali tým Spojených států.\n\n"}
{"id": "974453", "url": "https://cs.wikipedia.org/wiki?curid=974453", "title": "1. slovenská národní fotbalová liga 1988/89", "text": "1. slovenská národní fotbalová liga 1988/89\n\nV soubojích 20. ročníku 1. slovenské národní fotbalové ligy 1988/89 se utkalo 16 týmů dvoukolovým systémem podzim - jaro.\n\nZdroj: \nPoznámky:\n\nPeter Bartek (14/0),\nVladimír Figura (17/0) -\nMilan Bartko (6/0),\nPavol Bartoš (26/5),\nRastislav Fiantok (27/13),\nMiloš Holenda (4/0),\nĽubomír Kopinec (2/0),\nPavol Košík (30/3),\nJozef Kukučka (30/1),\nMiloš Lejtrich (15/9),\nVladimír Masár (29/6),\nMilan Meliš (29/3),\nStanislav Močár (12/3),\nMilan Novák (28/6),\nJán Sedmina (2/0),\nLibor Soldán (21/13),\nVladimír Sýkora (4/0),\nJaroslav Vágner (25/0),\nĽubomír Višňa (9/0),\nŠtefan Zaťko (29/0) -\ntrenér Ján Bodnár\n\nLadislav Molnár (30/0) -\nPeter Bárka (29/15),\nPeter Baumgartner (13/4),\nPeter Gergely (7/1),\nDušan Horváth (15/9),\nJaroslav Kostoláni (25/2),\nJozef Krivjančin (24/0),\nVlastimil Kula (6/1),\nMiloš Lonc (13/0),\nIvan Mahút (2/0),\nMiroslav Mikolaj (25/1),\nAnton Mintál (19/2),\nJuraj Mintál (14/2),\nFelix Mišutka (2/0),\nMiroslav Mlejnek (20/8),\nĽudovít Sklenský (2/0),\nRoman Slaný (7/0),\nJaroslav Šebík (29/10),\nMiroslav Turianik (5/0),\nMarián Valach (25/5),\nMiroslav Vereš (6/1),\nOto Vyskočil (16/0),\nJozef Weber (2/0),\nĽuboš Zuziak (21/3) -\ntrenér Karel Brückner\n\nMarián Hrinda (10/0),\nKarol Korpáš (1/0),\nPavel Průša (14/0),\nMiroslav Vrábel (6/0) -\nĽubomír Bednár (22/0),\nFrantišek Buzek (8/1),\nAlexander Comisso (14/0),\nPetr Čmilanský (15/1),\nJozef Daňko (1/0),\nMiroslav Fabián (14/1),\nPeter Furda (4/0),\nJaroslav Galko (9/2),\nVladimír Gombár (28/13),\nMiroslav Jantek (1/0),\nStanislav Kanáš (8/1),\nJozef Kostelník (12/1),\nViliam Ľuberda (19/1),\nIgor Madár (15/2),\nRudolf Matta (24/11),\nPetr Ondrášek (3/0),\nMarián Prusák (27/9),\nJaroslav Rybár (27/3),\nPavol Stričko (11/0),\nCyril Stachura (14/0),\nĽuboš Štefan (16/1),\nJozef Talášek (6/0),\nŠtefan Tóth (26/3),\nPavol Vytykač (30/9) -\ntrenér Albert Rusnák\n\nJaroslav Olejár (30/0) -\nPeter Andrejco (14/0),\nJán Blahušiak (15/1),\nFrantišek Boda (3/0),\nOndrej Daňko (12/0),\nPavol Duraj (3/0),\nRudolf Ferenc (9/0),\nJaroslav Gorej (26/8),\nOldřich Kebísek (5/0),\nPavol Kretovič (14/0),\nFrantišek Krišák (6/0),\nLadislav Lakatoš (20/0),\nJozef Majoroš (14/3),\nVladimír Marchevský (10/3),\nAnton Petrovský (29/0),\nRoman Pivarník (15/2),\nPeter Sabol (30/0),\nRadek Sasák (27/2),\nPeter Serbin (27/7),\nJán Sičák (25/2),\nPeter Ševčík (25/2),\nCyril Stachura (9/0),\nĽuboš Tomko (17/4),\nŠtefan Zajac (3/0) -\ntrenér Ondrej Singer\n\nMarián Magdolen (29/0),\nPavol Petruf (2/0) -\nJuraj Bátora (3/0),\nVladimír Brodzianský (6/0),\nJaroslav Derco (30/1),\nJaroslav Košecký (12/2),\nIvan Krnáč (25/0),\nMilan Kušnír (28/6),\nMichal Kuzma (30/3),\nDaniel Lauko (15/2),\nMiroslav Liška (4/0),\nIvan Nemčický (30/0),\nMiroslav Oršula (4/0),\nMilan Peciar (30/9),\nĽubomír Plevka (29/8),\nRoman Slaný (18/2),\nJozef Sluka (7/1),\nJozef Staš (12/0),\nMichal Svrček (15/0),\nVladimír Škultéty (6/0),\nVladimír Šlosár (16/0),\nJozef Tomasta (17/1),\nDušan Uškovič (17/0),\nRóbert Žember (1/0) -\ntrenér František Skyva\n\nEugen Györi (1/0),\nStanislav Fišan (30/0) -\nMiroslav Bachratý (29/0),\nMiroslav Bojnák (4/1),\nAttila Farkaš (6/0),\nRudolf Gendiar (30/1),\nMarián Halás (26/6),\nJán Herda (26/2),\nIgor Lančarič (13/0),\nDušan Maluniak (16/0),\nJán Meszároš (20/6),\nIgor Mokroš (29/1),\nIgor Popovec (19/4),\nJozef Ravasz (27/3),\nŠtefan Saxa (28/9),\nMilan Srňanský (29/2),\nAlfonz Višňovský (25/1),\nTibor Zsákovics (21/2),\nNorbert Žáčik (8/0) -\ntrenér Dušan Radolský\n\nPeter Ivánek (3/0),\nFrantišek Jurkovič (27/0) -\nPeter Baumgartner (14/3),\nViktor Buzay (15/4),\nJiří Fiala (12/2),\nLadislav Harsa (2/0),\nFridrich Hutta (28/1),\nPeter Hutta (29/0),\nMiroslav Jakubovič (12/0),\nIvan Kavecký(30/2),\nEmil Krajčík (26/1),\nBranislav Kubica (27/4),\nJozef Lopatka (8/1),\nDušan Miča (30/0),\nJozef Mikula (9/0),\nJán Procházka (1/0),\nVladimír Prokop (17/2),\nMiroslav Reha (21/0),\nJozef Růžička (17/1),\nŠtefan Sadloň (29/12),\nJozef Uhlár (28/1) -\ntrenér Fridrich Hutta st.\n\nAlexander Búš (2/0),\nMiroslav Kováč (28/0) -\nMilan Barna (22/0),\nMiroslav Bobka (7/1),\nĽubomír Dzura (8/0),\nJúlius Eliáš (15/2),\nJán Fatľa (26/1),\nJaroslav Figúr (28/7),\nVladimír Gallo (12/1),\nMiroslav Golenya (22/2),\nJán Gonosz (26/1),\nZoltán Gömöri (10/1),\nPavol Lukáč (17/0),\nOndrej Marciš (3/0),\nVladimír Marchevský (11/2),\nStanislav Michlík (25/10),\nMiroslav Neušel (2/0),\nŠtefan Palík (25/6),\nOndrej Pazera (2/0),\nJaroslav Putera (26/1),\nĽubomír Spišák (29/0),\nJán Zdechovan (27/1) -\ntrenér Ján Petrák\n\nJozef Ďurček (6/0),\nMilan Dziak (1/0),\nEmil Sudimák (24/0) -\nAndrej Blanár (30/2),\nAlexander Comisso (13/0),\nJozef Džubara (27/0),\nRóbert Filko (25/1),\nJozef Gazdag (15/0),\nMikuláš Juhás (3/0),\nMilan Juhás (30/9),\nMiroslav Kovalčík (10/0),\nRastislav Kuba (12/0),\nJaroslav Kurta (27/2),\nCyril Migaš (26/2),\nMartin Poláček (20/2),\nVladimír Rusnák (28/3),\nAndrej Šárik (9/0),\nJozef Šmitala (13/1),\nŠtefan Šoltész (25/4),\nJozef Štuň (28/2),\nJozef Tóth (2/0),\nMilan Trella (6/1) -\ntrenér Štefan Nadzam\n\nAttila Jankovics (9/0),\nJuraj Szabó (22/0) -\nOskar Alaxa (2/0),\nPeter Bachratý (30/1),\nAttila Bakmann (5/0),\nJozef Czuczor (30/7),\nMiroslav Gábriš (20/9),\nDušan Galovič (26/1),\nIvan Horniš (3/0),\nJán Chrenko (9/0),\nMiloš Jonis (21/0),\nLadislav Juhász (27/2),\nPeter Kovačovič (30/4),\nMiloš Ruta (1/0),\nRóbert Száz (12/0),\nJuraj Szöcz (26/2),\nFrantišek Takáč (12/0),\nMilan Válek (7/0),\nJán Valent (29/4),\nJúlius Weibel (26/1),\nRoman Zsolnai (9/0),\nJuraj Žilkay (29/0) -\ntrenér Juraj Szikora\n\nKarol Belaník (10/0),\nJozef Gálik (16/0),\nFrantišek Smak (5/0) -\nMiroslav Baka (30/1),\nJán Berešík (23/1),\nVladimír Čilo (25/5),\nStanislav Faldík (16/2),\nIvan Gábor (14/3),\nJozef Gaško (21/1),\nPavol Greguš (1/0),\nVladimír Hýll (12/1),\nJaroslav Kais (1/0),\nJán Kocúr (8/0),\nLadislav Kolembus (24/1),\nVladimír Kopásek (5/0),\nLadislav Kubica (12/0),\nAlojz Kulla (6/1),\nFrantišek Lušňák (25/1),\nIvan Mahút (15/1),\nFrantišek Ondrejáš (25/2),\nMiroslav Oravec (17/0),\nMiroslav Radolský (1/0),\nPavol Strapáč (30/8),\nStanislav Škripek (16/2),\nJozef Vanin (24/5) -\ntrenér Miroslav Kráľ\n\nĽuboš Babjak (22/0),\nMarián Hrinda (8/0) -\nVojtech Bursík (8/0),\nĽubomír Čižmár (26/7),\nRoman Gál (12/1),\nPeter Geroč (30/11),\nJán Guziar (14/1),\nJán Chochol (19/2),\nVojtech Juraško (27/0),\nMichal Kapráľ (3/0),\nLadislav Kočiš-Kovaľ (1/0),\nŠtefan Kondor (19/0),\nĽubomír Kríž (6/0),\nJán Leško (5/1),\nJán Lišivka (19/2),\nĽubomír Micák (10/0),\nMilan Ondo (28/2),\nMarián Paňko (28/2),\nPavol Sütö (23/1),\nJán Varga (26/1),\nMichal Varga (26/0),\nMichal Vasil (24/2),\nJozef Žarnay (27/5) -\ntrenér Fridrich Bliščák\n\nMilan Bútora (11/0),\nDezider Halmo (20/0) -\nIvan Baláž (29/0),\nPeter Fabián (18/3),\nMilan Flašík (18/2),\nEduard Gajdoš (15/8),\nKarol Herák (16/1),\nĽuboš Herman (23/1),\nBoris Hloška (14/2),\nIvan Horniš (8/0),\nMiroslav Chlpek (11/0),\nŠtefan Klenko (28/4),\nMiloš Klinka (11/0),\nMilan Kováč (15/0),\nMilan Lackovič (29/0),\nJán Maslen (29/2),\nJozef Pichňa (3/0),\nJozef Remeň (29/3),\nLadislav Struhárňanský (25/3),\nPeter Ševčík (8/2),\nJuraj Tariška (9/0),\nPeter Valkovič (17/3) -\ntrenér Anton Hrušecký\n\nIvan Maljar (23/0),\nIvan Mikuš (8/0) -\nSlavomír Bielka (3/0),\nPeter Cerovský (28/9),\nJán Csefalvay (6/1),\nĽubomír Demjanovič (16/0),\nRóbert Fischer (21/0),\nKazimír Gajdoš (11/3),\nJán Haspra (19/1),\nRichard Haša (15/1),\nPavol Hoboth (7/0),\nRadomír Hrotek (15/0),\nBranislav Janko (17/2),\nMilan Kříž (30/5),\nOtto Lörincz (19/0),\nDušan Magula (9/3),\nRoman Pospiš (1/0),\nLadislav Steindl (19/1),\nOto Valíček (28/4),\nVojtech Varga (17/2),\nMartin Venéni (21/6)\nĽubomír Zrubec (26/0) -\ntrenér František Urvay\n\nRené Babušík (13/0),\nJaroslav Dobrančin (19/0) -\nMartin Babin (11/1),\nJán Balaščík (27/1),\nMilan Béreš (13/1),\nMichal Černega (1/0),\nAndrej Čirák (14/2),\nMilan Danko (8/0),\nAndrej Demjanovič (20/4),\nJaroslav Ferko (12/0),\nJaroslav Jelo (23/3),\nLeonid Kocurišin (29/5),\nSlavomír Kočerba (18/1),\nMichal Kopej (27/0),\nMiroslav Kovaľ (15/1),\nMarián Krivjančin (5/1),\nMiroslav Labun (15/5),\nMarián Macko (18/1),\nJaroslav Matta (1/0),\nMilan Nazad (7/0),\nDušan Papjak (27/3),\nZbyněk Pavličko (22/1),\nMilan Soták (3/0),\nVladimír Uličný (6/0),\nLadislav Vasilenko (15/0),\nMarián Wikarski (15/3) -\ntrenér Jozef Balažovič\n\nĽuboš Kavka (9/0),\nKarol Korpáš (21/0) -\nPavol Bielik (4/0),\nJozef Darida (4/0),\nZdenko Fedeš (26/1),\nJozef Gazda (28/5),\nPeter Hurný (22/0),\nRudolf Jakubčo (29/3),\nAlojz Lehocký (29/4),\nJozef Lehocký (30/0),\nEmil Mati (8/0),\nMarián Očipka (27/4),\nJaroslav Paňko (10/0),\nJozef Pariľák (30/1),\nPavol Piršč (28/1),\nMartin Senaj (27/3),\nPeter Sokol (2/0),\nJozef Štefko (27/1),\nJozef Talášek (19/1) -\ntrenér Vladimír Rusnák\n\n"}
{"id": "974456", "url": "https://cs.wikipedia.org/wiki?curid=974456", "title": "Okno (rozcestník)", "text": "Okno (rozcestník)\n\nOkno může znamenat:\n\n\n"}
{"id": "974465", "url": "https://cs.wikipedia.org/wiki?curid=974465", "title": "Madeleine de Scudéry", "text": "Madeleine de Scudéry\n\nMadeleine de Scudéry (15. listopadu 1607, Le Havre – 2. června 1701, Paříž) byla francouzská spisovatelka. Významná představitelka barokní literatury.\n\nOsiřela ve věku šesti let a vychovával ji strýc, který byl církevní hodnostář. Učila se literatuře, tanci a hudbě a seznámila se s vlivnými osobami na královském dvoře. Strýc jí jako vlivný dvořan během panování tří králů umožnil vstup do kroužku Madame de Rambouillet. Ubytovala se v Hôtel de Rambouillet, kde se kolem roku 1630 stala stálou členkou tohoto kroužku. Natrvalo se spolu se svým bratrem Georgesem usadila v Paříži kolem roku 1640. Měla možnost dělat vychovatelku dvěma neteřím kardinála Mazarina.\nV období let 1644 až 1647 žila v Marseille, doprovázela zde svého bratra Georgese, který tam dostal funkci guvernéra pevnosti. Po tomto období se vrátila zpět do Hôtel de Rambuillet v Paříži.\n\nMadeleine si dala podle dobového stylu 17. století přezdívku Sapfó podle známé antické autorky. Stala se členkou salonu Catherine de Rambouillet a zároveň obyvatelkou hôtel Rambouillet až do roku 1652, kdy opustila tuto budovu a založila si vlastní literární salon. Ten dlouho udával tón v hnutí tzv. preciózek, mezi nimiž byla jednou z jejich nejslavnějších představitelek. Většina celebrit tehdejší doby pravidelně navštěvovala soboty u slečny de Scudéry, kde se vedly erudované literární a galantní rozhovory. Návštěvníci si dávali přezdívky. Do užšího kroužku pravidelných hostů „Société du Samedi“ (Sobotní společnosti) patřily Madame de La Fayette, Madame de Sévigné, Charles de Sainte-Maure, vévoda de Montausier s manželkou, François de La Rochefoucauld, Valentin Conrart, Jean Chapelain, Simon Arnauld de Pomponne a Paul Pellisson. Salón se nacházel ve čtvrti Le Marais, na bulváru du Temple, později v ulici de Beauce.\n\nV roce 1642 se zúčastnila tvorby díla „Recueil des femmes illustres“, hlavně na části „L'épitre aux Dames“. Doprovázela svého bratra do Marseille, kde vykonával funkci guvernéra v letech 1644-1647. Často psala pod jeho jménem bratra (tedy Georges de Scudéry), který nikdy neváhal vzít na sebe autorství velkého množství její tvorby. Byla autorkou úspěšných tzv. klíčových románů. V románech psala o skutečných historických postavách pod jinými literárními jmény, například o panu de Condé nebo madame de Longueville. Přenášela často dobovou mondénní společnost do období antiky, například: „Ibrahim ou l'Illustre Bassa“ (4 díly, 1642); „Artamène ou le Grand Cyrus“ (1649 - 1653) - nejdelší román ve francouzské literatuře (10 částí); „Clelia, histoire romaine“ (10 částí, 1654 - 1660); „Almahide ou l'esclave reine“ (8 částí,1660); „Mathilde d'Aguilar, histoire espagnole“ (1667). Její tvorba byla místem rafinovaných analýz vnitřního života postav. Popisovala do té doby v literatuře pomíjené emoce - melancholii, nudu, neklid a sklon k úniku do sladkých představ, což ovlivnilo například Rousseaua. Její texty se staly návodem na chování v elegantní společnosti. Představily vizi idealizované lásky a vykreslily poetizovaný obraz mondénní společnosti. V románu „Clelia, histoire romaine“ autorka vytvořila slavnou „Carte de Tendre“, tedy „mapu citů“, jakousi „galantní geografii“. K tomu ji inspiroval abbé d'Aubignac.\n\nMadeleine a její názory na manželství byly v souladu s jejím životem preciózky. V románu „Artamène ou le grand Cyrus“ vyjádřila odpor vůči vynuceným manželstvím prostřednictvím osudu ženské postavy Sapfo, která zachází až tak daleko, že říká, že instituce manželství je tyranií. V tomto bodě se Madeleina ztotožnila s postavou románu a nikdy se neprovdala. Dílo je považováno některými literárními kritiky za první moderní román.\n\nVyjádřila v něm i politické názory, které měly blízko ke šlechtickému hnutí Fronda.\n\nZároveň konstatovala, že ženy v její době mají právo využívat své nadání jen z důvodu intelektuálního a jedině v soukromém životě. Převedla příběh Grande Mademoiselle (dcera Gastona Orleánského) během frondy do antického království Sarmatů - Amazonek.\n\nSpolu s Pellissonem, s nímž udržovala velmi důvěrný vztah, názorově ovlivňovala Jeana de La Fontaine a Molièra, který ji pak zesměšnil pod jménem Magdelon v divadelní hře „Směšné preciózky“ (1659) a také ve hře „Učené ženy“ (1672).\n\nJejí politické sympatie pro prince Condé, který se vzbouřil proti majestátu nedospělého Ludvíka XIV., se později zcela otočily a proměnily v obdiv k Ludvíku XIV., který neměl daleko k pochlebenství.\n\nScudéry získala značnou finanční podporu, která jí umožňovala pokračovat ve svém díle. Kardinál Mazarin jí odkázal v závěti penzi, také kancléři Boucher a de Ponchartrain pokračovali v její podpoře. Král jí daroval v roce 1683 na přímluvu madame de Maintenon jednorázovou podporu 2 miliony franků.\nStala se první ženou, jejíž udělila Francouzská akademie cenu za výřečnost. Byla i členkou Akademie Ricovrati. Skonala v Paříži ve věku 93 let, na svou dobu velmi vysokém.\n\n\nMadeleine de Scudéry je hlavní hrdinkou známé povídky E. T. A. Hoffmanna \"Slečna ze Scudéry\" (\"Das Fräulein von Scuderi\"); ta je považována za první německou detektivní povídku a slečna ze Scudéry v ní působí jako detektivka. Povídka byla mnohokrát zfilmována a Paul Hindemith podle ní napsal operu \"Cardillac\".\n\n"}
{"id": "974486", "url": "https://cs.wikipedia.org/wiki?curid=974486", "title": "Soutěska Sigmund-Thun-Klamm", "text": "Soutěska Sigmund-Thun-Klamm\n\nSigmund-Thun-Klamm je soutěska ležící v rakouské spolkové zemi Salcbursko jihozápadně od Kaprunu. Soutěska je dlouhá asi 320 metrů a její stěny jsou vysoké až 32 metrů. Soutěskou protéká říčka Kapruner Ache.\n\nAsi před 14.000 lety byla celá oblast pokryta ledovcem, který vytvaroval hlubokou soutěsku.\n\nRoku 1893 byl postaven dřevěný chodník a soutěska byla zpřístupněna turistům. Byla pojmenována podle salcburského guvernéra Sigmunda, hraběte z Thunu-Hohensteinu.\n\nV roce 1934 byla soutěska prohlášena přírodní památkou. O čtyři roky později byla uzavřena stezka skrz soutěsku a v roce 1946 byla uvedena do provozu hydroelektrárna. O opětovném zpřístupnění soutěsky bylo rozhodnuto 15. května 1991 a veřejnosti byla soutěska znovu zpřístupněna 29. srpna 1992.\n\nRoku 1954 byla postavena lanovka Maiskogelbahn, která překlenuje soutěsku. Její dolní stanice se nachází v nadmořské výšce 835 m n. m. nedaleko dolního vstupu do soutěsky. Horní stanice leží ve výšce 1.545 metrů. Lanovka je dlouhá 1.585 metrů, překonává převýšení 710 metrů a její přepravní kapacita je 300 os./h.\n\n"}
{"id": "974490", "url": "https://cs.wikipedia.org/wiki?curid=974490", "title": "Várpalota", "text": "Várpalota\n\nVárpalota je město v Maďarsku ve Vesprémské župě v okrese Várpalota.\n\nMá rozlohu 77,26 km² a v roce 2013 zde žilo 20 307 obyvatel.\nOblast byla osidlována už za doby římské a doby stěhování národů. Svědčí o tom četné nálezy mohyl, náhrobků a římské keramiky.\n\nVe středověku se Várpalota stala prosperujícím obchodním městem. Nejvýznamnější památkou z tohoto období je várpalotský hrad nazývaný také jak Thuryho hrad podle dřívějšího velitele Györgye Thuryho. Nachází se v centru města a byl postavený ve 14. století. V prúběhu staletí podstoupil několik přestaveb.\n\nBěhem socialistické éry byla Várpalota hornické město, v současné době jsou však doly zavřeny.\n\n"}
{"id": "974492", "url": "https://cs.wikipedia.org/wiki?curid=974492", "title": "Mount Irving", "text": "Mount Irving\n\nMount Irving je nejvyšší hora souostroví Jižní Shetlandy ležících severozápadně od Antarktidy. Hora je dominuje svou výškou v jižní části ostrova Clarence Island na jihu Shetlandských ostrovů. Není známo, kdo je objevitelem hory, ale je potvrzeno , že byla známá mezi lovci tuleňů již v roce 1820. Pojmenována byla podle hydrografa a kontradmirála Royal Navy sira Edmunda George Irvinga. Nadmořská výška se dle různých pramenu liší mezi 1950 až 2300 metrů nad mořem.\n"}
{"id": "974493", "url": "https://cs.wikipedia.org/wiki?curid=974493", "title": "Hlava vlády", "text": "Hlava vlády\n\nHlava vlády je termín užívaný pro nejvyššího nebo druhého nejvyššího představitele exekutivy suverénního státu nebo jednotky federativního státu, který řídí vládu. Užívá se kvůli odlišení od hlavy státu. Vztah mezi hlavou vlády a dalšími státními institucemi (jako hlavou státu) se může lišit na základě modelu vlády.\n\nV parlamentním systému je hlava vlády \"de facto\" politickým lídrem státu a je odpovědná parlamentu (nebo jen jedné jeho komoře). Hlava státu často funguje jako skutečný šéf exekutivy pouze při některých specifických úkolech stanovených ústavou, např. pokud jí hlava vlády navrhne členy vlády ke jmenování.\n\nV prezidentských systémech nebo v absolutistických monarchiích je hlava státu obvykle i hlavou vlády. Vztah mezi takovou hlavou státu i vlády se může lišit (od dělby moci až po autokracii) v závislosti na ústavě a ústavních zvyklostech daného státu.\n\nV poloprezidentských systémech může být hlava vlády odpovědná hlavě státu i parlamentu. Například v páté Francouzské republice prezident jmenuje premiéra, ale musí vybrat takovou osobu, která může získat podporu v Národním shromáždění. Pokud Národní shromáždění ovládá opozice, prezident musí zvolit jejího představitele a nastane kohabitace.\n\nBěžně používaným označením hlavy vlády je premiér, ale označení se v různých státech může lišit. Například ve Spolkové republice Německo je to spolkový kancléř, v Irské republice taoiseach, ve třetí Polské republice předseda Rady ministrů, ve Skotsku první ministr.\n"}
{"id": "974495", "url": "https://cs.wikipedia.org/wiki?curid=974495", "title": "Parlamentní volby v Maďarsku 2014", "text": "Parlamentní volby v Maďarsku 2014\n\nParlamentní volby v Maďarsku v roce 2014 byly sedmé svobodné volby republiky Maďarsko od pádu komunismu v roce 1989 a první volby podle Ústavy z roku 2011. Proběhly v neděli 6. dubna 2014 a skončily drtivým vítězstvím koalice Fideszu premiéra Orbána a křesťanských demokratů, která získala 44,54 % hlasů, což bylo sice výrazně méně hlasů než v předchozích volbách, nicméně stačilo to na zisk 133 ze 199 parlamentních křesel, což znamenalo nejtěsnější možné udržení 2/3 (ústavní) většiny.\n\nPo dvou volebních cyklech levicových vlád MSZP-SZDSZ v letech 2002 až 2010, které zadlužily Maďarsko a způsobily vážné hospodářské problémy, zvítězila ve volbách 2010 pravicová koalice Fidesz-KDNP pod vedením Viktora Orbána, která získala dvoutřetinovou ústavní většinu (celkem 263 mandátů).\n\nJedním z kroků druhé vlády Viktora Orbána bylo i přijetí nové ústavy v roce 2011 s platností od 1. ledna 2012, která v rámci úsporných opatření a omezení byrokracie snížila počet poslanců maďarského Národního shromáždění z 386 na 199 zákonodárců, volených smíšeným volebním systémem, nově pouze v jednokolových volbách.\n\n\nPolitické subjekty zaregistrované u Országos Választási Bizottság (Celostátní volební výbor) pro parlamentní volby 2014. V první závorce je uvedena zkratka strany, ve druhé datum její registrace:\n\n\nPřehled prvních dvaceti kandidátů jednotlivých stran na republikových kandidátkách. Kandidát strany na post předsedy vlády je vyznačen tučně.\n\n\n"}
{"id": "974496", "url": "https://cs.wikipedia.org/wiki?curid=974496", "title": "Pierre Janet", "text": "Pierre Janet\n\nPierre Marie Félix Janet (30. května 1859, Paříž – 24. února 1947, Paříž) byl francouzský psycholog a filozof, jeden z otců zakladatelů oboru psychologie. Zabýval se především hysterií, hypnózou, traumatem a tématem paměti.\n\nByl žákem Jean-Martina Charcota v jeho Psychologické laboratoři v nemocnici Salpêtrière. Jako první užíval pojem podvědomí (který je často připisován Freudovi, jenž ovšem hovořil o nevědomí), především ve slavném spojení \"podvědomá utkvělá představa\" (\"idée fixe subconsciente\"). Dalším jeho klíčovým konceptem byla disociace. Janet, poté, co Freud dosáhl mezinárodního věhlasu, prohlásil (na \"Seventeenth Congress of Medicine\" v Londýně), že většina psychoanalytických pojmů jsou jen přejmenované pojmy jeho, a že objevitelem psychoanalýzy je de facto on. Freuda obvinění z plagiátorství urazilo, neboť Janetův vliv při vzniku psychoanalýzy vždy zdůrazňoval, ačkoli Janetův model neurózy se dosti lišil od Freudova. Spory trvaly až do konce Freudova života, ještě roku 1937 se Freud s Janetem odmítl setkat, přestože Janet od některých svých obvinění odstoupil. Jisté je, že Janet silně ovlivnil například Alfreda Adlera s jeho konceptem komplexu méněcennosti svým termínem \"\"sentiment d'incomplétude\"\".\n\n\n"}
{"id": "974502", "url": "https://cs.wikipedia.org/wiki?curid=974502", "title": "Tugan Sochijev", "text": "Tugan Sochijev\n\nTugan Tajmurazovič Sochijev, (rusky:\"Туган Таймуразович Сохиев\", osetsky: \"Сохиты Таймуразы фырт Тугъан\", * 21. října 1977, Ordžonikidze, Severoosetinská ASSR, Sovětský svaz) je osetský dirigent.\n\nNarodil se 21. října 1977 v Ordžonikidze (dnes Vladikavkaz). V sedmi letech byl přijat do klavírní třídy hudební školy a ve věku sedmnácti let na dirigentské oddělení Vladikavkazkého hudebního učiliště. Od roku 1997 studoval na fakultě dirigování Petrohradské státní konzervatoře Rimského-Korsakova ve třídě prof. Ilji Alexandroviče Musina, jehož byl jedním z posledních žáků. Jeho prvním vystoupením v roli operního dirigenta byla inscenace opery \"Bohéma\" Giacoma Pucciniho na Islandu.\n\nV roce 2003 se stal hudebním ředitelem Velšské národní opery v Cardiffu. Zde uvedl na scénu nejen opery \"Don Giovanni\", \"Sedlák kavalír\" či \"Komedianti\", ale i Čajkovského \"Evžena Oněgina\". Po neshodách s tamějšími hudebníky při přípravě inscenace Verdiho \"Traviaty\" Sochijev v srpnu 2004 na post hudebního ředitele rezignoval.\n\nOd roku 2005 působil jako hlavní hostující dirigent Národního orchestru města Toulouse ve Francii a v roce 2008 se stal jeho šéfdirigentem. Roku 2012 začal působit také ve funkci hlavního dirigenta Německého symfonického orchestru v Berlíně.\n\n20. ledna 2014 byl jmenován hlavním dirigentem a hudebním ředitelem Velkého divadla v Moskvě.\n\nDne 29. června 2019 dirigoval Sochijev každoroční letní koncert Berlínských filharmoniků před 20 000 diváky na Lesní scéně (\"Waldbühne\") v Berlíně. Na programu byly mj. skladby Maurice Ravela, Sergeje Prokofjeva a Antonína Dvořáka. Sólistkou byla francouzská mezzosopranistka Marianne Crebassa.\n\n\n"}
{"id": "974503", "url": "https://cs.wikipedia.org/wiki?curid=974503", "title": "Hejnické slavnosti", "text": "Hejnické slavnosti\n\nHejnické slavnosti jsou kulturní pořad konaný počátkem července ve městě Hejnice, které leží na severu České republiky ve Frýdlantském výběžku Libereckého kraje. Akce navazuje na Hejnickou pouť, jež se slaví při příležitosti vysvěcení místní kostela Navštívení Panny Marie. Pořad je vícedenní a vystupují v něm umělci, v prostoru před kostelem a v přilehlých ulicích probíhá stánkový prodej řemeslných výrobků, k dispozici jsou pouťové atrakce a večer zakončuje ohňostroj. Doprovodným programem slavností byla třeba jízda historickým vlakem (2010) či okružní jízdy veteránským autobusem Škoda 706 RTO (2013). V roce 2011 byl festival spojen s oslavami osmi set let od založení města (1211).\n\n"}
{"id": "974504", "url": "https://cs.wikipedia.org/wiki?curid=974504", "title": "Opatovce", "text": "Opatovce\n\nOpatovce ( ) jsou obec na Slovensku v okrese Trenčín. V roce 2015 zde žilo 408 obyvatel.\nPrvní písemná zmínka o obci pochází z roku 1113.\n\n"}
{"id": "974506", "url": "https://cs.wikipedia.org/wiki?curid=974506", "title": "Trenčianske Stankovce", "text": "Trenčianske Stankovce\n\nTrenčianske Stankovce ( ) jsou obec na Slovensku v okrese Trenčín. V roce 2015 zde žilo 3 203 obyvatel. První písemná zmínka o obci pochází z roku 1212. V obci je moderní římskokatolický kostel Panny Marie Pomocnice křesťanů.\n\nV katastrálním území obce se nachází přírodní památky Malostankovské vřesoviště a Selecký potok.\n\n"}
{"id": "974510", "url": "https://cs.wikipedia.org/wiki?curid=974510", "title": "RAEC Mons", "text": "RAEC Mons\n\nRAEC Mons (celým názvem Royal Albert-Elizabeth Club de Mons) je belgický fotbalový klub z města Mons. Oficiálně byl založen roku 1909 jako AEC Mons. Domácím hřištěm je Stade Charles Tondreau s kapacitou 12 660 míst. Klubové barvy jsou červená a bílá.\n\n\"K lednu 2014\n\n\n"}
{"id": "974512", "url": "https://cs.wikipedia.org/wiki?curid=974512", "title": "Don Letts", "text": "Don Letts\n\nDon Letts (* 10. ledna 1956 Londýn) je britský režisér a hudebník. Jeho první film \"The Punk Rock Movie\", natočený v roce 1978, zachycoval záznamy z koncertů různých punkových skupin, jako například Siouxsie and the Banshees, Generation X, Wayne County & the Electric Chairs a The Clash. Později natočil řadu dalších dokumentárních filmů, jako například \"Punk jako životní postoj\" z roku 2005, a je také režisérem hudebních videoklipů. Jako hudebník vystupuje se skupinou Big Audio Dynamite. V roce 2006 vyšla jeho autobiografie \"Culture Clash: Dread Meets Punk Rockers\".\n\n"}
{"id": "974513", "url": "https://cs.wikipedia.org/wiki?curid=974513", "title": "Interkulturní psychologie", "text": "Interkulturní psychologie\n\nInterkulturní psychologie je tzv. komparativní věda, která srovnává různé etniky, národy, náboženské a jazykové skupiny a všímá si jejich odlišností. Jejím cílem je identifikovat a popsat interkulturní jevy a procesy. Snaží se vytvořit podklady pro aplikování ve společenském životě. Poukazuje na rozdíly, jak kultura ovlivňuje chování, společnost, rodinný život, vzdělání, sociální zkušenosti a další oblasti. \n\nDle Matsumota (2000) se kultura vztahuje k mnoha charakteristikám skupin lidí, včetně postojů, chování, zvyků a hodnot, které jsou přenášeny z jedné generace na další. \nPojem interkulturní psychologie je velmi obtížné přímo definovat. Je to dáno tím, že když se formuje jakákoliv oblast vědy, je obvyklé, že z počátku není ustálen ani její přesný název. U interkulturní psychologie je název ustálen od jejího vzniku, tj. od šedesátých let minulého století, ale název je ustálený pouze v angličtině – cross-cultural psychology. V češtině se můžeme setkat ještě s dvěma podobnými terminologickými pojmy: mezikulturní psychologie a transkulturní psychologie. I když tyto dva pojmy se až tak často nepoužívají.\n\nNeexistuje jedna jediná, pravdivá definice. Mnoho psychologů nám dává mnoho různých definicí. Nemůže uvést všechny, protože jich existuje celá řada a liší se jak rozsahem formulace, tak i terminologií.\n\nPodle psychologa Davida A. Geista (2000) můžeme interkulturní psychologie definovat takto:„Interkulturní psychologie, nacházející se na pomezí mezi psychologií, etnologií, kulturní a ; je považována za obor psychologie zkoumající podobnosti a rozdíly v psychologickém fungování různých kultur a etnických skupin.“ \nDalší definici, kterou můžeme použít je podle Hartla a Hartlové (2000):„Psychologie kulturní srovnává specifický vliv různých kultur na chování a prožívání člověka; výzkumy tohoto zaměření se v současnosti značně rozvíjejí v souvislosti s globalizací, nutností soužití různých kultur.“ \n\nJe to psychologie, která zkoumá shody a rozdíly v individuálních psychologických funkcích v různých kulturních skupinách. Je to studium vlivů kultury na lidské chování. Je to v podstatě komparativní věda: popisuje a srovnává vlastnosti a procesy lidské psychiky v závislosti na kulturních faktorech založených v odlišnostech etnik, národů, rasových, náboženských či jazykových skupin. \n\nLidé si byli již dávno vědomi rozdílů mezi chováním lidí různých kultur, avšak interkulturní psychologie jako věda vznikla až koncem 19. a začátkem dvacátého století. Významným počinem byla také práce Francise Galtona a jeho eugeniky, která tvrdila, že existují lidské rasy, které jsou silnější a mají lepší schopnost přežít, než jiné. Tuto teorii si přivlastnili například nacisté během druhé světové války. \n\nPojem interkulturní psychologie vznikal však až v době šedesátých let dvacátého století. Byla to doba, kdy vznikalo mnoho jiných interdisciplinárních věd. V roce 1969 se zavedla interkulturní psychologie jako vědecký obor a to díky časopisu Journal of Cross-Cutlural Psychology. U zrodu byli hlavně vědci z USA a Kanady (John W.Berry, Gustav Jahoda, William W.Lambert aj.) Poté se začala interkulturní psychologie dostávat do celého světa a vytvářela se síť odborníků. To vedlo k založení Mezinárodní asociace pro interkulturní psychologii – International Association for Cross-Cultural Psychology (IACCP). První konference této organizace byla v roce 1972 v Hongkongu.\nV České republice není interkulturní psychologie dosud konstituována a mnoho lidí ani neví o její existenci. Její rozvoj je v ČR jedním z nejdůležitějších úkolů pro českou psychologii v rámci Českomoravské psychologické společnosti. \n\nDíky technickému rozmachu a globalizaci za poslední století, světové kultury si nikdy nebyly tak blízké, jak je tomu dnes. A právě díky tomuto rozmachu nachází interkulturní psychologie svoje právoplatné místo ve světě vědy. Právě díky globalizaci nabývá interkulturní psychologie své důležitosti a to zejména kvůli častým etnickým konfliktům, mezinárodním sporům, válečným akcím a podobně. \n\nInterkulturní psychologie se zabývá velkou škálou . Její uplatnění můžeme najít v těch okruzích lidské činnosti, kde dochází ke styku různých kulturních společenství, cizích národů a etnik, ale také rasových, náboženských a jazykových skupin. \n\nEkonomická aktivita roste v globálním měřítku. Setkáváme se s lidmi z různých národů skrz reálné i virtuální hranice. Jednu věc, kterou nás interkulturní psychologie může naučit je brát v potaz vliv kultury na různé aspekty práce. Interkulturní psychologie se snaží udělat z kultury určitou proměnnou, která vysvětluje a předpovídá organizační a pracovní chování ve specifických situacích. \n\n"}
{"id": "974514", "url": "https://cs.wikipedia.org/wiki?curid=974514", "title": "Farmos", "text": "Farmos\n\nFarmos je obec v Maďarsku v župě Pest v okrese Nagykáta.\n\nMá rozlohu 40,12 km² a v roce 2013 zde žilo 3 507 obyvatel.\n\nPrvní zmínka o obci pochází z roku 1420. V 17. století patřil Farmos mezi absolutně zničené vesnice. Kolem roku 1700 bylo na území obce přesunuto několik rodin pocházejících ze Zvolenské župy, postupem let se asimilovali do okolní maďarské populace.\n"}
{"id": "974515", "url": "https://cs.wikipedia.org/wiki?curid=974515", "title": "Martin Dibelius", "text": "Martin Dibelius\n\nMartin Dibelius (14. září 1883, Drážďany – 11. listopadu 1947, Heidelberg) byl německý evangelický teolog, profesor Nového zákona na univerzitě v Heidelbergu a průkopník metody dějin forem při výkladu evangelií.\n\nNarodil se v rodině pastora a dvorního kazatele, studoval evangelickou teologii a filosofii na univerzitách v Neuchâtelu, v Lipsku a na Humboldtově univerzitě v Berlíně. Z profesorů ho nejvíce ovlivnil starozákoník Hermann Gunkel a historik Adolf von Harnack. Roku 1908 se oženil a s manželkou Dorotheou měl tři syny a dceru. V Berlíně se také roku 1910 habilitoval a začal přednášet a roku 1915 byl povolán jako profesor novozákonní teologie na univerzitu v Heidelbergu.\n\nRoku 1919 publikoval monografii \"Dějiny forem v evangeliích\" (\"Die Formgeschichte des Evangeliums\"), kde ukázal, že synoptické evangelia nejsou životopisy Ježíšovy, nýbrž že se skládají z kratších úseků, rozebral jejich formy i pravděpodobný význam v první církvi. Tím výrazně proměnil pohled na vznik synoptických evangelií a jejich vzájemné vztahy. Vydal také několik komentářů k různým listům Nového zákona a věnoval se novozákonní etice. Roku 1931 se zastal faráře Günthera Dehna, kterému němečtí nacionalisté zabránili v přístupu na univerzitu.\n\nV roce 1937 V době Třetí říše se odvážně postavil proti Hitlerovi i kolaborujícím církevním hodnostářům. Byl v Berlínském procesu osvobozen, což bylo v té době ve Třetí říši zcela ojedinělé. Měl být odsouzen na šest měsíců vězení za svá tvrznení, že židovský původ Ježíšův a Pavlův je nepopiratelný, a že pro každého křesťana, ať se hlásí ke kterékoliv církvi, je směrodatná bible, nikoli Hitlerův \"Mein Kampf\".\n\n\n"}
{"id": "974523", "url": "https://cs.wikipedia.org/wiki?curid=974523", "title": "Selec", "text": "Selec\n\nSelec ( , do roku 1899 \"Szelcz\") je obec na Slovensku v okrese Trenčín. V roce 2015 zde žilo 1 005 obyvatel. První písemná zmínka o obci pochází z roku 1439. Nadmořská výška obce je 319 m n. m. V okolí obce se nacházejí prameny pitné vody, kterými se zásobuje město Trenčín.\n\nNachází se na konci doliny Seleckého potoka, který je levostranným přítokem Váhu. V katastrálním území obce Selec se nachází lokality chráněných území a objektů. Patří sem přírodní památky Selecké vyvěračky, Selecké kamenné moře, Selecký potok a vrcholový sutinový javorový a bukový smíšený les v přírodní rezervaci Považský Inovec – Žlápky a Hradisko.\n\nZ geomorfologického hlediska obec leží v Fatransko-tatranské oblasti, v severní části celku Považský Inovec v podcelku Inovecké předhůří v části Selecká kotlina.\n\nBěhem druhé světové války, 3. prosince 1944 do obce vpadly německé jednotky a zatkly 56 mužů z obce za pomoc partyzánům. 50 z nich bylo později odvlečeno do koncentračních táborů, 45 z nich zahynulo.\n\n"}
{"id": "974525", "url": "https://cs.wikipedia.org/wiki?curid=974525", "title": "Petri Kontiola", "text": "Petri Kontiola\n\nPetri Kontiola (* 4. října 1984, Seinäjoki) je finský hokejový útočník momentálně hrající za tým Lokomotiv Jaroslavl v Kontinentální hokejové lize (KHL).\n\nPetri Kontiola začal svou kariéru jako hokejista v rodném Finsku. V organizaci Tappary hrál za juniory od roku 2001, dříve působil v celku Kiekko. V sezóně 2003/04 se překvapivě prosadil do hlavního týmu, působil na pozici centra čtvrtého útoku. Sbíral asistence a předváděl spolehlivé výkony. Ke konci sezóny chytil střeleckou formu, zatímco celý rok ani jednou neskóroval, v posledních pěti zápasech nastřílel čtyři branky. 13 bodů mu nakonec vyneslo třetí příčku v tabulce produktivity nováčků SM-liigy. V klubu odehrál čtyři sezóny 2003 až 2007 a v sezónách 2005/06 a 2006/07 byl také nejproduktivnějším hráčem svého týmu, za který nasbíral za 200 zápasů celkem 129 bodů.\n\nV draftu 2004 si jej vybralo v sedmém kole jako 196. celkově Chicago Blackhawks. Následně s klubem podepsal dvouletou nováčkovskou smlouvu. První zámořskou sezonu může považovat za úspěšnou, i když si ji možná představoval jinak. Z kempu Blackhawks byl při posledním zúžení soupisky poslán do Rockfordu, hrajícího AHL, kde většinu sezóny patřil k vůdcům a byl druhým nejproduktivnějším hráčem i nahrávačem za Martinem St. Pierrem, když v 66 utkáních nasbíral 68 bodů za 50 asistencí a 18 branek. Nejlepší v týmu byl v bodování +/- se 17 kladnými body. V playoff přidal 10 bodů ve 12 utkáních, ale IceHogs ve 2. kole nestačili na Chicago Wolves, když muselo rozhodnout až 7. utkání. První zápas V NHL odehrál 25. listopadu 2007, v zápase proti Vancouveru Canucks, ve kterém vyšel bodově naprázdno. Prvního bodu se tak dočkal o necelý měsíc později, když v zápase proti Nashvillu Predators asistoval u prvního gólu zápasu Robertu Langovi. Dne 4. března 2009, byl vyměněn spolu s Jamesem Wisniewskim do Anaheimu Ducks výměnou za Samuela Påhlssona a Logana Stephensona a podmíněného draftu 2009. Byl okamžitě poslán do farmářském týmu Iowa Chops a tam hrál zbytek sezóny. V NHL celkem odehrál 12 utkání, ve kterých nasbíral 5 asistencí.\n\nDne 26. května 2009 podepsal dvouletý kontrakt s Metallurgem Magnitogorsk hrajícího kontinentální hokejovou ligu. Svou první sezónu v KHL začal slibně, když se s týmem probojoval do playoff, kde ve čtvrtfinále nestačil na Kazaň. V následujícím ročníku ovládl kanadské bodování ve svém klubu, když si v 54 zápasech na své konto připsal 48 bodů a hlavně jeho zásluhou se s týmem opět probojoval do playoff. V semifinále však Metallurg nestačil na Ufu. Za dobré výkony v průběhu sezóny si zahrál i Utkání hvězd KHL. Po sezóně mu Magnitogorsk nenabídl novou smlouvu, a tak se 3. května 2011 stal novým hráčem Traktoru Čeljabinsk, se kterým podepsal kontrakt na 2 roky. V sezóně 2011/12 se s týmem probojoval do semifinále, kde nestačil na Avangard Omsk. Sezóna 2012/13 se mu povedl nadmíru dobře, i když v základní části byl až třetí v klubovém bodování, tak ve vyřazovacích bojích se naplno rozjel. S týmem se probojoval do finále Gagarinova poháru, kde jeho mužstvo nestačilo na obhájce titulu Dynamo Moskvu, avšak Kontiola ovládl kanadské bodování playoff, když si ve 25 utkáních připsal 10 gólů a 9 asistencí. V druhé sezóně v dresu Čeljabinsku 2013/14 se s týmem neprobojoval do vyřazovacích bojů, když jeho mužstvo obsadilo první nepostupové 9. místo ve východní konference a jen o kousek jim tak unikl postup. Útěchou pro Kontiolu však mohlo být, že skončil první v klubovém bodování, když si připsal 37 bodů za 15 branek a 22 asistencí..\n\nPo výkonech, které předváděl v KHL a na mezinárodní scéně, se o něj začali zajímat některé kluby z NHL. Jedninou podmínkou, aby mu nějaký klub mohl nabídnout smlouvu v zámoří bylo, že se musel vyplatit ze své stávající smlouvy s Čeljabinskem. Což taky později udělal a 3. července 2014 podepsal už jako volný hráč s týmem Toronto Maple Leafs roční kontrakt, za který si měl přijít celkem na 1,1 miliónu dolarů.\n\nOvšem, po 11 zápasech bez jediného bodu, se dohodl s vedením Marlies, aby byla jeho smlouva vypovězena a on se tak mohl vrátit zpět do KHL. O tři dny později získal práva na Kontiolu od Traktoru Čeljabinsk tým Lokomotiv Jaroslavl výměnou za obránce Jegora Martynova a útočníka Alexeja Kručinina. 28. listopadu 2014 pak s vedením Jaroslavle podepsal kontrakt na dva roky.\n\nVe finské hokejové reprezentaci debutoval v roce 2004, kdy se na domácím juniorském šampionátu podílel dvěma body na zisku bronzové medaile. Na MS 2007 se poprvé dostal do seniorského mužstva a se sedmi body patřil k lídrům týmu. Tým se dostal až do finále, kde nestačil na Kanadu. Za tři roky se zúčastnil MS v Německu, kde ve čtvrtfinále proti Česku museli rozhodnout až nájezdy. V poslední sérii jel rozhodující nájezd proti Tomáši Vokounovi, který neproměnil a jeho tým tak z turnaje vypadl. Na domácím MS 2012 postoupil s týmem až o boje o medaile, avšak po vyřazení v semifinále s Ruskem prohráli i rozhodující duel o bronz s Českem. Jeho nejzářivější MS přišlo v roce 2013, kdy sice s týmem podlehl v boji o bronz Spojeným státům, nicméně ovládl kanadské bodování šampionátu, když si připsal v 10 zápasech 16 bodů za osm branek a stejný počet asistencí, dostal se do All Stars týmu, a také byl vybrán direktoriátem turnaje nejlepším útočníkem. Kontiola tak překonal finský rekord v bodování na MS, který do té doby držel Saku Koivu z roku 1999. V lednu 2014 ho Erkka Westerlund nominoval na jeho první olympijské hry, které se uskutečnily v ruské Soči. S týmem získal bronzové medaile, když v boji o bronz zdolali tým Spojených států poměrem 5:0. Po olympiádě reprezentoval Finsko i na mistrovství světa, které se konalo v Bělorusku. S týmem se probojoval až do finále, v něm však nestačil na výběr Ruska. S 9 body byl 2. nejproduktivnějším hráčem svého mužstva. Na šampionátu v Česku v roce 2015 nestačil s týmem ve čtvrtfinále na domácí výběr. V 8 zápasech si připsal 2 body za asistenci a branku.\n\n"}
{"id": "974529", "url": "https://cs.wikipedia.org/wiki?curid=974529", "title": "Považský Inovec (přírodní rezervace)", "text": "Považský Inovec (přírodní rezervace)\n\nPřírodní rezervace Považský Inovec je přírodní rezervace v pohoří Považský Inovec v podcelku Vysoký Inovec, v jihozápadní části vrcholu Inovce (1041,6 m n. m.). Nachází se v katastrálním území obce Selec v Trenčínském kraji. Vyhlášena byla v roce 1988 na rozloze 35,42 ha, bez ochranného pásma. Předmětem ochrany jsou zachovalé přirozené bukové lesní porosty vrcholových částí Považského Inovce. Na území rezervace platí 5. stupeň ochrany.\n\n"}
{"id": "974531", "url": "https://cs.wikipedia.org/wiki?curid=974531", "title": "Hans Thoma", "text": "Hans Thoma\n\nHans Thoma (2. října 1839 Oberlehen, Bernau im Schwarzwald - 7. listopadu 1924 Karlsruhe) byl německý malíř a grafik. \n\nNarodil se v rodině dřevorubce v horské obci v Černém lese, asi 20 km jihovýchodně od Freiburgu. Začal se učit natěračem a malířem, až roku 1859 byl přijat na malířskou akademii v Karlsruhe. Po absolutoriu roku 1866 odjel 1868 do Paříže, kde ho nejvíc ovlivnila díla Gustave Courbeta a Barbizonské školy. V letech 1870-1876 žil v Mnichově, kde se spřátelil s malířem Arnoldem Böcklinem a maloval hlavně krajiny a portréty. Od roku 1878 žil ve Frankfurtu nad Mohanem a pracoval na zakázky přátel. Roku 1890 měl výstavu v Mnichově, která měla veliký ohlas a Thoma se stal jedním z nejoblíbenějších německých malířů. Roku 1899 byl jmenován profesorem malířské akademie v Karlsruhe a ředitelem tamější galerie (\"Kunsthalle\"). Jako „malíř německého lidu“ se těšil velké oblibě i za nacismu.\n\n\n\n"}
{"id": "974533", "url": "https://cs.wikipedia.org/wiki?curid=974533", "title": "Punk jako životní postoj", "text": "Punk jako životní postoj\n\nPunk jako životní postoj (v anglickém originále \"Punk: Attitude\") je britsko-americký dokumentární film, který natočil režisér Don Letts. Pojednává o punkovém hnutí sedmdesátých let. Své vzpomínky zde vyprávějí jak hudebníci, kteří byli aktivní v té době (Mick Jones, John Cale a další), tak i ti z mladší gerenace. Film měl premiéru 25. dubna 2005 na festivalu Tribeca Film Festival.\n\n"}
{"id": "974535", "url": "https://cs.wikipedia.org/wiki?curid=974535", "title": "Okno (film)", "text": "Okno (film)\n\nFilm s názvem Okno může označovat:\n\n\n\n"}
{"id": "974537", "url": "https://cs.wikipedia.org/wiki?curid=974537", "title": "Jászladány", "text": "Jászladány\n\nJászladány je obec v Maďarsku v okrese Jászapáti, v župě Jász-Nagykun-Szolnok.\n\nMá rozlohu 92,73 km² a v roce 2013 zde žilo 5642 obyvatel.\n\nArcheologické nálezy dokládají osídlení oblasti v eneolitu a době římské. Podle historika Fodora Ference pochází první zmínka o vsi z roku 1067. Jiné zdroje uvádějí až rok 1399, kdy byla ves zmiňována pod jménem \"Ladán\". V roce 1550 jako \"Jász Ladán\", v roce 1567 jako \"Jaz Ladán\", v roce 1828 jako \"Ladány\". Pod jménem Jászladány je obec uváděna od roku 1910.\n\nV roce 1736 zde byl postaven kamenný kostel. František I. Rakouský udělil obci roku 1828 statut města, nicméně v roce 1878 se Jászladány staly opět vesnicí.\n\nV roce 2001 tvořilo obec 89% obyvatel Maďarů a 11% obyvatel Romů.\n"}
{"id": "974538", "url": "https://cs.wikipedia.org/wiki?curid=974538", "title": "Brandon Saad", "text": "Brandon Saad\n\nBrandon Saad (* 27. října 1992 Pittsburgh, Pensylvánie) je americký hokejový útočník hrající v týmu Chicago Blackhawks v severoamerické lize (NHL). V tomto týmu získal 2x Stanley Cup, a to v letech 2013 a 2015. Po zisku druhého Stanley Cupu odehrál 2 sezony v týmu Columbus Blue Jackets a pak se vrátil do Chicaga. Pochází ze syrské křesťanské rodiny (matka je ale Američanka).\n\nS hokejem začal v rodném Pittsburghu a v dorosteneckém věku hrál za klub Pittsburgh Hornets. V draftu OHL 2008 si na něj zamluvil práva v 1. kole tým ze Saginaw. Saad ovšem do OHL neodešel a další rok hrál v NAHL v týmu Mahoning Valley, kde nasbíral 47 bodů ve stejném počtu utkání. Byl vyhlášen nováčkem roku NAHL a dále byl zařazen do 1. All-Star týmu NAHL a do All-Star týmu nováčků NAHL. V sezoně 2009–2010 sezonu nastoupil do národního rozvojového programu americké reprezentace, kde patřil mezi nejlepší hráče. Ve své první a jedné sezoně byl nejproduktivnějším hráčem a nejlepším střelcem programu.\n\nNakonec se rozhodl přece jen do OHL vstoupit a v nováčkovské sezoně 2010–2011 se mu nedařilo špatně. V základní části byl 2. nejlepším střelcem týmu a celkem nasbíral 55 bodů (27+28) v 59 utkáních. Také se předvedl na CHL Top Prospect Game (představení nejlepších nadějí z CHL pro nadcházející draft) v týmu Bobbyho Orra. V playoff pak byl 3. nejproduktivnější hráč svého týmu s 12 body (3+9) ve 12 utkáních.\n\nV sezoně 2011–2012 si nejprve vybojoval v přípravném kempu místo v NHL, ale po 2 utkáních byl poslán zpět do juniorů. Po návratu z NHL se hned zařadil mezi lídry Saginaw a nejlepší hráče OHL. Měl nejlepší průměr bodů na zápas v OHL (1,73). Sice odehrál pouze 44 utkání základní části, ale celkem nasbíral 76 bodů (34+42). Během sezony byl zvolen kapitánem týmu po výměně toho dosavadního. V playoff byl ve 12 utkáních nejproduktivnějším hráčem Saginaw se 17 body a nejlepším střelcem s 8 góly. Byl zvolen do 1. All-Star týmu OHL a získal cenu Williama Hanleyho pro nejslušnějšího hráče ligy.\n\nBlackhawks si ho vybrali v draftu 2011 ve 2. kole, celkově jako 43. hráče. Následně se zúčastnil kempu nadějí Blackhawks, kde poprvé předvedl své kvality. V září předvedl kvalitní výkony i v přípravném kempu, kde dostal šanci předvést v 6 utkáních, ve kterých získal 3 body (1+2). Vedení Blackhawks přesvědčil natolik, že s ním 4. října 2011 podepsali nováčkovskou 3letou smlouvu a pro úvod sezony zůstal v hlavním týmu. Po 2. utkání byl ovšem odeslán zpět do OHL. Po vypadnutí Saginaw z playoff OHL byl opět povolán do Chicaga a odehrál 2 poslední utkání série proti Phoenixu, ve kterých si připsal první asistenci v NHL. Chicago ovšem podruhé za sebou vypadlo v 1. kole.\n\nKvůli výluce v NHL začal sezonu 2012–2013 v Rockfordu, kde ve 31 zápasech nasbíral 20 bodů (8+12). Po začátku zkrácené sezony se usadil v sestavě Blackhawks a rovnou zakotvil v 1. řadě. V 46 zápasech nasbíral 27 bodů (10+17) a byl 4. nejproduktivnější hráč Blackhawks. Byl nejlepší mezi nováčky NHL v +/- statistice s +17 body, v bodech byl mezi nováčky NHL 5. a v asistencích 3. Byl vybrán mezi 3 finalisty pro Calder Memorial Trophy pro nejlepšího nováčka NHL, ale cenu nakonec nezískal, nicméně byl zařazen do All-Star týmu nováčků NHL. V playoff se mu již tolik nedařilo, když nasbíral v 23 zápasech 6 bodů (1+5), ale i tak se mohl radovat ze svého prvního Stanley Cupu.\n\nV sezoně 2013–2014 odehrál 78 zápasů v nichž nasbíral 47 bodů (19+28) a byl 6. nejproduktivnějším hráčem Blackhawks. V playoff přidal 16 bodů (6+10) v 19 zápasech a byl 3. nejproduktivnějším hráčem Blackhawks.\n\nV sezoně 2014–2015 poprvé v kariéře odehrál všechna utkání základní části. Byl 3. nejlepším střelcem Blackhawks (23 branek) a 4. nejproduktivnějším hráčem týmu (52 bodů). Potvrdil, že je málo vylučovaným hráčem, když nasbíral jen 12 trestných minut. V playoff pak byl s 8 góly 3. nejlepším střelcem Blackhawks (2 byly vítězné) a mohl se radovat ze svého druhého Stanley Cupu.\n\nJelikož mu končila nováčkovská smlouva a jednání o nové smlouvě nesměřovala k dohodě, Blackhawks ho 30. června 2015 vyměnili do Columbusu společně s obráncem Michaelem Paliottou a útočníkem Alexem Broadhurstem za útočníky Artema Anisimova, Marka Daňa, Coreyho Troppa, Jeremyho Morina a volbu ve 4. kole draftu 2016. V novém působišti podepsal 3. července 2015 novou smlouvu na 6 let s celkovým příjmem 30 milionů dolarů. V první sezoně v novém klubu se mu dařilo, když si vylepši svá osobní maxima v gólech (31) a bodech (53). Byl nejlepším střelcem klubu a dělil se o první místo v klubové produktivitě. V lednu byl poprvé vybrán do NHL All-Star Game.\n\nV sezoně 2016–2017 odehrál všech 82 zápasů a vyrovnal své bodové maximum (24+29). Byl 3. nejlepší střelec a 3. nejproduktivnější hráč Blue Jackets. Zaznamenal při tom pouhých 8 TM. Columbus do playoff tentokrát postoupil, ale vypadl v prvním kole s Pittsburghem. Saad si připsal 3 body v 5 utkáních. Den před draftem, 23. června 2017, byl vyměněn zpět do Chicaga společně s brankářem Antonem Forsbergem a 5. kolem draftu 2018 za útočníky Artemie Panarina, Tylera Motteho a 6. kolo draftu 2017.\n\nV prvním utkání po návratu vstřelil Pittsburghu při výhře 10:1 vstřelil hattrick (1. v dresu Blackhawks), ale ve zbytku sezony 2017-2018 příliš produktivní nebyl a připsal si pouze 35 bodů (18+17), nejméně v kariéře s výjimkou sezony zkrácené výlukou. Byl nejlepší v týmu s 8 vítěznými góly a dělil se o 4. místo v NHL. \n\nNa Mistrovství světa hráčů do 18 let v roce 2010 v Bělorusku pomohl Spojeným státům ke zisku zlatých medailí. Pro rok 2011 byl v nominaci pro Mistrovství světa juniorů, ale těsně před startem šampionátu byl z týmu vyřazen. O rok později se do juniorské reprezentace pro MSJ 2012 prosadil, ale Spojeným státům se turnaj příliš nevydařil a skončili až 7.\n\nDne 27. května 2016 jej kanadský trenér Todd McLellan zařadil v dodatečné nominaci na svou soupisku Výběru severoamerických hráčů do 23 let pro Světový pohár v ledním hokeji 2016 v Torontu. S týmem obsadil konečné 5. místo, když nedokázali postoupit ze skupiny. Na turnaji nezaznamenal ve třech odehraných utkáních jediný bod.\n\n"}
{"id": "974539", "url": "https://cs.wikipedia.org/wiki?curid=974539", "title": "Seznam děkanů Filozofické fakulty Univerzity Karlovy", "text": "Seznam děkanů Filozofické fakulty Univerzity Karlovy\n\nSeznam děkanů Filozofické fakulty Univerzity Karlovy v Praze (dříve artistické fakulty).\n\n"}
{"id": "974540", "url": "https://cs.wikipedia.org/wiki?curid=974540", "title": "Richard Kačala", "text": "Richard Kačala\n\nRichard Kačala (* 1. března 1991, Prešov, Československo) je slovenský fotbalový záložník nebo obránce a bývalý mládežnický reprezentant. V současnosti hraje za polský celek Sandecja Nowy Sącz, kam přestoupil z klubu 1. FC Tatran Prešov.\n\nJeho oblíbeným klubem je FC Barcelona, oblíbeným hráčem Lionel Messi.\n\nKačala je odchovancem klubu 1. FC Tatran Prešov, v A-týmu debutoval 9. března 2013 v utkání proti MŠK Žilina (remíza 0:0). Nosil nejprve dres s číslem 14, poté dostal dvojku. Mimo Tatranu Prešov ještě hostoval v FK Spišská Nová Ves v roce 2011.\n\nV lednu 2014 přestoupil do polského druholigového celku Sandecja Nowy Sącz, jehož představitele zaujal ve dvou přípraných zápasech s polskými celky Podbeskidzie Bielsko-Biała a Korona Kielce. V Sandecji rozšířil kolonii slovenských krajánků Rudolf Urban, Matej Náther a Peter Petrán.\n\nRichard Kačala je bývalým mládežnickým reprezentantem Slovenska v kategoriích U16 a U18.\n\n"}
{"id": "974542", "url": "https://cs.wikipedia.org/wiki?curid=974542", "title": "Interkulturní management", "text": "Interkulturní management\n\nInterkulturní management vysvětluje chování lidí v organizacích po celém světě a ukazuje lidem, jak pracovat v organizacích se zaměstnanci a populací klienta z mnoha různých kultur.\n\nInterkulturní management je v současné době dynamicky se rozvíjející \"vědní\" oblastí. Tato na první pohled neznámá disciplína má své počátky již v 60. letech minulého století, kdy první kroky v tomto oboru podnikl Geert Hofstede.\n\nInterkulturní management se zabývá především řízením lidských zdrojů v nadnárodních společnostech. Lidský faktor je nejvíce omezující složkou při uplatňování globálních strategií. Proto by měla být v nadnárodních společnostech věnována velká pozornost managementu lidských zdrojů a to především interkulturnímu managementu. Předmětem jeho zájmu je problematika řízení lidských zdrojů s ohledem na kulturní prostředí zaměstnanců a vytvoření vhodné podnikové kultury, která by vyhovovala všem jedincům působících v organizaci. Jedná se především o kompromisy a proces přizpůsobení se.\n\nInterkulturní management se zabývá zejména takovými otázkami, jako jsou:\n\nInterkulturní management lze vymezit pomocí dvou základních pojmů, kultura a management.\n\nKultura nikdy nestojí sama o sobě. Je ovlivňována i dalšími proměnnými. Těmi máme na mysli například jazyk a náboženství. Kultura často tyto hranice přesahuje. Jazyk je jedním z definovaných projevů kultury. Často dochází k nedorozuměním z důvodů velké rozdílnosti jednotlivých jazykových skupin, ale i jednotlivých slangů a dialektů. Název jednoho výrobku vlasové kosmetiky je „\"Mist Stick\"“, v Německu znamená výraz „\"mist\"“ hnůj. V Číně je slogan „\"Pepsi does alive\"“ (\"Pepsi oživuje, osvěžuje\") překládám jako „\"brings your ancestors from their burial place\"“ (\"zvedne i mrtvé z hrobu\"). Náboženství vyjadřuje klíčové hodnoty a normy svých stoupenců. Nejvíce jich má křesťanství, ale nejrychleji se šířícím náboženstvím je islám. Jazyk a náboženství poskytují MNEs výhody, stejně tak jako vytvářejí překážky. Zaměstnanci mluvící rozdílnými jazyky a vyznávající odlišné náboženství mohou tvořit v podnicích subkultury. Je tedy potřeba rozumně a uvážlivě překlenout rozdíly mezi podnikovou a lokální kulturou. Vliv kultury na management je patrný v organizování a celkovém pojetí řízení organizací, motivaci a vedení lidí. Lze nalézt souvislosti mezi různými dimenzemi kultury a odlišnostmi napříč kulturami ve více oblastech managementu zároveň.\n\nManagement lze nejobecněji charakterizovat jako souhrn všech činností, které je třeba udělat, aby byla zabezpečena funkce organizace. Ve spojitosti s interkulturním managementem jsou nejdůležitější lidské dovednosti, představující schopnost pracovat s lidmi, tj. vytvářet skupinové úsilí, uskutečňovat týmovou práci, vytvářet prostředí, ve kterém se lidé cítí bezpeční a mohou svobodně vyjadřovat své názory.\n\nInterkulturní výzkum se v oblasti managementu postupně vyvíjel v průběhu posledních třiceti let. Přední publikace, \"Journal of International Business studies\", oslavila v roce 1994 své 25 výročí. Z řady prvních témat patřil mezi ty nejvýznamnější fenomén internacionalizace firem, zejména exportních aktivit, zahraniční přímé investice a postupný vznik mezinárodních korporací.\n\nRelační vzory ovlivňují výzkum interkulturního managementu prostřednictvím způsobu interakcí mezi lidmi, rozhodnutí v procesu rozhodování a způsob, jakým se mísí lidské vztahy a obchodní záležitosti. Rozdíly mezi více přirozenými společnostmi a společnostmi nezávislými a autonomními mohou být použity pro studium rozličných témat, jako je vliv na postup jedinců při nakupování – prodejní vztahy, úplatkářství, průmyslový marketing, vztahy s hostitelskou vládou nebo import prostředků.\n\nInterkulturní pohled se stal zásadní pro většinu řízení současného výzkumu. Globální podnikatelské prostředí stále více vede k větší praktické potřebě mezinárodního výzkumu a dotazování, zda vědní management následuje univerzální pravidla.\n\nMnoho vzdělávacích institucí a firem vedou jejich studenty či členy, aby získali přípravu v oblasti interkulturního managementu. Kurzy jsou často vytvořeny k zavedení specifických kultur do tříd. Příkladem toho může být německá, japonská nebo islámská kultura a podniková kultura. Každý z nich je unikátní a umožňuje studentům získat obchodní dovednosti.\n\nPro řízení společnosti v interkulturním prostředí by měl mít manažer určité specifické znalosti a dovednosti. V případě, že manažer nedostatečně zastupuje společnost v jiných zemích anebo praxe interkulturního managementu je v mezinárodní spolupráci nedostatečná, může to poškodit spolehlivost tohoto manažera. Současně to také poškozuje důvěryhodnost firmy či instituce. To znamená, že chování manažerů může mít dalekosáhlé důsledky. Interkulturně kompetentní manažeři by měli znát podmínky, za kterých lidé různých kultur pracují a žijí. Aby v této své úloze obstáli, musejí si osvojit především určité základní znalosti z kulturní antropologie a interkulturní psychologie a dále dovednosti interkulturní komunikace a interkulturního managementu.\nIntegrace nezbytná v nadnárodních společnostech je založena na kulturní synergii. Jde o kombinaci více kultur napomáhající k vytvoření jedné kultury organizační. Tuto skutečnost by si měl manažer v takovémto prostředí plně uvědomovat a nesnažit se integrovat jednotlivé pracovníky pocházející z různých kultur do kultury, která je v dané pobočce dominantní nebo kultury panující v centrále společnosti. Nejdůležitější dovedností manažera by měla být v první řadě schopnost pracovat s lidmi z jiného kulturního prostředí jako s rovnými. Dále by měl být manažer ochoten se učit za účelem zlepšení organizačních schopností. Musí se učit, jak spolupracovat se zahraničními partnery. Prostřednictvím této kooperace by se měl snažit získat co nejvíce znalostí z každého takovéhoto setkání. \n\nZ hlediska mezinárodního, interkulturního a multikulturního managementu je nutno brát v úvahu také vliv všeobecného, širšího globálního prostředí. Svět se v duchu zřetelně proměňuje v tzv. „\"globální vesnici\"“, a že různé země se stále více podobají sobě navzájem, je zřejmé, že dosud se odlišují řadou politických, právních, ekonomických i sociokulturních specifik. Operuje-li organizace v globálním prostředí, je nevyhnutelně konfrontována s řadou z nich. Manažeři musejí při svých aktivitách v mezinárodním, globálním a multikulturním prostředí brát v úvahu přinejmenším tři následující segmenty prostředí:\n\nVzhledem k existenci mnoha rozmanitých kultur se v globalizovaném světě stává porozumění vlivům kultury na chování lidí kritickou způsobilostí manažerů mezinárodně a globálně působících organizací. Jestliže manažeři s mezinárodní působností vědí pouze málo o kultuře země, v níž pracují, a osob, s nimiž se stýkají nebo budou setkávat, mohou si tím způsobit řadu nesnází a problémů a zapříčinit nečekané potíže při realizaci svých záměrů a plnění manažerských úkolů.\n\nV některých multinacionálních korporacích jsou organizační kultura a manažerský styl určovány hodnotami a normami chování země, z níž organizace pochází, v jiných korporacích si jejich dceřiné organizace ustavují své vlastní kultury zpravidla v souladu s lokální kulturou zemí, v nichž působí.\n\nInterkulturní vzdělávání může být vysvětleno jako výuka účastníků kulturní kompetence interkulturní kompetence založena na kultuře povědomí a kulturní citlivosti.\n\nTo zahrnuje vytváření mezinárodních aktivních lidí, kteří jsou si vědomi toho, že jejich chování a myšlení je řízeno jejich vlastní kulturou, stejně tak ostatní lidé jsou ovlivňováni jejich kulturou. V podstatě zahrnuje kulturní kompetence čtyři faktory a to: znalosti (jazyk, historie, právní a politický systém), dovednosti (dovednosti (komunikace, konfliktní řízení), zkušenosti (biografické zázemí a postoj (vypořádání se s kulturními podivnými zvyky, sebereflexe, kulturní povědomí a kulturní citlivosti).\n\nVe světě se problematice interkulturního managementu věnuje řada universit, a také narůstající počet specializovaných poradenských společností. K nejčastějším praktickým aplikacím a službám nabízeným specialisty na interkulturní management (neboli též \"business antropology\"), publikovaným na internetu, patří zejména:\n"}
{"id": "974546", "url": "https://cs.wikipedia.org/wiki?curid=974546", "title": "Lodovica Comello", "text": "Lodovica Comello\n\nLodovica Comello (* 13. dubna, 1990 San Daniele del Friuli, Itálie) je italská herečka, zpěvačka a tanečnice. Nejvíce známa ze seriálu Violetta, kde hrála postavu Francescy.\n\nComello měla vášeň pro umění již od útlého věku, chodila na hodiny tance, herectví a hry na kytaru. Zúčastnila se turné Patito Feo \"Tour Il Mondo di Patty\" v Itálii a Španělsku a zpívala doprovodné vokály na turné Brendy Asnicar. Momentálně žije v Buenos Aires i v Itálii kvůli natáčení seriálu Violetta. Comello mluví plynně italsky, španělsky i anglicky. Má mladší sestru jménem Moana Comello. Od roku 2015 je vdaná za Tomase Goldschmidta. Její nejlepší kamarádka ze seriálu Violetta je Alba Rico Navarro. 31. října 2019 oznámila přes instagram, že s manželem čekají miminko.O 14 dní později oznámila, že čeká syna. \n\n"}
{"id": "974547", "url": "https://cs.wikipedia.org/wiki?curid=974547", "title": "Ask.fm", "text": "Ask.fm\n\nAsk.fm je lotyšská sociální síť založená 16. června 2010 Iļjou Terebinem. Uživatelé můžou anonymně či neanonymně psát otázky na zdi registrovaných uživatelů a ti na ně podle vlastní libosti můžou odpovědět nebo otázku smazat. Ask.fm je velice populární v Polsku, Německu, Itálií, České republice, Slovenské republice a Velké Británii.\n\nAsk.fm byl založen 16. června 2010. Web nabral vysokou popularitu až po 3 letech od jeho založení, roku 2013. Nyní má Ask.fm 21 milionů registrovaných uživatelů, kteří každý den napíšou 30 milionů otázek.\n\nAsk.fm patří mezi 1000 nejnavštěvovaněších webů světa.\n\nV dubnu 2011 byly na Ask.fm umožněny videoodpovědi na otázky přes webovou kameru. V květnu 2011 Ask umožnil další novinku a to označení ostatních uživatelů v otázkách pomocí \"@\" například @askfm odkazuje na profil uživatele. V prosinci 2011 bylo v nastavení soukromí umožněno vypnutí anonymních otázek na profilu daného uživatele. Měsíc po tom se tato změna v nastavení stala velice užívaná. V červnu roku 2013 byla vytvořena oficiální aplikace pro iPhone a Android. V březnu roku 2014 Ask.fm povolil funkci nahrávat k odpovědím GIFy. \n\nV letech 2012 a 2014 se tato stránka stala velkým zdrojem šířením šikany hlavně mezi mladistvými. Noviny The Sun, BT a Specsavers požadovaly zrušení tohoto webu z důvodu počtu sebevražd, kvůli anonymním nadávkám. Mezi tragické případy spojené s Ask.fm patří kauza Rebeccy Ann Sedvickové, která v roce 2013 spáchala sebevraždu.\n\n\n• http://mediamania.tyden.cz/rubriky/on-line/facebook-uz-nechteji-teenageri-se-presunuli-na-komunitni-sit-ask-fm_282983.html\n\n• http://www.blesk.cz/clanek/digital-internet/206509/rebeku-12-sikanovaly-holky-na-internetu-zabila-se-v-cementarne.html\n"}
{"id": "974549", "url": "https://cs.wikipedia.org/wiki?curid=974549", "title": "Whiting 1", "text": "Whiting 1\n\nWhiting 1 (či WHI B0200-03) je kulová hvězdokupa v souhvězdí Velryby nacházející se ve vzdálenosti 150 000 světelných let od Země. Objevil ji v roce 2002 americký astronom Alan Whiting. Hvězdokupa se nachází v halu Mléčné dráhy. Její stáří je odhadováno na 5 miliard let, což znamená, že může jít o nejmladší kulovou hvězdokupu v naší Galaxii. Průměr hvězdokupy je asi 45 světelných let.\n\n\n"}
{"id": "974551", "url": "https://cs.wikipedia.org/wiki?curid=974551", "title": "Moskovskije novosti", "text": "Moskovskije novosti\n\nMoskovskije novosti ( Московские новости) je ruský společensko-politický deník, v minulosti však vycházel i jako týdeník.\n\nMoskovskije novosti vznikly původně v roce 1930 jako tiskovina pro zahraniční odborníky působící v SSSR a už v té době vycházela i jejich anglická verze. V roce 1949 bylo vydávání zastaveno v rámci boje s kosmopolity, a k obnovení časopisu došlo až v roce 1956, a to nejdříve v angličtině, posléze i v dalších cizojazyčných verzích, například v arabštině a esperantu. Ke konci 80. let 20. století vycházely také francouzsky, estonsky, německy, řecky a španělsky. Zásadním krokem se stal opětovný vznik nové verze v ruštině v roce 1980. Nejslavnější období nastalo v letech perestrojky, po roce 1986, kdy se stal šéfredaktorem Jegor Jakovlev. V té době vycházely jako týdeník a staly se jedním z nejčtenějších i nejkvalitnějších periodik v SSSR, mj. i díky velmi liberální redakční politice, která umožnila zabývat se i do té doby tabuisovanými tématy například o Gulagu, o literatuře, která byla dosud na indexu atd. Moskovskije novosti se postupně staly první opravdu nezávislou sovětskou tiskovinou, která budila značný zájem i za hranicemi. Jako týdeník vycházely až do roku 2008, kdy zanikly. K obnovení časopisu došlo opět v roce 2009, nejdříve se dvěma čísly týdně, v ruské, anglické a arabské verzi. Od roku 2011 Moskovskije novosti vychází jako deník, existuje i internetová verze.\n\n"}
{"id": "974552", "url": "https://cs.wikipedia.org/wiki?curid=974552", "title": "Evander Holyfield", "text": "Evander Holyfield\n\nEvander Holyfield (* 19. října 1962, Atmore, Alabama) je bývalý americký boxer. Měl přezdívku \"The Real Deal\" (skutečná dohoda), protože ho jako mistra světa uznávaly všechny konkurenční asociace.\n\nJako amatér získal v polotěžké váze stříbro na Panamerických hrách 1983 a bronz na olympiádě 1984. Od roku 1985 boxoval profesionálně a v roce 1986 se stal mistrem světa asociace WBA v polotěžké váze. V roce 1988 přešel do těžké váhy a roku 1990 se stal po vítězství nad Busterem Douglasem mistrem světa. Titul ztratil o dva roky později, když ho porazil Riddick Bowe. Nejznámější byla dvojice Holyfieldových zápasů proti Miku Tysonovi: 9. listopadu 1996 ho v Las Vegas porazil a získal tak zpět mistrovský pás, v odvetě 28. června 1997 Tyson ve třetím kole ukousl Holyfieldovi kus ucha a byl diskvalifikován.\n\nBoxoval profesionálně do padesáti let, oficiálně ukončil kariéru v únoru 2013. V kariéře vybojoval 44 vítězství v 57 zápasech.\n\n"}
{"id": "974553", "url": "https://cs.wikipedia.org/wiki?curid=974553", "title": "Antonín Bruodin", "text": "Antonín Bruodin\n\nAntonín Bruodin OFM (1625 – 1671/1675/1680), anglicky \"Anthony Bruodin\", též \"Bruodinus\" nebo \"Broudinus\", byl irský františkán - hybern. Narodil se v roce 1625. Pocházel z jižní části Irska, soudobé provincie Momonia.: Po nucené emigraci z rodné země přišel s dalšími spolubratry roku 1649 nebo 1650 do Čech. Záhy nicméně opustil irskou františkánskou komunitu, roku 1651 byl inkorporován do české františkánské provincie a působil v konventu v Olomouci, kde byl od roku 1663 kvardiánem. V roce 1668 se stal kvardiánem pražského františkánského konventu u P.M. Sněžné a posléze snad též konventu v Jindřichově Hradci. Byl též zvolen českým provinčním definitorem. Neúspěšně byl prosazován jako zástupce české části bratří v provincii na úřad provinciála, vizitátor - bavorský františkán Fortunatus Huber jej z kandidatury vyloučil, neboť si v předvolební kampani neměl počínat v souladu se stanovenými pravidly. Někdy mezi lety 1663 a 1669 byl jmenován definitorem habituálním. Působil však zejména jako lektor. Nejprve na irské františkánské koleji v Praze, posléze v dalších českých klášterech jako lektor filozofie (1656–1657), lektor teologie, byl jmenován provinčním definitorem. Údajně pro spory, které v té době vznikly mezi irskými františkány v českých zemích a členy české františkánské provincie, se Bruodin vrátil zpět k hybernům. Zemřel údajně 7. května 1680, podle jiných údajů v již roku 1675, anebo se měl vrátit jako misionář zpět do Irska, kde zesnul 28. května 1671 v Dublinu.\n\n \n"}
{"id": "974559", "url": "https://cs.wikipedia.org/wiki?curid=974559", "title": "Jan Tuček", "text": "Jan Tuček\n\nJan Tuček (16. května 1842 Golčův Jeníkov – 20. července 1913 Kutná Hora) byl český varhanář. \n\nFirma, kterou Tuček založil, byla největší v Čechách, postavila přes 420 varhan a vyrobila přes 8000 harmonií evropské i americké soustavy. Největší varhanářské práce jsou: \n\nDalší velké nástroje jsou v chrámu sv. Barbory v Kutné Hoře z roku 1904, v katedrála sv. Bartoloměje v Plzni z roku 1923, ve Štramberku z roku 1940 a v Želivě z roku 1941. Mnoho nástrojů bylo postaveno v Polsku, v Litvě, v Chorvatsku, v Istrii aj.\n\n"}
{"id": "974562", "url": "https://cs.wikipedia.org/wiki?curid=974562", "title": "Petrova Lehota", "text": "Petrova Lehota\n\nPetrova Lehota ( , před rokem 1899 \"Petri-Lehota\") je obec na Slovensku v okrese Trenčín. V roce 2015 zde žilo 183 obyvatel. První písemná zmínka o obci pochází z roku 1346.\n\nV obci stojí římskokatolický kostel sv. Michala Archanděla z 13. století.\n\n"}
{"id": "974563", "url": "https://cs.wikipedia.org/wiki?curid=974563", "title": "Seznam kulových hvězdokup v Mléčné dráze", "text": "Seznam kulových hvězdokup v Mléčné dráze\n\nSeznam obsahuje všechny známé kulové hvězdokupy, které jsou součástí naší Galaxie. V dnešní době známe asi 160 kulových hvězdokup náležejících do Mléčné dráhy. Odhaduje se, že jejich celkový počet je asi 200.\n\n\n"}
{"id": "974564", "url": "https://cs.wikipedia.org/wiki?curid=974564", "title": "Základní emoce podle P. Ekmana", "text": "Základní emoce podle P. Ekmana\n\nAmerický psycholog Paul Ekman sestavil v roce 1990 rozšířený seznam základních emocí (též primárních), včetně celé řady pozitivních a negativních emocí, které však nejsou všechny zakódované do obličejových svalů. \n\nV psychologii jsou emoce definovány jako komplexní stav pocitů, které mají za následek fyzické a psychické změny, jež posléze ovlivňují naše myšlení a chování. Emocionalita je spojena s řadou psychologických jevů včetně temperamentu, nálady, motivace a osobnosti. Podle autora Davida G. Meyerse lidské emoce zahrnují „… fyziologické vzrušení, expresivní chování a vědomé zkušenosti.“\n\nK základním emocím podle Ekmana patří:\n\n\nSmutek je jednou z déle trvajících emocí. Agonie je doba, která se obvykle se smutkem prolíná. Člověk se v ní cítí absolutně bezmocný. Agonie postupně odchází a zase přichází ve snaze překonat ztrátu, která je provázena smutkem a po něm znovu a znovu přichází již zmíněná agonie.\n\nSmutek samotný může být kombinován i s hněvem, sebeubližováním atd. Ekman předpokládá, že konzumace antidepresiv popřípadě jiných tlumících léků nesnižuje pocit smutku, ale pouze prodlužuje dobu jeho nástupu. Člověk, který strádá a užívá léky, nedokáže vyjádřit dostatečně svůj smutek a tím ztrácí soucit a pomoc druhých.\n\nExistuje mnoho situací a životních ztrát, které dokáží vyvolat smutek. Jsou jimi například: ztráta – úmrtí blízké osoby; odmítnutí ze strany přítele či milence; ztráta sebedůvěry z neúspěchu v dosahovaném cíli; ztráta obdivu či pochvaly od nadřízeného; špatný zdravotní stav; a pro některé to může být i ztráta drahocenného objektu.\n\nVýraz obličeje následkem velkého smutku nebo utrpení: vnitřní část obočí se lehce vychyluje směrem vzhůru, svaly kolem očí jsou napjaté, rty jsou vodorovné a pevné, spodní ret lehce vystupuje, tváře pozvednuté, brada se tlačí dopředu, horní víčka jsou spadlá a oči se upírají směrem dolů. V případě, že z výrazu tváře vytušíme, že je daná osoba smutná, neznamená to, že chce aby o tom okolí vědělo a utěšovalo ji. Ale pro nás je důležité tuto emoci rozpoznat, protože nám to pomůže v rozhodnutí, jak s takovou osobou komunikovat.\n\nU osoby, která prožívá jeden z výše uvedených pocitů můžeme pozorovat také tyto příznaky: snížené úsilí ve školních či pracovních aktivitách, problém s koncentrací, pamatování či rozhodování, ztráta chuti k jídlu a v extrémních případech i myšlenky na sebevraždu. Tyto osoby si také často stěžují na různé typy bolestí.\n\nHněv je přirozená emoce, se kterou máme všichni zkušenost. Mírné formy hněvu mohou zahrnovat nelibost, podráždění nebo odpor. Když reagujeme na nějakou kritiku či výhrůžku, může to v nás vyvolat hněv – obvykle je to zdravá a přirozená reakce.\n\nHněv samotný ale může být také sekundární reakcí smutku, osamocení nebo velkého strachu. Když se však stane plnohodnotným a ovládne naše smysly, je pravděpodobné, že děláme nebo říkáme věci, které jsou situaci nepřiměřené. Co přesně je hněv?\n\nPodle Americké psychologické asociace je hněv je zcela normální, obvykle zdravá lidská emoce. Nicméně, když se dostane mimo kontrolu, může mít za následek destruktivní účinky. Neovladatelný hněv může vést k vážným problémům v práci a v osobních vztazích a může narušit celkovou kvalitu života. Není to jen duševní stav naší mysli, ale může vyvolat i různé zdravotní problémy jako zvýšení srdeční frekvence, krevního tlaku a hladiny adrenalinu a noradrenalinu. Hněv má své výhody pro přežití, formuje část našeho úsudku v boji a dovolí mozku rychlejší reakci při ohrožení.\n\nKdyž se člověk nebo zvíře rozhodne podniknout kroky k zastavení hrozby nebo jí popřípadě čelit, je to obvykle hněv, co ovládá myšlení a fyziologii. V mnoha případech člověk či zvířata vyjadřují hněv hlasitými zvuky, tím, že cení zuby a v některých situacích zírají a zaujímají takový tělesný postoj aby dali agresorovi najevo, že má přestat se svým výhrůžným chováním.\n\nJe neobvyklé, aby došlo k fyzickému napadení bez těchto prvotních příznaků hněvu. Pokud se neznámý člověk přiblíží k vrhu s novorozenými štěňaty, fena (matka) bude s největší pravděpodobností v první řadě vrčet, cenit zuby a zaujme spíše obranný, popřípadě útočný postoj, než aby zaútočila bez varování.\n\nPokud neoprávněně vstoupíme na soukromý pozemek nějakého zemědělce v odlehlé oblasti, jeho přístup může být podobný. Jeho hlas bude nepřátelský, tak jako jeho řeč a držení těla. Hněv může instinktivně narůst v lidech a ostatních zvířatech ve snaze ochránit své území, potomky a členy rodiny. Podobně reagují, jsou li ohroženy jejich zdroje potravy a další životní potřeby.\n\nCo může v lidech vyvolat hněv? Žal – ztráta milované osoby; sexuální frustrace; únava; hlad; bolest; hrubé jednání; absence návykových látek u závislých osob; fyzické i duševní onemocnění; alkohol; nespravedlnost; šikana; ponižování; ztrapnění; prohra … atd.\n\nPocit morální nadřazenosti nad druhým jedincem. Nesouhlas s činy a názory opovrhované osoby. Slova jako despekt, pohrdání, podceňování jsou adekvátními synonymy pro slovo „opovržení.“ Opovrhujeme–li někým, znamená to, že jej ignorujeme, peskujeme či odbýváme. Opovržení je podobné odporu, ale týká se spíše lidí a jejich vlastností než chemicko-toxických látek.\n\nNěkteré studie naznačují, že opovržení nebo jeho náznaky, zlost a znechucení, spolu navzájem souvisejí. Tyto emoce vznikají, když jsou v rozporu morální kodexy komunity. Výraz obličeje opovržení má tyto charakteristické rysy: brada směřuje vzhůru, což dává větší pocit nadřazenosti; koutek úst je znehybněný a lehce pozvednutý s náznakem úsměvu pouze na jedné straně obličeje; lehký úsměv může naznačovat potěšení. Tento výraz nazýváme úšklebkem.\n\nStrach je definován jako nepříjemná, často velmi silná emoce způsobená povědomím anebo očekáváním nějakého nebezpečí, která je doprovázena individuálním psychickým a fyzickým projevem.\n\nPsychologické stavy zahrnují pocit emocionálního přetížení, nepřekonatelnou úzkost, neklid či naopak pocit ochromení, tzv. paralýza. K fyziologickým projevům patří zrychlený tep, rozšířené zornice, zvýšená potivost zejména dlaní, třes končetin, zrychlené povrchové dýchání. V některých případech může nastat zrychlená střevní činnost tzv. „strachy se posral.“\n\nStrach má velký vliv na to, jak vnímáme své okolí a snižuje práh smyslového vnímání. Přísloví „Strach má velké oči“ znamená, že člověk si obvykle ve své imaginaci představuje důvod svého strachu daleko hrozivější, než jaký ve skutečnosti je.\n\nČlověk může prožívat akutní i chronické stavy strachu. Chronický strach na rozdíl od strachu akutního může mít dlouhodobé destruktivní účinky na lidskou psychiku. Existují různé typy strachu, stejně tak jako různé úrovně úzkosti, které s ním souvisí.\n\nCo způsobuje strach? Narodili jsme se pouze se dvěma „strachy“: strach z pádu a strach z hlasitých zvuků. Všechny ostatní obavy – strachy se vyvinuly ze situací z minulosti, které si asociujeme s bolestí či pocitem nebezpečí. Jsme „naprogramováni“ minulými zkušenostmi, abychom se vyhnuli právě těm situacím, které máme spojené s bolestí a ohrožením. Je několik společných sociálních obav, jako je strach z neúspěchu, selhání, odmítnutí, kritiky.\n\nJak se zbavit strachu?\n\n1) Fyzická zátěž – fyzická aktivita posiluje mysl, tělo a hlavně imunitní systém. Při cvičení mozek uvolňuje endorfiny, které napomáhají zdravé mysli a tělu. V neposlední řadě cvičení odvádí myšlenky od starostí.\n\n2) Stanovení cílů – je důležité si vytyčit reálné cíle, které jsou krátkodobého charakteru a jsou splnitelné. Čím více takových úkolů splníme, tím více si začneme věřit a tím pádem budovat větší sebevědomí. Právě budování sebevědomí je vynikajícím nástrojem pro odbourávání strachu.\n\n3) Promluvte si o tom – obavy se mohou rozrůstat, když je budeme držet uvnitř. Začnou se na sebe kupit, přibývají a v konečném výsledku nás děsí. Proto je důležité o obavách a strachu mluvit, protože to uvolňuje naše vnitřní napětí a získáváme okamžitou zpětnou vazbu.\n\nPřekvapení je neutrální emoce, která pramení z neočekávané situace. Překvapení může zahrnovat i úžas, obdiv, uchvácení, oslnění i udivení.\nPocit překvapení nastává při nečekané situaci, například když sedíme vedle nějakého člověka a ve chvíli, kdy vstane, zjistíme, že měří ke dvěma metrům. Překvapení je často spojeno s dalšími emocemi jako je pocit štěstí, když dostaneme dárek od milované osoby, anebo pocit strachu, když se během ranní procházky objeví za stromem medvěd. O pocitu překvapení můžeme zatím jako o jediném tvrdit, že je neutrální a ve většině případů je „předskokanem“ jiné vyhraněnější emoce.\n\nPřekvapení je nejrychlejší emoce, která trvá maximálně sekundu; je to emoce pohotovosti. Obočí je zvednuté, abychom nemohli zavřít oči právě na zmíněnou sekundu. Rychle se zhluboka nadechneme, abychom naše tělo připravili na další reakci.\n\nKaždý člověk interpretuje své překvapení trochu jinak. Záleží na tom, jak se ho zeptáme. Někteří lidé si tuto emoci velice užívají a dychtí po nových situacích, kde je čeká moment překvapení. Pro jiné je to naopak velice nepříjemné, často stresující, a snaží se takových momentům vyvarovat.\n\nPřekvapení bývá často chybně zaměňováno se strachem. Obličejová mimika bývá velice podobná, v obou případech máme pozvednuté obočí, ale ve strachu je obočí zároveň s pozvednutím přitahováno k sobě navzájem. Překvapení zahrnuje „spadnutí brady“ na rozdíl od strachu, kde rty jsou v křeči, přitisknuté k sobě a v horizontální poloze. Překvapení využívá vydatného nádechu jako zdroje prvního zvuku.\n\nZnechucení je emoce označovaná jako averze k něčemu, co se nám hodně nelíbí. Související emoce jsou pocity opovržení a nevolnosti. Když lidé cítí odpor, vyvolá to silný vnitřní impuls aby se vyhnuli věci nebo situaci, která jím tento pocit přinesla. Věci které mohou vyvolat znechucení: odpadky, nepříjemné pachy, neznámé chutě atd. Zvuk, který vydáváme při znechucení je často podobný tomu, když kašleme nebo si chceme pročistit zahleněné hrdlo. Je to také podobný zvuk, který z nás vychází při zvracení. Výraz obličeje zahrnuje svraštění nosu, které nám brání v dýchání – prevence vdechnutí.\n"}
{"id": "974567", "url": "https://cs.wikipedia.org/wiki?curid=974567", "title": "Město zaslíbených", "text": "Město zaslíbených\n\nMěsto zaslíbených je název českého vydání orwellovsky laděného vědeckofantastického románu \"Град обреченный\" (Odsouzené město) ruských sovětských spisovatelů bratrů Strugackých. Román byl napsán již roku 1972, ale z politických důvodů mohl vyjít až v letech 1988-1989. Název románu vznikl na základě stejnojmenného obrazu ruského malíře, mystika a filozofa Nikolaje Konstantinovíče Rericha, který na autory velmi silně zapůsobil.\n\nHlavním hrdinou románu je ruský astronom Andrej Voronin z Leningradu, který se roku 1951 rozhodne, že se zúčastní blíže neurčeného experimentu ve zvláštním Městě ležícím vně našeho světa. Ve Městě shromáždili tajemní Kurátoři dobrovolníky z různých míst Země a různých dob (ze čtyřicátých let z Německa, z padesátých ze Sovětského svazu ze šedesátých z USA, ze sedmdesátých ze Švédska atp.) Všichni obyvatelé Města hovoří stejným jazykem a rozumí jeden druhému, přesto je každý přesvědčen o tom, že mluví svým rodným jazykem. Město má bezhvězdnou oblohu a umělé slunce, které se dle potřeby Kurátorů zapíná a vypíná. Z jedné strany je ohraničeno bažinou a z druhé poušti.\n\nZdánlivým cílem experimentu je vytvořit jednotnou společnost. Panuje zde rovnostářský sytém, ve kterém se obyvatelé střídají v různých zaměstnáních podle toho, jak to určí jakýsi stroj (počítač). Andrej je tak nejprve popelářem, pak vyšetřovatelem a konečně šéfredaktorem jednoho z pěti městských deníků\n\nPostupně se ale zdá, že se experiment vymkl kontrole a začíná se podobat jiným dvěma skutečným experimentům 20.století – fašismu a éře budování socialismu v Sovětském svazu. Dojde k převratu a k nastolení diktatury. Andrej, který se zdál být jejím velkým odpůrcem, se nakonec stane poradcem diktátora. Je pověřen vedením kartografické expedice, která má prozkoumat neobydlenou poušť. Jako důvod je uvedeno posílení obranyschopnosti armády Města před vpádem blíže neurčeného nepřítele z této oblasti, která ještě nebyla dostatečně zmapována.\n\nExtrémní podmínky mnozí členové expedice nevydrží a vrátí se zpět do Města, někteří dokonce zahynou. Nakonec zůstane jen Andrej a jeho přítel Joska Kacman. Objeví rozvaliny měst z různých pozemských kultur, které dokazují, že tajemný svět Města je velmi starý. Docházejí jim zásoby, ale jdou neustále kupředu, protože Andrej se chce dostat k tzv. nulovému bodu, za kterým předpokládá existenci Antiměsta. Na jeho hranici zastřelí vlastně sám sebe při přestřelce se svým dvojníkem, který mu jde z Antiměsta naproti.\n\nAndrej se pak probere v Leningradě opět v roce 1951 a Kurátor mu slavnostně sdělí, že právě překonal první kruh a že je jich před ním ještě mnoho. Andrej si uvědomí, že v Dantově \"Pekle\" jich bylo devět.\n\n"}
{"id": "974570", "url": "https://cs.wikipedia.org/wiki?curid=974570", "title": "Interkulturní komunikace", "text": "Interkulturní komunikace\n\nInterkulturní komunikace a školení je jedním z témat interkulturní psychologie a pedagogiky. Označuje procesy interakce a sdělování v takových situacích, kdy jsou komunikujícími příslušníci jazykově či kulturně rozdílných národů, etnik, ras nebo náboženství.\n\nInterkulturní komunikační trénink (neboli školení, vzdělávání) odkazuje na formální snahy, jejichž cílem je připravit lidi pro efektivnější mezilidské pokračování s nárůstem již tak velkého množství studentů, kteří vyhledávají vzdělávací příležitosti v jiných než jejich vlastních zemích, zvýšení letecké dopravy, rozvoj globálního trhu, zvyšující se citlivostí na pohlaví a etnické rozdíly na pracovišti, pohyb imigrantů a uprchlíků, rozvoj programů zaměřených na osobní kontakt (Mírové sbory, Mládežnické výměnné programy), a další.\n\nKomunikace je specifický druh sociální interakce, kterou jedna osoba vědomě vysílá zprávu jiné osobě, jinými slovy, je to proces vzájemného předávání informací v sociálním kontaktu pomocí různých nástrojů. Má-li příjemce komunikace sdělení správně porozumět, musí být splněna řada podmínek – zejména jazyková kompetence, ale také znalost různých kulturních a sociálních skutečností, které každá kultura považuje za samozřejmé. \n\nDnes víme, že již starověcí Řekové prožívali svoji jazykovou a kulturní odlišnost od jiných kultur. Všechny velké říše od starověku se s touto rozdílností musely nějak vyrovnávat. Vědecké zkoumání interkulturní komunikace má ale poněkud kratší historii: začalo po II. světové válce, kdy USA expandovaly do různých zemí a kontinentů a tak docházelo k častým kontaktům mezi Američany a příslušníky odlišných kultur. Zkoumání interkulturní komunikace bylo tedy podníceno spíše praktickými potřebami.\n\n\nRůzné kultury mají různé normy a očekávání chování ve formálních i neformálních situacích, například při sociálních interakcích, schůzkách nebo jednáních. Nedostatek informací a pochopení těchto rozdílů může vést k nedorozuměním.\nVe verbální komunikaci rozlišujeme rozdíly mezi kulturami s nízkým a vysokým komunikačním kontextem.\n\nInterkulturní komunikační kompetence byly shledány jako silné prediktory kulturního šoku, psychologického přizpůsobení, celkové mezikulturní účinnosti v bydlení v hostitelské kultuře, rozsahu sociální interakce s hostitelskými státními příslušníky, pracovního výkonu a transferu technologií. Základem interkulturní kompetence je jazyková vybavenost a respektování kulturních specifičností partnerů. Tyto kompetence jsou považovány za nezbytný aspekt při procesu mezikulturní adaptace jednotlivce.\n\n\nSrovnání komunikačních stylů mezi Severní Amerikou a Japonskem:\n\n\n\nZa rozvojem interkulturního školení (tréninku) stojí především jeho tvorba a zdokonalování v průběhu válek, přístupu k náboženství a k účelům obchodu (zejména mezinárodního). \nDalšími aspekty ovlivňující jeho rozvoj jsou:\nInterkulturní vzdělávání se týká činností, jejichž cílem je pomoci lidem pracovat a efektivně žít v cizím kulturním prostředí.\n\nVelmi rozvinuté je zkoumání interkulturní komunikace v USA. Mezi nejvýznamnější organizace patří:\nTeorie a výzkum interkulturní komunikace se rozvíjí také v dalších zemích. Nejvíce se těmto výzkumům věnují ve Velké Británii, Německu a Rusku.\n\n"}
{"id": "974571", "url": "https://cs.wikipedia.org/wiki?curid=974571", "title": "Sen lesa", "text": "Sen lesa\n\nSen lesa je opera (autor ji nazývá „hudební báseň“) o třech jednáních českého skladatele Ladislava Prokopa (vl. jm. Ladislav Prokop Procházka) na libreto, které skladatel sám prozaicky naskicoval a Karel Mašek upravil a zveršoval.\n\nOpera byla napsána v letech 1905–1906 a premiéru měla 7. června 1907 v Národním divadle. Přes příznivé kritiky a přestože se opera při premiéře „těšila při vyprodaném domě úspěchu neobyčejně skvělému“, dosáhla celkem pouze tří repríz. V hudebním časopise Dalibor a poté i samostatně vyšla recenze libreta od A. Rektoryse a rozbor hudby od samotného autora. Jiná divadla ji už nenastudovala.\n\nHudba je novoromantická, navazuje na Richarda Wagnera. Má dvě odlišné hudební roviny: polyfonní a rozvíjenou hudbu spojenou s alegorickým světem poezie a prostší, homofonní hudbu pro svět všedních lidí. Poezie a Satyr mají své vlastní motivy, podobně melodicky je obdařen i Karel; všichni ostatní mají motivy odvozené od jediného motivu „zlata“, tj. hamižnosti.\n\nAčkoliv podle Artuše Rektoryse libreto této opery „náleží k nejlepším, jež kdy u nás byla napsána“ a chválil „skvělou, básnickou jeho dikci, bohatý a zpěvný verš, novost sujetu, originalitu myšlenky a poetické její zpracování“, jiní kritikové však při uznání poetičnosti jeho symbolismu poukazovali na „křehounkou pavučinku“ děje a přílišnou odtažitost: „… jsouť to právě ony ustavičné abstrakce, ta celá allegoričnost děje, která novotou svého zjevu sice na jevišti dráždí, ale v průběhu též unavuje a zeslabuje účin.“ Ačkoli kritika dílo vítala jako dílo znamenité a překvapivě vyspělé, její naděje, že „vstoupil na české jeviště nový pracovník, operní talent rozhodný“ se v budoucnu nenaplnila.\n\nPikola, 2 flétny, 2 hoboje, 1 anglický roh, 2 klarinety, 1 basklarinet, 2 fagoty, 1 kontrafagot, 4 lesní rohy, 3 trubky, 3 pozouny, 1 kontrabastuba, smyčce (1. a 2. housle, violy, violoncella, kontrabasy), 2 harfy, tympány, činely, triangl, vojenský buben, velký buben, tamburína, tamtam. Na scéně: varhany, klavír, 3 trubky, 2 klarinety, 2 lesní rohy, kontrabastuba, velký buben, činely.\n"}
{"id": "974573", "url": "https://cs.wikipedia.org/wiki?curid=974573", "title": "Demografický vývoj Uničova", "text": "Demografický vývoj Uničova\n\nDemografický vývoj Uničova začíná na začátku 13. století, kdy bylo toto město založeno.\n\nMěsto bylo založeno roku 1213 německými kolonisty pozvanými moravským markrabím Vladislavem Jindřichem na místě dřívější slovanské osady. Osada nesla název \"Vnisov\" resp. \"Vnichov\" (psáno latinsky), noví kolonisté ovšem své město pojmenovali \"Neustadt\" resp. \"Mährisch Neustadt\".\n\nOsídlení Uničovska lze datovat již do mladší doby kamenné. Z období slovanského (8. – 1. pol. 9. stol.) pochází nález železné huti svědčící o významu uničovské osady. Do vlastních dějin vstupuje Uničov rokem 1213. Podle latinské listiny z roku 1223 potvrdil král Přemysl Otakar I. uničovským měšťanům práva, která jim udělil před deseti lety jeho bratr Vladislav Jindřich. Listinou z roku 1234 danou markrabětem Přemyslem (synem Přemysla Otakara I. a mladším bratrem krále Václava I.) se Uničov stává centrem horního obvodu; těžba kovů v okolí města však nesplnila očekávání. Město postupně obdrželo četná práva: mílové, nuceného skladu, tržní, hrdelní atd. Jeho význam určovalo i to, že bylo městem královským.\n\nČeši a Němci se ve městě setkali bezprostředně po založení. Češi tvořili původní obyvatelstvo oblasti, Němci (včetně prvního uničovského fojta Theodoricha) přišli ze severu, zřejmě z Bruntálska, které bylo zcela německé. Také německá národnost fojtova je jevem symptomatickým, řízení města i hospodářství se stále více soustřeďovalo v rukou Němců – název města však byl i nadále dvojí. Poměrně brzy byl Uničov zatlačen do pozice provinciálního města.\n\nAby němečtí kolonisté nebyli osamoceni ve slovanském světě, zakládali v okolí Uničova další německé vesnice (Dětřichov, Renoty) a pronikali i do vesnic českých (Horní a Dolní Sukolom, Brníčko atd.) Jedinou vsí, která si zachovala český charakter, byly Střelice. Kolem Uničova se tedy vytvořil poměrně kompaktní německý ostrov. Pro svůj německý charakter se Uničov postavil zcela pochopitelně i proti husitství spolu s Olomoucí a Litovlí (město bylo husity posléze dobyto). Husitské války však zlomily sílu německého měšťanstva a Češi nabyli vrchu. Němci částečně utekli, částečně byli vyhnáni. Během několika let se ale situace znovu obrátila a Němci se do města vrátili. Roku 1458 se postavili proti volbě Jiřího z Poděbrad za českého krále. Po králově tažení na Moravu se však Uničov přidal na Jiříkovu stranu, aby posléze znovu stál proti němu atd. Český a německý živel spolu ostře soupeřily o moc ve městě. Situace se vyřešila roku 1469, kdy Jiří z Poděbrad ustanovil, aby mj. byl zkonfiskován majetek těch, kdo se postavili proti němu (tj. Němců), a zejména aby „\"žádný Němec cizozemec v témž městě úředníkem duchovním ani světským nebyl, než za hosty aby držáni byli\"“. Němci zde tedy mohli nadále žít i pracovat, ale na řízení města neměli mít žádný vliv. Město se stalo kališnickým a český živel (jako v jediném z královských měst) zde upevnil svoji pozici na více než dvě století. Význam Uničova však nadále klesal. Český charakter města dokazují i dochovaná jména měšťanů na listinách ze 16. století, osobu německého původu zde nenajdeme. Tento fakt jen posiloval národnostní napětí mezi českým Uničovem a německou Olomoucí či Mohelnicí.\n\nV průběhu 17. století, v době kolem Bílé hory a v období následujícím, pak Uničov zvolna o své češství přicházel. Katolická církev posilovala své pozice, ve druhé polovině století již již byla zcela zřejmá převaha Němců. Přesto se česká správa ve městě udržela až do počátku 18. století. Na regermanizaci města měla svůj velký podíl i třicetiletá válka, v jejímž důsledku se město vylidnilo a začali se v něm objevovat Němci z horských oblastí Moravy a Slezska. Poslední česká listina pro Uničov byla vydána císařem Leopoldem I. roku 1702. Poněmčení bylo v podstatě dokončeno německými školami v době Marie Terezie. Národnostní poměry ve městě se stabilizovaly; podíl Čechů v Uničově na konci 18. století a v průběhu 19. století se odhaduje na 5-8 %.\n\nMapování národnostní situace v Uničově na přelomu 19. a 20. století značně ztěžuje fakt, že až do roku 1910 se při sčítáních obyvatelstva nezjišťovala národnost, ale pouze „obcovací řeč“, což údaje o počtu Čechů zkresluje, neboť za Čecha se mohl považovat i ten, kdo běžně hovořil německy. Z dostupných záznamů lze pro toto období rekonstruovat zhruba následující situaci.\n\nRoku 1880 měl Uničov celkem 5 001 obyvatel (roku 1854 4 082, roku 1869 4 781), z toho 299 Čechů (tj. 6%). Vedle tohoto údaje však také existuje informace, kde je počet Čechů redukován na pouhých 45 (což odpovídá 2% uváděným Pinkavou ve Vlastivědě moravské); správnější je s nejvyšší pravděpodobností je údaj první. Prakticky monopolní pozici měla ve městě katolická církev (4 869 katolíků), zajímavá je relativně silná skupina osob židovského vyznání (127 osob), ostatní (5 osob) byli evangelíci.\n\nO deset let později počet Čechů dále klesá, z celkem 5 019 osob jich českou obcovací řeč vykazuje 195 (3,9%). (Z tohoto údaje mj. plyne, proč o deset let dříve jen stěží mohlo v Uničově žít pouze 45 Čechů.) Počet Němců naopak vzrostl – oproti 4 667 z roku 1880 jich nyní bylo 4 824. Je velmi pravděpodobné, že skutečný počet Čechů zůstal v podstatě stejný, ale mnozí z nich nyní uvedli jinou obcovací řeč než při předchozím sčítání.\n\nTento trend se projevil i při sčítání roku 1900. K české obcovací řeči se přihlásilo pouhých 90 osob, k německé 4 973 – celkem tedy žilo v Uničově 5 090 lidí. V náboženské oblasti byla situace stabilní, pouze židé vykazují rapidní úbytek (pouze 39 osob). Tak velký pokles lze vysvětlit spíše než přirozenou mortalitou náboženskou konverzí či odchodem z města, mohlo se také jednat o souvislost s dobovými antisemitskými tendencemi v české společnosti.\n\nV prvním desetiletí 20. století se růst počtu obyvatel zastavil a dokonce došlo k jeho mírnému poklesu. Byl to další důsledek provincionalizace města, které sice bylo sídlem okresního soudu, s Moravou jej spojovala Pohraniční dráha, byla zde veřejná nemocnice, fungovalo gymnázium atd., ale které zároveň zůstalo „městem sedláků“. Průmysl (vyjma cukrovaru) dával málo pracovních příležitostí, a proto je zcela pochopitelné, že se do města lidé příliš nepřistěhovávali, spíše naopak. Roku 1910 měl Uničov 5 003 obyvatel, počet Čechů mírně vzrostl (112), Němců klesl (4 863). Ve městě žili také příslušníci jiných národností, jejich počet (statisticky zanedbatelný) kolísal kolem 30-40 osob. Např. v roce 1890, kdy se zjišťovala také příslušnost sčítaných k různým správním útvarům, udalo 20 osob příslušnost k Uherskému království a 18 osob patřilo k úplným cizincům.\n\nPoměry ve městě byly v té době vcelku poklidné, národnostní situace v podstatě neměnná. Tento klid však byl přerušen vypuknutím první světové války. Němci ji uvítali s nadšením a mnozí se také sami bojů zúčastnili. Německý charakter města i celého politického okresu Šternberk, kam soudní okres Uničov náležel, se projevil samozřejmě také v době těsně po 28. říjnu 1918. Podobně jako v jiných pohraničních oblastech s převahou německého obyvatelstva se i zde pokusili Němci pro sebe uplatnit právo na sebeurčení a přivtělit se ke zbytku německého Rakouska. Byla vyhlášena provincie Sudetenland, přičemž vznik republiky nebyl vzat na vědomí. Uničov se stal jedním ze středisek odporu proti nové moci. Příslušnost k ČSR pak uničovští Němci uznali až po obsazení československým vojskem 16. prosince 1918. Od tohoto data se začala pozice české menšiny v Uničově pozvolna zlepšovat, i když město zůstalo i nadále v podstatě německé. Městská správa byla po celé období první republiky převážně v rukou Němců. O tom svědčí např. i fakt, že městská kronika je v tomto období vedena pouze německy. Uničov se stal kulturním střediskem německých obcí soudního okresu. Česká menšina však o sobě dávala stále více vědět. Již roku 1919 byla založena česká menšinová škola (obecná), roku 1922 i měšťanská, živnostenská pokračovací škola byla německá i česká, pouze česká byla škola obchodní a škola hospodyňská.\n\nPrvní poválečné sčítání lidu proběhlo roku 1921. V tomto roce měl Uničov 4 583 obyvatel. K německé národnosti se přihlásilo 3 829 osob, k české 637. Výrazný rozdíl oproti situaci v roce 1910 má následující důvod. Roku 1921 se poprvé zjišťovala skutečná národnost obyvatel a ne pouze obcovací jazyk. Mnozí z těch, kdo používali jako obcovací jazyk němčinu, se nyní přihlásili k české národnosti (pro národnostní příslušnost a cítění nemusí být používaný jazyk relevantním signifikantním faktorem) a o přistěhování pěti stovek nových osídlenců české národnosti během krátké doby neexistují žádné zprávy. Podobně není možné vysvětlit úbytek tisícovky Němců, který nelze zdůvodnit ani válečnými oběťmi, ani migrací. Počet Čechů a Němců v Uničově se pro celé období první republiky ustálil přibližně na poměru 1:6.\n\nUvedená čísla lze prolnout se statistikou uničovských voleb do Národního shromáždění. Roku 1920 získaly české politické strany v Uničově celkem 141 hlasů, německé 2 380 hlasů; vzájemný poměr byl tedy přibližně 1:17. Většina Čechů tedy měla mnohem blíže k politice německých stran než ke stranám českým. Češi a Němci žili i nadále vedle sebe tak jako dříve, i když k občasným rozmíškám mezi oběma národy docházelo (jak dosvědčuje dobový místní tisk). Posílení pozice Čechů se promítlo do vybudování nového střediska české menšiny, Národního domu, který byl otevřen 26. srpna 1923 a nahradil již nevyhovující Českou besedu v domě U labuti. (Otevření Národního domu se konalo nedlouho po oslavě sedmistého výročí založení města resp. vydání uničovské městské listiny, která se odehrávala zcela v německé režii.) Konaly se tu pak všechny kulturní a společenské podniky pořádané českou menšinou včetně aktivit sokolských. V následujících volbách roku 1925 nezískaly české strany žádný hlas, jedinou výjimkou byla KSČ, jež obdržela 232 hlasů (a jejímiž voliči tak byli jak Němci, tak Češi). V dalších letech byl poměr hlasů pro české a německé strany přibližně 1:9. Tento poměr se po celé období 1919-1938 opakuje také ve volbách do obecního zastupitelstva; ze 30 mandátů získávali Češi maximálně tři mandáty (v letech 1923 a 1938); tři resp. čtyři mandáty získávala KSČ.\n\nRoku 1930 proběhlo nové sčítání lidu. V podstatě se v něm zopakovaly výsledky z roku 1921. Uničov měl nyní 4 738 obyvatel, z toho 4 113 Němců a 628 Čechů. Počet Čechů se tedy nepatrně snížil, i když víme, že se do města určité množství Čechů přistěhovalo. Někteří z Čechů si tedy pravděpodobně své „češství“ „rozmysleli“. Na druhou stranu je třeba akceptovat fakt, že národnostní příslušnost ve smíšeném prostředí může být pro mnoho lidí záležitostí poněkud nejistou. Jistých změn doznala také struktura náboženská. Centrální pozici si i nadále udržela katolická církev se 4 516 věřícími. Další pokles zaznamenali uničovští židé, kterých nyní bylo již jen 29, evangelíků bylo 63, příslušníků československé církve 49, jinou víru vyznávalo 13 osob. Bez vyznání bylo v Uničově 68 obyvatel.\n\nSituace ve městě byla klidná až do poloviny 30. let, kdy německý nacionalismus oživila nově vytvořená Sudetendeutsche Partei Konráda Henleina. Ve volbách roku 1935 získala SdP v Uničově z 2 519 hlasů plných 1858 (tj. 73%). České menšině začalo být dáváno najevo, že se stává Němcům nepohodlnou, a její život byl stále svízelnější. Napětí rostlo až do 9. října 1938, kdy byl Uničov po Mnichovu obsazen německou armádou. Zápis v městské kronice vyjadřuje díky německým osvoboditelům, kteří zbavili uničovské Němce „českého jha“. 11. listopadu navštívil Uničov generál von Brauchitsch, 4. prosince proběhly říšské volby – ze 3 073 voličů byl pouze jediný proti, dva lístky byly neplatné. Po obsazení Sudet bylo české obyvatelstvo většinou vystěhováno, někteří Češi byli na čas uvězněni. Češi, kteří ve městě zůstali, byli všemožně diskriminováni. Nadšení Němců však poměrně brzy vyprchalo. Při Henleinově návštěvě roku 1943 mu uničovští obyvatelé dali chladným chováním najevo, že již není vítaným hostem. Před koncem války část Němců uprchla, část spáchala sebevraždu (81 osob, mj. i starosta města Franz Siegel), většina původního obyvatelstva však zůstala, přestože je říšští úředníci nutili k emigraci.\n\nPoválečný vývoj v Uničově se podstatně nelišil od vývoje v jiných pohraničních městech. Do města přibyli četní reemigranti a repatrianti. Byli to jednak obyvatelé vysídlení po okupaci roku 1938, jednak noví příchozí – vojáci zahraničních jednotek, političtí vězni, partyzáni apod. Významnou část repatriantů tvořili volyňští Češi (převážně z okresu Luck), kteří byli pravoslavného vyznání a přivedli s sebou do Uničova i pravoslavného kněze. Usadili se na opuštěných zemědělských usedlostech. Přesná čísla nejsou známa, jednalo se o několik rodin. K 31. prosinci 1945 žilo v Uničově 1 828 Čechů a 2 779 Němců. Tato čísla je nuto posuzovat s jistou rezervou; zdá se dokonce, že se počet Němců během prvních měsíců roku 1946 krátkodobě zvýšil – z Uničova jich totiž bylo odsunuto v pěti etapách od dubna do června1946 celkem 2 736, přičemž jich zde 213 zůstalo. Součet těchto cifer činí 2 949, což je o 170 osob více nežli počet Němců v Uničově k 31. prosinci 1945.\n\nMnožství Čechů v Uničově rychle vzrůstalo, koncem roku 1946 jich zde žilo 2 648. O další rok později to bylo již 3 039 osob. K 31. prosinci 1947 městská kronika podává velmi přesný přehled uničovského obyvatelstva. Vedle již zmíněných Čechů to bylo 180 Němců, 26 Rakušanů, jeden Ital, šest Jugoslávců (přišli z jugoslávského Chorvatska a v krátké době je následovali i další krajané, jejichž rodiny žjí v Uničově dodnes), sedm Rusů, čtyři Poláci, dvanáct Bulharů, pět Rumunů a osm Maďarů. Celkem to bylo 3 288 obyvatel. V následujících dvou letech byla demografická situace ve městě klidnější, koncem roku 1948 zde žilo 3 524 lidí, o rok později 3 281. Tento pokles byl možná způsoben dopadem změněné situace v poúnorovém období a možná také tím, že v tomto okamžiku nebyla před Uničovem žádná perspektiva dalšího vývoje – veškerá výroba byla spíše drobná, zemědělství rozvrácené nedávnou válkou a vynucenou migrací stagnovalo. Tento stav se ale záhy změnil, neboť 13. září 1948 byla zahájena výstavba velkého průmyslového podniku, který zcela změnil tvář města i skladbu jeho obyvatelstva. Již roku 1950 zaznamenává město prudký nárůst počtu obyvatel; 31. prosince tohoto roku jich má Uničov 4 113. Velkou část z těchto přibyvších osob tvořili noví přistěhovalci zejména z Plzně, kteří se stali novými zaměstnanci Uničovských strojíren, pobočky plzeňské Škodovky, nyní \"Závodů Vladimíra Iljiče Lenina\". Tím město získalo novou perspektivu pro svůj rozvoj a otevřelo se k novému růstu.\n\nOd počátku 50. let se demografická, a tedy i národnostní situace v Uničově vyvíjí zcela přirozeným způsobem. Zvýšené přistěhovalectví se projevilo pouze v prvním období budování Uničovských strojíren. Pak již migrace nabývá běžných rozměrů. Národnostní situace se též zjednodušuje. Drtivá většina obyvatel udává národnost českou, zbytky německého obyvatelstva zde zůstávají jako statisticky nevýznamné a prakticky bez problémů pokračují v soužití s Čechy. Počet obyvatel stále vcelku rovnoměrně roste. Podle výsledků sčítání lidu žilo v roce 1961 v Uničově 7 016 osob, o rok později 7 300. Pak přišla další populační vlna – během tří let přibylo 1 500 obyvatel (tj. cca 1,7krát více, než by činil přirozený přírůstek za dané období). Je zde patrná souvislost s dalším rozšiřováním provozů Uničovských strojíren, kde v roce 1963 zahájila provoz slévárna, a také s pokračující bytovou výstavbou. Přesnější údaje o tomto období nejsou k dispozici, jediným přesným údajem je počet obyvatel ke konci roku 1965, který činil 8 795 osob.\n\nV následujících letech již byla imigrace ztlumena a počet obyvatel se zvyšoval pomalejším tempem. Roku 1970 měl Uničov 9 517 obyvatel, a neboť byly k městu připojeny obce Brníčko (277 obyv.) a Dolní Sukolom (222 obyv.), činil celkový počet osob žijících v Uničově a tzv. integrovaných obcích 10 016. Během sedmdesátých let byly připojeny další obce: Želechovice (r. 1974, 235 obyv.), Horní Sukolom (r. 1974, 171 obyv.), Nová Dědina (r. 1974, 104 obyv.), Střelice a Benkov (r. 1975, 667 obyv.) a Renoty s Dětřichovem (r. 1975, 412 obyv.). I s připojenými obcemi tak měl Uničov 12 495 obyvatel. O národnostním složení města bohužel žádné údaje neexistují. Lze však předpokládat, že národnostní složení obyvatelstva se nijak významně neměnilo.\n\nV letech 1976-1978 kolísá počet osob v Uničově a integrovaných obcích mezi 12 350 a 12 450, městská kronika udává pro tato léta přítomnost 75 osob cikánského (romského) původu žijících v 17 rodinách. Jejich soužití s ostatními obyvateli nebylo příliš problémové; z celkem 44 Romů ve věku do 18 let jich navštěvovalo zvláštní školu jen šest, dvě dívky studovaly na gymnáziu a dva uničovští Romové byli členy KSČ. Drtivá většina uničovských Romů žila zcela spořádaným životem.\n\nSčítání lidu v roce 1980 přináší nové informace o národnostní struktuře města. Uničov (10 476 obyvatel) měl spolu se sloučenými obcemi (1 965 obyvatel) celkem 12 441 obyvatel. Z tohoto počtu udalo národnost českou plných 12 045 osob (tj. 96,8%). Druhou nejpočetnější národností byla národnost slovenská (279 osob), jednalo se jednak o přistěhovalce z doby těsně po skončení války, jednak o nově příchozí zaměstnance Uničovských strojíren. Ostatní národnosti byly zastoupeny jen sporadicky: pět Ukrajinců, pět Rusů, osmnáct Poláků, jedenáct Maďarů a čtyřicet Němců. Dalších 38 osob udalo jinou národnost.\n\nDalší sčítání provedené v roce 1991 přineslo tyto výsledky. Z celkového počtu 12 725 obyvatel bylo 9 517 Čechů. V pořadí druhou národností byla národnost moravská, ke které se přihlásilo 2 865 osob. Byl to zcela zjevný důsledek nacionalisticky zabarvených postojů tzv. moravských stran (zejména Hnutí za samosprávnou demokracii - Společnosti pro Moravu a Slezsko), které na počátku devadesátých let zahájily boj proti pragocentrismu založený na ideji moravského národa. Na rozdíl od oblastí střední a jižní Moravy však měla myšlenka „moravanství“ v Uničově spíše slabší ohlas (jihomoravské obyvatelstvo se hlásilo k moravské národnosti více než z 50%, zatímco v Uničově to bylo jen 22,5%). „Zavedení“ moravské národnosti, které bylo povýtce politickým aktem, ovšem poněkud zkresluje údaje o vývoji národnostní struktury Moravy, neboť neumožňuje plynule navázat na data získaná z předchozích sčítání. Stejný problém přináší také nově uváděná slezská národnost, k níž se v Uničově přihlásily tři osoby. Romskou národnost uvedlo pouze šest obyvatel města; tento údaj ovšem naprosto neodpovídal realitě: počet uničovských Romů byl na přelomu osmdesátých a devadesátých let v podstatě stabilní a pohyboval se kolem 80-100 osob. Romové v Uničově tedy na rozdíl od předchozího sčítání nyní uváděli jinou národní příslušnost. U ostatních národností k výrazným početním změnám nedošlo. V Uničově tehdy žilo 231 Slováků, dva Ukrajinci a tři Rusíni, pět Rusů, šestnáct Poláků, sedmnáct Maďarů a 37 příslušníků jiných národností. Počet Němců se přirozenou mortalitou dále snížil na 23 osob.\n\n\n"}
{"id": "974574", "url": "https://cs.wikipedia.org/wiki?curid=974574", "title": "NGC 1261", "text": "NGC 1261\n\nNGC 1261 (také známá jako Caldwell 87) je kulová hvězdokupa v souhvězdí Hodin nacházející se ve vzdálenosti 53 100 světelných let od Země. Objevil ji 24. listopadu 1826 australský astronom James Dunlop.\n\nNa obloze se nachází ve střední části souhvězdí v oblasti bez jasných hvězd, 4,5° východně od hvězdy páté magnitudy ζ Hor. \n\nKvůli její velké jižní deklinaci je hvězdokupa pozorovatelná hlavně z jižní polokoule; na severní polokouli je možné ji pozorovat pouze v tropických oblastech. Ve střední Evropě vůbec nevychází nad obzor.\n\n\n"}
{"id": "974575", "url": "https://cs.wikipedia.org/wiki?curid=974575", "title": "Salvatore Pennacchio", "text": "Salvatore Pennacchio\n\nMons. Salvatore Pennacchio (*7. září 1952, Marano) je italský arcibiskup a apoštolský nuncius v Polsku.\n\nNarodil se 7. září 1952 v Maranu. Na kněze byl vysvěcen dne 18. září 1976 Antoniem Cece. Navštěvoval Papežskou církevní akademii. Dne 15. dubna 1979 vstoupil do diplomatických služeb Svatého stolce. Papež Jan Pavel II. ho jmenoval dne 28. listopadu 1998 apoštolským nunciem Rwandy a titulárním arcibiskupem Montemarana. Na biskupa byl vysvěcen 6. ledna 1999 Janem Pavlem II. a spolusvětitelé byli Giovanni Battista Re a Francesco Monterisi. Dále také působil jako : apoštolský nuncius Kambodže (2003-2010), Singapuru (2003-2010), Thajska (2003-2010), apoštolský delegát Bruneje (2003-2010), Laosu (2003-2010), Malajsie (2003-2010), Myanmaru (2003-2010) a v letech (2010-2016) v Indii a Nepálu.\n\nDne 6. srpna 2016 jej papež František jmenoval nunciem v Polsku.\n\nArcibiskup Salvatore Pennacchio mluví anglicky, francouzsky a španělsky.\n\n"}
{"id": "974579", "url": "https://cs.wikipedia.org/wiki?curid=974579", "title": "Mads Mikkelsen", "text": "Mads Mikkelsen\n\nMads Mikkelsen, celým jménem Mads Dittmann Mikkelsen, (* 22. listopadu 1965, Østerbro, Kodaň, Dánsko) je dánský herec. Původně se věnoval gymnastice a tanci, ale v roce 1996 se vydal na hereckou dráhu. V Dánsku se stal známým v roce 1996 rolí drogového dealera Tonnyho ve filmové trilogii \"Dealer\" a také dlouhodobou rolí policisty Petera Thorsboa v dánském televizním seriálu \"Rejseholdet\", ve které působil v letech 2000 až 2003.\n\nMezinárodní úspěch mu přineslo ztvárnění Tristana ve filmu Jerryho Bruckheimera \"Král Artuš\", který vyšel v roce 2004. Po celém světě je však známý především rolí Le Chriffra z dvacáté první bondovky \"Casino Royale\" z roku 2006. Další úspěchy mu přineslo ztvárnění Igora Stravinského ve snímku francouzského režiséra Jana Kounena \"Coco Chanel & Igor Stravinskij\" z roku 2008 a role Lucase v dánském filmu \"Hon\", za kterou byl v roce 2012 oceněn na Mezinárodním filmovém festivalu v Cannes cenou pro nejlepšího herce. V roce 2012 byl oceněn jako osobnost roku organizací Danish American Society. Od roku 2013 působí v roli Dr. Hannibala Lectera v seriálu \"Hannibal\". Redaktoři amerického deníku \"The New York Times\" o Mikkelsenovi prohlásili, že v Hollywoodu se stal spolehlivým hercem, ale v domácím Dánsku je hvězdou, doslova axiomem a tváří dánské kinematografie.\n\nMads Mikkelsen se narodil v kodaňském obvodu Østerbro v Dánsku jako druhý syn Bente Christiansenové a Henninga Mikkelsena. Jeho matka byla zdravotní sestrou a otec pracoval jako bankéř. On a jeho bratr Lars Mikkelsen, který je také hercem, vyrůstali v Nørrebro. V dětství se věnoval gymnastice a chtěl být sportovcem, následně však studoval tanec v baletní akademii v Göteborgu, kde se také naučil švédsky. Profesionálním tanečníkem byl téměř deset let, dokud nezačal v roce 1996 studovat herectví v divadelní škole v Aarhusu, což odstartovalo jeho hereckou kariéru.\n\nFilmový debut zaznamenal v roce 1996 ve snímku režiséra Nicolase Windinga Refna \"Dealer\", kde ztvárnil drogového dealera Tonnyho. Později se objevil také ve dvou novějších pokračováních tohoto filmu. Následně se jako herec začal objevovat v dánských filmech, kde často ztvárňoval komediální role. V roce 1999 byl obsazen do filmu \"Bleeder\", kde si zahrál roli plachého Lennyho, který trpí vyhýbavou poruchou osobnosti. V tomto filmu si zahrál po boku známého dánského herce Kima Bodnie. V roce 2000 hrál Mikkelsen v roli gangstera v akční filmové komedii Anderse Thomase Jensena \"Blikající světla\", kde si zahrál vedle herců jako Søren Pilmark, Ulrich Thomsen nebo Nikolaj Lie Kaas. V následuícím období získal další popularitu za roli ve filmové komedii \"En kort en lang\" z roku 2001.\n\nV roce 2003 se objevil v roli muže, který opustí svou ženu a díte v krátkometrážním filmu \"Nu\". Ve stejném roce se objevil také ve filmu \"Řezníci\", kde ztvárnil roli asistenta řezníka v malém dánském městečku, ve kterém je specialitou lidské maso. Za tuto roli obdržel ocenění Fantasporto Award jako nejlepší herec. V průběhu roku 2003 byl obsazen do španělské komedie \"Torremolinos 73\". V tomto snímku ztvárnil roli prodavače encyklopedií, který dováží pornografické filmy do skandinávských zemí pod záminkou šíření audiovizuální encyklopedie rozmnožování člověka. Ačkoliv tento film ve zaznamenal ve Španělsku úspěch, ve Skandinávii byl přijat chladně.\n\nV roce 2004 se vrátil do role drogového dealera Tonnyho ve filmu \"Dealer II\", které je pokračováním filmu \"Dealer\" z roku 1996. Za tuto roli získal ocenění Bodil Award za nejlepší mužský herecký výkon a ceny Zulu Award a Robert Festival Award za nejlepší mužskou roli. Mikkelsen byl přirovnán za scénu se zrcadlem z tohoto filmu k Robertu De Nirovi ve filmu Martina Scorsese \"Taxikář\". Roku 2005 se objevil v roli svérázného kněze Ivana ve filmu \"Adamova jablka\", ve kterém čelí urážkám a napadání neonacisty Adama, kterého si zahrál Ulrich Thomsen.\n\nK průlomu v kariéře Mikkelsena došlo v roce 2000, kdy byl obsazen do role policisty v televizním seriálu \"Rejseholdet\" režiséra Nielse Ardena Opleva. V této roli setrval až do roku 2003 a v roce 2002 za ni získal ocenění od TvFestival.dk za nejlepší herecký výkon. Mezinárodně známým se stal v roce 2004, kdy si zahrál Tristana ve filmu \"Král Artuš\" producenta a režiséra Jerryho Bruckheimera. Snímek se stal komerčně úpěšným i navzdory nepříliš kvalitním recenzím.\n\nV roce 2006 se Mikkelsen objevil po boku Stine Stengade a Jany Plodkové ve filmu režiséra Oleho Christiana Madsena \"Setkání v Praze\". Za hlavní roli Christoffera získal ocenění Zulu Award za nejlepší herecký výkon a ceny Bodil Award a Robert Festival Award za nejlepší mužskou roli. Redaktor Eddie Cockrell z magazínu \"Variety\" ocenil v tomto snímku Mikkelsenovu pevnou tvář a vynikající herecký výkon. Ve stejném roce dosáhl na největší mezinárodní úspěch v podobě obsazení do role Le Chriffra ve dvacáté první bondovce \"Casino Royale\". V témže roce se objevil také ve filmu \"Po svatbě\", který byl později nominován na zisk Oscara za nejlepší zahraniční film. Za hlavní roli v tomto filmu získal ocenění za nejlepší herecký výkon na Mezinárodním filmovém festivalu v Palm Springs a byl nominován na zisk Evropské filmové ceny za nejlepší mužský herecký výkon. Redaktoři amerického deníku \"The New York Times\" o Mikkelsenovi prohlásili, že v Hollywoodu se stal spolehlivým hercem, ale v domácím Dánsku je hvězdou, doslova axiomem a tváří dánské kinematografie.\n\nV roce 2008 byl obsazen opět do filmu Oleho Christiana Madsena, a to do snímku \"Plamen a Citron\", kde si zahrál společně se Stine Stengade a Thurem Lindhardtem. V tomto filmu se objevil v roli Jørgena Haagena Schmitha, dánského odbojáře během německé okupace v letech 1940 až 1945. Děj filmu se zakládá na skutečných událostech, které se v Dánsku odehrály během druhé světové války a pojednává o dánské odbojové skupině Holger Danske. Redaktor Michael O'Sullivan z deníku \"The Washington Post\" přirovnal role Mikkelsena a Lindhardta k americkému westernu \"Butch Cassidy a Sundance Kid\". V roce 2008 propůjčil Mikkelsen svůj hlas postavě Le Chiffra ve videohře \"\" a tuto postavu reprezentoval také na společenské akci 007 Villain Collection švýcarského výrobce hodinek Swatch v rakouském Bregenzu. V roce 2009 získal pověst jednoho z nejsmyslnějších herců Evropy, když byl obsazen do filmu \"Coco Chanel & Igor Stravinskij\" režiséra Jana Kounena, kde ztvárnil postavu Igora Fjodoroviče Stravinského a zahrál si po boku francouzské herečky Anny Mouglalis. Redaktoři filmového magazínu \"Empire\" zhodnotili snímek jako vizuálně ohromující film, který se zaměřuje na nelegální milostný vztah mezi módní návrhářkou Coco Chanel a skladatelem Igorem Stravinským ve Francii ve 20. letech 20. století. Později se Mikkelsen vrátil ke spolupráci s Nicolasem Windingem Refnem a zahrál si norského bojovníka v dobrodružném fantasy filmu \"Barbar\". O rok později, v roce 2010, se objevil v roli Draca, obětavého vůdce královského vojska, ve filmu \"Souboj Titánů\".\n\nV roce 2011 si zahrál roli Rocheforta ve filmu \"Tři mušketýři\", který však získal od kritiků špatné recenze. V roce 2012 byl obsazen do hlavní role Lucase ve filmu \"Hon\", za ztvárnění této role byl v roce 2012 oceněn na Mezinárodním filmovém festivalu v Cannes cenou pro nejlepšího herce. Za tuto roli byl nominován na zisk Evropské filmové ceny a ocenění London Film Critics' Circle pro nejlepšího herce. Mikkelsen se ocitá v roli učitele Lucase, který je obviněn ze sexuálního obtěžování dětí v mateřské škole. Ve stejném roce si zahrál také ve snímku \"Královská aféra\", jež byl nominován na zisk Oscara. Toto historické drama pojednává o německém lékaři Johannu Friedrichu Struenseeovi, který vedl v 18. století milostný vztah s královnou Karolinou Matyldou Hannoverskou, zatímco léčil duševně postiženého dánského panovníka Kristiána VII. Tento snímek, který byl pozitivně přijat mezi kritiky, patří v rámci dánské kinematografie k jednomu z nejnákladnějších, mimo jiné i kvůli použitým kostýmům. V roce 2012 byl oceněn jako osobnost roku organizací Danish American Society.\n\nV roce 2013 byl Mikkelsen obsazen do role Dr. Hannibala Lectera v seriálu \"Hannibal\", kde působil spolu s hercem a kamarádem Hughem Dancym. Seriál sklidil kladné kritiky a Mikkelsen získal za roli Hannibala zvláštní cenu. Sám měl však zpočátku pochybnosti o tom, zda přijmout tuto roli. Podle jeho slov byla role Hannibala v podání Anthonyho Hopkinse provedena perfektně. O své roli prohlásil, že se nejedná o klasického psychopata nebo sériového vraha a že postava je tak blízko Satanovi jak jen může být.\n\nMezi další projekty, kterých se zúčastnil, byl v roce 2013 film \"Charlie Countryman\", jehož premiéra proběhla na filmovém festivalu Sundance Film Festival. Ve stejném roce se objevil také v hlavní roli snímku \"Michael Kohlhaas\", který byl v premiéře představen na Mezinárodním filmovém festivalu v Cannes 2013. Později se účastnil natáčení filmu \"The Salvation\", jenž by měl mít premiéru v průběhu roku 2014. Kromě toho propůjčí svůj hlas postavě v animovaném filmu \"Kung Fu Panda 3\", jehož premiéra proběhne v roce 2015. Později by se měl objevit také v přepracované verzi španělského slasheru \"Cut-Throats Nine\" z roku 1972, kde si zahraje společně s herci Harveyem Keitelem a Jordim Mollàem.\n\nV roce 2000 se Mikkelsen oženil s choreografkou Hanne Jacobsenovou, se kterou měl vztah od roku 1987. Mají spolu dvě děti, dcera Viola se narodila 27. dubna 1989 a syn Carl se narodil 29. července 1997. Až do roku 2012 žil v Kodani, poté se přestěhoval do kanadského Toronta kvůli natáčení seriálu \"Hannibal\". V průzkumech veřejného mínění v Dánsku je považován za jednoho z nejpřitažlivějších mužů. V dubnu 2010 byl vyznamenán vysokým dánským státním vyznamenáním, a to Řádem Dannebrog za jeho odvedenou práci. Nehlásí se k žádné církvi.\n\n"}
{"id": "974581", "url": "https://cs.wikipedia.org/wiki?curid=974581", "title": "Metoda sněhové koule", "text": "Metoda sněhové koule\n\nZpůsob výběru respondentů nebo informátorů nazývaný metoda sněhové koule, někdy též označovaný jako řetězový nebo referenční výběr, je typ nepravděpodobnostního výběru, při kterém nemají všechny jednotky či skupiny jednotek (podsoubory) stejnou šanci být vybrány do výběrového souboru (vzorku).\n\nTato metoda je vhodná pro výzkum obtížně dostupných či utajovaných populací, pro které neexistují seznamy ani jiná spolehlivá opora výběru (např. bezdomovci, drogově závislí, nelegální imigranti, ale i lidoví léčitelé apod.) \nMetoda sněhové koule je určena k získávání nových kontaktů na základě procesu postupného nominování osobami, které již ve výběrovém souboru jsou.\n\nProces výběru začíná u jednotlivců, u nichž se ví, že splňují daná kritéria. Následně jsou při interview požádáni, aby nominovali další osoby, které daná kritéria splňují, a aby výzkumníkům s těmito osobami umožnili kontakt. I s nimi je posléze provedeno interview a celý proces se opakuje. Výběrový soubor se tak rozrůstá prostřednictvím napojení se na sociální kontakty. Respondenti či informátoři jsou tedy na sebe průběžně „nabalováni“ – odtud metafora sněhové koule.\n\nCílem je obvykle rychlé a snadné rozšíření nevyhovujícího počátečního výběrového souboru.\n\nTato metoda výběrového šetření se používá při nepravděpodobnostním (nenáhodném) výběru z málo početných skupin, skupin speciálních, těžko přístupných, pro které se špatně sestavují pravděpodobnostní výběry a „pro něž neexistují seznamy“, a nemáme-li k jedincům, kteří jsou potenciálním předmětem zkoumání, přístup. \n\nKonkrétně se tato metoda provádí při kvalitativních studiích drogové problematiky, jakož i v dalších oblastech, kde je předpoklad, že jedinec pomůže v nalezení dalšího jedince.\nMezi největší výhody metody sněhové koule patří možnost odhalit skryté společnosti lidí, které nejsou v žádném konkrétním souboru evidovány. Také pomocí ní můžeme snadněji a levněji získat rozsáhlý výběrový soubor, snadněji zajistit anonymitu procedur, získat kvalitativní informace ohledně sociálních sítí i jednotlivců bez náročného plánování, apod. \n\nMezi největší nevýhody patří např. náročnost pro terénní pracovníky, problémy s reprezentativitou aj.\n\nJe-li vybrán zavádějící prvotní výběrový soubor, který v dalších vlnách nevede k požadovanému rozšířenému výběru, může dojít ke zkreslení. Příčinou může být například snaha neodhalovat své blízké (jedná-li se např. o konzumenty drog). Zkreslení se lze vyhnout výběrem různorodého prvotního vzorku, který je načerpán z pestré škály prvotních zdrojů. \nTeoretická nasycenost je jev, který nastává, když se v datech neobjevují nové vzorce a kategorie. Kategorie jsou již propracované a popsané, a vztahy mezi jednotlivými kategoriemi jsou dobře ustanoveny.\nJe to jev vedoucí k ukončení výběrového procesu. \n\n\n"}
{"id": "974583", "url": "https://cs.wikipedia.org/wiki?curid=974583", "title": "Pohled na Delft", "text": "Pohled na Delft\n\nPohled na Delft (nizozemsky \"Gezicht op Delft\") je obraz (olej na plátně) nizozemského barokního malíře Jana Vermeera, datovaný do let 1658-1661 a zobrazující jeho rodné město Delft. Plátno je signováno, podpis se nachází na levé straně, na vyobrazené lodi.\n\nOd svého vzniku změnil obraz vícekrát majitele. Mezi prvními známými se uvádí holandský malíř Pieter Claesz, roku 1674 jej zdědila Magdalena van Ruijven (†1682), před rokem 1695 obraz získal holandský typograf Jacob Dissius, s jehož sbírkou je dále prodán na aukci 16. května roku 1696 za pouhých 200 guldenů. 2. května roku 1822 obraz na aukci v Amsterodamu koupil Jeronimo de Vries při prodeji sbírky Anny Johanny Teding van Berckhout-Kops a téhož roku jej získala za 2 900 guldenů královská obrazárna Mauritshuis v Haagu.\n\nZ prodeje obrazu v roce 1822 se zachoval jeho popis: \"\"Způsob malby je smělý, silný a mistrovský, jak jen si je možno představit; vše je překrásně prosvětleno slunečním jasem, soulad vzduchu a vody, povrchy zdí a perspektiva tvoří znamenitý celek; je to obraz svého druhu absolutně jedinečný.\"\"\n\nNa obraz obrátil pozornost francouzský historik umění a sběratel Étienn Thoré-Bürger na své první cestě do Holandska v roce 1842. Později rozpoznal také další Vermeerova díla a přispěl tak k \"objevu\" Vermeera pro širší veřejnost a k popularizaci jeho tvorby. V současnosti je obraz součástí stálé kolekce obrazárny Mauritshuis, jež spadá pod Národní muzeum v Haagu.\n\nPohled na Delft je jedním z pouhých dvou Vermeerových obrazů, na nichž je vyobrazen námět z jeho rodného města. Všeobecně se má za to, že Vermeer vytvořil tento pohled jako druhý, že nejprve namaloval svůj poněkud méně známý obraz \"Ulička v Delftu\". Svými rozměry (výška 96,5 cm, šířka 115,7 cm) je to také jedno z největších malířových pláten.\n\nVzhledem k zachycení světla bývá obraz srovnáván s díly impresionistických malířů. Vermeer v něm navazuje na tradici realistických vedut, malovaných v Holandsku koncem 17. a v 18. století. Badatelé připouštějí, že při jeho malování Vermeer použil zařízení zvaného camera obscura. Na obraze dominují odstíny hnědi a okru s akcenty červeně a žluti.\n\nObraz sestává ze čtyř rovin: písčitého břehu, vody, městských budov a nejširšího pásu oblohy. Je na něm vyobrazena část Vermeerova rodného města Delft a nábřeží řeky Schie – \"Schiekade\". Znázorňuje město z jihovýchodu a byl namalován z patra nějakého domu na druhém břehu řeky poblíž přístavu Kolk. Zachycuje časné ráno – slunce je na východ, hodiny na Schiedamské bráně ukazují 7 hodin.\n\nNa obraze je vidět celkem patnáct osob. Na písčitém břehu stojí dvě hovorem zaujaté ženy. Poblíž je několik osob (matka s dítětem, dva muži a žena), snad se chystajících k vyplutí lodi. Na řece jsou lodi a bárky. Ve městě je vidět domy, brány, věže. Budovy, jež jsou blíž divákovi, jsou pohrouženy ve stínu, zatímco vzadu jsou osvětleny sluncem, prodírajícím se těžkými mraky. Obzvláště jasná je věž kostela Nieuwe Kerk; tento kostel, postavený ve stylu brabantské gotiky, stojí v Delft dodnes.\nZleva první budovou s dlouhou střechou je pravděpodobně pivovar \"De Papegaey\". První věžička zleva je věž kostela Oude Kerk. Další budova, mimořádně vysoká, s tmavou střechou a věžičkou, je brána Schiedam. Za ní je vidět protáhlá střecha Armamentaria – skladu zbraní. Dále je jasně osvětlená věž kostela Nieuwe Kerk, před níž stojí Rotterdamská brána, sestávající z budovy s modrou střechou a vedle stojící budovy se dvěma věžemi. Do dnešní doby se nedochovala ani jedna ze staveb tak, jak je Vermeer vyobrazil. Oba kostely byly přestavěny, přičemž věž kostela Nieuwe Kerk doznala po požáru v roce 1872 značnou proměnu.\n\nFrancouzský spisovatel Marcel Proust napsal o obraze, který uviděl v haagském Mauritshuisu 18. října roku 1902, svému příteli J.-L. Vaudoyerovi: \"«Od té doby, co jsem uviděl v Haagu „Pohled na Delft“, jsem pochopil, že jsem viděl nejkrásnější obraz na světě»\" (dopis z 2. května roku 1921). V «Hledání ztraceného času», v románě «\"Uvězněná\"» jeho hrdina Bergotte umírá na výstavě před obrazem, uchvácen kusem žluté stěny na obraze.\n\n\n"}
{"id": "974584", "url": "https://cs.wikipedia.org/wiki?curid=974584", "title": "Michael Jurack", "text": "Michael Jurack\n\nMichael Jurack, (* 14. únor 1979 Straubing, Západní Německo) je bývalý reprezentant Německa v judu. Je majitelem bronzové olympijské medaile.\n\nJurack byl typickým německým zástupcem těžkých vah. Dobře stavěný a po fyzické stránce kvalitně připravený. Během kariéry si přizpůsobil některé tači-waza techniky k obrazu svému. Uměl soupeře poslat k zemi technikami aši-waza, výjimečně však na ippon. Jeho životním turnajem byly olympijské hry v Athénách v roce 2004. Ve čtvrtfinále svedl napínavou bitvu s Francouzem Lmerem. Minimálním bodovým rozdíl vyřadil jednoho z favoritů na juko. V semifinále se utkal s Jihokorejcem Čang Song-ho. V prvním minutě byl napomínán za pasivitu šidem a po minutě boje neustál rychlý Čangův výpad kučiki-taoši na ippon. O bronzovou medaili se utkal s Mirelijevem z Ázerbájdžánu. Duel byl ukázkou hrubé síly. Rozhodla ho jeho lepší fyzická příprava. Miralijev v druhé polovině kondičně odešel a v poslední minutě se nechal chytit do držení. Jurack získal nečekaný, ale po výkonu zasloužený bronz.\n\nJudu se věnoval vrcholově až do roku 2008, potom co prohrál nominaci na olympijské hry s Benny Berlou.\n\n"}
{"id": "974586", "url": "https://cs.wikipedia.org/wiki?curid=974586", "title": "Činčilák bolivijský", "text": "Činčilák bolivijský\n\nČinčilák bolivijský (\"Abrocoma boliviensis\") je jihoamerický středně velký hlodavec, nejméně prozkoumaný druh rodu \"Abrocoma\" který stejně jako příbuzný rod \"Cuscomys\" nese české pojmenování činčilák.\n\nČinčilák bolivijský je znám pouze z jediné skalnaté lokality o rozloze nedosahující ani 100 km², nacházející se v údolí řeky Comarapa v provincii Manuel María Caballero v departementu Santa Cruz centrální Bolívie, v nadmořské výšce okolo 1800 m kde žije v norách na okrajích horských lesu a kamenitých keřovitých strání a pastvin.\n\nJe to nejmenší druh rodu \"Abrocoma\", byl popsán roku 1990 na základě dvou dosud neurčených vzorků získaných již v létech 1926 a 1955. Podrobný výzkum na živých zvířatech prováděn nebyl, je problém některé polapit.\n\nByla mu stanovena průměrná délka těla i s hlavou na 170 až 178 mm a váha 225 až 300 gramů. Hustou a měkkou srst (podobnou činčile) má na horní straně těla zbarvenou stříbřitě šedě a na spodní bílé nebo nažloutle. Čenich je protáhlý (jako u krysy), oči velké a uši dlouhé a zaoblené. Končetiny jsou krátké, na předních vyrůstají čtyři a na zadních pět prstů s měkkými drsnými polštářky sloužícími ke šplhání. U tří středních prstů zadních končetin jsou tvrdé osiny tvořící hřeben používaný pravděpodobně k údržbě srsti. Jeho ocas je dlouhý a chlupatý.\n\nPředpokládá se, že je býložravec který se živí trávou, bylinami, květy, listím i větvičkami stromů na které šplhá. O způsobu rozmnožování není nic známo, na základě chování příbuzných druhů se předpokládá, že po březosti trvající okolo 110 dnů se rodí jedno až dvě poměrně dobře vyvinutá a mobilní mláďata která samice po jistou dobu kojí. Není dostatek informací o velikosti kolonie ve které žije ani o průměrné délce života.\n\nNebylo provedeno podrobné zjišťování početního stavu zvířat. Předpokládá se, že velikost populace se snižuje; jejich pravděpodobný areál výskytu je rozdělován silnicemi způsobujícími rozdrobení území. Do oblasti přichází stále více pasoucího se dobytka a lesy jsou tam mýceny pro zvětšení rozlohy pastvin. Činčilák bolivijský byl proto již v roce 2008 prohlášen Mezinárodním svazem ochrany přírody (IUCN) za druh kriticky ohrožený (CR).\n\n"}
{"id": "974589", "url": "https://cs.wikipedia.org/wiki?curid=974589", "title": "Abrocoma", "text": "Abrocoma\n\nAbrocoma je rod osmi druhů malých až středních hlodavců z čeledi činčilákovitých které mají společné české jméno činčilák, stejně jako druhy rodu \"Cuscomys\". Zvířata rodu \"Abrocoma\" žijí výhradně v Jižní Americe, ve středních Andách, na území států Peru, Bolívie, Chile a Argentina.\n\nSvým vzhledem, hlavně protáhlým čenichem, dlouhým ocasem (osrstěným) a velikosti částečně připomínají krysa a svou hebkou kožešinou zase činčilu, proto byl pro ně vybrán název činčilák. Mají velké oči, ušní boltce, krátké nohy, na předních nohou mají čtyři a na zadních pět prstů s kartáčkem z tuhých štětinek sloužící k údržbě srsti. Jsou to pozemní tvorové kteří ale umně šplhají za potravou i do větví keřů. Tito býložravci mají úkryt ve vyhloubených norách kde vrhnou živá mláďata která samice následně kojí.\n\nVyskytují se v malých počtech na špatně přístupných místech, byli pozorováni až do nadmořské výšky 5000 m. Některé druhy byly pro vědce objeveny až na přelomu 20. a 21. století; byly dosud pozorovány v několika málo jedincích a jejich chování není ještě podrobně popsáno.\n\nRod \"Abrocoma\", Waterhouse, 1837 je tvořen těmito druhy:\n\n"}
{"id": "974590", "url": "https://cs.wikipedia.org/wiki?curid=974590", "title": "Skalka nad Váhom", "text": "Skalka nad Váhom\n\nSkalka nad Váhom ( ) je obec na Slovensku v okrese Trenčín. V roce 2015 zde žilo 1 173 obyvatel. První písemná zmínka o obci pochází z roku 1208.\n\nV blízkosti se nachází poutní místo Skalka u Trenčína.\n\n"}
{"id": "974591", "url": "https://cs.wikipedia.org/wiki?curid=974591", "title": "Neviditelná výstava", "text": "Neviditelná výstava\n\nNeviditelná výstava je interaktivní výstava přibližující svět nevidomých a slabozrakých. Cílem Neviditelné výstavy je prezentovat svět nevidomých, svět ve tmě, jejž mohou návštěvníci zakoušet pouze čichem, chutí, hmatem a sluchem. S pomocí nevidomého průvodce mají příležitost se naučit, jak se zorientovat na ulici, ve městě, jakým způsobem uvařit oběd a jak zaplatit např. šálek kávy - zcela beze zraku.\n\nNeviditelná výstava je vytvořena podle maďarského vzoru; v Budapešti je jako výstava stálá již od roku 2007. Od roku 2011 je stejná výstava také ve Varšavě.\n\nNeviditelná výstava v Čechách sídlí v Praze na Novoměstské radnici na Karlově náměstí.\n\n"}
{"id": "974593", "url": "https://cs.wikipedia.org/wiki?curid=974593", "title": "Ferdinand Pečírka", "text": "Ferdinand Pečírka\n\nFerdinand Pečírka (27. května 1859 Praha — 18. ledna 1922 tamtéž) byl český lékař, specialista na dermatologii, venerologii a sexuologii. V letech 1883–89 působil jako asistent na klinice u profesora Vítězslava Janovského, poté si otevřel vlastní praxi. Roku 1891 se habilitoval na docenta pro nemoci kožní a příjičné. Od roku 1899 do konce první světové války byl šéfem pražských policejních lékařů. Publikoval vědecké práce na téma lupenky, név a pohlavních nemocí. Na konci roku 1921 byl jmenován skutečným mimořádným profesorem sexuologie. Věnoval se rovněž hudbě; v polovině 90. let spoluzakládal Český spolek pro komorní hudbu a řadu let působil v jeho výboru jako pokladník.\n\nNarodil se 27. května 1859 v Praze v rodině známého spisovatele MUDr. Josefa Pečírky. Studoval na pražské lékařské fakultě, kde promoval r. 1882. Po krátké praxi ve vojenském ústavu pro choromyslné se hásledujícího roku vrátil do pražské všeobecné nemocnice, kde do roku 1889 pracoval jako asistent profesora Vítězslava Janovského. Společně s předčasně zemřelým Jindřichem Mourkem patřil k jeho nejnadanějším žákům. Zkoumal mimo jiné histologii lupenky, syfilidu a névy. Některé z jeho vědeckých prací měly ohlas i v zahraničí.\n\nVedle profesora Janovského nemohl Pečírka počítat s tím, že v akademické sféře dosáhne vedoucího místa. Otevřel si proto soukromou praxi. Roku 1891 se ještě habilitoval na docenta pro nemoci kožní a příjičné.\n\nOd roku 1899 do konce první světové války zastával funkci přednosty pražských policejních lékařů. Byl známý svou přísnou svědomitostí, ale i lidumilností. Zasloužil se o zavádění moderních vědeckých poznatků do veřejné zdravotní služby.\n\nRoku 1921 byl jmenován „skutečným mimořádným profesorem nauky o pohlavnosti u člověka“ (tj. sexuologie) a bylo mu svěřeno vedení nově zřizovaného Ústavu pro studium sexuální patologie, jeho otevření se ale nedožil. Zemřel 18. ledna 1922 v Praze po dlouhé nemoci, na cukrovku.\n\nPečírka byl milovníkem kultury, zejména hudby. Hrál na varhany a klavír. V polovině 90. let se stal zakládajícím členem Českého spolku pro komorní hudbu v Praze a čtvrt století v něm zastával funkci pokladníka. Díky jeho organizačním schopnostem se spolku dařilo pořádat koncerty významných interpretů, jako mezi které patřili např. České kvarteto, František Ondříček, nebo ze zahraničních Eugen d'Albert, Conrad Ansorge a Eugène Ysaÿe. Měl konzervativní názory, přilákal ale také mladší vyzrálé umělce. Úzkým kontaktem s hudebníky získal pochopení pro jejich umělecké a sociální potřeby, a získal si jejich respekt.\n\nByl rovněž dlouholetým členem družstva Národního a Vinohradského divadla.\n\nPodle Arne Nováka patřil k nejrázovitějším postavám pražské inteligence. Spojil lékařskou vědu a umění podobně, jako před ním profesor Eduard Albert.\n\nPublikoval odborné články v \"Časopise českých lékařů\", který nějaký čas i redigoval.\n\nKnižně vyšly:\n\nPřeklady:\n\nPřispíval do \"Ottova slovníku naučného\" pod značkou \"Peč\".\n\n\n"}
{"id": "974598", "url": "https://cs.wikipedia.org/wiki?curid=974598", "title": "Matti Järvinen", "text": "Matti Järvinen\n\nMatti Henrikki Järvinen (18. února 1909 Tampere – 22. července 1985 Helsinki) byl finský atlet, olympijský vítěz v hodu oštěpem z roku 1932.\nNejúspěšnější oštěpař ve 30. letech 20. století. Zvítězil na olympiádě v Los Angeles v roce 1932 a dvakrát zvítězil na mistrovství Evropy – v letech 1934 a 1938. Na olympiádě v Berlíně v roce 1936 startoval se zraněním a skončil pátý. V letech 1930 až 1936 vytvořil desetkrát světový rekord v hodu oštěpem (nejlepší výkon 77,23 m v roce 1936).\nJärvinenovu památku připomíná věž před olympijským stadiónem v Helsinkách, která je vysoká 72 metrů a 71 centimetrů, tedy přesně tolik, jako měřil jeho vítězný olympijský hod.\n\n"}
{"id": "974601", "url": "https://cs.wikipedia.org/wiki?curid=974601", "title": "Magma (hudební skupina)", "text": "Magma (hudební skupina)\n\nMagma je francouzská hudební skupina hrající progresivní rock. Založil ji v roce 1969 bubeník Christian Vander. Skupina nahrávala konceptuální alba odehrávající se v dystopickém světě planety Kobaïa, texty písní jsou psány ve fiktivním jazyce. Vander vytvořil vlastní hudební styl, který pojmenoval zeuhl a spojil v něm vlivy rocku, jazzu, folkloru přírodních národů a soudobé klasické hudby. Zvuk skupiny je charakteristicky temný s dominujícími bicími nástroji a hypnotickým, různě zkresleným zpěvem. Skupina v sedmdesátých letech inspirovala řadu hudebníků, jako byl Johnny Rotten nebo Steven Wilson. Ukončila činnost v roce 1984, ale v roce 1996 Vander se svojí manželkou Stellou tento projekt obnovil a obklopil se mladými hudebníky s jazzovou průpravou. \n\nV České republice Magma vystoupila v letech 2005 a 2015. \n\n\n"}
{"id": "974602", "url": "https://cs.wikipedia.org/wiki?curid=974602", "title": "Arnie Robinson", "text": "Arnie Robinson\n\nClarence Earl \"Arnie\" Robinson, Jr. (* 7. dubna 1948 San Diego) je bývalý americký atlet, olympijský vítěz ve skoku do dálky.\n\nJeho prvním mezinárodním úspěchem bylo vítězství ve skoku do dálky na Panamerických hrách v Cali v roce 1971. Na olympiádě v Mnichově o rok později skončil v dálkařském finále na třetím místě. Životní úspěch pro něj znamenala olympiáda v Montrealu v roce 1976. V prvním finálovém pokusu vytvořil svůj osobní rekord 835 cm a vybojoval si tak zlatou medaili.\n\nMistrem USA ve skoku do dálky se stal šestkrát - v letech 1971, 1972 a 1975 až 1978.\n"}
{"id": "974603", "url": "https://cs.wikipedia.org/wiki?curid=974603", "title": "Chacornac (kráter)", "text": "Chacornac (kráter)\n\nChacornac je kráter nepravidelného tvaru nacházející se východně od měsíčního moře Mare Serenitatis (Moře jasu) na přivrácené straně Měsíce. Má průměr 51 km, jeho okrajový val je šestiúhelníkového tvaru a je značně narušen. Uvnitř něj a jižně od kráteru se nachází brázdy Rimae Chacornac, které jsou dlouhé až 120 km. Na lávou zatopeném dně Chacornacu leží další krátery, z nichž největší je Chacornac A. Kráter postrádá centrální pahorek.\n\nChacornac těsně sousedí na severozápadě s větším kráterem Posidonius, jižně lze nalézt kráter Le Monnier.\n\nPojmenován je podle francouzského astronoma Jeana Chacornaca, objevitele 6 planetek.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "974605", "url": "https://cs.wikipedia.org/wiki?curid=974605", "title": "Římskokatolická farnost – děkanství Kadaň", "text": "Římskokatolická farnost – děkanství Kadaň\n\nŘímskokatolická farnost – děkanství Kadaň (lat. \"Caadana\") je územní společenství římských katolíků v Kadani a okolí. Organizačně spadá do krušnohorského vikariátu, který je jedním z deseti vikariátů litoměřické diecéze.\n\nJedná se o \"staré děkanství\", jehož datum založení není známo. Matriky jsou vedeny od roku 1558.\nDěkanství bylo, jakožto duchovní centrum, zvláště od 50. let 20. století do 31. prosince 2012, středem tzv. kadaňského farního obvodu, z něho byly v různých etapách spravovány okolní farnosti. Před zánikem kadaňského farního obvodu jimi byly farnosti: Čachovice, Dolany, Kralupy u Chomutova, Lomazice, Mašťov, Mikulovice u Vernéřova, Podlesice, Prunéřov, Radnice, Radonice, Tureč, Tušimice, Úhošťany, Veliká Ves, Vilémov a Želina.\n\nOd 1. ledna 2013 kadaňské děkanství afilovalo farnosti Čachovice, Dolany, Kralupy u Chomutova, Lomazice, Mikulovice u Vernéřova, Prunéřov, Radnice, Tušimice, Úhošťany a Želinu; zatímco farnost-děkanství Mašťov se osamostatnila a afilovala farnosti Podlesice, děkanství Radonice, Tureč, Velikou Ves a Vilémov.\n\n\"Začátek působnosti jmenovaného v duchovní správě farnosti od:\"\nDo farnosti náleží území obcí:\nVe farnosti se nacházejí také další drobné sakrální stavby a pamětihodnosti. Historicky se na území farnosti, včetně afilovaných farností, nacházelo větší množství kostelů, kaplí, kapliček a dalších sakrálních objektů. Velká část z nich byla zbořena nebo poškozena v 2. polovině 20. století v důsledku těžby uhlí a průmyslu. Seznamy těchto objektů jsou připojeny na stránkách zaniklých farností.\n\n\n"}
{"id": "974610", "url": "https://cs.wikipedia.org/wiki?curid=974610", "title": "Činčilákovití", "text": "Činčilákovití\n\nČinčilákovití (\"Abrocomidae\") je jihoamerická čeleď menších až středních, ne příliš rozšířených zvířat z řádu hlodavců. Nevelká čeleď je rozdělena do dvou rodů se stejným českým pojmenováním činčilák, je nejblíže příbuzná čeledi činčilovitých.\n\nJsou to „kožešinová zvířata“ obývající horské oblasti And na jihu Peru, v Bolívii a na severu Chile i Argentiny. V minulosti byla tendence tato zvířata lovit pro kožešinu, žijí však v malých počtech v těžce dostupných místech a lov se nevyplácel. Druhy rodu \"Abrocoma\" jsou považovány za pozemní, druh rodu \"Cuscomys\" tráví hodně času na stromech; některé byly přírodovědci objeveny a popsány teprve nedávno a vyskytují se tak vzácně, že o nich není mnoho údajů. Jsou spatřovány v horských oblastech, v lesích nebo na jejích křovinatých okrajích či chudých pastvinách v nadmořské výšce od 1800 po 5000 m, mnohé jsou známe jen z velmi malých areálů.\n\nSvým chlupatým kožíškem se podobají činčilám, tělesně a hlavně protáhlým čenichem však připomínají krysy, válcovitý a hustě osrstěný ocas je kratší než tělo. Největší druhy dosahují délky až 35 cm a váhy 910 g, nejmenší jsou velké 18 cm a váží 300 gramů.\n\nMají velké oči stejně jako zakulacené ušní boltce, nohy krátké a na předních mají čtyři a na zadních pět prstů s rozličně velkými drápy. Okolo středních prstů na zadních nohou rostou tuhé štětiny používané pravděpodobně k čištění srsti. Našlapují na měkké polštářky s malými hrbolky, které usnadňují šplhání po kamenech i kůře stromů.\n\nPravděpodobně všechny druhy žijí v malých koloniích a ukrývají se v norách, kde vrhnou mláďata. Jsou to vegetariáni živicí se trávou, listy, květy i větvičkami.\n\nDvourodá čeleď činčilákovití je tvořena těmito druhy:\n\n\n"}
{"id": "974614", "url": "https://cs.wikipedia.org/wiki?curid=974614", "title": "Antonín Kinský (1955)", "text": "Antonín Kinský (1955)\n\nAntonín Kinský (8. listopadu 1955 Praha – 28. května 2012 Praha), celým jménem německy Maria Antonius Bernhard Georg Andreas Kinský pocházel z kostelecké větve šlechtického rodu Kinských z Vchynic a Tetova, která po roce 1948 zůstala v Československu. Byl svobodný a bezdětný.\n\nNarodil se 8. listopadu 1955 v Praze jako druhý syn a poslední ze dvou potomků hraběte Josefa Kinského z Vchynic a Tetova (19. listopadu 1913 Kostelec nad Orlicí – 14. března 2011) a jeho manželky (sňatek 13. března 1947 v Trenčíně) Bernadetty, rozené Merveldt (29. prosinec 1922 Lázně Bělohrad – 14. únor 2016 Kostelec nad Orlicí). Měl bratra Františka (* 27. prosinec 1947 Hradec Králové).\n\nPo maturitě začal pracovat v zahradnictví, zoologické zahradě, prodával knihy v antikvariátu a obsluhoval telefonní ústřednu. Pak studoval hotelovou školu. Za totality pracoval jako recepční v hotelu. Po roce 1989 zřídil kavárnu \"BarBar\" na Malé straně a o něco později restauraci \"Století\".\n\nAntonín Kinský zemřel v Praze po dlouhodobé nemoci. Poslední rozloučení se konalo ve čtvrtek 7. června 2012 v kostele sv. Antonína v Praze. Rakev byla pokryta textilií, na které byl vyobrazen erb rodu. Smutečního aktu se zúčastnil také Karel Schwarzenberg a Bolek Polívka.\n\n\n\n\n \n"}
{"id": "974615", "url": "https://cs.wikipedia.org/wiki?curid=974615", "title": "Jakub Hyman", "text": "Jakub Hyman\n\nJakub Hyman (* 16. dubna 1984 Jablonec nad Nisou) je bývalý český sáňkař.\n\nStartoval na Zimních olympijských hrách 2006, kde se umístil na 27. místě. O čtyři roky později skončil na zimní olympiádě 2010 na 28. příčce. Pravidelně se účastnil světových šampionátů, jeho nejlepším individuálním umístěním je 30. místo na MS 2008 a 2012, v závodech družstev sedmá příčka na MS 2009.\n\nJeho bratr Ondřej je rovněž sáňkařem.\n\n"}
{"id": "974618", "url": "https://cs.wikipedia.org/wiki?curid=974618", "title": "Lukáš Brož", "text": "Lukáš Brož\n\nLukáš Brož (* 23. října 1985 Jablonec nad Nisou) je český sáňkař, startující v závodech dvojic.\n\nStartoval na Zimních olympijských hrách 2006, kde se umístil se svým bratrem Antonínem na 16. místě. V Soči 2014 skončili na 13. místě v závodech dvojic a na deváté příčce ve smíšené týmové štafetě. Pravidelně se účastní světových šampionátů, jejich nejlepším výsledkem je 12. místo z MS 2009, 2015 a 2017. Na mistrovstvích Evropy skončili nejlépe šestí v roce 2013.\n\n"}
{"id": "974619", "url": "https://cs.wikipedia.org/wiki?curid=974619", "title": "Nagykáta", "text": "Nagykáta\n\nNagykáta je okresní město v Maďarsku v župě Pest.\n\nMá rozlohu 81,61 km² a v roce 2013 zde žilo 12 576 obyvatel.\n\nPočátky obce spadají do 12. století, kdy se do oblasti přistěhoval rod Káta, jehož příslušníci zde od krále získali pozemek. Na území města archeologové vykopali základy kostela z tohoto období spolu se 42 hroby. Našly se zde také mince Gejzy II. Uherského. Tyto nálezy nasvědčují, že Nagykáta byla ve středověku významným sídlem.\n\n"}
{"id": "974620", "url": "https://cs.wikipedia.org/wiki?curid=974620", "title": "Antonín Brož", "text": "Antonín Brož\n\nAntonín Brož (* 14. prosince 1987 Jablonec nad Nisou) je český sáňkař, startující v závodech dvojic.\n\nStartoval na Zimních olympijských hrách 2006, kde se umístil se svým bratrem Lukášem na 16. místě. V Soči 2014 skončili na 13. místě v závodech dvojic a na deváté příčce ve smíšené týmové štafetě. Pravidelně se účastní světových šampionátů, jejich nejlepším výsledkem je 12. místo z MS 2009, 2015 a 2017. Na mistrovstvích Evropy skončili nejlépe šestí v roce 2013.\n\n"}
{"id": "974621", "url": "https://cs.wikipedia.org/wiki?curid=974621", "title": "Silnice II/327", "text": "Silnice II/327\n\nSilnice II/327 je pozemní komunikace ve Středočeském kraji spojující obce Vojice v okrese Jičín a Nové Dvory, jež jsou součástí kutnohorského okresu. Její délka dosahuje 56 kilometrů.\n\n"}
{"id": "974622", "url": "https://cs.wikipedia.org/wiki?curid=974622", "title": "Aleš Vodseďálek", "text": "Aleš Vodseďálek\n\nAleš Vodseďálek (* 5. března 1985 Jilemnice) je bývalý český sdruženář, který závodil v letech 2002–2014.\n\nStartoval na Zimních olympijských hrách 2006 a 2010, jeho nejlepším individuálním umístěním je 34. místo ze závodu s velkým můstkem ve Vancouveru 2010. Na týchž hrách pomohl českému týmu k osmému místu v závodě družstev. Účastnil se světových šampionátů, nejlépe byl šestý v závodě družstev na MS 2009.\n\n"}
{"id": "974624", "url": "https://cs.wikipedia.org/wiki?curid=974624", "title": "Tomáš Slavík", "text": "Tomáš Slavík\n\nTomáš Slavík (* 29. dubna 1981 Jilemnice) je bývalý český sdruženář, který závodil v letech 2001–2015.\n\nStartoval na Zimních olympijských hrách 2006, 2010 a 2014, jeho nejlepším individuálním umístěním je 20. místo ze závodu se středním můstkem ve Vancouveru 2010. Na týchž hrách pomohl českému týmu k osmému místu v závodě družstev, stejně jako v Turíně 2006. V Soči 2014 byl s českým týmem sedmý. Pravidelně se účastnil světových šampionátů, nejlépe byl sedmý v závodě s velkým můstkem na MS 2011.\n\nSportovní kariéru ukončil po sezóně 2014/2015.\n\n"}
{"id": "974625", "url": "https://cs.wikipedia.org/wiki?curid=974625", "title": "Patrik Chlum", "text": "Patrik Chlum\n\nPatrik Chlum (* 1. prosince 1981 Jablonec nad Nisou) je bývalý český sdruženář, který závodil v letech 2000–2007.\n\nStartoval na Zimních olympijských hrách 2006, kde se v individuálním závodě umístil na 47. místě. Zúčastnil se světového šampionátu v roce 2003, na kterém skončil ve sprinterském závodě na 40. příčce, v závodě družstev pomohl českému týmu k 10. místu. Pravidelně startoval ve Světovém poháru v divizi B, nejlépe byl dvakrát druhý v závodech družstev, v individuálních startech dosáhl nejvýše sedmé příčky.\n\n"}
{"id": "974627", "url": "https://cs.wikipedia.org/wiki?curid=974627", "title": "Ernő Csiki", "text": "Ernő Csiki\n\nMVDr. Ernő Csiki, původním jménem Ernst Dietl (22. října 1875, Vulcan, Rumunsko - 7. července 1954, Budapešť, Maďarsko), byl významný maďarský entomolog - koleopterolog, veterinární lékař, entomologický historik, muzeologický pracovník, redaktor maďarského časopisu Rovartani lapok (\"Entomologické listy\"). V místě jeho bydliště byla v Budapešti na jeho počest pojmenovaná jedna ulice \"Bogár utca\" (česky \"Broučí ulice\").\n\nErnö Csiki se narodil ve městě Vulcan na území Rumunska. V roce 1898 si změnil příjmení na „Csiki“. Po skončení základní a střední školy studoval veterinární medicínu v Budapešti, v roce 1897 se stal veterinářem. Po skončení školy působil jako asistent v zoologické oddělení Maďarského národního muzea v Budapešti. V roce 1920 se stal vedoucím zoologického oddělení muzea a v roce 1924 jeho ředitelem.\n\nZabýval se hlavně řádem brouků (\"Coleoptera\") a to především čeleděmi \"Carabidae\" a \"Chrysomelidae\". Jako redaktor maďarských \"entomologických listů\" - Rovartani lapok, spolupracoval především s Lajosem Abafi-Aignerem. Zpracovával také některé biografické články o významných entomolozích převážně z Rakousko-Uherské monarchie. Byl významný taxonomem a specialista v oboru koleopterologie. Popsal asi 400 nových druhů hmyzu z území Evropy, Asie. Zasloužil se mimo jiné jako průzkumník řádu \"Coleoptera\" na území Balkánu. Dělal také průzkum některých lokalit na území Slovenska. V letech 1897 až 1932 působil jako správce v Maďarském přírodohistorickém muzeu. V roce 1953 získal titul doktora přírodních věd. Během svého života napsal asi 451 prací s více než 9000 stránkami textu. \n\nJeho sbírka hmyzu se zachovala v Maďarskem národním muzeu v Budapešti. Obsahuje především sbírku brouků a materiál ze třetí expedice Eugena Zichy do centrální a východní Asie z roku 1898. Sestává z téměř milionu jedinců.\n\nPodle Ernő Csikiho je pojmenována také poddruh sleziníku červeného (\"Asplenium trichomanes\") - \"Asplenium csikii\" (synonymum pro \"Asplenium trichomanes ssp. pachyrachis\").\nPublikoval zejména v odborných periodikách. Vydal však i několik monografií.\n\n"}
{"id": "974646", "url": "https://cs.wikipedia.org/wiki?curid=974646", "title": "Kérygmatické hnutí", "text": "Kérygmatické hnutí\n\nKérygmatické hnutí (z řeckého κηρυγμα – \"kérygma\") usilovalo o to, aby při hlásání křesťanství byl kladen důraz na radostnou zvěst o Božím království v Ježíši Kristu, nikoliv na poznatky systematické teologie. Vychází především z myšlenek Josefa Andrease Jungmanna SJ, představitele kérygmatické teologie, a rozvinulo se zejména po druhé světové válce. Významně se podílelo na realizaci cílů katechetického hnutí.\n\n\n"}
{"id": "974649", "url": "https://cs.wikipedia.org/wiki?curid=974649", "title": "Lloyd Blaine Hammond", "text": "Lloyd Blaine Hammond\n\nLloyd Blaine Hammond (*16. ledna 1952 v Savannah, stát Georgia, USA), vojenský pilot a americký kosmonaut. Ve vesmíru byl dvakrát.\n\nV roce 1969 zdárně ukončil střední školu ve městě Kirkwood a poté absolvoval vojenskou akademii USAF Academy. Stadium zde ukončil roku 1973 a pak pokračoval nadstavbou na Georgia Institut of Technology. Sloužil pak v armádě jako vojenský testovací pilot.\n\nV letech 1984 absolvoval výcvik u NASA a poté byl zařazen do oddílu astronautů. V něm zůstal do ledna 1998. Pak se vrátil ke své profesi letce ve společnosti Gulfstream Corp.\n\nNa oběžnou dráhu se v raketoplánech dostal dvakrát a strávil ve vesmíru 19 dní, 6 hodin a 11 minut. Byl 243 člověkem ve vesmíru.\n\n\n"}
{"id": "974652", "url": "https://cs.wikipedia.org/wiki?curid=974652", "title": "Pavol Suško", "text": "Pavol Suško\n\nPavol Suško (* 17. února 1955) je bývalý slovenský fotbalista.\n\nV československé lize hrál za Tatran Prešov. Nastoupil ve 42 ligových utkáních a dal 2 góly.\n\n\n"}
{"id": "974653", "url": "https://cs.wikipedia.org/wiki?curid=974653", "title": "Vladimír Harajda", "text": "Vladimír Harajda\n\nVladimír Harajda (* 22. března 1955) je bývalý slovenský fotbalista, obránce.\n\nV československé lize hrál za Tatran Prešov. Nastoupil ve 38 ligových utkáních a dal 1 gól.\n\n\n"}
{"id": "974655", "url": "https://cs.wikipedia.org/wiki?curid=974655", "title": "Anton Špiesz", "text": "Anton Špiesz\n\nAnton Špiesz (21. září 1930, Udavské − 14. leden 1993, Vídeň) byl významný slovenský historik.\n\nAnton Špiesz strávil své dětství v Malackách, kde v roce 1949 odmaturoval na tamním gymnáziu. Po maturitě studoval historii na Univerzitě Komenského v Bratislavě. Po nabytí vysokoškolského vzdělání pracoval v Historickém ústavu Slovenské akademie věd v Bratislavě. Publikačně byl velmi činný, napsal mnoho odborných článků a vydal několik knih týkajících se hospodářských dějin Slovenska.\n\nJiž v roce 1961 vyšla jeho první práce \"Manufaktúrne obdobie na Slovensku 1725-1825.\" V roce 1972 následovala kniha \"Remeslo na Slovensku v období existencie cechov.\" Dokumenty \"Štatúty bratislavských cechov\" vyšly v roce 1978.\nKnihu \"Slobodné kráľovské mestá na Slovensku v rokoch 1680-1780\" vydal v roce 1983.\nVe stejném roce vyšla i jeho kniha \"Remeslá, cechy a manufaktúry na Slovensku\".\n\"Bratislava v 18. storočí\" byla vydána v roce 1987.\n\"Dejiny Slovenska na ceste k sebauvedomovaniu\" vyšly v roce 1992.\nNedožil se vydání knihy \"Bratislava v stredoveku\" (2001), jejímž byl spoluautorem. Čtenář se z ní může dozvědět, jak vypadalo nynější hlavní město Slovenské republiky ve středověku.\nDalší knihou vydanou po Špieszově smrti jsou \"Ilustrované dejiny Slovenska\", kde se popisuje vývoj dějin Slovenska od příchodu Slovanů až do roku 1989.\nJe to publikace, která v první polovině devadesátých let vyšla již dvakrát pod názvem \"Dejiny Slovenska – na ceste k sebauvedomeniu\". Novým, exkluzivnějším vydáním této knihy se naskytla čtenáři možnost získat na malé ploše informace o všem, co bylo ve slovenských národních dějinách důležité. Atraktivitu titulu zvyšuje působivá grafická úprava s více než třemi sty barevnými i černobílými ilustracemi. Kniha se používala na středních školách jako učebnice dějin.\n\nDr. Anton Špiesz vystupoval se svými odbornými přednáškami na různých sympoziích doma i v zahraničí. V roce 1990 byla Dr. Špieszovi udělena Cena hlavního města SR Bratislavy za celoživotní práci v oblasti dějin.\n\nDr. Špiesz navštěvoval i zahraniční archivy, kde získával materiál pro své práce. Při takové návštěvě archivů ve Vídni v roce 1993 náhle zemřel. Pochován je na Ružinovském hřbitově.\n\nMěstské zastupitelstvo hlavního města Slovenské republiky vydalo v roce 2003 obecně závaznou vyhlášku hlavního města Slovenské republiky Bratislavy č. 5/2003 ze dne 11. prosince 2003 o určení názvů nově vzniklých ulic v městských částech hlavního města Slovenské republiky, kterým jednu z ulic ve městské části Karlova Ves nazvalo \"Špieszova ulice\".\n"}
{"id": "974656", "url": "https://cs.wikipedia.org/wiki?curid=974656", "title": "Metronomy", "text": "Metronomy\n\nMetronomy je britská hudební skupina, kterou v roce 1999 založil Joseph Mount v anglickém městě Totnes. Nejprve byl Mount jediným členem skupiny, ale brzy se k němu přidali Gabriel Stebbing a Oscar Cash. Vedle Mounta a Cashe ve skupině nyní působí ještě Anna Prior a Olugbenga Adelekan. Své první album nazvané \"Pip Paine (Pay the £5000 You Owe)\" skupina vydala v roce 2006; následovala alba \"Nights Out\" (2008), \"The English Riviera\" (2011), \"Love Letters\" (2014), \"Summer 08 \" (2016) a \"Metronomy Forever\" (2019). Rovněž jsou autory remixů písní interpretů, jako jsou Charlotte Gainsbourgová, Franz Ferdinand, k.d. lang, Lykke Li nebo Lady Gaga.\n\n"}
{"id": "974659", "url": "https://cs.wikipedia.org/wiki?curid=974659", "title": "Shanghai Masters (snooker)", "text": "Shanghai Masters (snooker)\n\nShanghai Masters je profesionální bodovaný turnaj ve snookeru hrající se v srpnu, podle svého sponzora známý také pod názvem Bank of Communications Shanghai Masters.\n\nTurnaj se poprvé uskutečnil v sezóně 2006/2007 s cílem uspokojit rostoucí zájem o snooker v Číně. Jedná se tak o druhý bodovaný turnaj konající se v této zemi. A stejně jako na China Open je rozdáno před prvním kolem několik divokých karet, v tomto případě osmi čínským hráčům, kteří tak mají možnost kvalifikovat se pro hlavní turnaj.\n\nObhájcem titulu z roku 2016 je Ding Junhui, který je zároveň jediným hráčem, kterému se zde povedlo triumfovat více než jednou.\n\nStránka na Worldsnooker \n"}
{"id": "974660", "url": "https://cs.wikipedia.org/wiki?curid=974660", "title": "Zdenka Sojková", "text": "Zdenka Sojková\n\nZdenka Sojková (8. prosince 1921 Klobuky u Slaného – 12. března 2014) byla česká literární historička.\n\nRoku 1948 absolvovala Filozofickou fakultu Univerzity Karlovy v Praze a poté působila jako učitelka ve Štětí a Velké Chuchli. Pod vlivem spolupracovníků se věnovala studiu problematiky slovenského národního obrození, především osobnosti Ľudovíta Štúra. Této problematice se věnovala i ve svých článcích, studiích a knihách. Je autorkou několika knih o Ľudovítu Štúrovi.\n\nRoku 1996 jí byla Slovenskou akademií věd udělena Zlatá čestná plaketa za zásluhy ve společenských vědách.\n\n"}
{"id": "974662", "url": "https://cs.wikipedia.org/wiki?curid=974662", "title": "The Walkmen", "text": "The Walkmen\n\nThe Walkmen je americká rocková skupina, založená v roce 2000. Založili ji dva dřívější členové skupiny The Recoys, baskytarista Peter Bauer a zpěvák a kytarista Hamilton Leithauser spolu se třemi hudebníky z kapely Jonathan Fire*Eater: Paul Maroon (kytara), Walter Martin (varhany) a Matt Barrick (bicí). Své první album nazvané \"Everyone Who Pretended to Like Me Is Gone\" skupina vydala v roce 2002 a do roku 2012 jich vydala dalších šest. V roce 2013 skupina oznámila pauzu.\n\n\n"}
{"id": "974663", "url": "https://cs.wikipedia.org/wiki?curid=974663", "title": "Romain Gary", "text": "Romain Gary\n\nRomain Gary, rodným jménem Roman Kacew, publikující též pod pseudonymy Émile Ajar, Fosco Sinibaldi, Lucien Brûlard, René Deville či Shatan Bogat ( Vilnius – 2. prosince 1980 Paříž) byl francouzský spisovatel, diplomat, filmový režisér a aviatik rusko-litevského a židovského původu.\n\nGary napsal na třicet knih, přičemž česky zatím vyšly: \"Evropská výchova\", \"Tulipán\", \"Příslib úsvitu\", \"Lady L.\"; pod jménem Émile Ajar: \"Život s krajtou\", \"Soukromá linka důvěry\" a \"Život před sebou\".\n\nJe jediným francouzským spisovatelem, který získal prestižní Goncourtovu cenu dvakrát, ač to pravidla neumožňují. V roce 1956 ji získal za román \"Les racines du ciel\" (Kořeny nebes) a v roce 1975 za román \"La vie devant soi\" (\"Život před sebou\"), který publikoval pod pseudonymem Émile Ajar. Komise ocenila „Ajara“, aniž by znala jeho identitu. Román vyvolal literární senzaci a byl zfilmován již v roce 1977 (v hlavní roli Simone Signoretová).\n\nGary byl během života silně ovlivňován matkou (ruská herečka Nina Borisovskaja) a jejím vztahem k Francii. V Garyho čtrnácti letech se přestěhovali do Nice, kde se matka po počátečních potížích stala ředitelkou hotelu. Romain nastoupil na právnickou fakultu v Aix-en-Provence, po roce přestupil do Paříže a naplno rozjel dráhu spisovatele. V roce 1938 se již jako naturalizovaný Francouz angažoval u letectva. Po několikaleté vojenské kariéře se stal diplomatem a začal psát román s výraznými autobiografickými rysy.\n\nJeho první ženou byla spisovatelka Lesley Blancheová, druhou herečka Jean Sebergová, která hrála v obou jeho filmech, v \"Les oiseaux vont mourir au Pérou\" (1968) i v \"Kill!\" (1971). V roce 1970 se manželé rozvedli. J. Sebergová spáchala v roce 1979 sebevraždu. Gary se rok poté zastřelil; v dopise na rozloučenou výslovně uvedl, že jeho čin se sebevraždou J. Sebergové nesouvisí.\n\nIdentitu Gary odhalil v dopise na rozloučenou a v posmrtně vydané práci \"Vie et mort d'Émile Ajar\".\n\n\n\n\n\n\nČeská\n\n"}
{"id": "974665", "url": "https://cs.wikipedia.org/wiki?curid=974665", "title": "Black Lips", "text": "Black Lips\n\nBlack Lips je americká rocková skupina, založená v roce 1999 v Atlantě v Georgii. Původní sestavu skupiny tvořili zpěvák a kytarista Cole Alexander, kytarista Ben Eberbaugh, baskytarista Jared Swilley a bubeník Joe Bradley. Eberbaugh v roce 2002 zemřel a nahradil jej Jack Hines, který o dva roky později odešel a na jeho místo přišel Richie Hayes. Ten ve skupině příliš louho nevydržel a nahradil jej Ian Saint Pé Brown. Své první album nazvané \"Black Lips!\" skupina vydala v roce 2003 a do roku 2017 jich vydala dalších sedm.\n\n\n"}
{"id": "974667", "url": "https://cs.wikipedia.org/wiki?curid=974667", "title": "The New Pornographers", "text": "The New Pornographers\n\nThe New Pornographers je kanadská rocková skupina, založená v roce 1997. Skupinu tvoří Dan Bejar, Kathryn Calder, Neko Case, John Collins, Kurt Dahle, Todd Fancey, A. C. Newman a Blaine Thurier. Své první album nazvané \"Mass Romantic\" skupina vydala v roce 2000 a do roku 2017 vydala dalších šest. Roku 2009 přispěli písní „Hey, Snow White“ na charitativní album \"Dark Was the Night\" vydané organizací Red Hot Organization. V roce 2012 skupina přispěla písní „Think About Me“ na tribute album věnované skupině Fleetwood Mac s názvem \"Just Tell Me That You Want Me\".\n\n\n"}
{"id": "974668", "url": "https://cs.wikipedia.org/wiki?curid=974668", "title": "Jean-Paul Civeyrac", "text": "Jean-Paul Civeyrac\n\nJean-Paul Civeyrac (* 24. prosince 1964) je francouzský filmový režisér. Svůj první celovečerní film nazvaný \"Ni d'Ève, ni d'Adam\" natočil v roce 1996. V roce 2002 natočil film \"Le Doux amour des hommes\" podle předlohy francouzského spisovatele Jean de Tinana. Jeho film \"Toutes ces belles promesses\" z roku 2003 je založen na knize od herečky a spisovatelky Anne Wiazemsky. Během své kariéry natočil také řadu krátkometrážních filmů.\n\n\n"}
{"id": "974669", "url": "https://cs.wikipedia.org/wiki?curid=974669", "title": "Thee Oh Sees", "text": "Thee Oh Sees\n\nThee Oh Sees je americká rocková skupina, založená v roce 1997 v San Franciscu v Kalifornii. Původně se skupina jmenovala OCS a pod tímto názvem vydala tři alba; později se jmenovala The OhSees, pod tímto názvem vydala dvě alba. Od roku 2008 skupina nesla název Thee Oh Sees. Roku 2017 došlo k další změně názvu, sice na Oh Sees. Jejími členy jsou zpěvák a kytarista John Dwyer, kytarista a bubeník Lars Finberg, klávesistka Brigid Dawson, baskyatrista Petey Dammit a bubeník Mike Shoun. V roce 2012 skupina přispěla písní „European Son“ na album \"The Velvet Underground & Nico by Castle Face and Friends\" věnovaném skupině The Velvet Underground.\n\nV České republice kapela poprvé vystoupila 23. srpna 2016 ve Futurum Music Bar.\n\n"}
{"id": "974671", "url": "https://cs.wikipedia.org/wiki?curid=974671", "title": "Charles Sealsfield", "text": "Charles Sealsfield\n\nCharles Sealsfield vlastním jménem Karl Anton Postl či Carl Anton Postl (3. března 1793, Znojmo-Popice, dnes Česká republika − 26. května 1864 Solothurn, Švýcarsko) byl rakouský a americký spisovatel, původem z Moravy. \n\nByl nejstarším z jedenácti dětí rychtáře a sedláka Antonína Postla a matky Juliany, rozené Raablové. Po obecné škole v Popicích vystudoval znojemské gymnázium (1803-1807). Na naléhání matky strávil deset let v Řádu křižovníků s červenou hvězdou v Praze. V Praze studoval filosofii a teologii na univerzitě v Praze, zde byl též žákem Bernarda Bolzana. Po absolutoriu teologie byl vysvěcen r. 1814 na kněze a stal se sekretářem řádu. Ve své funkci se stýkal se šlechtou, ale i s prostým lidem. Pozorování sociální nespravedlnosti vyústilo později ve spis \"Rakousko, jaké je\", který vyšel v Londýně až za jeho pobytu v zahraničí v roce 1828, pod pseudonymem. Stav sedláků přirovnával k otroctví a Čechy k porobenému národu. Též kritizoval vládu císaře Františka I. O spisovatelském stavu v tomto spisu napsal:\n\nPo konfliktu s velmistrem řádu odjel koncem dubna 1823 na zdravotní dovolenou do Karlových Varů, odkud už se nevrátil. (Jiné zdroje uvádějí, že byl k útěku přinucen Metternichovým policejním režimem.) Pokoušel se najít místo ve Vídni, ale po neúspěšných jednáních odešel téhož roku do Švýcarska, odkud pod nepravým jménem odcestoval do Ameriky. Jeho \"Kajutní kniha...\" byla tímto útěkem inspirována.\n\nVe Spojených státech, se živil jako obchodník, farmář a novinář, přijal americké občanství a jméno Charles Sielsfield (poprvé zaznamenáno roku 1826). \n\nV roce 1826 odcestoval do Evropy, kde byl prostředníkem mezi Spojenými státy a Francií, jakož i mezi Rakouskem a Německem. V letech 1826-1827 pracoval jako novinář v Londýně, kde také vydal svou první knihu pod pseudonymem C. Sidons. \nJako korespondent newyorského listu \"The Morning Courier and Enquirer\" pobýval v roce 1830 v Londýně a Paříži. V Paříži pracoval pro někdejšího neapolského a španělského krále Josefa Bonaparta, který byl v té době v exilu v USA. V letech 1827-1830 se znovu vrátil do USA, kde se stal roku 1830 v New Yorku redaktorem listu „Courrier des États-Unis“. Po francouzské červencové revoluci 1830 se vrátil do Evropy jako korespondent v Londýně a Paříži. \n\nOd roku 1832 pobýval ve Švýcarsku, nejprve jako sekretář bývalé nizozemské královny Hortense. Do USA se vrátil v letech 1837 a 1853-1858. Žil v různých švýcarských kantonech, v roce 1858 se usadil v domě \"Unter den Tannen\" u švýcarského Solothurnu, který mu zakoupil přítel a kde osaměle zemřel. Až v závěti odhalil svou identitu. Majetek odkázal příbuzným v Popicích.\n\nObdivovatelkou díla Charlese Sielsfielda byla Božena Němcová, která ho považovala za Angličana. Ve svém dopisu synu Karlu Němcovi z 23. 12. 1856 napsala:\n\n\n\nV roce 2001 natočil Český rozhlas četbu na pokračování román \"Bílá růže\". Četba byla opakována roku 2016. \n\n\n"}
{"id": "974673", "url": "https://cs.wikipedia.org/wiki?curid=974673", "title": "The Winkies", "text": "The Winkies\n\nThe Winkies byla britská pubrocková skupina, založená v roce 1973. Jejími členy byli zpěvák Philip Rambow, kytarista Guy Humphreys, baskytarista Brian Turrington a bubeník Michael Desmarais. V únoru 1974 skupina odehrála turné jako doprovodná skupina hudebníka Briana Ena. Následně podepsala smlouvu s vydavatelstvím Chrysalis Records a začala pracovat na svém prvním albu, na kterém se vedle jiných podíleli také Brian Eno a Leo Lyons. Toto album však nebylo nikdy dokončeno a později skupina začala pracovat na dalším, jehož produkce se ujal Guy Stevens. Dostalo název \"The Winkies\" (autorem jeho obalu je Hipgnosis) a vyšlo v roce 1975; nedlouho poté se skupina rozpadla.\n"}
{"id": "974676", "url": "https://cs.wikipedia.org/wiki?curid=974676", "title": "Laura Marling", "text": "Laura Marling\n\nLaura Marling (* 1. února 1990) je britská zpěvačka a kytaristka. Svou kariéru zahájila v roce 2006 jako členka skupiny Noah and the Whale. Své první sólové album nazvané \"Alas, I Cannot Swim\" vydala v roce 2008 a do roku 2017 vydala dalších pět. V roce 2007 zpívala v písní „Suspicious Eyes“ z alba \"Ten New Messages\" skupiny The Rakes. Je držitelkou řady cen, jako například BRIT Awards a získala také nominaci na cenu Mercury Prize.\n\n\n"}
{"id": "974681", "url": "https://cs.wikipedia.org/wiki?curid=974681", "title": "Smetanova síň", "text": "Smetanova síň\n\nSmetanova síň Obecního domu hlavního města Prahy na Náměstí Republiky je secesní koncertní sál pro 1200 diváků, jenž je také hlavním koncertním sálem Symfonického orchestru hlavního města Prahy - FOK.\n\nSmetanova síň Obecního domu vznikla v letech 1905-1912 podle návrhu architektů Antonína Balšánka a Osvalda Polívky a na její výzdobě se podílela řada významných umělců. V letech 1992-1994 prošla s celou budovou důkladnou rekonstrukcí.\n\nSmetanova síň je umístěna v patře a zabírá téměř celé střední křídlo budovy až do střechy. Vstupuje se do ní několika vchody, hlavní vstup je z ústředního foyer v prvním patře. Sál má zhruba obdélný půdorys s obloukovitě zakončenými kratšími stranami. Nad hlavním vchodem (ze strany Náměstí Republiky) je hlavní balkon, na opačné straně pódium a varhany. Po delších stranách jsou v širokých segmentovitých výklencích lóže, balkony a nahoře galerie, kterým se podle jejich tvaru říká \"mušle\". Strop sklenutý plackou na čtyři rohové pilíře má uprostřed velké eliptické okno.\n\nSochařskou výzdobu tvoří dvě štuková sousoší po stranách pódia, \"Vyšehrad\" a \"Slovanské tance\" od Ladislava Šalouna. Reliéfy na parapetech balkonů a galerií od Josefa Nováka představují české skladatele. Další plastiky a štuky jsou od Ladislava Kofránka a Josefa Kalvody. Malby na stropě a na stěnách (alegorie Hudby, Tance, Poezie a Drama) jsou od Karla Špillara.\n\nVarhany v opačném čele sálu vyrobila roku 1912 firma Jan Tuček z Kutné Hory. Varhany mají tři manuály, 72 rejstříků a přes 4000 píšťal.\nSmetanova síň a celý Obecní dům je pozoruhodně zachovaný celek secesního umění, od architektury, plastik a maleb až po drobná díla uměleckých řemesel vynikající kvality, jako jsou svítidla, lustry nebo mříže. I poslední rekonstrukce pečlivě dbala na to, aby byl sál obnoven přesně v původní podobě i s těmito detaily. Konzervativní, spíše novobarokní architekturu se secesní výzdobou následující generace českých umělců v meziválečné době ostře odmítala, díky nedávnému oživení zájmu o secesi však přitahuje i Smetanova síň množství návštěvníků a turistů.\n\nObecní dům a Smetanova síň je sídlem Symfonického orchestru FOK, konají se zde ale i koncerty jiných symfonických orchestrů a pěveckých sborů, koncerty populární hudby, plesy i velká slavnostní shromáždění. Bývají zde velké koncerty Pražského jara a další.\n\n\n\n"}
{"id": "974683", "url": "https://cs.wikipedia.org/wiki?curid=974683", "title": "Sean Tyla", "text": "Sean Tyla\n\nSean Tyla, rodným jménem John Michael Kenneth Tyler (* 3. srpna 1947) je britský hudebník. V letech 1972 až 1973 hrál se skupinou Help Yourself a roku 1972 založil skupinu Ducks Deluxe, která se po třech letech rozpadla, ale od roku 2007 je opět aktivní. V roce 1975 založil vlastní skupinu nazvanou Tyla Gang, která se rozpadla v roce 1979; skupina byla obnovena v roce 2010. V roce 1980 vydal své první sólové album nazvané \"Just Popped Out\", v roce 1981 druhé \"Redneck in Babylon\" a poslední \"Rhythm of the Swing\" vyšlo v roce 1983. Během své kariéry spolupracoval i s dalšími hudebníky, mezi které patří Deke Leonard a Joan Jett. V roce 2010 vyšla jeho autobiografie \"Jumpin' in the Fire\".\n\n"}
{"id": "974687", "url": "https://cs.wikipedia.org/wiki?curid=974687", "title": "Tony Oursler", "text": "Tony Oursler\n\nTony Oursler (* 1957, New York) je americký multimediální umělec. V roce 1979 úspěšně dokončil vzdělání na California Institute of the Arts. Spolu s Mikem Kelleyem a Johnem Millerem byl členem umělecké skupiny nazvané Poetics. V roce 1997 vytvořil videa ke koncertu u příležitosti padesátých narozenin zpěváka Davida Bowieho. V roce 2013 byl režisérem videoklipu k Bowieho písni „Where Are We Now?“. V letech 1997 až 2001 natočil dvanáctidílnou sérii dokumentárních filmů \"Synesthesia\" o dvanácti hudebnících (Alan Vega, Arto Lindsay, Dan Graham, David Byrne, Genesis P-Orridge, Glenn Branca, John Cale, Kim Gordon, Laurie Anderson, Lydia Lunch, Thurston Moore a Tony Conrad). V roce 2009 byl oceněn newyorským kulturním zařízením The Kitchen.\n"}
{"id": "974691", "url": "https://cs.wikipedia.org/wiki?curid=974691", "title": "Sirmúr", "text": "Sirmúr\n\nSirmúr (, , nebo ) byl nezávislým královstvím, které bylo založeno v roce 1616 a nacházelo se v Přední Indii na území dnešního okresu Sirmaur indického státu Himáčalpradéš. Hlavním městem království bylo dnešní okresní město Nahan, podle něhož bylo někdy nazýváno i celé království. Vládla v něm dynastie Rajput, která se titulovala rádžové a později v knížecím státě pod Brity maharádžové. Patřili k obávaným válečníkům, kteří hájily svou nezávislost více než devět století. Království bylo počítáno k jedněm z nejsilnějších pandžábských horských států. Mělo rozlohu 2709 km² a v roce 1891 v něm žilo 300 000 obyvatel. V letech 1879 – 1901 vydávalo vlastní poštovní známky.\n"}
{"id": "974701", "url": "https://cs.wikipedia.org/wiki?curid=974701", "title": "EXO", "text": "EXO\n\nEXO (ˌɛkˈsoʊ/ EK-soh; Korean: 엑소) je jihokorejsko-čínská chlapecká K-Pop skupina se základnou v jihokorejském Soulu, spadající pod SM Entertainment. Vznikla v roce 2011 a oficiálně debutovala 8. dubna 2012 jako dvanáctičlenná skupina rozdělená do dvou podskupin, EXO-K (korejská podskupina), EXO- M (čínská podskupina). V roce 2016 debutovala další podskupina, EXO-CBX, kterou tvoří Chen, Baekhyun a Xiumin. V současnosti skupinu tvoří 9 členů a od léta 2017 vystupují pouze pod hlavičkou EXO. Zpívají nadále v korejštině, japonštině a čínštině. Název skupiny byl převzat z termínu Exoplaneta (planeta, která se nenachází ve sluneční soustavě).\n\nV roce 2013 slavili EXO úspěch se svým prvním albem \"XOXO,\" kterého se prodalo přes 1,5 milionu kusů po celém světě. S albem \"XOXO\" se stali EXO nejmladší chlapeckou skupinou, která vyhrála Album of the Year na Mnet Asian Music Awards, byli to nejprodávanější umělci. Hlavními singly z alba \"XOXO\" jsou \"Wolf\" a \"Growl\", které se staly K-popovými hity.\n\nSkupina obdržela řadu ocenění nováčků v roce 2012, a od té doby dostala přes čtyřicet ocenění.\n\nV lednu 2011 producent Lee Soo-Man z SM Entertainment oznámil své plány na debut nové chlapecké kapely v březnu nebo dubnu 2011. Dočasně ji pojmenoval jako M1, skupinu, která se zřejmě skládala ze sedmi členů. V květnu 2011 Lee mluvil o skupině Hallyu, obchodním semináři, který se konal ve Stanford University. V prezentaci vysvětlil svůj nápad o rozdělení skupiny do dvou podskupin, M1 a M2, a nechat je dělat stejnou hudbu v Jižní Koreji a v Číně. Jazyky měly být korejština a čínština. Lee plánoval, že skupina začne v květnu 2011, ale jejich debut byl opožděn až do října 2011, kdy Lee krátce diskutoval o záměrech skupiny v rozhovoru s The Chosun Ilbo. Zdroje praví, že Lee Soo-Man plánoval vytvoření této skupiny mnohem dříve, a to už v roce 1976, kdy bylo v Jižní Koreji údajně spatřeno 12 UFO. Lee Soo-Man přerušil radio-show, kterou právě moderoval, aby tuto novinku oznámil. Proto mají pravděpodobně EXO koncept s nadpřirozenou tématikou.\n\nV prosinci 2011 skupina vymyslela své jméno EXO, se jmény EXO-K (jihokorejská podskupina) a EXO-M (čínská podskupina). Všech 12 členů bylo představeno postupně ve více než 23 různých trailerech, a to od prosince 2011 až po únor 2012. Kai, Luhan, Chen a Tao byli prvními členy, kteří byli představeni a debutovali na svém prvním vystoupením na SBS, každoroční události Gayo Daejun, a to 29. prosince 2011.\n\nPrologovým singlem Exo-K a Exo-M bylo „\"What Is Love“\", které vydali 30. ledna 2012 na obchodě iTunes a dalších online obchodech v Číně a Jižní Koreji. Singl se vyšplhal na 88. místo na jihokorejské Gaon Single Chart. 9. března vydala skupina svůj druhý prolog singl a to „\"History“\", který napsal a vytvořil Thomas Troelsen a Remee. Singl se vyšplhal na 68. místo v Gaon Single Chart a na 6. místo v čínské Sina Music Chart.\n\nKoncert skupiny se uskutečnil v Soulu na olympijském stadionu 31. března. Účastnit koncertu se mohlo přibližně 3 000 vybraných fanoušku z 8 000 uchazečů. Druhý koncert se konal ve Velkém sále University of International Business and Economics v Pekingu, 1. dubna 2012.\n\nDebutovým singlem EXO-K a EXO-M se stala „\"Mama“\". 8. dubna 2012 měli EXO-K debutové vystoupení v jihokorejském hudebním pořadu Music Trend, zatímco EXO-M debutovali v Číně na Top Chinese Music Awards, a to v ten samý den. Den poté „\"Mama“\" dosáhla 1. místa v různých čínských online prodejích a hitparádách. Album EXO-M dosáhlo 2. místa v čínské Sina Album Chart, 5. místa na jihokorejské Gaon Album Chart a 12. místa na Billboard World Albums Chart. Hudební video EXO-M „\"Mama“\" získalo 1. místo na čínských webových stránkách, zatímco verze EXO-K dosáhla 7. místa na YouTube Global Chart.\n\nV listopadu 2012 EXO získalo cenu za Novou nejlepší asijskou hudební skupinu roku 2012 (Best New Asian Artist Group in 2012) na Mnet Asian Music Awards. Exo-K získalo tři nominace 27th Golden Disk Awards. Skupina EXO-M získala ocenění za Nejoblíbenější skupinu v roce 2013 v Top Chinese Music Awards.\n\nV květnu 2013 SM Entertainment uveřejnila fotografie jako upoutávku pro comeback EXO s prvním studiovým albem \"XOXO\". Na rozdíl od \"Mamy\", kdy EXO-K a EXO-M měly samostatné propagační akce, \"XOXO\" propagovaly společně. Podskupiny spolupracovaly na hlavní písni alba „\"Wolf“\", ale zbytek alba dělaly samostatně.\n\n\"XOXO \"bylo vydáno v červnu 2013 ve dvou verzích, v korejské vydání „\"Kiss“\" a v čínském vydáním „\"Hug“\". Několik dní po vydání alba skladby dosáhly vynikajících míst jak v Jižní Koreji, tak i v Číně. Obě verze se po týdnu dostali na 1. místo na Billboard World Album. Hlavní píseň „\"Wolf“\" se dostala na 1. místo ve třech jihokorejských hudebních pořadech. Skladba „\"Wolf“\" získala i trofej na MBC Music Show Champion.\n\nRepackage verze \"XOXO\" byla vydána 5. srpna 2013. Hlavní píseň byla „\"Growl“, \"která byla zveřejněna na YouTube 1. srpna 2013 v podobě hudebního videa. 18. srpna skladba „\"Growl“ \"získala 10 554 bodů na Music Trend. Píseň „\"Growl“ \"dosáhla 1. místa ve čtyřech významných korejských hudebních pořadech, vyhrála celkem 10 trofejí. Singl se vyšplhal na 3. místo v Billboard Korean K-Pop Hot 100 a na 2. místo v Gaon Single Chart. V říjnu 2013 bylo prodáno přes 910 000 kopií všech verzí alb \"XOXO\", a tak překonaly rekord pro nejrychleji prodávaného K-Pop umělce. \"XOXO\" bylo jmenováno jako Album Roku 2013 na Mnet Asian Music Awards.\nV roce 2017 se s albem The War stali čtyřnásobnými milion prodejci fyzických kopií alb, a to pouze v intervalu dvou týdnů.\n\nNa konci roku 2017 vydali EXO japonskou píseň Electric Kiss z prvního japonského alba Countdown.\n\n25. února 2018 vysoupili EXO společně se zpěvačkou CL jako reprezentanti K-popu na závěrečném ceremoniálu Zimních olympijských her v Pchjongčchangu.\n\nNa comeback a album roku 2018 museli fanoušci čekat do 2. listopadu, kdy EXO vydali album Don't Mess Up My Tempo. Album má tři verze, Andante, Moderato a Alegro. Toto album sice nemá svoji čínskou verzi, ale písnička Tempo je v albu nazpívaná i v čínštině. Po dvou letech se comebacku účastnil i Lay, který měl dosud problémy kvůli politickým sporům mezi Čínou a Koreou. Později byla vydána limitovaná verze se jménem Vivace, která obsahovala i fotokartičku s Layem. Alba DMUMT se prodalo více než milion kopií, což ze skupiny EXO dělá pětinásobného milionového prodejce alb. Repackage s názvem Love Shot má dvě verze, LOVE a SHOT.\n\nK roku 2018 prodala skupina EXO přes 10 milionů alb, což znamená, že prolomili rekord nejvíce prodaných alb v Koreji.\n\nKvůli nedostatku času v roce 2018 nevyšlo tradiční zimní album, EXO ale do alba LOVE SHOT zahrnuli baladu, která slouží jako náhrada za nevydané zimní album.\n\nFanoušci skupiny EXO si oficiálně říkají \"EXO-L.\" Předtím se nazývali \"EXOtic\" nebo \"EXOstans (stan = stalker + fan).\" Baekhyun označuje fanoušky \"EXO Aeri.\"\n\nDřívější členové:\n\n\n"}
{"id": "974704", "url": "https://cs.wikipedia.org/wiki?curid=974704", "title": "Angers SCO", "text": "Angers SCO\n\nAngers SCO (celým názvem Angers Sporting Club de l'Ouest) je francouzský fotbalový klub z města Angers v departementu Maine-et-Loire. Klub byl založen v roce 1919 (letopočet založení je i v logu klubu) a jeho domácím hřištěm je stadion Stade Jean Bouin s kapacitou 17 800 diváků.\n\nV sezoně 2012/13 obsadil 11. místo v Ligue 2.\n\n\n"}
{"id": "974710", "url": "https://cs.wikipedia.org/wiki?curid=974710", "title": "Etzlaubovy mapy", "text": "Etzlaubovy mapy\n\nErhard Etzlaub (1460, Erfurt – 1532, Norimberk) byl německý astronom, geodet a fyzik. Byl to především norimberský kartograf a výrobce kompasů, který sestavoval cestovní mapy.\n\nZmínky o jeho životě jsou seskládány pouze z útržků získaných z různých listů. Významná informace o jeho životě je spojena s přijetím na Erfurtskou univerzitu v roce 1468. Zároveň i doklad z roku 1515, kde se představoval jako „astronom fyzikus Erfurtské univerzity“. Úmrtí kartografa je datováno do ledna nebo počátku února roku 1532. \n\nErhard Etzlaub je považován za průkopníka v kresbě map zaznamenávajících cesty (map itinerárních). Tyto cesty propojují jednotlivá znázorněná města a obsahují vždy řadu teček. Každá z těchto teček je symbolem milníku. Tečky (milníky) od sebe byly ve skutečnosti vzdáleny jednu německou míli. Jedna obecná zeměpisná německá míle je 7,42 km. To znamená, že můžeme snadno spočítat vzdálenosti míst a měst ležících na těchto cestách. S přihlédnutím ke zmíněnému faktu, že Etzlaub propojuje města cestami, můžeme tvrdit, že se jedná o historicky první silniční mapy.\n\nEtzlaub vytvořil takto vypadající mapy dvě. Přihlížel při tom k faktu, že se blíží Svatý rok 1500 – pro poutníky rok velmi důležitý, jelikož se jednalo o výročí narození Ježíše Krista – spojený s cestou do Říma. Nejspíše z tohoto důvodu jsou mapy orientovány k jihu, jelikož velké množství poutníků mělo Řím od svého „domova“ situovaný na jih.\n\nO tisk map se postaral Georg Glockendon (*1484 - †1505), norimberský tiskař, malíř a dřevorytec. Obě Etzlaubovy mapy byly vytištěny technikou dřevorytu.\n\nMapa pod názvem \"Rom-weg\" je první Etzlaubovou významnou\nmapou, díky které se jako kartograf velmi zviditelnil. Její vytvoření je spojeno s rokem 1500. Na zpracování mapy měla značný vliv mapa střední Evropy od Mikuláše Cuse (Nicolao Cusae) z roku 1491.\n\nCelý název Etzlaubovy mapy je: \"„Das ist der Rom Weg von Maylen zu Maylen mit Puncten verzeychnet von eyner Stat zu der andern durch deutsche Lantt“\", což v překladu znamená: \"„Toto je cesta do Říma s body po jedné míli přes německé země“\".\n\nJedná se o mapu s válcovým ekvidistantním zobrazením. Měřítko mapy je 1 : 5 300 000 a středem mapy je město Norimberk, tehdy velmi významný dopravní uzel.\n\nMapa ukazuje nejdůležitější poutní cesty do Říma v celé střední Evropě. Přes území Česka vede spojení Vídně a Krakova a to městy Mikulov, Brno, Vyškov, Olomouc, Lipník nad Bečvou, Nový Jičín, Ostrava a Těšín. Další česká, moravská a slezská města, která je možno na této mapě nalézt jsou: Praha, Most, Žatec, Loket, Cheb, Tachov, Plzeň, České Budějovice, Kutná Hora, Jihlava, Telč, Třebíč a Znojmo.\n\nDochované exempláře mapy jsou dnes uchovány v Germánském národním muzeum v Norimberku, ve Francouzské národní knihovně a v Britské knihovně, která je národní knihovnou Velké Británie.\n\nDruhou mapu vytvořil Etzlaub v roce 1501. Byla vytvořena obdobným způsobem jako \"Mapa cesty do Říma\". Opět byla orientována k jihu a středem všech komunikací bylo významné město Norimberk. Mapa má na rozdíl od první mapy větší záběr zobrazujícího území - zobrazuje širší území na západ od Norimberku (až do střední Francie) a mírně se rozšířila i na jih. Dále byla mapa uzpůsobena tak, aby poskytovala nejen poutníkům, ale i diplomatům, duchovním a cestujícím učencům, více informací o zobrazovaných cestách – byla tedy zaměřena na širší okruh zájemců.\n\nMěřítko vyhotoveného dřevorytu je 1 : 4 100 000.\n\nCelý název mapy je: \"„Das seyn dy lantstrassen durch das Romisch reych von einem kunigreych zw dem andern dy an Tewtsche land stossen von meilen zw meiln mit puncten verzaichnet“\". V překladu: \"„Toto jsou cesty Římskou říší, z jednoho království do druhého, procházející Německem, zaznamenány tečkami každou míli“\".\n\nMapa zemských cest, na rozdíl od první mapy, zobrazuje přes naše území více cest. Jsou to cesty z Prahy přes Plzeň do Norimberka, z Prahy přes Kutnou Horu, Jihlavu a Třebíč do Olomouce a dále cesta z Olomouce do Vratislavi. Dalšími zaznamenanými městy na mapě jsou Louny, Beroun, Příbram, Horažďovice, Nymburk, Litoměřice, Bělá pod Bezdězem, Šternberk, Opava a Uherský Brod.\n\nV celé mapě je systematicky zesvětlena dominantní hnědá barva, kterou byly znázorněny Alpy v mapě cesty do Říma. Obdobně je tomu tak i u středohoří. Na rozdíl od první mapy zde už Etzlaub nezakresluje pohoří „kopečkovitou“ metodou. Zajímavostí je, že horské oblasti kolem Čech, jsou znázorněny zelenou barvou. Dále schéma zobrazující vodstvo je málo podrobné. Etzlaub na mapu zaznamenal pouze dosud známou říční síť.\n\nZa povšimnutí stojí zakreslení oblasti Čech, které vypadá jako izolovaný ostrov. Jako kdyby se od nás celá Evropa distancovala. Důvodem takového zakreslení je nejspíše strach ze země, kde v letech 1419–1434 probíhaly husitské války.\n\nMapy jsou pro Čechy velmi zajímavé, jelikož jsou na obou mapách zakresleny i s jednotlivými významnými městy. Etzlaubovy mapy měly také velký vliv na první samostatnou mapu Čech z roku 1518. Autorem této nejvzácnější mapové památky, která se zachovala v jediném výtisku, byl mladoboleslavský lékař Mikuláš Klaudyán.\n"}
{"id": "974720", "url": "https://cs.wikipedia.org/wiki?curid=974720", "title": "George Scott III", "text": "George Scott III\n\nGeorge Scott III, rodným jménem George Leonard Scott III (16. října 1953 − 5. srpna 1980) byl americký baskytarista. V roce 1979 spoluzaložil skupinu 8 Eyed Spy, ve které hrál až do s vé smrti. Skupina se po jeho smrti rozpadla. Ke konci svého života rovněž působil ve skupině Raybeats. Během své kariéry spolupracoval s řadou dalších hudebníků, mezi které patří například skupiny Human Switchboard, James Chance and the Contortions nebo John Cale. Zemřel v srpnu 1980 na předávkování heroinem ve svých šestadvaceti letech.\n\n"}
{"id": "974721", "url": "https://cs.wikipedia.org/wiki?curid=974721", "title": "Palomar 1", "text": "Palomar 1\n\nPalomar 1 (či LEDA 13165) je kulová hvězdokupa v souhvězdí Cefea nacházející se ve vzdálenosti 37 000 světelných let od Země v halu Mléčné dráhy. Objevil ji v roce 1954 americký astronom George Ogden Abell v rámci programu Palomar Observatory Sky Survey. V porovnání s ostatními kulovými hvězdokupami v naší Galaxii se jedná o poměrně mladou hvězdokupu. Její stáří je na základě vysokého zastoupení kovů odhadováno na 6,3 až 8 miliard let. Předpokládá se, že vývoj hvězdokupy byl obdobný jako u hvězdokupy Terzan 7 v souhvězdí Střelce.\n\n"}
{"id": "974767", "url": "https://cs.wikipedia.org/wiki?curid=974767", "title": "BMW K 1600 GTL", "text": "BMW K 1600 GTL\n\nBMW K 1600 GTL je sportovně cestovní motocykl, vyvinutý firmou BMW, vyráběný od roku 2010. Jeho předchůdcem byl model BMW K 1300 GT. Zároveň s ním byl představen i model K 1600 GT, který se liší především v ergonomii a předpokládaném určení. GT s vyšším sedlem je prezentován jako sportovnější, zatímco GTL s nižším sedlem, širším plexištítem a zadním kufrem s opěrkou spolujezdce ve standardní výbavě jako turistická varianta.\n\nMotor je nakloněn směrem dopředu o 50°. Jediným konkurentem používajícím šestiválcový motor je Honda GoldWing, jejíž motor však má protilehlé válce. Mezi další konkurenty je možno zařadit Kawasaki 1400 GTR a s přihmouřeným okem ještě modely Yamaha FJR 1300 a koncepčně poněkud starší Honda ST 1300 Pan European.\n\nMotocykl má kapalinou chlazený čtyřiadvacetiventilový řadový šestiválec s rozvodem DOHC o výkonu 160 koní nakloněný dopředu o 50°, který je podle BMW s 560 mm šířky nejužším šestiválcem, který kdy byl vyroben. Převodovka je šestistupňová, sekundární převod kardanem a odpružení Duolever se zdvihem 125 mm vpředu a Paralever se zdvihem 135 mm vzadu.\n\n\n"}
{"id": "974780", "url": "https://cs.wikipedia.org/wiki?curid=974780", "title": "Severní Rhodesie", "text": "Severní Rhodesie\n\nSeverní Rhodesie byla protektorátem v centrální části jižní Afriky. Vznikla v roce 1911 spojením dvou starších protektorátů Severozápadní Rhodesie a Severovýchodní Rhodesie. Nově vzniklý protektorát byl nejprve stejně jako jeho předchůdci spravován Britskou Jihoafrickou společností, výsadní obchodní společností v zájmu britské vlády. Ačkoli mělo území rysy charterové kolonie, smlouvy mezi místními vládci a britskou legislatovou?? mu dávaly status protektorátu. V roce 1924 byla speciální nařízení ukončena a protektorát přešel pod administraci britské vlády se stejnými pravidly, která se týkala ostatních britských protektorátů. Evropských přistěhovalců přilákala oblast málo, ale tito již od počátku bojovali za práva bílé menšiny. Nerostné bohatství země bylo lákavé pro politickou reprezentaci Jižní Rhodesie, která chtěla spojení obou Rhodésií, ale britská vláda prosadila volnější svazek zahrnující i Ňasko. Tak vznikla v roce 1953 Federace Rhodesie a Ňaska, která měla chránit zájmy Afričanů před diskriminačními zákony v Jižní Rhodesii, ale tento státní útvar byl mezi černošskou většinou značně neoblíbený a urychlil volání po prosazení práv většiny. Výsledkem tlaku bylo vyhlášení nezávislosti v roce 1964 jakožto Zambie.\n"}
{"id": "974781", "url": "https://cs.wikipedia.org/wiki?curid=974781", "title": "Street of Lost Brothers", "text": "Street of Lost Brothers\n\nStreet of Lost Brothers je páté sólové studiové album amerického kytaristy Garyho Lucase, vydané v říjnu 2000. Na albu se podílel také saxofonista John Zorn a album vyšlo u jeho vydavatelství Tzadik Records. Vedle Lucasových vlastních skladeb album obsahuje také několik tradicionálů, coververzi písně „European Son“ od skupiny The Velvet Underground a „Ride of the Valkyries“ od skladatele Richarda Wagnera.\n\n"}
{"id": "974782", "url": "https://cs.wikipedia.org/wiki?curid=974782", "title": "Lou Kenton", "text": "Lou Kenton\n\nLou Kenton (1. září 1908, Londýn − 17. září 2012, Londýn) byl anglický hrnčíř a levicový aktivista. Byl nejstarším z devíti děti židovských přistěhovalců, v roce 1929 vstoupil do komunistické strany. V letech 1937 až 1938 působil v řadách interbrigadistů jako řidič sanitního vozu. V reakci na vyhlazení Lidic vstoupil do sdružení Lidice Shall Live a podílel se na vybudování památníku na místě tragédie. V srpnu 1968 na protest proti okupaci Československa vystoupil z komunistické strany a stal se labouristou. V roce 2009 obdržel za účast ve válce čestné španělské občanství. Zemřel jako poslední bojovník Interbrigády.\n\nS manželkou Lilian, zdravotní sestrou, která emigrovala z Rakouska po anšlusu, měl dvě děti.\n\n"}
{"id": "974784", "url": "https://cs.wikipedia.org/wiki?curid=974784", "title": "Seznam dílů seriálu Vzpomínky", "text": "Seznam dílů seriálu Vzpomínky\n\nToto je seznam dílů seriálu \"Vzpomínky\". Americké kriminální drama \"Vzpomínky\" vytvořili Ed Redlich a John Bellucci pro americkou stanici CBS. Seriál je založen na novele J. Roberta Lennona \"The Rememberer\". Poppy Montgomery v něm hraje Carrie Wellsovou, která trpí zvláštní nemocí (hyperthymesie), díky níž je schopná si zapamatovat kterýkoliv okamžik svého života. Českým divákům seriál nabídla nejprve kabelová televize AXN a od 4. června 2013 také TV Nova (v repríze též Nova Cinema).\n\n<onlyinclude></onlyinclude>\n\nTelevize CBS původně v květnu 2012 ohlásila ukončení seriálu, aby své rozhodnutí vzápětí přehodnotila a oznámila přípravu 13dílné druhé řady. Po sedmi odvysílaných dílech CBS v září 2013 její vysílání přerušila a zbylých šest dílů zařadila do programu až od dubna 2014. V Evropě vysílání pokračovalo už od ledna téhož roku, takže i česká premiéra na TV Nova proběhla dříve než americká na CBS.\n\n"}
{"id": "974787", "url": "https://cs.wikipedia.org/wiki?curid=974787", "title": "Jussi Jokinen", "text": "Jussi Jokinen\n\nJussi Jokinen (* 1. dubna 1983, Kalajoki) je finský hokejový útočník momentálně hrající v týmu Vancouver Canucks v severoamerické NHL. Není v žádném příbuzenském vztahu s finským útočníkem Olli Jokinenem z Nashville Predators.\n\nSvou hokejovou kariéru začal v rodném Finsku, konkrétně v klubu z rodného města JHT Kalajoki. Od patnácti let hrával za juniorské výběry týmu Kärpät Oulu. V sezóně 2001/02 se poprvé dostal do seniorském výběru tohoto týmu hrajícího nejvyšší finskou soutěž. V klubu strávil celkem 4 sezóny, ve kterých získal s klubem celkem dva mistrovské tituly. Kromě toho, každou sezónu v klubu zvyšoval své bodové statistiky.\n\nV roce 2001 byl draftován týmem Dallas Stars v šestém kole jako 192. celkově. Ve své první sezóně v zámoří si získal obdiv jako specialista na samostatné nájezdy, když ještě 18. března 2006 před zápasem se San Jose Sharks měl na svém kontě devět proměněných nájezdů z devíti. Až finský brankář Vesa Toskala přerušil tohle to jeho kouzlo. Na konci sezóny měl pak na kontě proměněných deset ze třinácti nájezdů. Často hrával v jedné lajně se svými krajany Niko Kapanenem a Antti Miettinenem. Sezónu dokončil jako čtvrtý nejlepší nováček, když zaznamenal v 81 utkáních 17 branek a 38 asistencí, v playoff pak zaznamenal v pěti hrách dva góly a jednu asistenci. V sezóně 2006/07 se spolu s ním utvořila v týmu Stars silná skupina finských hráčů ve složení Hagman, Lehtinen a Miettinen. V této sezóně si na své konto připsal z 82 zápasů 48 bodů. Po skončení ročníku podepsal s Dallasem nový dvouletý kontrakt. Novou sezónu 2007/08 zahájil dobře, když 16. listopadu 2007 vstřelil čtyři branky proti týmu Colorado Avalanche a podílel se tak na vítězství svého týmu 6:1. Během přestupového období 26. února 2008 ho Dallas spolu s Mikem Smithem a Jeffem Halpernem vyměnil do Tampy Bay Lightning za Brada Richardse, Johana Holmqvista a čtvrtou volbou v draftu 2008.\n\nZbytek sezóny tedy dohrál v týmu Tampy Bay, se kterou se nedostal do bojů o Stanleyův pohár, protože se ve své konferenci umístila na posledním místě. V sezóně 2008/09 se v týmu urodila velká konkurence a Jokinen se tak občas nedostal ani do základu. Dne 4. února 2009 byl umístěn na přestupovou listinu a později 7. února byl vyměněn do Caroliny Hurricanes výměnou za Wada Brookbanka, Josefa Melichara a čtvrtou volbou v draftu 2009. V dresu Lightning odehrál celkem dvě sezóny, za které nasbíral 30 bodů.\n\nV novém týmu si do konce základní části připsal 11 bodů za gól a 10 přihrávek. S týmem postoupil z 6. místa ve východní konferenci do playoff. Ve čtvrtém zápase čtvrtfinále proti týmu New Jersey Devils vstřelil vítězný gól kanadskému brankáři Martinu Brodeurovi, kdy do konce utkání zbývali pouhé 0,2 sekundy a dovedl tak svůj tým k výhře 4:3. Carolina došla až do finále konference, kde nestačila na pozdějšího vítěze celé soutěže Pittsburgh Penguins, kterému podlehla 4:0 na zápasy. Po konci sezóny 29. června 2009 s ním Hurricanes prodloužili smlouvu o dva roky, za které si v sezóně 2009/10 vydělal půldruhého miliónu dolarů, v další pak dostal 1,9 mil. dolarů. V nové sezóně často nastupoval ve formaci spolu s krajanem Tuomo Ruutuem a kapitánem týmu Ericem Staalem. S Carolinou se nedostal do bojů o Stanleyův pohár, avšak s 30 góly byl nejlepším střelcem mužstva. Během sezóny 2010/11 hrál hlavně na pravém křídle s Ruutuem na středu a Jeffem Skinnerem na levém postu. I když s Hurricanes opět nepostoupil do vyřazovacích bojů, tak to pro něj byla další povedená sezóna, ve které si na své konto připsal 52 kanadských bodů za 19 branek a 33 přihrávek. Dne 30. června 2011 podepsal s Hurricanes nový tříletý kontrakt, který mu měl zaručit roční příjem ve výši tří milionů dolarů. V novém ročníku 2011/12 byl druhým nejproduktivnějším hráčem týmu za Ericem Staalem, když si v 79 zápasech připsal 46 bodů za 12 gólů a 34 asistencí. Během výluky v NHL v sezóně 2012/13 působil ve svém bývalém klubu Kärpätu Oulu, kde si před obnovením ročníku připsal 21 bodů. Po skončení výluky v NHL se vrátil zpět za vekou louži. Na konci března 2013 byl umístěn na listinu nechráněných hráčů, nikdo si ho z ní ale nestáhl. Těsně poté 3. dubna 2013 byl vyměněn do Pittsburghu Penguins za šestou nebo sedmou volbou v draftu 2013.\n\nFinský hokejista ozdobil svou premiéru v dresu Penguins gólem a proměněným nájezdem v penaltovém rozstřelu nad New Yorkem Rangers, čímž pomohl svému novému týmu k těsné výhře 2:1. Do konce základní části pak zaznamenal v 10 zápasech celkem 11 bodů. V playoff s týmem došel do finále východní konference, kde byl nad jeho síly Boston Bruins, se kterým prohrál 4:0 na zápasy. 8. října 2013, v nové sezóně 2013/14 vstřelil svůj první hattrick v dresu Penguins proti svému bývalému týmu Carolina Hurricanes a pomohl tak k vítězství svého mužstva 5:2. Jokinen prožil nejproduktivnějšího období od roku 2010, když si v základní části celkem připsal 57 bodů v 81 zápasech.\n\nDne 1. července 2014 podepsal s představiteli týmu Florida Panthers čtyřletou smlouvu v hodnotě 4 miliónů dolarů za sezónu, dohromady si tedy přijde za čtyři roky na 16 miliónů dolarů.\n\nVe finské hokejové reprezentaci debutoval na MS do 18 let v roce 2001, kdy se podílel dvěma góly na zisku bronzové medaile. Na juniorském šampionátu v Česku vybojoval s týmem bronzové medaile, když byl s osmi body nejproduktivnějším hráčem svého mužstva. Na MSJ v roce 2003 výrazně pomohl šesti góly mužstvu k obhajobě bronzových medailích. Na seniorském mistrovství světa se poprvé objevil v roce 2005, ze sedmi zápasů získal jeden bod, když zaznamenal jednu asistenci v zápase základní skupiny proti Dánsku. V roce 2006 byl nominovaný na olympijské hry v Turíně, kde s týmem prošel až do finále, ve kterém podlehl výběru Švédska. Na mistrovstvích světa 2006 a 2008 získal s týmem bronzové medaile, když v prvním případě v boji o cenný kov zdolali Kanadu a v druhém Švédsko. V roce 2010 jej finský trenér Jukka Jalonen nepovolal na olympijské hry ve Vancouveru a byl za to veřejností tvrdě kritizován. Následně se zúčastnil MS v Německu, kde s týmem nestačili ve čtvrtfinále na samostatné nájezdy pozdějšímu vítězi celého turnaje Česku. Na společném MS ve Švédsku a Finsku postoupil s týmem až o boje o medaile, avšak po vyřazení v semifinále s Ruskem prohráli i rozhodující duel o bronz s Českem. V lednu 2014 ho Erkka Westerlund nominoval na jeho druhé olympijské hry, které se tentokrát uskutečnily v ruské Soči. S týmem vybojoval bronzové medaile, když v boji o bronz porazili USA poměrem 5:0. Na šampionátu v Česku v roce 2015 nestačil s finským týmem ve čtvrtfinále na domácí výběr, kterému podlehl 3:5 a skončil tak na konečném 6. místě. Na turnaji působil jako kapitán a s 11 body byl nejproduktivnějším hráčem svého týmu.\n\n"}
{"id": "974788", "url": "https://cs.wikipedia.org/wiki?curid=974788", "title": "Way to Blue: An Introduction to Nick Drake", "text": "Way to Blue: An Introduction to Nick Drake\n\nWay to Blue: An Introduction to Nick Drake je kompilační album britského písničkáře Nicka Drakea, vydané v květnu roku 1994 u vydavatelství Hannibal Records. Obsahuje různé písně z jeho alb \"Five Leaves Left\" (1969), \"Bryter Layter\" (1970) a \"Pink Moon\" (1972) doplněné o dvě písně, které vyšly v roce 1986 na kompilaci \"Time of No Reply\". Jde o písně „Time of No Reply“, která pochází z nahrávacích frekvencí k albu \"Five Leaves Left\" a „Black Eyed Dog“, která byla nahrána v únoru 1974. Svůj název album dostalo podle písně „Way to Blue“ z alba \"Five Leaves Left\".\n\nAutorem všech skladeb je Nick Drake.\n"}
{"id": "974790", "url": "https://cs.wikipedia.org/wiki?curid=974790", "title": "Mandejci", "text": "Mandejci\n\nMandejci (mandejsky מנדעניא – \"Mandaʻnāye\", arabsky الصابئة المندائيون‎ – \"aṣ-Ṣabi'a al-Mandā'iyūn\") jsou více náboženské a etnické společenství žijící převážně v jižním Íránu a Iráku. Jejich veliká komunita je však i v USA. Jde o jediné gnostické společenství, které přežívá nepřetržitě od starověku. V poměru k jejich významu jsou dodnes velmi málo známí, protože jsou nesmírně uzavření a i nejlepším badatelům se podařilo získat jen zlomkovité údaje. V současnosti si už uvědomují, jak tato uzavřenost ohrožuje jejich duchovní bohatství, začínají se otevírat veřejnosti a budují i své informační centrum v Bagdádu, a dokonce dnes již existují internetové stránky (viz odkazy).\n\nMandejci jsou národem bez dějin a jejich minulost lze pouze více méně rekonstruovat na základě jejich legend a dalších mimomandejských pramenů.\nJejich původ není znám a pouze lidová legenda uvádí jejich pobyt v Egyptě. Odsud uprchli před Mojžíšem a jeho následovníky. To patrně naznačuje, že byli součástí a jedním z pozůstatků kmenového svazu Hyksósů, který si podrobil Egypt na zhruba 200 let a v zemi zůstal ještě nějakou dobu poté, co faraóni Sekenenre Tao, Kamose a Ahmose porazili vojenské vedení Hyksósů se sídlem v Avaridě a vyhnali je ze země. Jedná se však pouze o spekulaci.\n\nPotom mizí na zhruba 1000 let z historie. To se dobře kryje s možností, že jsou buď totožní nebo alespoň spjatí s esény, kteří sídlili především v pustině kolem Mrtvého moře. Ztotožnění poskytuje Jan Křtitel, neboť ten byl podle moderních badatelů esén. Eséni byli mnohem více orientováni na tradiční judaismus než dnešní mandejci, protože od roku 160 př. n. l. ne zcela ortodoxní Židé a ti se začali přidávat k početným Mandejcům. Iosephus Flavius uvádí, že v jeho době jich mohlo být až 10 000. Sám byl po určitou dobu jejich členem.\n\nEséni stáli v čele židovského povstání a po jeho porážce jejich zbytky uprchly ze země. To samé nám o Mandejcích říkají mandejské legendy, v nichž lze nalézt i další dokonalé shody, které dokazují, že jde jen o dvě jména stejného společenství. Mandejci nejprve pobývali v oblasti dnešního Bagdádu, později se dostali až do jižního Íránu a Iráku, a protože byli čas od času vystaveni pronásledování. Uchýlili se do bažin v deltě Eufratu a Tigridu.\n\nV červnu 1990 vyslali delegaci do Vatikánu, aby navázali vztahy s Římskokatolickou církví.\n\n\n"}
{"id": "974792", "url": "https://cs.wikipedia.org/wiki?curid=974792", "title": "151 (číslo)", "text": "151 (číslo)\n\nSto padesát jedna je přirozené číslo. Následuje po číslu sto padesát a předchází číslu sto padesát dva. Řadová číslovka je \"stopadesátý první\" nebo \"stojedna padesátý\". Římskými číslicemi se zapisuje CLI.\n\nSto padesát jedna je\n\n\n\n"}
{"id": "974795", "url": "https://cs.wikipedia.org/wiki?curid=974795", "title": "Ludwig Gumplowicz", "text": "Ludwig Gumplowicz\n\nLudwig Gumplowicz (9. března 1838, Krakov – 20. srpna 1909, Graz) byl jeden z otců zakladatelů sociologie, profesor práva na univerzitě v Grazu. Svá díla psal německy i polsky.\n\nNarodil se v židovské rodině v Krakově, kde strávil své dětství a dospívání. Jeho otec Abrahám se aktivně účastnil programů podporujících asimilaci Židů. Roku 1862 se jeho dům stal centrem povstalecké činnosti,  v němž sehráli aktivní úlohu jeho dva bratři. Roku 1857 nastoupil na Jagellonskou univerzitu v Krakově, jenž v době jeho narození ležel v Polsko-litevském soustátí, později bylo svobodným městem, ještě později bylo anektováno Rakousko-Uherskem, což Gumplowicze přivedlo k ochraně národnostních menšin na území Rakousko-Uherska, zejména Slovanů. Čtvrtý rok svého studia strávil ve Vídni. 1864 úspěšně zakončil své doktorské studium prací charakterizovanou jakou protikatolická, již posléze publikoval roku 1867 pod názvem “Prawodawstwo Polskie wzgłędem Żydów”. 1868 úspěsně obhájil svou habilitační práci, čímž získal titul Dr. Habil (Doctor habilitatus). S tímto titulem mohl následně začít přednášet na univerzitě. Ještě několik let však pracoval jako notář a redaktor svého vlastního krakovského časopisu „Kraj“.\n\n Roku 1874 se přestěhoval Štýrského Hradce, kde se roku 1876 stal docentem, a 1892 rovněž profesorem Katedry státního práva na místní univerzitě. Kromě přednášení se zde však také aktivně věnoval autorské činnosti v němčině. Do Polska se již nikdy nevrátil. Jako první polský sociolog se věnoval výzkumu problémů etnických menšin. Díky své teorii o střetu ras byl považován za rasistu. Přestože jeho díla byla velmi úspěšná a vzbudila ohlas, Gumplowicz s jejich dopadem nebyl spokojen. Konec života dožil v osamění, cítil se prý jako ve vyhnanství, jak napsal v dopisu. V této fázi života nejvíce toužil po návratu do Polska, kde by mohl rozvíjet svá původní témata z období dospívání. Fakt, že převážnou část své vědecké činnosti strávil ve Štýrském Hradci, zapříčinil, že Gumplowicz byl veřejností považován za Rakušana. Ve skutečnosti pro něj jeho pobyt v exilu nebyl lehký, jeho rakouští kolegové jej často uráželi z důvodu jeho původu, což nesl velmi těžce.\n\nRoku 1895 byl zvolen viceprezidentem Mezinárodního sociologického institutu v Paříži. 1908 mu byl udělen čestný profesorský titul, načež byl z funkce odvolán. V 71 letech Guplowicz spáchal sebevraždu spolu se svou manželkou Františkou, s níž měl dva syny, aby neviděla jeho utrpení. Před smrtí mu bylo sděleno, že trpí rakovinou jazyka, a společná sebevražda byla nakonec zvolena z důvodu jeho vysoké emocionální blízkosti s rovněž těžce nemocnou manželkou. Na způsob jejich smrti však mohla mít vliv i sebevražda jejich syna Maxmiliána Ernesta o 15 let dříve. Ten působil jako historik a první cizojazyčný přednášející na vídeňské univerzitě. Jejich druhý syn Vladislav byl aktivista v rámci rozličných socialistických stran, a rovněž univerzitním profesorem. Gumplowicz své práce psal především v němčině a polštině, a byly přeloženy do francouzštiny, italštiny, japonštiny, ruštiny a španělštiny. Jeho poslední kniha, Sozialphilosophie im Umriss, byla vydána až po jeho smrti, a protože Gumplowicz svou diagnózu dopředu znal, označil právě toto dílo za svou “labutí píseň”. Zpráva o jeho smrti způsobila ve vědeckých kruzích šok.\n\nSlavnou se stala také jeho polsky psaná práce \"Prawodawstwo Polskie Wzgledem Zydow\", kde popsal roli Židů ve středověké společnosti a celých polských dějinách. Viděl Židy jako faktor posilující moc krále na úkor šlechty a kléru. Ač to nebylo Gumplowiczovým záměrem, v polské společnosti kniha podpořila antisemitismus, neboť posílila představu Židů jako nepřátel církve.\n\nTéma menšin ho přivedlo též k obecnějšímu zájmu o sociální a etnický konflikt, díky čemuž se stal průkopníkem sociologie. Boj různých supin nazýval \"střetem ras\" (Der Rassenkampf), což je z dnešního hlediska trochu matoucí. Právě knihu Der Rassenkampf z roku 1875 považoval za klíčovou k pochopení svého díla, neboť v ní vyložil celý systém svého zkoumání. Bez jeho přečtení, jak tvrdil, nebylo možné žádné další jeho knihy pochopit, nebo všechny jsou buď rozvedením, či aplikací systému z Rassenkampfu. Tím Gumplowicz nicméně vývoj rasismu v německojazyčném prostoru skutečně podpořil, svým sociálně-darwinistickým pohledem. Zapomenutý, paradoxní vliv židovského intelektuála na vývoj německých antisemitských a rasistických teorií byl zdůrazněn až pozdějšími badateli, například Williamem M. McGovernem v knize \"From Luther to Hitler\".\n\nPodle Gumplowicze měl být sociologický výzkum zaměřen výhradně na zkoumání vztahů mezi společenskými skupinami a třídami. Sociologie také měla plnit roli vnějšího pozorovatele dění, neměla v něm být nikterak angažovaná. Má být také nestrannou a neposuzovat, co je dobře a co špatně.\n\nGumplowicz tvrdil, že nejčasnější formy skupinového života byly malé, přírodní nebo etnické skupiny. Tyto skupiny byly sjednoceny podle společných ekonomických zájmů; jejich členové žili v sexuální promiskuitě a relativní rovnosti sociálního postavení. Z této nejranější formy skupinového života vznikly postupně matriarchát a patriarchát, první druhy organizované kontroly. Od té doby je společenský vývoj již zmíněným nekonečným procesem vnějšího konfliktu mezi skupinami ve formě válek a vnitřního konfliktu zájmů uvnitř skupin. Materiální zájmy podle něj poskytly dynamický impuls společenskému vývoji.V jeho pohledu mají lidé nutkavou tendenci srocovat se do skupin, neboť přirozeně potřebují cítit sounáležitost a jednotu. V závislosti na tomto pocitu pak optikou své kultury posuzují výtvory kultur jiných, tedy většinou negativně. Jedná se tak o jakýsi skupinový etnocentrismus, jenž Gumplowicz nazval syngenismem. Z toho vychází i první forma tzv. předpolitických konfliktů – jakmile se jedna skupina přirozeně rozroste více než jiné, získá tím převahu a prosazuje své pohledy, což ostatní skupiny těžko snášejí. Dochází tak ke sporům, z nichž vzejde vítězná skupina, která stanoví zákony. Předpokládá přitom, že prvotními skupinami byly pokrevně spřízněné, promiskuitní tlupy, ve kterých však vládla relativní rovnost. Jakmile se však vyvinul pocit sounáležitosti se skupinou do určité míry, a současně se změnila sociální struktura tlupy na matriarchální, či patriarchální, zavládla i potřeba vydobýt pro svou tlupu co nejlepší materiální podmínky – a ty byly nejsnáze získatelné na úkor práce jiných tlup.\n\nJeho přínos pro vědu byl pozoruhodný. Jeho argumenty získaly obecné uznání, ačkoli někteří sociologové, zejména Jacques Novicow, Gumplowicze obvinili, že přehlížel úlohu mírových faktorů v původech států. Gumplowiczova koncepce politických stran jako zájmových skupin se možná stala nejužitečnějším truismem politické vědy a rozjvíjeli ji např. E. Durkheim, Duguit, Laski a A. F. Bentley.\n\n\n\n"}
{"id": "974800", "url": "https://cs.wikipedia.org/wiki?curid=974800", "title": "Židovský hřbitov u Praskoles", "text": "Židovský hřbitov u Praskoles\n\nŽidovský hřbitov u Praskoles se nachází nedaleko od silnice mezi Praskolesy a Netolicemi. Náhrobky jsou klasicistního a moderního stylu; jejich počet na hřbitově je 94. Hřbitov je volně přístupný.\n"}
{"id": "974806", "url": "https://cs.wikipedia.org/wiki?curid=974806", "title": "Damien Boudjemaa", "text": "Damien Boudjemaa\n\nDamien Boudjemaa (* 7. června 1985, Paříž) je francouzský fotbalový záložník alžírského původu, od roku 2016 hraje za rumunský klub FC Astra Giurgiu. V zahraničí působil v Rumunsku a ČR.\n\nBoudjema má francouzský i alžírský pas. Ve Francii hrál na amatérské úrovni za pařížský klub UJA Alfortville (přesným názvem UJA Maccabi Paris), ještě předtím začal s fotbalem v malém městě Montreuil poblíž Paříže. S Alfortville zažil postupy ze sedmé francouzské ligy až do třetí.\n\nV lednu 2012 jej angažoval rumunský klub FC Petrolul Ploiești, kde podepsal první profesionální smlouvu a stal se zde klíčovým hráčem. S klubem v sezoně 2012/13 vyhrál rumunský fotbalový pohár po finálové výhře 1:0 nad CFR Cluj.\n\nV zimní ligové přestávce sezony 2013/14 se o něj zajímal klub SK Slavia Praha. Boudjemaa měl v Ploiești smlouvu do konce sezony 2013/14, ale klub přistoupil k jeho prodeji, aby v létě 2014 neodešel zadarmo. Začátkem února podepsal smlouvu se Slavií Praha na 2½ roku. Ve svém prvním soutěžním zápase za Slavii 22. února 2014 v ligovém střetnutí proti SK Sigma Olomouc vstřelil gól, nicméně pražský tým utrpěl debakl 1:5. Po sezóně 2014/15 ve Slavii skončil, kvůli dlužné částce 400 000 Kč vypověděl smlouvu, která mu ve Slavii platila do června 2016.\n\n"}
{"id": "974807", "url": "https://cs.wikipedia.org/wiki?curid=974807", "title": "Cord", "text": "Cord\n\nCord bylo obchodní jméno americké automobilové společnosti se sídlem v Connersvillu v Indianě, spadající pod společnost Auburn Automobile Company, která vyráběla v letech 1929–1932 a znovu v letech 1936–1937.\n\nSpolečnost Cord byla založena a vedena E. L. Cordem s prvotním účelem holdingové společnosti pro jeho zájmy v oblasti dopravy, mezi které patřila společnost Auburn. Cord byl známý svými inovativními technologiemi a proudnicovými karosériemi.\n\nInovací u modelu Cord L-29 byl náhon na přední nápravu a u modelů 810 a 812 to byly výklopné světlomety.\n\nNáhon na přední nápravu představil jako první v roce 1934 Citroën u modelu Traction Avant a Cord se stal první americkou automobilkou, která tento systém použila.\n\nVýklopné světlomety nebyly běžným vybavením až do 60. let. (ačkoliv značka DeSoto je použila už v roce 1942). Návrháři prvních vozů Oldsmobile Toronado (který se začal vyrábět v roce 1966) později uvedli, že výklopnými světlomety chtěli navodit design vozů Cord.\n\nTento vůz byl prvním americkým automobilem s náhonem na přední nápravu nabídnutý veřejnosti, když v roce 1929 porazil o několik měsíců vůz značky Roxton. Bývalého Millerova kreativního technika Carla Van Ransta napadlo, že by mohl využít koncepci pohonu úspěšných závodních vozů z 500 mil Indianapolis, včetně zadní nápravy De Dion a brzd umístěných v šasi. Díky tomu mohl být vůz mnohem nižší než vozy ostatních konkurenčních značek. Oba sériové vozy a speciální karoserie postavené na šasi Cord americkými a evropskými karosáři vyhrávaly ocenění po celém světě. Model L-29 byl nabízen s plnou paletou přístrojů, které zahrnovaly ukazatel teploty, tlaku oleje a tachometru, které byly nalevo a ukazatelem stavu paliva, oleje a ampérmetrem napravo od volantu.\n\nVůz byl poháněn Auburnovým řadovým osmiválcem s L-hlavami od firmy Lycoming z modelu Auburn 120 o objemu 301 cu.i. (4 934 cm³) a výkonu 125 koní (93 kW),propojený s třístupňovou převodovkou. Převodovka i přední náprava byly však nevyhovující, navíc vůz byl s hmotností 4 700 liber (2 100 kg) limitován rychlostí 80 mil/h (130 km/h), což bylo v této době nedostačující a tyto hodnoty byly snadno překonány levnějším vozem Auburn. Styling byl stále půvabný a navzdory rozvoru náprav o hodnotě 137,5 palců (3 490 mm) a tuhému řízení, se vůz údajně nádherně ovládal. S cenou kolem 3 000 dolarů byl soupeřem značek Marmon, Lincoln, Packard, Franklin a Stutz; Chrysler v roce 1930 okopíroval několik stylingových prvků. Během Velké hospodářské krize byl odbyt velmi malý a v roce 1932 byla ukončena produkce tohoto modelu s pouhými 4 400 prodanými vozy. Rozvor náprav byl 137,5 palce (349 cm) a výška sedanu byla 61 palců (155 cm).\n\nModel 810/812 je pravděpodobně nejznámějším výrobkem společnosti. Byl navržen Gordonem M. Buehrigem a byl vybaven poháněnou přední nápravou a nezávislým zavěšením předních kol; díky náhonu přední nápravy mohl být modelu 810 tak nízký, že nebylo zapotřebí nástupních prahů. Vůz byl poháněn stejným motorem V8 Lycoming o objemu 289 cu.i. (4 739 cm³), který měl výkon 125 koní (93 kW), jaký byl v modelu L-29. Kromě dalších inovativních prvků měl model 810 čtyřrychlostní elektricky ovládanou poloautomatickou převodovku.\n\nVůz způsobil v listopadu 1935 senzaci na autosalónu New York Auto Show. Na této výstavě bylo dohodnuto mnoho objednávek, ale vozy nebyly až do února připraveny k převzetí. Navzdory tomuto zpoždění výroby Cord slíbil doručení vozů do Vánoc, protože očekával produkci 1 000 vozů za měsíc. To se ukázalo jako velmi optimistické; první vyrobené vozy byly doručeny až po dubnu 1936. Celkem vzato, Cord dokázal v prvním modelovém roce prodat pouze 1 174 vozů modelu 810. Vůz je velice známý kvůli plochému nosu s žaluziovým designem mřížky chladiče. Předek vozu byl tak podobný rakvi, že byl často nazýván \"\"Rakvovým Nosem\"\".\n\nPočáteční problémy, jako například vyklouzávání rychlostního stupně a přeměna provozních kapalin na plyny, zchladily prvotní nadšení a síť dealerů se rychle zmenšovala. Neprodané a nedokončené modely 810 z roku 1936 byly prodány v roce 1937 jako modely 812. V roce 1937 ukončila společnost Auburn produkci značky Cord. Byl postaven jediný prototyp modelového roku 1938, který měl několik změn masky a krytu převodovky, tento kus stále existuje. Společnost Cord byla během obvinění z páchání finančních podvodů prodána společnosti Aviation Corporation a zakladatel E. L. Cord se přestěhoval do Nevady, kde vydělal milióny na nemovitostech a jiných záležitostech.\n\nDesign Cordu 812 byl znovu uveden na trh téměř ihned v roce 1940, když se churaví autovýrobci Hupmobile a Graham-Paige snažili ušetřit peníze a oživovat společnosti tím, že používaly stejné karoserie. Jejich čtyřdveřové sedany Hupp Skylark a Graham Hollywood, které se podobaly modelu 810, byly všední. Díky předním světlometům v retro stylu mohly být obaly světel hladké a výkon pocházel ze standardního návrhu motoru vpředu/náhonu na přední nápravu. Před ukončením výroby v roce 1940 bylo vyrobeno pouze 1 900 těchto vozů.\n"}
{"id": "974808", "url": "https://cs.wikipedia.org/wiki?curid=974808", "title": "Náhrobek", "text": "Náhrobek\n\nNáhrobek, či náhrobník (dříve také sepulcrum) je obvykle náhrobní kámen, architektonické či sochařské dílo, označující hrob. Může to být stojící deska -stéla nebo ležící deska, kryjící hrobovou jámu, či celý kamenný sarkofág v podobě samostatně stojícího kvádru s víkem. Ty mohou být dále umístěny uvnitř kaple, hrobky, hrobového prostoru krypty či uvnitř celé stavby, zvané ve starověkém Egyptě i v Římě pyramida, nebo podle příkladu v Halikarnassu mauzoleum. Souhrnný latinský termín pro soubor náhrobních součástí je \"sepulcralia\" (česky sepulkrální památky), pro soubor pohřebních předmětů \"funeralia\" (funerální předměty).\n\nNáhrobek musí být součástí hrobu. Tvary jsou různé, materiál je obvykle kámen, keramika nebo kov, v posledních desetiletích také sklo nebo syntetické materiály. Kámen se používal již od pravěku. V pohanských mýtech převažovala obava z návratu zemřelého, náhrobek měl být balvanem, který tělo zatíží a znemožní mu posmrtný pohyb.\n\nNáhrobek, který není spojen s hrobem, se nazývá epitaf, kenotaf nebo památník. Epitaf byl v křesťanské Evropě častý od 14. do 18. století; míval výtvarnou podobu, často býval jako malovaná votivní deska nebo reliéf umístěn na oltáři či místo oltáře v chrámu či v pohřební kapli. Nad hrobem urozeného zemřelého někdy doplnil či nahradil funkci epitafu pohřební štít s motivem erbu a rodového hesla (devisa), u vojáků s praporem či vojenskými trofejemi.\n\nMnožství náhrobků bylo bez označení.\n\nNejčastějším označením je pouhý znak, emblém smrti, například kříž, větévka či zkřížené ratolesti, zhaslá svíce, uhašená pochodeň, lebka se zkříženými hnáty, přesýpací hodiny, nebo rodové znamení. V protestantských chrámech bylo v 15. až 17. století zakázáno vyznačovat náhrobky jmény, a bylo zavedeno pouhé pořadové číslo, odpovídající zápisu v úmrtní matrice. Tak prostý náhrobek měl Jan Amos Komenský v Naardenu.\n\nČasté a mnohdy velmi dlouhé jsou nápisy. Slouží především\nDalší ustálené formule mohou sloužit\n\n\nNáhrobek s hrobem může stát samostatně v místě úmrtí nebo na významném místě, nejčastěji v kostele nebo v jeho okolí nebo na hřbitově. V kostele bývá nejčastěji zahlouben v podlaze, v kryptě nebo v oblouku mezilodní arkády, někdy zůstal zachován v kostnici.\n\nV křesťanské tradici a nověji i bezvěrecké (občanské hřbitovy) se náhrobek umísťuje za hlavu pohřbeného s nápisem směrem k vlastnímu hrobu. Nověji se však v řadě rozvinutých zemí nepohřbívá v celku, ale ostatky se kremují. I v takovém případě je náhrobek umístěn směrem k hrůbku, který obsahuje urny s lidskými zpopelněnými ostatky.\n\nV židovské tradici je tomu naopak. Náhrobky se umísťují k nohám zemřelého, s nápisem od zemřelého − do uličky. V této tradici se též náhrobní kameny vztyčují až rok po smrti dané osoby. Velké zhuštění náhrobních kamenů na některých židovských hřbitovech je pak dáno tím, že se zde nachází několik vrstev hrobů. Pokud židovská komunita neměla prostor pro pohřbívání, navezla se na hřbitov dostatečná vrstva hlíny, povytáhly se náhrobní kameny výš a začalo se znovu pohřbívat na současné hroby. Tak vzniklo zhuštění náhrobních kamenů.\n\n"}
{"id": "974809", "url": "https://cs.wikipedia.org/wiki?curid=974809", "title": "Římskokatolická farnost Dyje", "text": "Římskokatolická farnost Dyje\n\nŘímskokatolická farnost Dyje je územní společenství římských katolíků s farním kostelem svatého Jana Nepomuckého v děkanátu Znojmo.\nV historických listinách je obec Dyje připomínána poprvé roku 1283. Původní gotický kostel svatého Vavřince byl zničen během třicetileté války. Byl sice obnoven, ale kvůli špatnému stavu byl roku 1769 zbořen. Nový kostel byl postaven v letech 1769 až 1775. \nFarnost spravují redemptoristé. Administrátorem excurrendo byl od 1. července 2009 P. Mgr. Tomasz Wascinski, CSsR. Toho od začátku července 2017 vystřídal P. Mgr. Jan Sokulski, CSsR.\n\nDnem vzájemných modliteb farností za bohoslovce a bohoslovců za farnosti brněnské diecéze je 12. březen. Adorační den připadá na 20. srpen.\n\nVe farnosti se pravidelně koná tříkrálová sbírka, v roce 2014 se při ní vybralo 8 052 korun, o rok později o 10 korun více. V roce 2017 činil její výtěžek 8 601 korun.\n"}
{"id": "974811", "url": "https://cs.wikipedia.org/wiki?curid=974811", "title": "Vyšší archieparchie Ernakulam–Angamaly", "text": "Vyšší archieparchie Ernakulam–Angamaly\n\nVyšší archieparchie Ernakulam–Angamaly je katolickou arcidiecézí syrsko-malabarského ritu.\n\nDne 28. července 1896 byl založen apoštolský vikariát Ernakulam a jeho prvním vikářem se stal Aloysius Pareparambil. Vikariát byl vytvořen z území apoštolského vikariátu Trichur a z potlačeného vikariátu Kottayam. O 27 let později 21. prosince 1923 byl vikariát povýšen na metropolitní arcidiecézi Ernakulam a poté 16. prosince 1992 byl arcidiecéze povýšena na vyšší/vrchní arcidiecézi-její arcibiskup je současně vrchním arcibiskupem celé církve. Jejím hlavním chrámem je \"St. Mary’s Cathedral Basilica\". Tato arcidiecéze má pod sebou dvě sufragánní diecéze : diecéze Idukki a diecéze Kothamangalam. V roce 2016 měla arcidiecéze : 610 000 věřících, 382 diecézních kněží, 382 řeholních kněží, 711 řeholníků, 5270 řeholnic a 349 farností.\n\nV této době trvá proces svatořečení Služebníka božího Varghese Payyappilly který byl knězem této arcidiecéze a zakladatelem kongregace Sester od strádajících. nihil obstat (nic nepřekáží aby začal tento proces) byl vydán roku 2010.\n\nV archieparchii je 29 mužských řeholních kongregací, 70 ženských řeholních kongregací a 5 sekulárních institutů. Mezi tyto kongregace patří: kapucíni, františkáni, minorité, karmelitáni, bosí karmelitáni atd.\n\nApoštolští vikáři\n\nMetropolitní arcibiskupové\n\nVyšší arcibiskupové\n\n\n"}
{"id": "974813", "url": "https://cs.wikipedia.org/wiki?curid=974813", "title": "Andrej Škrábik", "text": "Andrej Škrábik\n\nAndrej Škrábik (13. květen 1882, Rajec – 8. leden 1950, Banská Bystrica) byl římskokatolický kněz, biskup, náboženský spisovatel.\n\nStudoval na gymnáziu v Žilině a v Nitře, filozofii a teologii na univerzitě v Budapešti. 17. září 1904 byl vysvěcen na kněze a v roce 1911 dosáhl titul doktora teologie. V roce 1929 byl jmenován nitranským kanovníkem, později generálním vikářem nitranského biskupství. Dne 12. srpna 1939 byl jmenován titulárním biskupem scyrským a pomocným biskupem nitranským. 17. září téhož roku byl vysvěcen za biskupa, hlavním světitelem byl arcibiskup Karol Kmeťko, spolusvětiteli byli Pavol Jantausch a Michal Buzalka. V roce 1941 se stal biskupem-nástupcem banskobystrického biskupa Mariána Blahu. Po jeho smrti se automaticky stal banskobystrickým biskupem. Přenesl sídlo biskupa ze sv. Kříže nad Hronom (nyní Žiar nad Hronom) do Banské Bystrice. Během SNP ukryl v semináři a v biskupské rezidenci v Banské Bystrici mnoho politických exponentů a zachránil je před pronásledováním. Spolu s dr. Jánem Balkem, veřejným činitelem v Banské Bystrici, se zasloužil o záchranu deseti významných činitelů SNP, které měli Němci popravit. Po převzetí moci komunisty v roce 1948 měl být pro své nekompromisní postoje postaven před soud, čemuž zabránila jeho nemoc a předčasná smrt 8. ledna 1950.\n\nDr. Škrábik byl vysokoškolský profesor teologie, předseda Díla šíření víry na Slovensku, ředitel náboženských nadací, soudce církevního soudu, organizátor misijního díla. Byl autorem polemických prací na obranu katolické církve a náboženství, ale i příručky slovenského jazyka pro Maďary. Přispíval do několika novin a časopisů.\n"}
{"id": "974814", "url": "https://cs.wikipedia.org/wiki?curid=974814", "title": "Dolnochaberský hřbitov", "text": "Dolnochaberský hřbitov\n\nDolnochaberský hřbitov se nachází v Praze v městské části Dolní Chabry. Byl otevřen v roce 1905 jako náhrada za zrušený hřbitov u kostela Stětí svatého Jana Křtitele. Po druhé světové válce byl hřbitov rozšířen o urnový háj, ve stylu lesního hřbitova s kolumbáriem. Hřbitov není velký, jeho rozloha je 0,35 ha.\n\n"}
{"id": "974815", "url": "https://cs.wikipedia.org/wiki?curid=974815", "title": "Komputační teorie mysli", "text": "Komputační teorie mysli\n\nKomputační teorie mysli (KTM) je založena na představě, že lidská mysl funguje jako počítač. KTM vychází z kognitivismu, komputacionismu a funkcionalismu. Představa je taková, že mysl disponuje mentálními reprezentacemi a výpočetními mechanismy, obdobně jako počítače datovými strukturami a algoritmy. Slovem počítač se zde myslí abstraktní Turingův stroj: operátor se symboly, který zhodnotí vstup (input) a krok za krokem podle instrukcí (pravidel) vytváří odezvu (output). \nTato teorie byla vymyšlena Hilary Putnamem v roce 1961, posléze ji upravil jeho student Jerry Fodor. I navzdory velké kritice se v devadesátých letech zůstává KTM jednou z předních teorií o lidské kognici.\n\nKognitivismus je psychologický směr akceptující existenci a smysluplnost zkoumání mentálních konceptů – proti Behaviorismu. Věří, že kognice je tvořena vnitřními mentálními stavy (reprezentace nebo symboly). A manipulace s nimi se dá popsat pomocí pravidel a algoritmů.\n\nSrovnáme-li mysl s počítačovým programem, objevíme spoustu podobností. Počítačový program sestává ze struktury data z algoritmů. Moderní programovací jazyky obsahují nejrůznější struktury dat, například posloupnost písmen (například „abc“), čísla (např. 3) a také komplexnější struktury, jakými jsou seznamy položek (A B C) a větvené struktury (stromy). Lze pak definovat algoritmy – mechanické procedury určené k operacím s různými druhy struktur. Lze například definovat proceduru REVERSE, která obrátí pořadí položek v seznamu (z A B C vytvoří C B A). Tato teorie se uplatňuje především v neurovědě, psychologii a vývoji umělé inteligence. \n\nVeškeré mentální stavy (pocity, bolest) nezávisí na své vnitřní stavbě, ale na své funkčnosti (roli), kterou sehrávají v kognitivním systému. Identita mentálního stavu je určena svou vazbou na senzorickou stimulaci, jiné mentální stavy a chování.\n\nKTM se skládá ze dvou složek. První složkou je \"mentální reprezentace\". To znamená, že něco v mentálním světě, symbol se sématickou i syntaktickou hodnotou, zastupuje něco z reálného světa. Druhou složkou jsou \"výpočetní mechanismy\", což jsou akce provedené s mentálními reprezentacemi, které jsou v souladu se syntaxí (ne sémantikou) mentálních symbolů, což je proces, který se dá technicky definovat jako komputační (Putnam). Výpočetní mechanismy jsou procesy, které jsou kauzálně determinované syntaktickými vlastnostmi symbolů v \"language of thoughts\" (Fodor). Language of thoughts je teorie, že veškeré naše myšlení se odehrává jako vnitřní monolog, přičemž se operuje se symboly. Všechny tyto symboly, stejně jako slova, se navzájem kombinují podle určitých pravidel.\n\nNapříklad doufáte, že máte pivo v lednici. Podle KTM se ve vašem mozku spojí stav pro naději (D jako doufání) se symbolem, který znamená že pivo je v lednici (P). Zároveň musí být tyto dva symboly ve správném pořadí. Kdyby pořadí bylo PD, což nemůže protože to syntax nedovolí, výsledkem by bylo, že pivo v lednici doufá. Pokud věříte, že pivo je v lednici, potom je stav pro naději nahrazen stavem pro víru (V) a výsledek je VP.\n\nNejedná se o stroj v pravém slova smyslu, ale spíše o hypotetický stroj využívající princip komputace. Tento stroj si můžeme představit následovně. Jako paměť má pásku rozdělenou na jednotlivá políčka. V každém políčku je jeden symbol, se kterým TS umí pracovat. Páska je teoreticky nekonečná na obě strany. Na pásku lze zapisovat a lze z ní číst pomocí čtecí hlavy, která je vždy zaměřená pouze na jedno políčko. A nakonec je řídící jednotka. Ta se může nacházet v různých vnitřních stavech, kterých smí být jen určitý počet. Tento stroj pracuje v taktech, kdy během jednoho taktu vykoná vždy jednu instrukci. O tom jakou, rozhoduje stav vnitřní jednotky a obsah políčka, na kterém je čtecí hlava. Podle instrukce pak stroj může:\n\n\nKaždý TS má jeden počáteční stav, ve kterém začíná práci. Co má v té chvíli napsáno na pásce se dá hodnotit jako vstupní data. Dále má určitě i koncový stav, kterých ale může být i víc. Dostane li se během práce do koncového stavu, zastaví akce a teprve potom si můžeme přečíst co je na pásce.\n\nAlan Turing na základě předchozích teorií přichází s pokusem pod názvem Imitační hra. Osoba A, která je sama v místnosti, si dopisuje s dalšími dvěma subjekty B a C. Jeden z nich je člověk a druhý je stroj, avšak osoba A neví, kdo je kdo. Na konci hry má osoba A za úkol určit, kdo z dalších subjektů je člověk. Turingův stroj by podle komputační teorie mysli měl být schopen tímto testem projít (tedy mít 50% šanci být vybrán stejně, jako živý člověk). Imitační hra netestuje vyloženě inteligenci počítače, spíš testuje schopnost počítače chovat se (odpovídat) jako člověk. Výhodou testu je jeho jednoduchá definice inteligence, avšak neurčuje, jestli počítač, který testem prošel, skutečně myslí, nebo pouze myšlení simuluje.\n\nPodle této teorie myšlení je jen forma výpočtu. Výpočet však znamená manipulaci se symboly podle jejich tvaru, nikoliv významu. Jak jsou potom tyto symboly v našich hlavách propojeny s jejich významem a jak to poznáme? Toto se nazývá problém ukotvení symbolů. \n\nJohn Searle v reakci na KTM a Imitační hru přichází s teorií čínského pokoje. Osoba je zavřena v místnosti bez oken a jediná možnost komunikace je prostrkávání papírku pode dveřmi. Osoba neumí čínsky, ale na papírku dostává čínské znaky. Dotyčný v místnosti má jen tužku, papír, tabulku čínských symbolů (bez překladu nebo významu) a knihu pravidel. Když obdrží symbol, otevře knihu a vyhledá instrukce k příslušnému symbolu. Tam například stojí, že je-li na papírku symbol Ç má odpovědět symbolem Ṷ z tabulky. Je logické, že kdo neumí čínsky, nepochopí význam znaků jen podle jejich umístění do řetězců – proto to nemůže pochopit ani počítač. Manipulace se symboly založená pouze na jejich tvaru spíše než na významu bude podle KTM teorie interpretována jako mající význam. Ale interpretace nebude přirozená symbolům samotným, ale bude parazitovat na faktu, že například význam symbolů v knize není přirozený, ale odvozený od významu v naší hlavě. Pokud jsou významy symbolů spíše nepřirozené, potom to nejsou schopné modely pro význam v našich hlavách a kognice tím pádem nemůže být jen manipulací se symboly.\n\nJe otázkou, jak v komputační teorii mysli člověk dokáže určit, co je relevantní. Proto se tomuto problému také říká problém relevantnosti. K problému se přistupuje následovně. Pokud se stroje zeptáte, co je relevantní, musí projít každou položku ve svém seznamu a určit co je a co není relevantní. To ovšem zabere příliš času. Člověk naopak činí rozhodnutí o relevanci velmi rychle a v podstatě celý den. Potom to však vypadá, že lidská oblast běžných myšlenek (zpracovávání centrálního systému) není komputační. Tento problém se nazývá „frame problém“ podle anglického výrazu \"Include into frame\" (v překladu bráno v potaz).\n\n"}
{"id": "974818", "url": "https://cs.wikipedia.org/wiki?curid=974818", "title": "Indikátor hrnce medu", "text": "Indikátor hrnce medu\n\nIndikátor hrnce medu (anglicky \"honeypot indicator\") je jeden z ukazatelů genderové rovnosti. Byl vyvinut pro Evropskou komisi a vyjadřuje poměr mezi skutečnými a očekávanými výdaji určenými na výzkum. Očekávané výdaje jsou finance, které by připadly ženám v případě jejich rovnoměrného zastoupení v sektorech (neziskovém, vládním apod.), resp. vědních oblastech (technické disciplíny, humanitní vědy apod.).\nV roce 2009 dosáhl rozdíl ve finančních prostředcích, na které dosáhli výzkumníci a výzkumnice v ČR, hodnoty -12,6 % z hlediska sektorů a -10,8 % z hlediska vědních oblastí v neprospěch výzkumnic. Hodnoty nižší než -10 % ukazují dle expertů EU významné znevýhodnění žen, hodnoty vyšší než 10% pak ukazují významné znevýhodnění mužů. Hodnoty mezi čísly -5 % a 5 % indikují relativní rovnost mezi oběma pohlavími, jak uvádí ve svém článku August Götzfried.\n\nVlivem nerovného zastoupení žen a mužů v jednotlivých sektorech a vědních oborech a také v důsledku různé míry výdajů určených pro tyto oblasti dochází k tomu, že výzkumnice mají souhrnně k dispozici nižší podíl prostředků na osobu než jejich mužští kolegové.\nIndikátor hrnce medu se počítá dle následujícího vzorce:\n\nformula_1\n\nKde:\n\nVýpočet je založen na dvou hodnotách výdajů na vědu a výzkum na osobu vzhledem k ženám: Na očekávané a na skutečné hodnotě těchto výdajů.\n\n\nŽeny jsou častěji celosvětově zastoupeny v tzv. měkkých oborech (humanitních a sociálních vědách).\nPodíly žen mezi výzkumníky podle vědních oblastí v ČR (údaje v %)\n\nDále ženy najdeme nejčastěji v neziskovém (38,3 % žen) a vládním sektoru (36,9 % žen). Ve vysokoškolském sektoru tvořily ženy v roce 2009 33,2 % všech výzkumných pracovníků. Z hlediska sektorů působí nejméně často v podnikatelské sféře (ženy tvoří pouze 15 % výzkumníků v tomto sektoru).\n\nCelkem 60 % všech výdajů na vědu a výzkum bylo v roce 2009 v ČR alokováno do podnikatelského sektoru a téměř 57 % do technických věd, tedy oblastí, v nichž je žen vůbec nejméně. Indikátor hrnce medu tyto nerovnosti kvantifikuje.\n\nV České republice tento indikátor dlouhodobě dosahuje hodnot kolem -13 % z hlediska sektorů a kolem -11 % z hlediska oborů v neprospěch žen.\n\nZ hlediska například sektorů to tedy znamená, že ženy ztrácejí 13% očekávaného podílu výdajů na vědu a výzkum na osobu.\n\nIndikátor hrnce medu v České republice:\nČervená barva značí indikátor hrnce medu z hlediska vědních oborů, modrá barva pak z hlediska sektorů.\n\nVýznam pozitivních výsledků Litvy a Bulharska snižuje skutečnost, že v těchto zemích jsou výdaje na vědu a výzkum jedny z nejmenších.\n"}
{"id": "974822", "url": "https://cs.wikipedia.org/wiki?curid=974822", "title": "Zulská Wikipedie", "text": "Zulská Wikipedie\n\nZulská Wikipedie je jazyková verze Wikipedie v zulštině. Byla založena v listopadu 2003. V lednu 2020 obsahovala přes 1 300 článků. V počtu článků byla 245. největší Wikipedie. Jednalo se o třetí wikipedii v africkém jazyce, která překonala hranici 100 článků. V lednu 2012 byl vznesen návrh na uzavření této wikipedie, o dva měsíce později byl však zavrhnut.\n\n"}
{"id": "974823", "url": "https://cs.wikipedia.org/wiki?curid=974823", "title": "Courcelles-lès-Gisors", "text": "Courcelles-lès-Gisors\n\nCourcelles-lès-Gisors je francouzská obec v departementu Oise v regionu Hauts-de-France. V roce 2011 zde žilo 850 obyvatel.\n\n\"Počet obyvatel\" \n\n"}
{"id": "974828", "url": "https://cs.wikipedia.org/wiki?curid=974828", "title": "Georges Edouard Lemaître", "text": "Georges Edouard Lemaître\n\nGeorges Edouard Lemaître (17. července 1894 Charleroi − 20. června 1966 Leuven) byl belgický kosmolog, římskokatolický kněz. Nezávisle na Alexandru Alexandroviči Fridmanovi odvodil v roce 1927 relativistické nestacionární modely vesmíru s velkým třeskem a dal je jako první do přímé souvislosti s expanzí vesmíru, kterou objevil Edwin Hubble v roce 1929. Na základě jeho teoretických prací rozpracovali teorii velkého třesku George Gamow a Ralph Alpher. Lemaître se často nazývá otcem této teorie.\n\n"}
{"id": "974830", "url": "https://cs.wikipedia.org/wiki?curid=974830", "title": "Arp-Madore 1", "text": "Arp-Madore 1\n\nArp-Madore 1 (též AM1 či E1) je kulová hvězdokupa v souhvězdí Hodin nacházející se ve vzdálenosti 401 800 světelných let od Země. Objevili ji američtí astronomové Halton Arp a Barry F. Madore v roce 1979, když hledali pekuliární galaxie pomocí Schmidtova teleskopu ve Velké Británii. Jedná se o nejvzdálenější známou kulovou hvězdokupu v Mléčné dráze. I když se nachází ve vzdálenosti 401 800 světelných let od jádra Galaxie, stále je s Mléčnou dráhou gravitačně svázána.\n\n"}
{"id": "974831", "url": "https://cs.wikipedia.org/wiki?curid=974831", "title": "Joe Evans", "text": "Joe Evans\n\nJoe Evans (7. října 1916, Pensacola, Florida, USA − 17. ledna 2014, Richmond, Virginie, USA) byl americký jazzový saxofonista. Svou profesionální kariéru zahájil poté, co se koncem třicátých let přestěhoal do New Yorku. Roku 1939 se stal členem skupiny Erskine Hawkinse a později v tomto roce přešel ke kapele Cama Williamse. Během své kariéry spolupracoval s mnoha dalšími hudebníky, mezi které patří Jay McShann, Lionel Hampton, Louis Armstrong a Jimmy Lunceford. Řadu let byl vlastníkem hudebního vydavatelství Carnival Records. V roce 2008 vyšla jeho autobiografie \"Follow Your Heart\", kterou spolu s ním napsal Christopher Brooks. Zemřel v roce 2014 ve svých sedmadevadesáti letech.\n"}
{"id": "974832", "url": "https://cs.wikipedia.org/wiki?curid=974832", "title": "Jean Marie Dongou", "text": "Jean Marie Dongou\n\nJean Marie Dongou Tsafack (* 20. dubna 1995, Douala, Kamerun), je kamerunský fotbalista hrající na pozici útočníka. Aktuálně hraje za katalánský klub FC Barcelona B.\n\nDongou přišel do Barcelony v roce 2008, skauti FC Barcelony si ho všimli na několika mládežnických turnajích, kterých se účastnil prostřednictvím nadace Samuela Eto'oa, který tehdy ještě hájil barvy FC Barcelony.\n\nDongou nastoupil do nižších kategorií klubu a žil v La Masíi. V jednom roce se mu podařilo hrát ve třech různých věkových kategorií, tak jako se to kdysi podařilo slavnému Leovi Messimu. V 15 letech začal hrát v kategorii Juvenil B (dorost), přestože věkově ještě patřil do kategorie Cadete (žáci). V sezóně 2010/2011 stále hrál v kategorii Juvenil B, nicméně již nastupoval i za Juvenil A. Do kategorie Juvenil A se na stálo propracoval v sezóně 2011/2012. Během roku 2012 se účastnil turnaje Next Gen Series, což je obdoba ligy mistrů pro hráče U19. Se svými spoluhráči se probojoval až do čtvrtfinále a celkově se stal se 7 zásahy nejlepším střelcem turnaje.\n\nPo čtyřech letech strávených v akademii nastoupil v nejvyšší třídě, když dne 28. ledna 2012 debutoval v rezervním týmu FC Barcelony. Do zápasu proti druholigovému S. D. Huesca zasáhl jako střídající hráč za svého spoluhráče Rodriho. Svůj první oficiální gól zaznamenal 25. března 2012 ve střetnutí s C. D. Alcoyano. Sezónu 2011/2012 skončil s celkovými 12 starty, ve kterých se mu podařilo vstřelit 2 góly.\n\nV předsezónní přípravě 2013/2014 zaznamenal v A-týmu celkem 3 góly. Dva vstřelil v utkání proti norskému týmu Vålerenga IF (7:0) a poté se jedním zásahem podílel na vítězství Gamperovy trofeje v zápase proti brazilskému Santosu.\n\nPoprvé v oficiálním zápase však debutoval 6. prosince 2013 ve Španělském poháru proti Cartageně, když v 78. minutě zápasu vystřídal Alexise Sáncheze. V tomto střetnutí se mu také podařilo zaznamenat svůj první oficiální gól v prvním týmu a upravil skóre na konečných 1:4 pro Barcelonu. 11. prosince 2013 debutoval v Lize mistrů, když nahradil střídajícího Neymara v 81. minutě zápasu proti skotskému Celticu Glasgow.\n\nV La Lize poprvé nastoupil 19. ledna 2014 v 85. minutě zápasu proti Levante (1:1). 29. ledna 2014 podepsal nový kontrakt s FC Barcelonou. Smlouva je platná do 30. června 2017 a obsahuje výkupní klauzuli ve výši 17 milionů eur.\n"}
{"id": "974834", "url": "https://cs.wikipedia.org/wiki?curid=974834", "title": "Nezvěstnost", "text": "Nezvěstnost\n\nNezvěstnost je stav člověka, který opustil své bydliště, nepodal o sobě žádných zpráv a není o něm známo, kde se zdržuje. Jestliže je \"pohřešovaný\" oficiálně prohlášen za \"nezvěstného\" soudem, má to jisté dopady do jeho právní sféry, kromě toho takové prohlášení může předcházet pozdějšímu prohlášení za mrtvého. V českém právu nezvěstnost upravuje § 66-70 občanského zákoníku a řízení o prohlášení člověka za nezvěstného § 50-53 zákona o zvláštních řízeních soudních.\n\nProhlásit člověka za nezvěstného lze jen, je-li svéprávný a jen na návrh osoby, která na tom má právní zájem (manžel či jiný příbuzný, zaměstnavatel apod.). Příslušný okresní soud poté vyzve vyhláškou (\"ediktem\") nebo jiným vhodným způsobem pohřešovaného, aby se do tří měsíců přihlásil, a každého, kdo o něm ví, aby v téže lhůtě o něm podal zprávu. Jestliže k tomu včas nedojde, usnesením pohřešovaného prohlásí za nezvěstného.\n\nNásledkem prohlášení za nezvěstného je, že, s výjimkou záležitostí jeho osobního stavu, není potřeba přihlížet ke stanovisku, nutnému souhlasu či jinému konání nezvěstného, kde je jinak zákon pro určité právní jednání vyžaduje (není nutné k tomu přihlížet i před oficiálním prohlášením za nezvěstného, jestliže k němu později dojde). Prohlášení ztrácí své účinky okamžikem, kdy se nezvěstný navrátí nebo jmenuje-li správce svého jmění. Dosavadní právní jednání učiněná v jeho nepřítomnosti však zůstávají platná.\n\n\n"}
{"id": "974838", "url": "https://cs.wikipedia.org/wiki?curid=974838", "title": "Aurélien Wiik", "text": "Aurélien Wiik\n\nAurélien Wiik (* 24. září 1980, Luc-sur-Mer) je francouzský herec. Jeho matkou byla francouzská herečka Françoise Deldick a otec pocházel z Norska. Svou první roli dostal v roce 1994 ve filmu \"Cache cash\" režiséra Claude Pinoteaua a později hrál v řadě dalších filmů. V roce 2005 byl představen film \"Rue des vertus\", který Wiik režíroval. Vedle filmové kariéry rovněž hrál v televizních seriálech a divadelních hrách.\n\n\n"}
{"id": "974840", "url": "https://cs.wikipedia.org/wiki?curid=974840", "title": "Live at Sunset", "text": "Live at Sunset\n\nLive at Sunset je hudební festival konaný každoročně v červenci v Curychu ve Švýcarsku.\n\nTrvá vždy přibližně dvanáct dní a spojuje hudebníky různých žánrů. Od svého založení v roce 1996 až do roku 2007 festival probíhal v prostorách švýcarského národního muzea Landesmuseum Zürich. Od roku 2008 pak v Adlisberg v části Curychu nazvané Hottingen. Návštěvnost jednotlivých koncertů je kolem 2500 diváků. V roce 2012 byla návštěvnost celého festivalu 32 000 lidí.\n\n1996: Rjúiči Sakamoto, Konstantin Wecker, Lou Reed, Patti Smith, Andrea Bocelli\n\n1997: Andreas Vollenweider\n\n1998: Phil Collins\n\n1999: Mike Oldfield, Ladysmith Black Mambazo, Pur, Patti Smith, Stephan Eicher, Nigel Kennedy, Patricia Kaas, Al Jarreau\n\n2000: Joe Cocker, Youssou N'Dour, Lionel Richie, Andreas Vollenweider, David Sanborn, Richard Bona, Brian Blade, Michael von der Heide, BAP, Jan Garbarek, Lou Reed\n\n2001: Stephan Eicher, Al Jarreau, Rachelle Ferrell, Jeff Beck, Sting, George Benson, Vanessa-Mae, Herbie Hancock\n\n2002: Lisa Stansfield, Noëmi Nadelmann, Andreas Vollenweider, Montserrat Caballé, Randy Crawford, Supertramp, Youssou N'Dour, Bryan Ferry, Bobby McFerrin, Polo Hofer, Züri West, Zucchero, Joe Cocker\n\n2003: Simple Minds, Toto, Alanis Morissette, Steve Winwood, Morcheeba, ZZ Top, The Beach Boys, Joe Jackson, George Benson, John Cale, Austria 3, Patent Ochsner\n\n2004: Bonnie Raitt, Plüsch, Stephan Eicher, B. B. King, Seal, Patricia Kaas, Herbie Hancock, Wayne Shorter, Dave Holland, Brian Blade, Gianna Nannini, Melissa Etheridge, Chris de Burgh\n\n2005: Joe Cocker, Candy Dulfer, George Benson, Diana Rossová, Katie Melua, Meat Loaf, Morcheeba, Söhne Mannheims, Johnny Clegg, Lovebugs, Sina\n\n2006: Simply Red, Melanie C, B. B. King, Ian Anderson, Polo Hofer, Craig David, Ronan Keating, Jamie Cullum, Juanes, Joe Sample Trio & Randy Crawford, Patent Ochsner\n\n2007: Gilberto Gil, Lauryn Hill, John Fogerty, Natalie Coleová, Plüsch, James Morrison, Reamonn, Chris de Burgh, Skye Edwards, Joe Cocker, Stephan Eicher, Bryan Ferry\n\n2008: Diana Rossová, Al Jarreau, Seal, Züri West, Erkan Aki, Crowded House, Kris Kristofferson, Diana Krall, Jan Garbarek, Mick Hucknall, Juanes, Ben Harper\n\n2009: UB40, Simply Red, Stephan Eicher, Sophie Hunger, Philipp Fankhauser, Simple Minds, Amy Macdonald, KODO, Patricia Kaas, David Garrett & Neue Philharmonie Frankfurt, Pepe Lienhard, Jamie Cullum, Katie Melua\n\n2010: Tori Amos, John Fogerty, a-ha, Element of Crime, Reamonn, Nina Hagen, Lunik, Dada Ante Portas, Foreigner, Gilberto Gil, Lucio Dalla & Francesco De Gregori, Maria Mena\n\n2011: John Mellencamp, Stephan Eicher, Paul Simon, Toto, Chicago, Konstantin Wecker & Hannes Wader, Joe Cocker, Tom Jones, Sina, Marc Sway, Gianna Nannini, Julieta Venegas\n\n2012: B. B. King, Caro Emerald, Elton John, Loreena McKennitt, Morcheeba, Alanis Morissette, Roxette, Katie Melua, Lady Antebellum, Züri West\n\n2013: Stephan Eicher, Bryan Adams, Natalie Coleová, Kenny Rogers, Hugh Laurie, Deep Purple, Earth, Wind & Fire, Nena, Helge Schneider, Sting, Mark Knopfler, Gianna Nannini\n\n2014: Robert Plant, Rodrigo y Gabriela, Milow, Jamie Cullum, Texas, Pet Shop Boys, James Arthur, Roger Cicero, Backstreet Boys, Ritschi, Stefanie Heinzmann, Hendrix Ackle, Philipp Fankhauser\n\n2015: Gianna Nannini, Patent Ochsner / Stephan Eicher, Rea Garvey, Lionel Richie, Tom Odell, ZZ Top, John Legend, Roxette, Lindsey Stirling, Anastacia, Xavier Naidoo\n\n"}
{"id": "974846", "url": "https://cs.wikipedia.org/wiki?curid=974846", "title": "Harm Klueting", "text": "Harm Klueting\n\nHarm Klueting (* 23. března 1949, Iserlohn, Německo) je německý historik a teolog. Je profesorem historické teologie na univerzitě v Kolíně nad Rýnem a přednáší katolickou teologii na univerzitě ve švýcarském Fribourgu. V roce 2011 byl vysvěcen na katolického kněze, přestože je ženatý a má dvě děti. Stalo se tak na základě výjimky udělené papežem Benediktem XVI. Klueting totiž ke katolicismu přestoupil od svého původního luteránského vyznání.\n\nNa kněze Kluetinga, který se již dříve stal jáhnem, vysvětil v soukromém ceremoniálu arcibiskup a kolínský kardinál Joachim Meisner. Papež udělil novému knězi povolení zůstat ženatý s Edeltraud Kluetingovou, která se stala v roce 2004 katolickou karmelitánskou jeptiškou. Kolínská arcidiecéze, do níž byl Klueting inkardinován, oznámila, že dokud bude manželství trvat, pár nebude muset složit tradiční slib celibátu. \n"}
{"id": "974847", "url": "https://cs.wikipedia.org/wiki?curid=974847", "title": "Frank London", "text": "Frank London\n\nFrank London (* 1958) je americký trumpetista a hudební skladatel. V roce 1980 úspěšně dokončil bostonskou školu New England Conservatory v oboru afroamerické hudby. Od osmdesátých let vystupuje se skupinou The Klezmatics a na přelomu tisíciletí byl členem souboru Hasidic New Wave. Během své kariéry spolupracoval s řadou dalších hudebníků, mezi které patří John Zorn, Jon Madof, Marc Ribot nebo skupiny Luna a They Might Be Giants. Dále také vydal několik alb pod svým jménem u vydavatelství Tzadik Records.\n\n"}
{"id": "974850", "url": "https://cs.wikipedia.org/wiki?curid=974850", "title": "Simon Deli", "text": "Simon Deli\n\nSimon Sylvanus Deli (* 27. října 1991, Abidžan, Pobřeží slonoviny) je fotbalový obránce či záložník a reprezentant Pobřeží slonoviny, od ledna 2015 do Července 2019 působící v klubu SK Slavia Praha. Aktuálně hraje v celku Club Brugge KV. Hraje na postu stopera (středního obránce) či defenzivního záložníka. Mimo Pobřeží slonoviny působil na klubové úrovni v Česku.\n\nSvou fotbalovou kariéru začal v klubu Africa Sports d'Abidjan z Abidžanu. V lednu 2010 se propracoval do prvního týmu.\n\nV roce 2010 byl na testech ve Spartě Praha, ale tehdy z přestupu sešlo. Realizoval se až v létě 2012, kdy hráč podepsal tříletou smlouvu. Tým se stal hráčovým prvním zahraničním angažmá. Během celého svého angažmá nastupoval pouze za rezervu. V A-týmu se objevil pouze v sezoně 2012/13 čtyřikrát na lavičce náhradníků.\n\nV podzimní části sezony 2013/14 hostoval v druholigovém týmu SK Dynamo České Budějovice. V zimní přestávce se vrátil do ACS a připravoval se s týmem. Pro jarní část sezony se opět vrátil do budějovického Dynama, kde pokračoval v hostování do léta. Klubu pomohl na jaře 2014 k návratu do nejvyšší soutěže a ve 24 ligových zápasech vsítil jeden gól (proti FK Fotbal Třinec na 1:2).\n\nV září 2014 odešel opět hostovat, tentokrát do 1. FK Příbram. V klubu působil do konce podzimní části ročníku 2014/15. Celkem za tým odehrál 7 ligových střetnutích, ve kterých se střelecky neprosadil.\n\nV lednu 2015 přestoupil ze Sparty do Slavie Praha, kde podepsal kontrakt do června 2018.\n\nV 1. české lize za Slavii debutoval pod trenérem Miroslavem Beránkem v ligovém utkání 17. kola 21. února 2015 proti FC Slovan Liberec (výhra Slavie 3:1), odehrál celý zápas. Zpočátku nastupoval za klub v záložní řadě a později byl přesunut do obrany. Se Slavií bojoval v jarní části ročníku 2014/15 o záchranu. Celkem za tým během půl roku nastoupil ke 13 zápasům, ve kterých se gólově neprosadil.\n\nPrvní gól za tým a zároveň v české nejvyšší soutěži vsítil 16. srpna 2015 v utkání 4. kola proti FC Vysočina Jihlava (výhra Slavie 4:0), když ve 30. minutě po rohovém kopu hlavičkou zvyšoval na průběžných 2:0. Za Slavii odehrál v ročníku 28 střetnutí, ve kterých vstřelil jednu branku. V posledních dvou kolech nenastoupil kvůli zranění, měl vykloubené rameno.\n\nV sezóně 2016/17 získal se Slavií titul mistra nejvyšší české soutěže. Po sezoně s klubem prodloužil smlouvu až do 30. června 2020.\n\nAktuální k 30. květnu 2018\n\nV březnu 2015 jej francouzský trenér Hervé Renard poprvé nominoval do A-mužstva Pobřeží slonoviny.\nDebutoval 26. března v přátelském zápase proti Angole (výhra 2:0). O tři dny později 29. března nastoupil ke druhému „přáteláku“ proti Rovníkové Guineji, v němž se zrodila remíza 1:1.\n\n"}
{"id": "974851", "url": "https://cs.wikipedia.org/wiki?curid=974851", "title": "Petra Elsterová", "text": "Petra Elsterová\n\nPetra Elsterová (* 7. června 1973 Ostrov) je bývalá česká snowboardistka, která závodila v letech 1997–2011 v alpských disciplínách.\n\nStartovala na Zimních olympijských hrách 2006, kde se v paralelním obřím slalomu umístila na 23. místě. Účastnila se světových šampionátů v letech 1999, 2001, 2003, 2005 a 2011, jejím jejím největším úspěchem z těchto akcí je 17. příčka z paralelního obřího slalomu na MS 2005. V závodech Světového poháru se třikrát umístila v první desítce, ve Winterbergu v roce 2005 byla v paralelním slalomu čtvrtá.\n\n"}
{"id": "974852", "url": "https://cs.wikipedia.org/wiki?curid=974852", "title": "Dominik Blum", "text": "Dominik Blum\n\nDominik Blum (* 24. září 1964 Adliswil) je švýcarský hudebník. V roce 1995 založil spolu s baskytaristou Marinem Pliakasem a bubeníkem Lucasem Nigglim skupinu Steamboat Switzerland. V roce 2000 natočil album \"Works for Piano Solo\", na které nahrál sólové klavírní skladby Hermanna Meiera. V červnu 2005 vystoupil na festivalu Meltdown Festvial v londýnské Royal Festival Hall jako člen speciálně sestavené skupiny The Meatgrinders, která doprovodila velšského hudebníka Johna Calea.\n\n"}
{"id": "974853", "url": "https://cs.wikipedia.org/wiki?curid=974853", "title": "Deli", "text": "Deli\n\nDeli může znamenat \n\n\n"}
{"id": "974854", "url": "https://cs.wikipedia.org/wiki?curid=974854", "title": "Slieve League", "text": "Slieve League\n\nSlieve League je název pro nejvyšší útes, tzv. klif, který vznikl abrazí způsobenou vlnobitím mořem. Nachází se v severoirském hrabství Donegal, na pobřeží Atlantského oceánu. Nad mořskou hladinu se tyčí do výšky 601 m n. m.\n\n"}
{"id": "974857", "url": "https://cs.wikipedia.org/wiki?curid=974857", "title": "Svobodné královské město", "text": "Svobodné královské město\n\nSvobodná královská města ( \"slobodné kráľovské mesto\", \"libera regia civitas\", \"szabad királyi város\", \"slobodni kraljevski grad\") byla města v Uhersku, která nebyla podřízena župním orgánům příslušné stolice, měla svou vlastní samosprávnou a zákonodárnou moc, jejich obyvatelé si převážně sami volili své rychtáře a městské orgány. Tato města tvořila v Uhersku tzv. čtvrtý stav a v tehdejší feudální společnosti byla ostrůvky demokracie.\n\nNa území Slovenska se za předchůdce středověkých měst považují keltská oppida (městečka), jejichž pozůstatky se našly na území Bratislavy, nebo v okolí Plaveckého Podhradí. Po příchodu Slovanů v (5. století) a později Avarů na území Slovenska začala postupně vznikat opevněná hradiště. V 8. století se na území Velké Moravy z těchto hradišť konstituovala hradní města, jako centra politického, vojenského, ekonomického a náboženského života. Toto období se považuje za počátek vzniku měst na slovenském území.\n\nBěhem 13. století dochází k rozdělení sídel na sídla městského a venkovského charakteru. Městům, ale i osadám, byla ve 13. století udělována první městská privilegia. Nejstarší privilegia udělil král Béla IV. již před mongolským vpádem dnešnímu městu (Trnava v roce 1238). Městská privilegia mohla však udělovat i šlechta (ta jim však mohla dát jen právo na zřízení trhu), takže začalo docházet k postupné diferenciaci mezi městy, a to na \"královská města\" a \"nekrálovská města\". \n\nMěsta vznikala buď na neobydlené půdě, nebo na místě předchozích malých osad. Některá města, jako například Nitra (1248), Košice (1290) či Bratislava (1291), však existovala i dříve a sva privilegia dostala jen dodatečně. Většina měst na Slovensku, která vznikla v 13. a 14. století však vznikla na královské půdě, vyňaté z královské domény.\n\nMnoho osad, které si dělaly naději stát se městy a dostaly i městská privilegia, se nakonec městy nestaly. Byly mezi nimi například Babiná, Očová či Poniky ve Zvolenské stolici, Brehy v Tekovské, Malženice v Bratislavské, Odorín a Veľbachy v Spišské a jiné osady v dalších stolicích. Povyšování vesnic na města se rozmohlo zejména za vlády krále Zikmunda Lucemburského, i když to byla města často jen podle názvu. Většinou se označovala jako městečko, latinsky \"oppidum\".\n\nMěsta v Uhersku však, na rozdíl od měst v ostatní Evropě, si na základě udělených privilegií mohla volit své starosty a městské rady.\n\nOd 15. století se představitelé měst mohli účastnit shromáždění Uherského sněmu, ale dohromady měli jen jeden hlas. Počátek tohoto stavu je v roce 1405, kdy král Zikmund Lucemburský pozval představitele královských měst, městeček a svobodných obcí na zasedání sněmu. Roku 1432 byli zástupci měst přítomni i na řádném stavovském sněmu, což se od roku 1445 stalo pravidelným jevem.\n\nOd roku 1608 se však sněm rozdělil na horní a dolní komoru (tabuli). V horní tabuli zasedali preláti (zástupci církve) a světští velmoži. Na jejím čele stál palatin, který byl zároveň i hlavou celého sněmu. Dolní tabule byla určena pro ostatní šlechtu, feudály a města. Jejími členy byli dva zástupci za každou stolici, svobodné královské město a kapitulu. Po jednom členovi měla převorství a opatství (konventy). Předsedou dolní tabule byl králův osobník.\n\nZákonný článek uherského sněmu č. 5 /1514, kterým se dokonstituovala stavovská příslušnost uherských měst, také jmenoval příslušné kategorie měst. Od toho roku tedy došlo k formálnímu rozdělení měst na \"svobodná královská města - civitas\", která se tímto stala čtvrtým stavem Uherska, \"privilegovaná oppida\" a \"městečka\" (oppida), která se velikostí nelišila od vesnic, měla však přidělena jistá privilegia.\n\nSvá privilegia od panovníků dostala města většinou už před lety 1405 resp. 1514, ale až od roku 1514 (resp. 1498) je používání označení svobodné královské město korektní i po formální stránce, i když tato města od ostatních v Uhersku z hlediska privilegií vyčlenil již král Zikmund Lucemburský roku 1405. \n\nPodle dvou dekretů krále Vladislava II. z let 1498 a 1514 byla na Slovensku následující svobodná královská města:\nNěkterá zemanská města se časem, zejména během 16. století, dostala na úroveň královských měst a měla dokonce i právo meče, byla osvobozeny od různých poplatků a mýtného a vlastnila i poddanské vesnice. Městský charakter mělo na Slovensku přibližně 110 sídel. Svobodná královská města byla však povětšinou jediná, která mohla být obehnána městskými zdmi.\n\nV roce 1608 přešla pravomoc udělovat privilegia městům z panovníka na nejvyšší administrativně-politický úřad Uherska, Uherský sněm. Podle zákonného článku XVII/1687 mohl panovník povýšit město na svobodné královské město jen se souhlasem sněmu (neboť šlechta tímto ztrácela nad městem kontrolu), což však často ignoroval a o souhlas požádal až dodatečně.\n\nV průběhu 16. až 18. století byly na svobodné královské města povýšeny: \n\n\nV roce 1848, zák. čl. XLIII/1848 došlo k rozdělení svobodných královských měst podle jejich velikosti na malá, střední a velká. Zrušena byla funkce taverníka a tavernikálního soudu.\n\nK výraznějším změnám v právní kategorizaci měst docházelo v 70. letech 19. století, kdy se uskutečňovala reforma veřejné správy. V roce 1876 se 28 ze 47 uherských svobodných královských měst stalo městy se zřízeným magistrátem. Na území Slovenska tak zůstaly svobodnými královskými městy pouze Banská Štiavnica, Košice, Komárno a Bratislava. \n\nZákonným článkem XXI /1886 byla svobodná královská města, které zbyla z roku 1876, formálně zrušena a zařazena mezi municipální města, t. j. města nezávislá na župní správě, která byla se župami rovnocenná (tato města a župy tvořily spolu tzv. municipal). Titul \"svobodné královské město\" se čestně používal do roku 1918, resp. pro města Košice a Komárno v rámci Maďarského království i v letech 1938 – 1945. \n\nUherská privilegovaná města byla samostatnými právními osobami, měla vlastní městské pečeti, znaky a především volené reprezentanty. Ve vlastní kompetenci rozhodovala o všech svých záležitostech a proti jejich rozhodnutí bylo možné se odvolat jen u krále, resp. tavernikálního soudu. Rychtář a městská rada (senát) byli na vlastním území zcela suverénními institucemi. Taková míra nezávislosti neměla obdobu v jiných evropských městech. Panovníci v jiných evropských královstvích zpravidla kontrolovali svá města prostřednictvím jmenovaného zmocněnce (např. České království – konšelé, Polsko – fojt). Dalším jednotícím atributem uherské městské samosprávy byl fakt, že nerozlišovala zvlášť orgány soudní a zvlášť správní. Rychtář byl zároveň i soudcem. Předešlo se tak zájmovým sporům, typickým pro jiná evropská města.\n\nKaždé svobodné královské město mělo své vlastní městské orgány, odlišné od ostatních. Společný byl rychtář, městská rada, tribun lidu a volená obec, nikoli způsob jejich volby. Města na území Slovenska se formou svých orgánů a jejich restaurace dají rozdělit do tří regionálních okruhů:\n\nMěsto Bratislava mělo vyvinutý systém samosprávy, který se vyznačoval participací všech držitelů městských práv při volbě kandidátů do důležitých městských úřadů. Městská rada měla 13 členů, v jejím čele stál rychtář, volený na jeden rok, zpravidla však pobývající v úřadě minimálně dva roky. Druhou nejvýznamnější funkcí byl úřad purkmistra, který dohlížel na městské hospodářství. Městský kapitán byl zodpovědný za obranu města a údržbu opevnění. Purkmistr a kapitán byli voleni na období jednoho roku. Při vážných příležitostech a výběru kandidátů do funkcí města se svolávala volená obec (vnější rada, 60 – 100 členná). Členové městské a vnější rady byli voleni na doživotí a to všemi držiteli městských práv.\nNa čele vnější rady stál tribun lidu, který ji reprezentoval před užší městskou radou, tak jako celé měšťanstvo. \n\nBratislavský model byl rozšířen na západním Slovensku ve městech Trnava, Svätý Jur, Pezinok, Modra, Skalica a do jisté míry i v Trenčíně a Komárně. Podobný systém samosprávy však fungoval i ve vzdálenějších spišských městech jako Gelnica, Rožňava, Spišská Nová Ves. \n\nMěsta na středním Slovensku neměla systém volených obcí, měla jen 24členné tzv. vnější rady se stejnou funkcí. Členové městských rad (12členné i s rychtářem) byli voleni na doživotí, rychtář pouze na jeden rok také všemi držiteli městských práv; jiné představitele města na středním Slovensku neměli.\n\nV Budíně se na obnovování městské rady neúčastnili všichni držitelé městských práv, ale pouze okolo 50 jednotlivců určených městskou radou, která odstupovala z funkce. Tím se moc ve městě soustřeďovala do rukou patricijských klanů, kterými byly obvykle nejbohatší kupecké rodiny. Městská rada měla 13 členů, v jejímž čele stál rychtář. Členové městské rady byli tak jako rychtář voleni pouze na dobu jednoho roku, princip doživotnosti setrvávání v úřadě zde byl neznámý. Tento systém samosprávy byl na území Slovenska obvyklý v městech Pentapolitany, a tedy ve městech Košice, Prešov, Levoča, Bardejov, Sabinov a Kežmarok. V těchto městech měl mimořádnou kompetenci tribun lidu, který spolu s rychtářem měl i hospodářskou funkci a po rychtáři byl i nejdůležitější postavou samosprávy.\n\nPanovnický dvůr se snažil v 18. století o sjednocení způsobu volby a formy městských orgánů na území celého Uherska. Cílem bylo, aby volit mohli jen členové volené obce, jejichž členové měli být voleni na doživotí, členové městských rad, rychtáři, purkmistr, tribuny lidu, městští kapitáni minimálně na dva roky.\n\nV 50. letech 18. století panovnický dvůr úspěšně dosáhl staletého úsilí o jednotnou formu městských orgánů a jejich voleb, když se jako poslední podvolily Košice (kvůli neuznávané doživotnosti zastávání úřadu členy městské rady). Od roku 1755 se kandidáti na všechna místa v samosprávě vybírali už jen z mezi členy městské rady, což bylo dalším významným omezením starých demokratických tradic měst, neboť do té doby se jejich členem mohl stát kdokoliv z měšťanů. V roce 1765 královská komora sjednotila formu hlasování do městských rad (volilo se vhazováním kuliček do více uren označených jmény kandidátů). \n\nNa rozdíl od míst v ostatní Evropě si svobodná královská města v Uhersku zachovávala rozsáhlou formu samosprávy během dlouhého období své existence. Zlom nastal až s příchodem Habsburků na uherský trůn. V 70. letech 17. století po potlačení Vesselényiho spiknutí (1666) začal král Leopold I. zasahovat do pravomocí těchto měst. Trnem v oku vídeňského dvora bylo i převážně protestantské obyvatelstvo těchto měst, což představovalo překážku v rekatolizačním úsilí Vídně. Cílem panovníka začalo být odstranění protestantů z vedení těchto měst, stanovení minimálních počtů katolíků v městských radách (přestože v některých městech nebyli žádní katolíci), ovlivňování voleb členů městských rad a starostů, omezení demokracie v těchto městech.\n\nPo Šoproňském sněmu (1681), kterému předcházelo Tököliho povstání, panovník potvrdil staré výsady a deklaroval náboženskou svobodu. Přesto se však stanovila podmínka minimálního počtu (50%) katolíků v městských radách svobodných královských měst. \n\nV roce 1711 se Satmárským mírem skončilo poslední protihabsburské stavovské povstání v Uhersku – povstání Františka II. Rákocziho. V roce 1714 přijal sněm v Prešpurku ustanovení, kterým se zakazovalo městům volit si úřady bez přítomnosti královských komisařů vysílaných dvorem do jednotlivých královských měst. Panovnický dvůr se snažil i o ovlivňování volby členů rad, častokrát královský komisař volbu zrušil, když nevyhrál předem vybraný favorit či přímo jmenoval člena rady kandidáta, který ani nebyl měšťanem.\n\nNa konci 18. století svobodná královská města ovládla šlechta, jelikož ustanovení uherské komory žádalo, aby se představiteli měst stali lidé vzdělaní, ovládající právo a jazyky, což se na první pohled zdálo být logickým požadavkem, který však většinou prostí měšťané nemohli splňovat. Šlechtici díky tomu měli v 18. století převahu v městských radách a nemohli tedy hájit zájmy měst tak, jako měšťané a příslušníci jednotlivých cechů, kteří v minulosti svá města ovládali. Tato úprava vydána Uherskou komorou také upravovala způsob volby všech orgánů měst, jejich instalaci do úřadů, nakládání s penězi (investice, půjčky) a jiné záležitosti měst.\n\nSvobodná královská města měla tyto pravomoci:\nV případě soudní pravomoci neexistovala možnost odvolání k vyššímu soudu, rozsudky byly konečné. Jedinou možností na změnu trestu (i hrdelního) byla žádost o milost k panovníkovi, město však nemuselo čekat na jeho rozhodnutí.\n\nMezi povinnosti patřilo například i:\n\nBěhem stavovských povstání počet obyvatel měst výrazně poklesl, ale po posledním povstání a uzavření Satmárského míru roku 1711 nastalo téměř stoleté klidné období, během kterého došlo k ekonomickému rozvoji celé monarchie. Počet obyvatel měst narostl o více než 100 %, většina míst se zbavila svých dluhů a bohatla. V roce 1720 žilo ve svobodných královských městech na Slovensku asi 65 000 obyvatel. V roce 1778 to již bylo 58 000 obyvatel mužského pohlaví a 62 000 žen a dalších minimálně 16 000 obyvatel báňské komory v Banské Štiavnici, celkem tedy více než 136 000 obyvatel.\n\nMěšťanem se mohl stát člověk nejen narozením, ale i přistěhovalci z venkova, řemeslníci, obchodníci či horníci díky svým zásluhám.\n\nNa konci 17.století tvořili ve většině z měst na Slovensku majoritu Němci, jen ve Skalici a Trenčíně to byli Slováci a v Komárně Maďaři. Slováci však v těchto městech žili, tvořili významný podíl a od roku 1608 byli spolu s Maďary rovnoprávní s Němci. Postupně v jednotlivých městech došlo k dohodě o zastoupení představitelů jednotlivých národností podle dohodnutých národnostních klíčů. V 18. století však panovnický dvůr v rámci reforem týkajících se měst zrušil i tyto dohody. Ve většině měst na území Slovenska však byla slovenština úřední řečí vedle latiny, němčiny a maďarštiny a její znalost byla vysoce vážená (dokonce i v maďarském Komárně), neboť tyto čtyři jazyky byly považovány v té době za kulturní jazyky Uherska. Během 18. století Slováci ve většině těchto míst zejména díky přistěhovalectví získali majoritu, v minulosti protestantská (evangelická) města i díky tomu, ale i díky silné rekatolizaci ztratila svůj protestantský ráz a katolíci v nich vytvořili buď silnou menšinu nebo i většinu.\n\n\n"}
{"id": "974859", "url": "https://cs.wikipedia.org/wiki?curid=974859", "title": "Taverník", "text": "Taverník\n\nTaverník ( \"Magistr tavarnicorum regalium\", \"tavarnicus\", \"supremus camerarius\", \"Tárnok\", \"Tárnok mester\") byl vysoký uherský zemský hodnostář.\n\nPojmenování funkce souvisí se staroslovanským slovem \"tovor\" (truhla).\n\nTato funkce má předuherské kořeny. Setkáváme se s ní již v období Velké Moravy. Taverníci bylo označení pro skupinu lidí, kteří se měli starat o zajišťování zásob dvora, vybírání dávek. Jejich představený se nazýval taverník. Později funkce těchto lidí zanikla, zůstalo jen pojmenování pro taverníka.\n\nV 12. století přebíral taverník od zemského soudce hospodářskou správu královského dvora, čímž se stal nejvyšším královským hodnostářem v oblasti hospodářství. Byl správcem soukromého královského majetku. Měl dozor nad daněmi, dávkami, odpovídal za všechno, co se týkalo ražení mincí. Tyto pravomoci jej vynesly na přední místo mezi královskými úředníky, zejména v období vzniku královských měst, z nichž plynul majetek.\n\nMěl dvoustupňovou jurisdikci nad královskými městy v Uhersku, Sedmihradsku a Slavonii. Od 13. století vzrůstal význam taverníka, což souviselo s rozvojem královských měst. Do jeho kompetence patřili také všichni finanční úředníci po rozpadu komitátů.\n\nZa vlády Anjouovců zaznamenala královská města další rozvoj, čímž rostl i význam taverníka. Taverník měl na starosti vybírání portální daně, zavedené Karlem Robertem.\n\nZ toho důvodu se funkce stala zajímavou pro vyšší šlechtu, která si začala nárokovat jmenování taverníkem. V průběhu 14. století se funkce taverníka mění na veřejnoprávní instituci. Taverník zůstal soudcem královských měst, měl dozor nad městskou samosprávou, ochraňoval města před šlechtou.\n\nTavernikální soud (\"iudicium tavernicalis\", \"sedes tavernicalis\") zasedal v sídle taverníka v Budíně. Přísedícími soudu byli šlechtici působící na královském dvoře. Města od 15. století nebyla spokojena s tím, že o jejich záležitostech rozhodují šlechtici a proto žádala, aby přísedícími byli zástupci měst. K tomu došlo za Zikmunda Lucemburského v 20. letech 15. století. Osm svobodných královských měst mělo posílat dva či tři své zástupce jako přísedící na tavernikální soud. Soud byl usnášeníschopný pokud se ho zúčastnili minimálně zástupci pěti měst. Tavernikální soud se konal jednou ročně. Města měla právo obejít tavernikální soud a mohla se obrátit na soud královské přítomnosti, kterému předsedal Zemský soudce.\n\nV 15. století bylo určeno, pro která města je určen tavernikální soud. Nejdříve jich bylo sedm: Budín, Košice, Bratislava, Trnava, Bardejov, Prešov, Šoproň, od roku 1490 i Pešť. Tato města se proto nazývají i tavernikálními městy.\n\nZa Matyáše Korvína došlo k oslabení taverníka jako soudce, některé jeho pravomoci převzal personál. Koncem 15. století se jeho postavení opět upevnilo.\n\nPo roce 1526 došlo k poklesu jeho pravomocí, zejména v oblasti hospodářství. Zůstaly mu soudní pravomoci, které však s úpadkem měst ztratily na razantnosti. Funkce taverníka se udržela až do 19. století.\n"}
{"id": "974860", "url": "https://cs.wikipedia.org/wiki?curid=974860", "title": "Porta (daňová jednotka)", "text": "Porta (daňová jednotka)\n\nPorta (z latiny \"porta = dveře, vrata\") byla základní daňová jednotka v Uhersku za feudalismu. Poprvé se zmiňuje v dekretu Karla Roberta z roku 1342, ve kterém se nařizovalo vybírat daň z každé porty ve výši 18 denárů. Rozsah porty nebyl fixně stanoven (portou se rozuměl selský dvůr, ve kterém bydlelo i více rodin). \n\nAž do 16. století byla porta totožná s rolnickou usedlostí (latinsky \"sessio).\" Od 17. století se začala dělit na \"velkou portu \"a \"malou portu\", jejíž daňové zatížení bylo oproti velké poloviční. \n"}
{"id": "974861", "url": "https://cs.wikipedia.org/wiki?curid=974861", "title": "Dave Couse", "text": "Dave Couse\n\nDave Couse (* 1965) je irský zpěvák a kytarista. Svou kariéru zahájil jako člen skupiny Last Chance, která se brzy rozpadla a on v roce 1985 spoluzaložil skupinu A House, ve které působil až do roku 1997, kdy se rozpadla. Po rozpadu skupiny hrál se skupinou Lokomotiv, ale její jediné nahrané album zůstalo nevydané. Později krátce hrál v dalším projektu Looking Back a v roce 2003 vydal své první sólové album nazvané \"Genes\". V roce 2005 vydal druhé album \"The World Should Know\", na kterém jej doprovázela skupina The Impossible; třetí sólové album \"Alonewalk\" vyšlo v roce 2010. Mimo hudební činnosti působí také jako DJ na stanici Today FM.\n"}
{"id": "974862", "url": "https://cs.wikipedia.org/wiki?curid=974862", "title": "Kurt Zouma", "text": "Kurt Zouma\n\nKurt Zouma (* 27. října 1994, Lyon, Francie) je francouzský fotbalový obránce a mládežnický reprezentant původem ze Středoafrické republiky, který působí v celku Chelsea FC.\n\nJde o mimořádně talentovaného hráče, těžké zápasy ve francouzské nejvyšší lize hrál od svých 17 let.\n\nKurt Zouma debutoval v profi fotbale v klubu AS Saint-Étienne, Ligue 1 hrál od svých 17 let. S ním vyhrál v sezóně 2012/13 Coupe de la Ligue (francouzský ligový pohár) po finálové výhře 1:0 nad Stade Rennais FC. V listopadu 2013 dostal trest na 10 zápasů poté, co v utkání s FC Sochaux zlomil protihráči Thomasi Guerbertovi pravou holenní i lýtkovou kost a vykloubil kotník.\n\nV poslední přestupní termín zimní části sezóny 2013/14 (31. ledna 2014) jej koupil za 12 milionů liber anglický klub Chelsea FC, který jej nechal v AS Saint-Étienne ještě hostovat do konce sezóny. Zouma podepsal s Chelsea 5½ roční smlouvu.\n\n24. 9. 2014 si připsal svůj první start v drese Chelsea FC. Debutoval proti druholigovém Bolton Wanderers FC ve 3. kole Capital One Cupu. Hned ve 25. minutě vstřelil svůj první gól v dresu blues, když po rohovém kopu dorážel míč do brány. Chelsea FC také díky jeho gólu vyhrála 2:1. Za Chelsea FC si zahrál i v Lize mistrů (2x proti Mariboru a jednou proti portugalskému Sporting Lisbon)\n\n10. ledna 2015 se poprvé objevil i v základní sestavě Chelsea FC na zápas Premier League proti Newcastlu United (výhra 2:0). S Chelsea vyhrál v sezóně 2014/15 ligový titul a Football League Cup.\n\nV sezóně 2015/16 skóroval 19.9.2015 v Londýnském derby proti Arsenalu, když v 53. minutě otvíral skóre poté, co hlavičkou poslal míč do sítě svého bývalého spoluhráče Petra Čecha. Chelsea derby vyhrála 2:0. \n\n7. února 2016 si při zápase s Manchesterem United poranil přední zkřížený vaz kolene. Zranění ho ze hry vyřadilo až na 6 měsíců, čímž pravděpodobně zmešká i Mistrovství Evropy 2016 ve Francii.\n\nHrál za mládežnické výběry Francie od kategorie do 16 let.\n\nZa A-tým Francie debutoval 29. března 2015 v přátelském zápase v Saint-Étienne proti reprezentaci Dánska, když v 82. minutě vystřídal Morgana Schneiderlina (výhra 2:0).\n\n"}
{"id": "974865", "url": "https://cs.wikipedia.org/wiki?curid=974865", "title": "Personál (Uhersko)", "text": "Personál (Uhersko)\n\nPersonál nebo osobník ( ; ) patřil k nejvýznamnějším zemským hodnostářům v Uhersku, byť historicky nejmladším – funkce personála byla vytvořena až za vlády Matyáše Korvína, roku 1464. Úkoly personála spočívaly ve výkonu soudcovských pravomocí, potvrzování královských výnosů, popř. výuce soudců v oblasti světského práva. Hodností personála byl pověřen člověk, zastupující osobu krále u soudu (lat. \"personalis praesentiae regiae in iudicis locumtenens\", „místodržící osobní královské přítomnosti na soudě“). Původně tuto činnost od 14. století vykonával tajný kancléř, avšak v důsledku jeho vytíženosti vlastním úřadem byla tato funkce přenesena na nového úředníka, personála. Zákonný článek č. LXVIII z roku 1486 jmenuje personála zástupcem tajného kancléře a staví ho na 3. místo v Uhersku v pořadí hlavních soudců království.\n\nZatímco v 15. století byly personály duchovní osoby, od 16. století byla funkce v rukách nekleriků (prvním takovým byl Štefan Verbőczy od roku 1516). Personál měl vícero pravomocí, především předsedal tzv. personálskému soudu. V jeho kanceláři působili dva protonotáři, kteří vyřizovali soudní spisy. Personálský soud tvořili původně šlechtici vybíraní z těch, kteří žili na královském dvoře; později členy soudu jmenoval král ze zástupců prelátů, magnátů a ostatní šlechty. Personál byl rovněž opatrovatelem královské soudní pečeti a členem královské rady. Měl též na starosti i správu některých svobodných královských měst, která se proto nazývala i „personálskými“. Byla to města: \nSídlem personála byl Budín, ovšem v letech 1536–1784 Prešpurk. \n\nPo nástupu Habsburků na uherský trůn (1526) funkce personála nezanikla, personál se stal trvalým členem místodržitelské rady. Roku 1608 se stal natrvalo předsedou dolní komory uherského zemského sněmu. V letech 1671–1680, po zavedení gubernia, se stal jedním ze čtyř představitelů uherských stavů, kteří byli členy guberniální rady. Až do roku 1848, kdy v důsledku revolučních změn došlo k podstatné reformě státní správy, mu zůstala pravomoc v oblasti soudnictví; krátce byl úřad ještě obnoven pro léta 1861–1867 (posledním personálem byl právník István Melczer), kdy byl po rakousko-uherském vyrovnání definitivně zrušen.\n\n"}
{"id": "974868", "url": "https://cs.wikipedia.org/wiki?curid=974868", "title": "Štefan Verbőci", "text": "Štefan Verbőci\n\nŠtefan Verbőci nebo Štefan Verbóci nebo Štefan z V(e)rbovca (starší i \"Štefan Verböczy\"; maďarsky \"Verböczy / Verböczy / Werbőczy / Werbőczí István\"; latinsky \"Stephanus de Werbőcz / Werboecius\"; 1458 Verbovcy, Uhersko (dnešní Ukrajina) 13. října 1541, Budín) byl personál, zemský soudce a uherský palatin (v r. 1525 – 1526) slovenského původu .\n\nStudoval práva na univerzitě v Krakově a pravděpodobně i na Academii Istropolitaně v Bratislavě.\n\nPočátkem 16. století se stal stoupencem Zápolských a díky nim získal rozsáhlé majetky. V r. 1514 se zúčastnil vojenských akcí proti Dóžovu povstání; vyznamenal se však spíš krutostí než vojenskými dovednostmi. Po jeho potlačení byl jedním z hlavních autorů zákona o připoutání poddaných k půdě (nevolnictví). Roku 1521 doprovázel císaře Karla V. na říšském sněmu ve Wormsu, kde se podílel na odsouzení Martina Luthera a jeho učení jako hereze.\n\nPalatinem byl jmenován v r. 1525 jako představitel střední šlechty. Podílel se na potlačení hornického povstání v Banské Bystrici a zasazoval se o pronásledování heretiků, čímž byli míněni i pŕívrzenci nastupující reformace. Po komplotu vysoké šlechty vůči jeho osobě byl v následujícím roce zbaven funkce a jeho majetky byly zabaveny. Po bitvě u Moháče v srpnu 1526 podporoval protureckou orientaci Jana Zápolského, který ho za zásluhy jmenoval kancléřem. V roce 1541 po obsazení Budína Turky mu sultán Sulejman I. udělil úřad hlavního soudce.\n\nŠtefan Verbőci je autorem Tripartita, právnické sbírky kodifikující zvykové právo v Uhersku. Jeho hodnocení je rozporuplné, na jedné straně se zasadil o hájení zájmů střední a nižší šlechty vůči magnátům, zároveň se vyznačoval mimořádnou krutostí, což prokázal při potlačování Dźsova povstání i vzpoury horníků v Banské Bystrici.\n"}
{"id": "974869", "url": "https://cs.wikipedia.org/wiki?curid=974869", "title": "Dóžovo povstání", "text": "Dóžovo povstání\n\nDóžovo povstání (též jako „Uherská selská válka“, \"Povstanie Juraja Dóžu \"nebo \"Uhorská roľnícka vojna\") bylo velké povstání prostého lidu proti šlechtě v Uhersku v dubnu až červenci roku 1514, které vzniklo z neúspěšně organizované křižácké výpravy.\n\n9. dubna ostřihomský arcibiskup Tomáš Bakóca v Budíně z pověření papeže Lva X. slavnostně vyhlásil svolání křížové výpravy proti Osmanské říši, která na počátku 16. století ohrožovala Uhersko. Účastníci výpravy měli dostat odpustky. Jelikož uherská šlechta neměla o účast zájem, tvořily 40tisícové vojsko, které se sešlo v květnu v Budíně, chudé vrstvy (rolníci, studenti, městská chudina a podobně) nazývané tehdy kuruci. V čele vojska stál sedmihradský zeman Jiří Dóža, protože se nenašel uherský magnát, který by se tohoto úkolu ujal.\n\nJelikož uherská šlechta byla proti této výpravě a nemínila omluvit nepřítomnost poddaných na svých statcích, vyvolali kuruci v polovině května občanskou válku proti pánům, spojenou s vypalováním hradů a zabíjením šlechticů. Její centrum bylo v dnešním Maďarsku, bojovalo se i na Východním Slovensku a v Bratislavě.\n\nV červenci kuruci obsadili uherské nížiny a části Sedmihradska. 15. července uherští magnáti, zejména Jan Zápolský a Štěpán Báthory, povstání porazili.\n\nJiří Dóža byl jako vůdce odsouzen k smrti a drastickým způsobem popraven v Temešváru. Nejprve byl veřejně mučen, korunován rozžahvenou železnou korunou jako \"rolnický král\" a upálen na hranici. 50 000 povstalců bylo zabito a pověšeno nebo nabodáno na kůly. Především však bylo uherským sněmem 10. října 1514 vyhlášeno nevolnictví (kodifikované i v Tripartitě).\n"}
{"id": "974873", "url": "https://cs.wikipedia.org/wiki?curid=974873", "title": "Municipální město (Uhersko)", "text": "Municipální město (Uhersko)\n\nMunicipální město (. \"törvényhatósági Jogú város\" – \"město s municipálním právem\" nebo \"törvényhatósági joggal felruházott város\" – \"město obdařené municipálním právem\" . \"Stadt mit Munizipium\" – \"město s municipiem\", též \"municipiálne mesto\") bylo v letech 1870-1918 v Uhersku, 1918-1950 v Maďarsku a 1918-1922 přechodně ve slovenské části Československa samosprávné město s pravomocí župy, nepodléhající županovi a podléhající přímo ministerstvu vnitra. \n\nMunicipální města fakticky nahradila svobodná královská města.\nNa Slovensku byly municipálním městem v letech 1870 – 1876 Gelnica a pak v letech 1886 – 1922 Bratislava, Košice, Komárno a Banská Štiavnica (spolu s Banskou Belou).\n\nMunicipální města patřila mezi tzv. municipia ( \"törvényhatóságok\"). Municipia byly v Uhersku jednotky na úrovni župy – tedy municipální města, samotné župy a některé další zvláštní samosprávné obvody. \n\nMunicipální města vykonávala samosprávu, zprostředkovávala státní administrativu, vydávala statuty a předkládala politické petice. V čele města stál (hlavní) župan – zástupce vlády. Administrativu vedl purkmistr předsedající městské radě, která byla výkonným orgánem municipálního výboru a spravovala ekonomiku. Municipální výbor byl zpola volen, zpola tvořen nejbohatšími měšťany; volil část městských úředníků.\nMunicipální města byla vytvořena zákonnými články XLII/1870 jako další kategorie municipií vedle svobodných královských měst. Od roku 1870 bylo municipálními městy 20 měst (z toho na Slovensku jen Gelnica), v roce 1873 přibylo 5 dalších (z toho na Slovensku žádné). \n\nZákonným článkem XX/1876 (účinným k 1. lednu 1877) 28 z dosavadních svobodných královských měst a 19 z dosavadních municipálních měst přestalo být municipiem a bylo přeměněno na tzv. město se zřízeným magistrátem (tedy byla podřízena župám a klesla na úroveň okresu). Přesněji:\n\nZ dosavadních 47 svobodných královských měst:\nZ dosavadních 25 municipálních měst:\n\nZákonným článkem XXI/1886 byla svobodná královská města, která zůstala z roku 1876, zrušena (zbylo jen jako formální titul) a zařazena mezi municipální města. Kromě toho byla Budapešť jako hlavní město přeřazena do zvláštní kategorie. Celkově tedy od roku 1886 existovala v Uhersku (bez Chorvatska-Slavonie) tato municipální města: Arad, Baja, Banská Štiavnica (a Banská Belá), Bratislava, Debrecín, Győr (Ráb), Hódmezővásárhely, Kecskemét, Kluž, Komárno, Košice, Nový Sad, Oradea (Velký Varadín), Pančevo, Pécs (Pětikostelí), Šoproň, Subotica, Satu Mare, Segedín, Sombor, Székesfehérvár (Stoličný Bělehrad), Târgu Mureș, Temešvár, Vršac. V roce 1907 přibyl ještě Miškovec.\n\nDalší změny nastaly na území Maďarska až v 20. letech 20. století. Na území Slovenska byla municipální města s účinností od 1. ledna 1923 zrušena.\n\n"}
{"id": "974874", "url": "https://cs.wikipedia.org/wiki?curid=974874", "title": "Jevhen Budnik", "text": "Jevhen Budnik\n\nJevhen Vitalijovyč Budnik (ukrajinsky Євген Віталійович Буднік, v tisku uváděný i jako Jevgen Budnik; * 4. září 1990, Luck, Ukrajinská SSR, Sovětský svaz) je ukrajinský fotbalový útočník, který v současné době působí v klubu FK Vorskla Poltava.\n\nNa Ukrajině hrál za kluby FK Arsenal Charkov, FK Metalist Charkov a FK Vorskla Poltava.\n\nKoncem ledna 2014 odešel na roční hostovaní do Slovanu Liberec, ve smlouvě byla i opce na případný přestup. Zájem o něj měly i ukrajinské a také ruské kluby. V Gambrinus lize debutoval 23. února 2014 proti FK Mladá Boleslav (remíza 2:2). První gól za Liberec vstřelil 27. února v odvetě šestnáctifinále Evropské ligy 2013/14 v Nizozemsku proti AZ Alkmaar, kde vyrovnával na konečných 1:1. Tento výsledek však Liberci po předchozí porážce 0:1 doma na postup nestačil a s evropskými poháry se rozloučil. V Gambrinus lize nastřádal během jarní části sezony 2013/14 jedenáct startů, branku nedal. Zůstal na hostování i v podzimní části sezóny 2014/15 a v lednu 2015 se vrátil na Ukrajinu.\n\nBudnik reprezentoval Ukrajinu v jednom zápase reprezentačního týmu U21.\n\n"}
{"id": "974879", "url": "https://cs.wikipedia.org/wiki?curid=974879", "title": "Evangelická církev augsburského vyznání v České republice", "text": "Evangelická církev augsburského vyznání v České republice\n\nEvangelická církev augsburského vyznání v České republice (ECAV v ČR) je nezávislou samosprávnou evangelickou církví, která se hlásí k Augsburskému vyznání. Vznikla po rozpadu České a Slovenské federativní republiky v roce 1993 transformací Slovenského evangelického sboru augsburského vyznání v Praze. Je členkou Ekumenické rady církví v České republice a spolupracuje se sesterskými luterskými církvemi v Evropě i v zámoří. České sbory kladou důraz na Lutherův věroučný i liturgický odkaz.\n\nZákladní jednotkou ECAV v ČR je sbor v čele s předsednictvem. Nejvyšším orgánem církve je pak synod, který tvoří biskup, kurátor, členové předsednictva jednotlivých sborů a zvolení delegáti sborů - synodálové. Předsednictvo církve tvoří biskup (od dubna 2012 Marián Čop) a kurátor (od listopadu 2018 Lenka Hudobová).\n\nECAV v současné době sdružuje pět sborů:\n\nPro informování svých členů a příznivců vydává časopis Evangelicus.\n\nPři sčítání lidu roku 2011 se k ECAV v ČR přihlásilo celkem 6 632 osob. (Tento údaj je zavádějící: 1) při tomto sčítání totiž uvedlo \"JINÉ\" celkem 53 277 osob, z toho přes 15 000 \"protestantská víra\" ,či \"evangelická víra\" , 2) většina církví zjištěné počty ze sčítání odmítla - podle jejich vlastních statistik měly více členů) .\n\n"}
{"id": "974880", "url": "https://cs.wikipedia.org/wiki?curid=974880", "title": "Běh na lyžích na Zimních olympijských hrách 2006 – 15 km klasicky muži", "text": "Běh na lyžích na Zimních olympijských hrách 2006 – 15 km klasicky muži\n\nZávod na 15 kilometrů klasicky mužů na Zimních olympijských hrách 2006 v Turíně se konal v areálu Pragelato Plan v Pragelatu dne 17. února 2006. Z českých závodníků se jej zúčastnili Lukáš Bauer a Petr Michl, přičemž Bauer zde získal stříbrnou medaili.\n\nNa osmém místě se původně umístil s časem 38:49,5 Martin Tauber, v dubnu 2007 však Mezinárodní olympijský výbor kvůli podezření z dopingu během ZOH rozhodl o anulování jeho výsledků.\n\n"}
{"id": "974882", "url": "https://cs.wikipedia.org/wiki?curid=974882", "title": "In Paradisu", "text": "In Paradisu\n\nIn Paradisu je druhé studiové album korsické hudební skupiny Les Nouvelles Polyphonies Corses, vydané v červnu roku 1996 u vydavatelství Mercury Records. Album produkoval velšský hudebník John Cale, který rovněž skladby aranžoval. Značnou část alba však produkoval jeho dlouholetý spolupracovník David Young. O doprovod se postarali hudebníci, kteří s Calem již spolupracovali na jiných projektech, například kytaristé David Tronzo a Mark Deffenbaugh, baskytarista Erik Sanko nebo houslista David Soldier. Do písně „Dies Irae“ přispěla svým hlasem americká zpěvačka Patti Smith. Smith dříve několikrát s Calem spolupracovala a proto přijala pozvání k nahrávání tohoto alba.\n\n"}
{"id": "974884", "url": "https://cs.wikipedia.org/wiki?curid=974884", "title": "Velké privilegium Ludvíka Velikého pro město Košice", "text": "Velké privilegium Ludvíka Velikého pro město Košice\n\nVelké privilegium Ludvíka Velikého pro město Košice bylo uděleno 28. června 1347. Uherský král Ludvík I. nastoupil na trůn v roce 1342. Košice se těšily jeho mimořádné přízni. Během jeho vlády jim byla přiznána mnohá hospodářská a právní privilegia, která z nich udělala rozkvétající středověkou metropoli. Jedinečným vyjádřením vážnosti košického měšťanstva v očích královského dvora bylo vydání znakového privilegia v roce 1369. Košický znak je tak nejstarší písemně doloženým městským znakem v Evropě.\n\nJiž v roce 1342 král rozšířil právní působnost košického soudce – rychtáře – na případy, které do té doby patřily pod královskou kompetenci. V roce 1347 král udělil Košicím velké privilegium, které povýšilo město na druhé místo v hodnostním pořadí královských měst hned po hlavním městě Budín se stejnými právy.\n\nListina jmenuje tyto výhody:\n\n28. července 1347 bylo privilegium doplněno dodatky:\n"}
{"id": "974886", "url": "https://cs.wikipedia.org/wiki?curid=974886", "title": "Královská komora (Košice)", "text": "Královská komora (Košice)\n\nKrálovská komora v Košicích byla finanční institucí k vybírání královských daní a dávek v naturáliích a drahých kovech a mincích a pro kontrolu provozu veřejných skladů (například soli), veřejných prací a investic v uherských stolicích oblasti před řekou Tisa, tj. v Předtisí, nazývaném později \"Partes Superiores\" nebo \"Oberland\", čili Horní Uhersko. Královská komora v Košicích měla své složky: báňské komory v horních městech, solné komory, správu celnic. Uhersko mělo v té době ještě královské komory v Bratislavě (území od Dunaje po Liptov), Budíně (Zadunají) a v Záhřebu (Chorvatsko a Slavonie). \n\nPrvní písemná zmínka o Královské komoře pochází z roku 1297, kde se připomíná komorní hrabě Hanuš. Za jeho zásluhy ho král Ondřej II. odměnil darováním lesů mezi městy Košice a Gelnica. Komora se organizačně podílela na výstavbě košického městského opevnění a byla zodpovědná za chod košické mincovny. Zanikla při obsazení Košic vojsky protikrále Jana I. Zápolského v roce 1536.\n\nJejím nepřímým nástupcem se stala Spišská komora se sídlem na Šarišském hradě (od 1539), pak v Prešově a od roku 1567 v Košicích.\n\n\n"}
{"id": "974887", "url": "https://cs.wikipedia.org/wiki?curid=974887", "title": "Makasar", "text": "Makasar\n\nMakasar (Makassar, v letech 1971—1997 Ujung Pandang, ale tento název se stále občas používá) je největší město na ostrově Sulawesi v Indonésii. Město má 1 469 601 obyvatel, s předměstími více než dva miliony. Většinu obyvatel tvoří Makassarové a Bugiové. Město je důležitým obchodním přístavem, hlavními produkty jsou kopra, ryby, trepang a ratan. K dopravě slouží tradiční plavidla zvaná pinisi. Významný je i turistický ruch, ve městě se nachází velké zábavní centrum \"Trans Studio\". Známý makassarský olej byl používán jako pomáda na vlasy. Holanďané dobyli Makasar v roce 1667 a vybudovali pevnost Fort Rotterdam. Ve městě sídlí Hasanuddinova univerzita, založená roku 1956.\n\n"}
{"id": "974889", "url": "https://cs.wikipedia.org/wiki?curid=974889", "title": "Košické městské opevnění", "text": "Košické městské opevnění\n\nKošické městské opevnění je pevnostní systém postupně budovaných hradeb, vodních příkopů, parkánů, rondelů, barbakanů, bastionů, ravelinů a glacisů, hájících město Košice. \n\nVznik městských hradeb je datován do let 1260–1290. V 15. století bylo opevnění doplňováno v souvislosti s vývojem vojenské techniky: střelných zbraní a dělostřelectva. V 16. století se zvýšeným tureckým nebezpečím byly hradby přebudovány z rondelového systému na bastionové. Z Košic se stala jedna z nejvýznamnějších habsburských pevností. Často se však dostaly do povstaleckých rukou, což nebylo dáno křehkostí opevnění, ale politickou vůlí košických měšťanů. V 17. století se pokračovalo ve zdokonalování bastionového systému, přičemž v souvislosti s opakujícími se stavovskými povstáními přibyla i předsunutá samostatná citadela. Na počátku 18. století výstavbou ravelinů a glacisů dosáhl vývoj košického městského opevnění svůj vrchol.\n\nZ důvodu přesunu těžiště habsburských bojových operací mimo košický region, význam opevnění pominul. V letech 1783–1840 bylo postupně demolováno. Dodnes existují některé části nebo celé fortifikační objekty, které jsou svědectvím důležitosti a vyspělosti tohoto vyvinutého obranného systému v celoevropském kontextu.\nPrivilegium na budování hradeb dostala osada Košice (\"Villa Cassa\") za dob arpádovského krále Ladislava IV. Kumána. Ve stejném roce 1290, jak Košice dostaly městská práva, kroniky uvádějí, že celé město je obehnáno hradbami. Hradby obklopovaly město v délce 2 260 metrů, byly jeden metr široké a 6–8 metrů vysoké. Měly tři brány, dvě hlavní, \"Dolní\" a \"Horní bránu\" na obou koncích Hlavní ulice. Třetí brána směřovala z Hnilné ulice (dnešní Alžbětiny ulice) na západní předměstí, nazývala se \"Hnilná\", někdy \"Malá brána\". Hradební zeď obsahovala i dovnitř otevřené boční věže, které byla zaměřeny především na východní straně.\n\nV letech 1392–1422 za Zikmunda Lucemburského probíhala výstavba nového parkanového hradebního pásu. Tento byl od arpádovské hradby vzdálený 12–16 metrů, na východě pouze 4 metry, a byl prolamovaný baštami. Významným dodatkem lucemburské éry je vybudování vodního příkopu po vnější straně hradeb. Jeho šířka byla 18–25 metrů a naplňovala se vodou z Čermeľského potoka. Další výraznou změnou bylo doplnění počtu bran. Přibyly dvě nové brány, směřující na východ k hospodářskému zázemí města u řeky Hornád a k jeho ramenům. \"Mlynská brána\" byla protějškem \"Hnilné brány\" na východě a \"Malovaná brána\" vedla k novému Královskému domu, vybudovanému u radnice na konci 14. století. \n\nJelikož se v tomto období město rozšířilo o 50 metrů směrem na sever, byla vybudována i zcela nová \"Horní brána\". V prostoru mezi ní a starou arpádovskou bránou vznikla městská zbrojnice, kde se palné zbraně a děla skladovaly a také vyráběly.\n\n\"Hlavní článek: Katova bašta (Košice).\"\n\nSpecifickou kapitolou svým vznikem a rozsahem je objekt \"Katovy bašty\". Původně nešlo o baštu, ale o barbakán a její současné pojmenování pochází až z 19. století. Ve srovnání s jinými barbakány nápadně rozsáhlejší objekt byl vybudován ve dvou časově rozdílných fázích.\n\n\"Katovu baštu\" nechal vystavět po roce 1441 kapitán Košic Jan Jiskra z Brandýsa ve službách krále Ladislava Pohrobka, který se podílel i na zpevňování ostatních částí opevnění v souvislosti se zvýšeným nebezpečím obležení města přívrženci Vladislava Varnenčíka. Jiskra nechal \"Malovanou bránu\" chránit novým modernizačním prvkem středověké fortifikace – barbakánem. V první fázi šlo o jednoduchou polokruhovitou stavbu, stojící samostatně od lucemburské hradby. \n\nDruhá etapa výstavby \"Katovy bašty\" je datována zhruba do let 1461–1471. Barbakán byl radikálně přebudován na mohutné dělostřelecké těleso s deseti dělovými komorami. Svými parametry jako velikost a opěrný systém s hliněným valem, který měl tlumit dělostřelecké útoky, představuje \"Katova bašta\" unikátní typ fortifikačního útvaru, který je přechodem od rondelového systému k bastionovému, běžně rozšířenému v Evropě až v 16. století.\n\nNavzdory dlouhotrvajícímu mírovému období vlády Matyáše Korvína bylo rozhodnuto opevnit Košice dalším pásem rondelového opevnění. Ten byl vzdálen od lucemburské hradby 50 metrů, byl menší (5 metrů) a obklopoval město v délce 2 335 metrů. Stavět se začalo v roce 1484 a práce se protáhly až do prvních let 16. století.\nV roce 1552 získal město Ferdinand I. Habsburský, který ustanovil Košice jako hlavní protitureckou pevnost ve východní části Královského Uherska-Horním Uhersku. Bylo rozhodnuto modernizovat košické opevnění, což zahrnovalo jeho komplexní přestavbu z rondelového systému na bastionové. Na pracích se podílela řada italských architektů a stavitelů. Pro zvýšení obranyschopnosti byly zazděny tři brány na východě a západě hradeb a ponechány pouze dvě hlavní \"Dolní\" a \"Horní brána\". Celkem bylo vybudováno sedm bastionů. \n\nNa zvelebování bastionového opevnění se podílel i kníže Gabriel Betlen, který z Košic udělal v letech 1619–1629 sídelní město Sedmihradska. Nechal u \"Dolní brány\" dostavět strategický jižní bastion, který je známý jako \"Bethlenův bastion\". \n\nV letech 1630–1670 se na opevnění nepracovalo. Práce na bastionovém opevnění města pokračovaly až po stabilizaci politické situace v Uhrách za císaře Leopolda I. Po roce 1670. V tomto období přibyl nový bastion, který vznikl přebudováním robustní \"Katovy bašty\". \nV souvislosti s opakujícími stavovskými povstáními bylo rozhodnuto vybudovat předsunutou vojenskou pevnost na jižním předbraní – pěticípou Košickou citadelu. Měla ochránit město v případě jeho přepadení nepřáteli a zároveň mimo ně soustředit vojenskou posádku a dělostřelectvo. Její výstavba začala po roce 1672 a již v roce 1676, ačkoli nedostavěná, byla obranyschopná. Za Tököliho povstání (1682–1685) byla zbourána její kurtina (stěna) obrácená k městu, čímž se stala nepoužitelnou. Vodní příkop, který měl obklopovat citadelu, zůstal nedokončen.\n\nV letech 1706–1710 v čase povstání Františka II. Rákociho probíhaly intenzivní práce na zdokonalení bastionového opevnění Košic podle projektů francouzského vojenského inženýra Le Maira. Vybudoval se nový vnější okruh opevnění a stihly se vybudovat čtyři raveliny, dva na jižní a dva na východní straně pevnostního pláště. Tím dosáhlo košické městské opevnění svého stavitelského vrcholu.\n\nPo Satmárském míru byly Košice stále považovány za důležitou pevnost. Podle inženýrů francouzské pevnostní školy se budovaly glacisy na západní, jižní a východní straně se shromaždišti pro vojsko. V rámci nich se mezi raveliny plánovaly malé pevnůstky – reduty. Všechny práce však byly po polovině 18. století zastaveny a v následujících desetiletích se investovalo pouze do nejnutnější údržby. To souviselo s přesunem těžiště bojových operaci mimo oblast východní části monarchie. V 80.letech bylo opevnění již značně zanedbané, až v rozkladu.\n\nV roce 1783 císař Josef II. zrušil statut Košic jako pevnosti. Již v roce 1784 byla probourána nová \"josefínská brána\" směrem k rozvíjejícímu se západnímu předměstí. Areály Katovy a Mlýnské bašty byly na počátku 19. století využity pro umístění prvních košických manufaktur. V roce 1827 byla zbořena \"Dolní brána\". V 50. letech byly na místě bývalých glacisů naplánovány velkorysé okružní třídy. \n\n\n\n"}
{"id": "974892", "url": "https://cs.wikipedia.org/wiki?curid=974892", "title": "Katova bašta (Košice)", "text": "Katova bašta (Košice)\n\nKatova bašta je zbytek Košického městského opevnění.\nPůvodně nešlo o baštu, ale o barbakán a její současné pojmenování pochází až z 19. století. Ve srovnání s jinými barbakany nápadně rozsáhlejší objekt byl vybudován ve dvou časově rozdílných fázích.\n\n\"Katovu baštu\" nechal vystavět po roce 1441 kapitán Košic Jan Jiskra z Brandýsa ve službách krále Ladislava Pohrobka, který se podielel i na zpevňování ostatních částí opevnění v souvislosti se zvýšeným nebezpečím obležení města přívrženci Vladislava Varnenčíka. Jiskra nechal \"Malovanou bránu\" chránit novým modernizačním prvkem středověké fortifikace- barbakánem. V první fázi šlo o jednoduchou polokruhovitou stavbu, stojící samostatně od lucemburské hradby. \n\nDruhá etapa výstavby \"Katovy bašty\" je datována zhruba do let 1461-1471. Barbakán byl radikálně přebudován na mohutné dělostřelecké těleso s deseti dělovými komorami. Svými parametry jako velikost a opěrný systém s hliněným valem, který měl tlumit dělostřelecké nálety, představuje \"Katova bašta\" unikátní typ fortifikačního útvaru, který je přechodem od rondelového systému ke bastionovému, běžně rozšířenému v Evropě až v 16. století.\n\nV současnosti je objekt využit pro areál Východoslovenského muzea s expozicí kovolijectví.\n\n"}
{"id": "974894", "url": "https://cs.wikipedia.org/wiki?curid=974894", "title": "Smolník (okres Gelnica)", "text": "Smolník (okres Gelnica)\n\nSmolník ( , , ) je obec na Slovensku v okrese Gelnica. V roce 2011 zde žilo 1 129 obyvatel. První písemná zmínka o obci pochází z roku 1243.\n\nObec Smolník leží v údolí potoka Smolník v centrální části Slovenského rudohoří. V katastru obce se na horním toku potoka Smolníku nachází vodní nádrž Úhorná, nazývaná také \"Jezero míru\" či \"Smolnické pleso\". Její vodní plocha je 4,79 ha a hloubka přibližně 13 m. Byla vytvořena roku 1768 za účelem zadržování dešťové vody a povodňové ochrany a později využívána na důlní účely.\n\nPrvní písemná zmínka o Smolníku se zachovala v listině z roku 1243. Starou hornickou obec, původně slovanskou, dosídlili v 13. století Němci z Gelnice. Roku 1327 ji císař Karel Robert podle Štiavnického práva povýšil na svobodné důlní město s důlním, tržním, loveckým a rybářským právem. Roku 1332 stanovil pro svobodné královské město Smolník plochu kruhu o poloměru dvou mil (přes 16 km), která byla městu darována na věčné časy.\n\nVe 14. století bylo ve Smolníku sídlo báňské komory. V okolí obce se těžily zejména měď a stříbro. Největší rozkvět prožívalo městečko na přelomu 14. a 15. století, kdy zde fungovala i královská mincovna, kde se razily stříbrné mince. V pozdějších letech byl Smolník sídlem důlní komory pro celý Spiš a Gemer. Roku 1465 připadlo město panství Spišského hradu, stalo se majetkem rodu Zápolských, později Thurzovců i Csákyovců (od roku 1638). Od července 1600 do konce toho roku se ve Smolníku rozšířila morová nákaza, na kterou zemřelo přes 550 lidí. Roku 1691 přecházejí doly zpět do vlastnictví uherského krále, respektive pod správu báňské komory. V 18. století se zintenzivnila těžba mědi, používané k ražení mincí v tamní mincovně a na výrobu zelené a modré skalice.\n\nOd roku 1754 v Smolníku působila hornická škola, sídlil zde báňský soud a inspektorát, město bylo významným administrativním centrem. Začátkem 19. století (1805) báňští úředníci postavili stálé kamenné divadlo, jedno z prvních na Slovensku. Bylo vybaveno strojovnou na otáčení jeviště a divadelní knihovnou. Do dnešní doby se nedochovalo. Roku 1872 byla budova komorního divadla přestavěna na tabákovou továrnu, dnes jedinou výrobnu ručních doutníků na Slovensku. Po požáru 27. srpna 1905 obec z větší části vyhořela, ale zachovaly se původní hornické domy z 18. a 19. století. Roku 1910 postihla údolí Smolníka větrná smršť, která pokácela stromy a zpustošila okolní lesní porosty. Na odvoz kalamitního dřeva byla dočasně vybudována úzkorozchodná lesní železnice. Do konce 19. století zanikla těžba mědi, průmysl v obci se přeorientoval na produkci pyritu a kyseliny sírové. Opětovný průmyslový rozmach umožnila výstavba úzkorozchodné železnice z Gelnice (1883).\n\nV období první ČSR se postupně vyčerpaly zásoby kvalitního pyritu, těžba se zastavila, přišla hospodářská krize a s ní stávky. Železorudné doly fungovaly v obci do konce 80. let 20. století. V letech 1990–1992 proběhla likvidace důlních zařízení, podnik se přeorientoval na výrobní strojírenskou a dřevařskou činnost. V současnosti představuje velký potenciál především cestovní ruch a v zimě lyžování.\n\nPo maďarském názvu obce (\"Szomolnok\") je pojmenován monoklinický minerál szomolnokit (chemicky monohydrát síranu železnatého), který byl poprvé popsán v roce 1877.\n\n\n\n"}
{"id": "974895", "url": "https://cs.wikipedia.org/wiki?curid=974895", "title": "Hotel International (Brno)", "text": "Hotel International (Brno)\n\nHotel International se nachází v Husově ulici v Brně, jde o jednu z nejvýznamnějších a nejlépe zachovaných staveb bruselského stylu v Česku. Jedenáctipodlažní hotel byl postaven roku 1962 podle projektu, na němž se podíleli Arnošt Krejza, Miloslav Kramoliš, Zdeňka Kopecká, Miroslav Brabec a Zbyšek Kašpar, kteří využili jako podklad vítězný soutěžní projekt Viléma Kuby, Jaroslava Ledviny a Vítězslava Unzeitiga z roku 1957. Budova je inspirována stylem brazilského architekta Oscara Niemeyera, disponuje také rysy pozdního funkcionalismu. Provoz hotelu byl zahájen 29. června 1962. Od 1. března 1988 do 24. prosince 2013 byla budova hotelu kulturní památkou.\n\nPrvním provozovatelem hotelu International byl v letech 1962–1989 státní podnik Interhotel Brno, jehož prvním ředitelem byl brněnský hotelník Petr Poledne. V době otevření disponoval hotel 301 pokoji s kapacitou 697 osob a pracovat v něm mělo okolo 300 zaměstnanců. Po sametové revoluci v roce 1989 byl hotel privatizován a přešel do majetku společnosti Hotel International Brno, a.s., založené v roce 1992. Od roku 2015 jsou na střeše hotelu chovány včely a stočený med (během sezóny 2015 asi 160 kg) je spotřebováván v hotelové kuchyni. Na rok 2016 plánuje hotel pomocí webkamery zavést přímý přenos od úlu přímo do restaurace.\n\n"}
{"id": "974901", "url": "https://cs.wikipedia.org/wiki?curid=974901", "title": "Edward Simon", "text": "Edward Simon\n\nEdward Simon (* 27. července 1969 Punta Cardón) je venezuelský jazzový klavírista. Když mu bylo patnáct let, odjel studovat hru na klavír do Filadelfie. Roku 1989 se přestěhoval do New Yorku, kde studoval na Manhattan School of Music. V letech 1989 až 1994 byl členem skupiny saxofonisty Bobbyho Watsona a následně až do roku 2002 hrál s Terencem Blanchardem. Během své kariéry rovněž vydal několik alb jako leader a spolupracoval s mnoha dalšími hudebníky, mezi které patří Brian Blade, Eric Harland nebo John Patitucci. Jeho bratři Marlon Simon a Michael Simon jsou rovněž hudebníci.\n\n"}
{"id": "974902", "url": "https://cs.wikipedia.org/wiki?curid=974902", "title": "Královský dům (Košice)", "text": "Královský dům (Košice)\n\nKrálovský dům byl nejvýznamnější světskou (a tedy nikoliv církevní) stavbou v středověkých Košicích. Byl majetkem uherských králů jako jejich rezidence. Sloužil pro správu královských majetků a na řízení správy severovýchodního teritoria Uherského království, označovaného \"Predtisie\", protože tvořilo region severně od horního toku řeky Tisy nebo \"Partes Superioris\", \"Oberland\"-Horní Uhersko.\nPředpokládá se, že Královský dům stál na území Košic již koncem 12. století. Po vzniku kolonizačních Košic s pevnou uliční sítí se dostal dům do jižního sousedství \"Dolní brány\", nebyl však součástí košického městského opevnění. Králové dům využívali na přechodné ubytování (1290-Ondřej III., 1312-Karel I. Robert), vybírání daní a správu majetků. Pro tento účel zde byla ustanovena v průběhu 13. století finanční instituce -Královská komora, která je písemně doložena od roku 1297. Vedle komory fungovala i mincovna, její existenci právě v královském domě, a tedy mimo hradeb města, se nepodařilo prokázat.\nV době vrcholně středověké konjunktury Košic za krále Zikmunda Lucemburského byl vystavěn i nový reprezentační Královský dům na Hlavní ulici v sousedství radnice. Jeho výstavba se datuje do let 1380–1392. Zikmund nechal Košice obklíčit novou hradbou městského opevnění. Při této příležitosti vydal v roce 1392 rozkaz starý arpádovský královský dům, který stál v cestě nových hradeb, zbourat a jeho materiál využít k opevňovacím pracím. Podoba prvního ani druhého košického královského domu není známa.\nV roce 1563 byl v Košicích ustanoven Hornouherský hlavní kapitanát s místodržitelskou funkcí pro teritorium Horních Uher. Jeho sídlem se stal Královský dům, který kapitáni nazývali jako \"proviantní dům\".\n\nV letech 1604–1606, 1619–1926, 1644–1648 byly Košice součástí Sedmihradska. V tomto období byl Královský dům sídlem sedmihradských knížat a začal se nazývat \"Knížecí domem\". V roce 1619 vojáci Gabriela Bethlena umučili v zadním traktu domu košické svaté mučedníky. Bethlen hostil v domě mnoho vyslanců a nechal ho přebudovat v renesančním stylu. V roce 1626 se zde konala okázalá svatba knížete s princeznou Kateřinou Braniborskou.\n\nV roce 1654 daroval Leopold I. Habsburský dům jezuitům, který ho jistý čas i využívali. V roce 1657 byla založena v sousedním objektu Košická univerzita, která se stala součástí širšího jezuitského komplexu. Pro něj se plánovala výstavba nového kostela na místě nedostatečného Královského domu. V roce 1671 byl proto zbourán a na jeho místě vystavěn raně barokní Jezuitský kostel (také Univerzitní, dnes Premonstrátský kostel).\n"}
{"id": "974905", "url": "https://cs.wikipedia.org/wiki?curid=974905", "title": "Roberto Bolaño", "text": "Roberto Bolaño\n\nRoberto Bolaño (28. dubna 1953, Santiago de Chile – 15. července 2003, Barcelona) byl chilský spisovatel, který se proslavil především romány \"Divocí detektivové\" a \"2666\".\nBolañova rodina se v jeho dětství stěhovala po celém Chile, kvůli jeho otci, řidiči náklaďáku. Roku 1968 se konečně usadili, v Mexico City. Mladý Roberto byl dyslektik a jen průměrný student. Odešel z vysoké školy krátce po přestěhování do Mexico City a věnoval se poezii a levicovému politickému aktivismu. Roku 1973, po nástupu Salvadora Allendeho k moci, se vrátil do Chile, aby se účastnil socialistické revoluce. Po vojenském převratu Augusto Pinocheta byl zajat, ale protože vězeňský dozorce byl shodou okolností jeho spolužák, dostal se z vězení ven a uprchl zpět do Mexika. Taková je alespoň Bolañova verze, zachycená i v jeho románech - existují ovšem i svědci, kteří tvrdí, že se nikdy do Chile znovu nepodíval a celá historie se zajetím je vymyšlená. To je u Bolaña obvyklý rys, téměř všechny prózy nesou autobiografické rysy, ovšem mezi vlastním životopisem a svými knihami autor často obtížně rozlišoval a fabulace se mu přelévaly z jednoho do druhého.\nBolañova literární kariéra začala, když roku 1976 vydal sbírku poezie \"Reinventar el amor\", ještě za pobytu v Mexiku. Hlásil se tehdy k tzv. infrarealismu. V roce 1977 Mexiko opustil a cestoval po světě. Nakonec se usadil ve Španělsku, kde se oženil a pracoval na mnoha špatně placených pozicích. Po narození syna v roce 1990 se odvrátil od poezie k próze, s vírou, že by mohla mít větší komerční úspěch. Přání se mu splnilo zejména po roce 1998, kdy vydal slavný román \"Los detectives salvajes\" (\"Divocí detektivové\"), který vypráví příběh kruhu radikálních mexických básníků, kteří si říkali \"viscerální realisté\". Bolano zde zužitkoval vlastní zkušenosti z prostředí radikálních levicových umělců. Příběh přijetí nového mladého básníka do skupiny přitom převyprávěl z perspektivy více než 50 vypravěčů, což kritika ocenila jako formální mistrovství. Román z Bolaña učinil literární hvězdu v celém španělsky mluvícím světě a získal prestižní cenu \"Romulo Gallegos\". Od té doby autor publikoval každý rok jednu knihu, při vědomí blížící se smrti (roku 1992 mu byla diagnostikována chronická nemoc jater). Myšlenkami byl v závěru života v rodném Chile, jak dokazuje román \"Nocturno de Chile\" z roku 2000, v němž ústy umírajícího kněze autor své vlasti poměrně hořce vyčinil. Bolaño zemřel při čekání na transplantaci jater v nemocnici v Barceloně ve věku 50 let.\n\nJeho sláva však ve skutečnosti teprve začínala. Přestože se za svého života stal dobře známý a kritiky uznávaný ve španělsky mluvících zemích, mimo tento okruh téměř nepronikl. To se změnilo, až když byl posmrtně (roku 2004) vydán jeho nakonec nejslavnější román s názvem \"2666\". Velmi rozsáhlé dílo je rozděleno do pěti volně spojených částí, které Bolaño původně chtěl publikovat samostatně, ale editoři jeho spisů se nakonec rozhodli pro vydání souborné. Kniha zaznamenala obrovský úspěch po celém světě, načež začaly být překládány i všechny jeho starší texty, zejména \"Divocí detektivové\", i další texty vydané až posmrtně (\"El Tercer Reich, Los sinsabores del verdadero policía\").\n\n\n\n\n\n"}
{"id": "974906", "url": "https://cs.wikipedia.org/wiki?curid=974906", "title": "Znak Košic", "text": "Znak Košic\n\nZnak města Košice pochází z roku 1369. Městu ho udělil král Ludvík I. Veliký na královském hradě v \"Diósgyőri\" (dnes součást Miškovce). Znak není nejstarším v Evropě, ale jeho výjimečnost spočívá v tom, že král k němu vydal erbovní listinu - Armales, která je prvním takovým dokladem uděleným právnické osobě v Evropě, a tedy na světě vůbec. Do té doby se udělovaly znaky pouze fyzickým osobám a jeho udělení Košicím svědčí o důležitosti tohoto města v rámci Uherského království a kulturní vyspělosti v rámci středověké Evropy. Dalším unikátem košického znaku je fakt, že město k němu obdrželo až čtyři erbovní listiny (první potvrzující a tři další polepšující), a to vždy od jiného panovníka.\n\nPrvní erbovní listina ze 7. května 1369 znak nezobrazuje, pouze ho popisuje. Štít král odvodil od osobního anjouovského erbu. Modrá hlava je poseta třemi anjouovskými liliemi. Pod ní je štítové pole, ve kterém se střídají červeno-stříbrné pruhy. Listina nebyla vydána ve formě privilegia, pouze ve formě patentu. Města do roku 1405 ještě nebyla privilegovaným stavem. Chybějícími částmi znaku byly typické atributy šlechtických erbů - přilba, klenot a přikrývadla. Ty město nahradilo andělem. Nedořešenost právní stránky podoby a používání znaku vedla krále k neudělování podobných listin jiným uherským městům.\n\nKošická druhá erbovní listina je první privilegiální listinou s první miniaturou uherskému městu vůbec. Vydal ji v roce 1423 král Zikmund Lucemburský v Bratislavě. Druhou erbovní listinou se privilegiálním způsobem potvrdilo užívání znaku v podobě, v jaké byl udělen již v roce 1369.\n\nTřetí erbovní listina byla vydána v roce 1453 králem Ladislavem Pohrobkem opět v Bratislavě. Přilepšuje znak přidáním zlaté koruny na vrch štítu.\n\nČtvrtá erbovní listina byla vydána v roce 1502 králem Vladislavem II. Jagellonským v Budíně. Listina je výsledkem heraldické preciznosti a dokonalosti. V ní byl znak výrazně obohacen a heraldicky dokompletován. Poprvé v Uhersku král polepšil městský znak o přilby, klenot a přikrývadla, které nahradily zlatou korunu. Zasáhl i do podoby samotného štítu, kde do levé poloviny štítového pole umístil polovinu polské orlice ze svého osobního znaku. Podle vzoru erbu jeho manželky, francouzské šlechtičny Anny de Foix, vytvořil dolní patku, v níž kosmo sedmkrát zlato-červenou dělenou nit doprovázejí nahoře jedna, dole dvě zlaté lilie.\n\nMěsto Košice používá poslední podobu znaku z roku 1502. Podle obecně závazného nařízení se musí zobrazovat v kompletní podobě, v jaké je i na miniatuře čtvrté erbovní listiny. Před rokem 1989 se totiž používal v zásadě pouze štít znaku, tedy bez anděla, klenotů a přikrývadel. Nejstarší podoba znaku z roku 1369 byla městským zastupitelstvem schválena jako znak městské části Staré Město. První erbovní listina pro město Košice z roku 1369 je zařazena mezi národní kulturní památky Slovenské republiky. (Viz také Národní kulturní památky v archivech Slovenské republiky.) Město si náležitě váží svého vzácného znaku a data jeho udělení 7. května, který je základem celotýdenních oslav města, známých jako Dny města Košice.\n\nČlánek čerpal z oficiálních stránek města Košice -kosice.sk\n"}
{"id": "974908", "url": "https://cs.wikipedia.org/wiki?curid=974908", "title": "Okres Jáchymov", "text": "Okres Jáchymov\n\nDřívější politický okres Jáchymov zabíral plochu 209,58 km² a zahrnoval 3 města a 22 obcí. \n\nOkres Jáchymov byl vyhlášen již v roce 1849. Roku 1868 vzniká soudní okres Jáchymov, který se stal jedním ze dvou soudních okresů politického okresu Jáchymov. Od politického okresu roku 1910 odpadl druhý soudní okres Horní Blatná a od té doby byl politický okres územně shodný se stejnojmenným soudním okresem. Tento politický okres pak dále existoval i v období první republiky a to až do 20. listopadu 1938, kdy byl přeměněn v rámci Sudetoněmeckých území v zemský okres Jáchymov (\"Landkreis Sankt Joachimsthal\"), jenž se stal později součástí říšské župy Sudety. V čele tohoto správního obvodu stál Konrád Henlein a Jáchymovsko patřilo do jednoho z jeho tří vládních obvodů, který měl oficiálně sídlo v Chebu, ale ve skutečnosti sídlil v Karlových Varech. Po skončení druhé světové války byl zemský okres Jáchymov přeměněn ve správní okres Jáchymov, od roku 1949 přemeněný v okres Jáchymov, jenž byl zrušen k 1. srpnu 1951. Společně s okresy Aš, Cheb, Kadaň, Karlovy Vary, Kraslice, Loket, Mariánské Lázně, Nejdek, Sokolov, Teplá a Žlutice tvořil Karlovarský kraj.\n\nPolitický okres Jáchymov pokrýval:\n\n\nPodle sčítání obyvatelstva v roce 1890 se na území okresu nacházelo 2022 domů a 16 471 obyvatel, z toho 16 433 německé národnosti a 38 české národnosti. 16 458 bylo katolíků, 51 protestantů, osm židů a dva jiného vyznání. \n\nPři sčítání obyvatelstva v roce 1939 bylo zjištěno 32 342 obyvatel, z toho 30 510 katolíků, 1036 protestantů a sedm ostatních.\n"}
{"id": "974910", "url": "https://cs.wikipedia.org/wiki?curid=974910", "title": "Anastazios Jiaxis", "text": "Anastazios Jiaxis\n\nAnastazios Jiaxis (podle jiných zdrojů Anastásios) (* 4. ledna 1961) je český politik a geofyzik, v letech 2010 až 2014 starosta Městské části Brno-Bosonohy, v letech 2006 až 2018 zastupitel této městské části, člen Strany zelených.\n\nPůvodním vzděláním je geofyzik, později začal soukromě podnikat.\n\nJe členem Strany zelených a předsedou Základní organizace Strany zelených Brno-Bosonohy.\n\nDo politiky vstoupil, když byl v komunálních volbách v roce 2006 zvolen za SZ do Zastupitelstva Městské části Brno-Bosonohy. V listopadu 2006 se pak navíc stal radním městské části. Mandát zastupitele městské části obhájil v komunálních volbách v roce 2010 a následně byl zvolen starostou městské části. Ve volbách v roce 2014 sice obhájil za SZ post zastupitele městské části (byl lídrem kandidátky), ale vzhledem ke třetímu místu pro SZ již neobhájil funkci starosty.\n\nKandidoval také do Zastupitelstva města Brna, ale neuspěl jak v komunálních volbách v roce 2006, tak ani v v roce 2010 a 2014.\n\nKandidoval také za SZ do Zastupitelstva Jihomoravského kraje v krajských volbách v roce 2008 a v roce 2012, ale ani v jednom případě se zelení do krajského zastupitelstva nedostali. Ve volbách do Poslanecké sněmovny PČR v roce 2010 a v roce 2013 kandidoval za SZ v Jihomoravském kraji, ale ani do Poslanecké sněmovny PČR se v těchto dvojích volbách zelení nedostali.\n\nV komunálních volbách v roce 2018 kandidoval za Zelené do Zastupitelstva města Brna (na 30. místě kandidátky), ale neuspěl. Do Zastupitelstva městské části Brno-Bosonohy již nekandidoval.\n"}
{"id": "974913", "url": "https://cs.wikipedia.org/wiki?curid=974913", "title": "Karel Stloukal", "text": "Karel Stloukal\n\nKarel Stloukal (2. listopadu 1887 Zlín – 19. listopadu 1957 Praha) byl český historik, archivář, publicista a redaktor s širokým spektrem působnosti. \n\nNarodil se ve Zlíně vdově Josefě Stloukalové. Studoval archivnictví a historie na filozofické fakultě české univerzity v Praze (dnešní Univerzity Karlovy), promován byl 1. června 1911. Pracoval jako archivář v moravských archivech, do roku 1918 psal své příjmení Stloukal-Zlínský. Od října 1913 do června 1914 byl vyslán do Říma, kde se věnoval zpracování archiválií papežského archivu. \n\nV počátcích své badatelské práce se zaměřil především k období přelomu 16. a 17. století. Jako svou první knížku roku 1912 vydal studii \"Karel z Lichtenštejna a jeho účast na vládě Rudolfa II. (1569-1607)\", Již roku 1921 se projevil jako dobrý popularizátor české historie v knížce \"Bílá Hora a Staroměstské náměstí\". nadále se zabýval osobností Rudolfa II., rodinným archivem Ditrichštejnů, Lichtenštejnů či problematikou papežské politiky. Vrcholem této etapy byla studie z novodobé diplomatiky \"Česká kancelář dvorská 1599-1608\" z roku 1931. V dalším období se Stloukal posunul ke zkoumání od doby bělohorské až do 19. století, kde se zaměřil na osobnost Františka Ladislava Riegera. Čerpal z jeho rodinné pozůstalosti, uspořádal archivní fondy Riegrovy a Palackého rodiny a zabýval se například Riegrovou rolí při budování Národního divadla či vydáváním rodinných dopisů a listů. Tuto badatelskou etapu shrnul v knize \"Legenda o budovatelích Národního divadla\" z roku 1935. \n\nDalším okruhem jeho působnosti byly moderní dějiny československé. Vstoupil do československé národně demokratické strany a v edici jejího Politického klubu vydal v letech 1922 - 1928 čtyři tituly příspěvků i projevů soudobých politiků. Byl členem Historického klubu, v němž často přednášel o historii i současné politice. Své osoní reflexe publikoval například v časopise \"Legie\". Působil rovněž jako člen pražské zednářské lóže 28.řijna. \n\nDále přednášel na katedře českých dějin filozofické fakulty Karlovy Univerzity, kde se také habilitoval. Zejména pro školní účely napsal \"Dějiny československé v hlavních obrysech\" (1928). \nŠirší i laické veřejnosti se představil dodnes hojně využívanou knihou \"Královny, kněžny a velké ženy české\", jež vyšla v roce 1940, a jejím pokračováním \"Eliška Rejčka, hradecká královna\" z roku 1942. \n\nPo zatčení gestapem 1. září 1939 byl uvězněn nejprve v Praze na Pankráci a 11. září převezen do koncentračního tábora v Dachau, ze kterého se vrátil s podlomeným zdravím. \n\nJako demokrat masarykovského ražení byl po Vítězném únoru v roce 1948 penzionován a nadále omezován v pedagogické i publikační činnosti. Naposledy v roce 1949 vydal svou poslední popularizační knihu \"Dvojí tvář doby Karlovy\" o historii vlády Karla IV. a v témže roce jako editor uzavřel dlouho připravovaná regesta vatikánských archiválií českého původu z období vlády papeže Řehoře XI. pod titulem \"Acta Gregorii XI, pontificis romani (1370-1378)\" v edici Monumenta Vaticana res gestas Bohemicas illustrantia. \n\nZabýval se rovněž historií svého rodiště, k oslavám výročí založení města roku 1947 vydal dílčí studii \"550 let města Zlína\". Rozsáhlé dílo s názvem \"Dějiny města Zlína\" ale již nevyšlo.\n\nJeho syn, antropolog Milan Stloukal (*1931) byl v letech 1988-2000 ředitelem Národního muzea v Praze.\n\n\n"}
{"id": "974917", "url": "https://cs.wikipedia.org/wiki?curid=974917", "title": "Jindřich Štemberka", "text": "Jindřich Štemberka\n\nJindřich Štemberka (28. března 1867 Pecka – 3. října 1926 Rychnov nad Kněžnou) byl rakouský a český právník, menšinový aktivista, propagátor turistiky v Orlických horách a politik, na počátku 20. století poslanec Českého zemského sněmu.\n\nVe věku čtrnácti let odešel na studia do Jičína, kde po osm let studoval na bývalé jezuitské koleji. Od roku 1888 do roku 1892 studoval Univerzitu Karlovu v Praze. Během studií se roku 1890 zapojil do studentského pokrokového hnutí. Po studiích působil jako advokátní koncipient v Sušici, pak ve Dvoře Králové. Roku 1896 se usadil v Rychnově nad Kněžnou, kde nastoupil coby koncipient do advokátní kanceláře JUDr. Smrtky. Od roku 1900 měl Štemberka vlastní advokátní kancelář.\n\nByl členem České strany radikálně pokrokové. V jejím rámci představoval levicové křídlo okolo revue \"Lid\" a \"Hlas\", které si i po roce 1900 udržovalo kontakty s představiteli sociální demokracie. Tato orientace ho roku 1905 vedla k odchodu z radikálně pokrokové strany do nově utvořené České pokrokové strany, kterou utvořili lidé okolo Tomáše Masaryka a skupina bývalých radikálních pokrokářů sdružená v \"Pokrokovém občanském klubu pro Hradecko, Pardubicko a Chrudimsko\", jehož členem Štemberka byl.\n\nNa počátku století se zapojil i do zemské politiky. V volbách v roce 1908 byl zvolen do Českého zemského sněmu v kurii venkovských obcí, obvod Žamberk, Ústí nad Orlicí. Byl jediným poslancem České pokrokové strany, který ve volbách na sněm uspěl. Po volbách ovšem na sněmu přistoupil k poslaneckému klubu radikálních stran, za což ve své straně čelil kritice a po dvou letech proto na poslanecký mandát rezignoval. Kvůli obstrukcím se ovšem sněm po roce 1908 ve svém plénu stejně fakticky nescházel.\n\nNa sklonku světové války vstoupil do nově utvořené České státoprávní demokracie. Bezprostředně po vzniku Československa působil jako předseda Okresního národního výboru v Rychnově.\n\nByl aktivní i publicisticky a literárně. Vydával básně (například \"Spása lidu\" z roku 1904, \"Pod horami domov můj\" z roku 1925) a regionální studie jako \"Česká hlídka v Orlických horách\" (1910). Propagoval turistický ruch v Orlických horách. Roku 1915 koupil hospodu na Dříši v Deštném, kde pak vznikla první česká turistická horská bouda \"Panoráma\". V květnu 1919 byl na ustavujícím sjezdu turistické Orlické župy zvolen jejím předsedou. Prosadil zřízení značené hřebenové turistické stezky z Nového Města nad Metují do Jablonného nad Orlicí. Podílel se také na práci Národní jednoty severočeské.\n\nBratr Jindřicha Štemberky Josef Štemberka (1869–1942) byl katolický kněz, arcibiskupský notář, konsistorní arcibiskupský rada, zavražděný nacisty v Lidicích. Dcerou Jindřicha Štemberky byla Věra Jelínková (1902–1992), klavíristka a učitelka hudby z Rychnova. Jejím manželem byl akademický malíř a sochař Otakar Šorš, druhým manželem učitel na rychnovském gymnáziu František Jelínek (umučený nacisty roku 1943 v Osvětimi).\n\nZemřel v říjnu 1926. Příčinou smrti byla \"těžká nervová nemoc\".\n"}
{"id": "974919", "url": "https://cs.wikipedia.org/wiki?curid=974919", "title": "L'Enfer Et Moi", "text": "L'Enfer Et Moi\n\n\"L'Enfer Et Moi\" (v překladu \"Peklo a já\") je píseň francouzské zpěvačky Amandine Bourgeois. Napsali ji David Salkin a Boris Bergman. Píseň je známá hlavně díky tomu, že s ní Amandine Bourgeois reprezentovala Francii na Eurovision Song Contest 2013, která se konala ve švédském Malmö. Píseň byla nominována rovnou do finále, které se konalo 18. května, kde se nakonec umístila na 23. místě.\n\nDigitální stažení\n"}
{"id": "974920", "url": "https://cs.wikipedia.org/wiki?curid=974920", "title": "Luther (kráter)", "text": "Luther (kráter)\n\nLuther je nevelký impaktní kráter nacházející se v severovýchodní části měsíčního moře Mare Serenitatis (Moře jasu) na přivrácené straně Měsíce. Má průměr 9,5 km, je miskovitého tvaru. Jeho okrajový val je kruhový. Postrádá centrální pahorek.\n\nLuther leží u rozmezí Moře jasu s Jezerem snů (Lacus Somniorum) na severovýchodě. Východo-jihovýchodně lze nalézt valovou rovinu Posidonius.\n\nPojmenován je podle německého astronoma Karla Theodora Roberta Luthera, objevitele 24 planetek.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "974921", "url": "https://cs.wikipedia.org/wiki?curid=974921", "title": "Eduard Šubrt", "text": "Eduard Šubrt\n\nEduard Šubrt (18. února 1868 Pohledští Dvořáci – 9. července 1926 Smokovec) byl rakouský a český lékař a politik, na počátku 20. století poslanec Českého zemského sněmu a Říšské rady; starosta Německého Brodu.\n\nVystudoval gymnázium v Německém Brodě a medicínu na Univerzitě Karlově v Praze, kde roku 1892 získal titul doktora lékařství. Na praxi působil na interní klinice. Byl pak lékařem nemocenské pokladny v Německém Brodě. Byl prvním sekundářem okresní nemocnice, později obvodním a železničním lékařem.\n\nAngažoval se i veřejně a politicky. Od roku 1893 zasedal v obecním zastupitelstvu, od roku 1903 jako náměstek starosty a v letech 1903–1918 zastával úřad starosty Německého Brodu. Zasloužil se o industrializaci Brodu. Ve funkci využíval své politické kontakty. Inicioval vznik městské plynárny, sokolovny, obchodní školy, nové budovy obecné školy, gymnázia a poštovního úřadu. Díky jeho aktivitám rovněž v Brodu vyrostl zemský ústav pro choromyslné. Za světové války se zasazoval o nerušené zásobování města, sám zastupoval primáře nemocnice a řídil tři filiální vojenské nemocnice.\n\nNa počátku století se zapojil i do zemské a celostátní politiky. V doplňovacích volbách roku 1906 byl zvolen do Českého zemského sněmu v kurii městské, obvod Německý Brod, Polná, Humpolec. Mandát za týž obvod obhájil i v řádných volbách v roce 1908. Politicky se uvádí coby člen mladočeské strany. Kvůli obstrukcím se ovšem sněm po roce 1908 fakticky nescházel.\n\nVe volbách do Říšské rady roku 1911 se stal i poslancem Říšské rady (celostátní parlament), kde reprezentoval obvod Čechy 33. Usedl do poslanecké frakce Český klub. Na sněmu i na Říšské radě se zaměřoval na samosprávné a zdravotnické otázky. Publikoval studie na zdravotnická témata.\n\nBěhem října 1918 předsedal místnímu národnímu výboru. V listopadu 1918 se stal zdravotním referentem a posléze byl povýšen na odborového přednostu na ministerstvu železnic. Podílel se na organizování zdravotnictví na československých železnicích, zejména na Slovensku.\n\nZemřel v červenci 1926 po dlouhé těžké nemoci v tatranském Smokovci.\n"}
{"id": "974922", "url": "https://cs.wikipedia.org/wiki?curid=974922", "title": "Wonder Nine", "text": "Wonder Nine\n\nWonder Nine (volně přeloženo jako \"zázračná devítka\") je poloautomatická pistole ráže 9×19mm Parabellum s dvouřadým zásobníkem a dvojčinnou spouští alespoň při prvním výstřelu. Tento termín se stal populárním v USA během 80. let 20. století. Vzhledem k mnohem vyšší kapacitě zásobníku a tomu, že je možné vystřelit první ránu pouze stisknutím spouště (pokud je náboj v komoře), začaly tyto pistole nahrazovat revolvery.\n\nDo této kategorie patří například modely HK VP70, Smith & Wesson Model 59, Beretta 92, CZ 75, Steyr GB a SIG Sauer P226.\n"}
{"id": "974924", "url": "https://cs.wikipedia.org/wiki?curid=974924", "title": "Awake (album, Dream Theater)", "text": "Awake (album, Dream Theater)\n\nAwake je třetí studiové album americké progresivní metalové skupiny Dream Theater, vydané 4. října roku 1994 ve vydavatelství East West Records.\n\nJe posledním albem, kde hraje klávesista Kevin Moore, svůj odchod z kapely ohlásil během natáčení alba.\n\nVětšina z materiálu pro Awake bylo složeno mezi únorem a dubnem 1994, během kterého Dream Theater byli pod tlakem od jejich producenta udělat album tak úspěšné, jak Images and Words (1992). Label chtěl produkovat více metalově orientované album v naději, že by bylo jednodušší uplatnění na trhu. Obal alba, navržený skupinou, nabízí četné odkazy na texty alba.\n\nDream Theater hledal náhradu za klávesistu K. Moore na nadcházející světové turné a nakonec najal Dereka Sheriniana. Ten měl jen dva týdny před začátkem turné se naučit dvouhodinový set hudby. Sheriniana zpočátku zaujala pozice hostujícího muzikanta a byl požádán, aby se stal plnohodnotným členem kapely již během turné. Po první část turné, zpěvák James LaBrie utrpěl případ otravy jídlem, které vážně poškodil jeho hlasivky. Jeho zpěv se stal nepředvídatelným, z čehož měl Labrie těžké deprese po většinu turné. Jeho hlas se začal teprve zotavovat na turné pro Six Degrees of Inner Turbulence v roce 2002.\n\nAlbum bylo vydáno v době velké popularity grunge hudby, proto album mělo se zpočátku rozpoluplné recenze; novější hodnocení považují album jako jedeno z nejlepších. Album vyvrcholilo na 32. místě na americkém Billboard 200. K albu byly vydány tři singly \"Lie\", \"Caught in a Web \" a \"The Silent Man\", které ovšem nedokázaly být stejně úspěšné jako \"Pull Me Under\". Label považoval album za komerční selhání, což vedlo skupinu k napsání více rádiových hitů na jejich následném studiovém albu.\n\nAlbum nemá žádnou titulní skladbu, ale text \"awake\" se objevil v písních \"Innocence Faded\" a \"The Silent Man\".\n\nÚvodní skladba, \"06:00\", jejíchž text napsal Moore, se zmiňuje o rostoucí vzdálenosti mezi ním a zbytkem kapely. Petrucci napsal text \"Innocence Faded\", inspirovaný jeho zhoršující přátelství s Moorem.\n\nTento set tvoří tři písně \"Erotomania\", \"Voices\" a \"the Silen Man\". Portnoy uvedl, že instrumentálka \"Erotomania\" byla napsána \"spatra\" jako \"trochu vtipu a parodie\". Petrucci napsal texty k \"Voices\", která se zabývá témou duševních chorob. Petrucci napsal hudbu a texty k akustické \"The Silent Man\". LaBrie popsal texty jako zabývající se \"zhroucení komunikace, například mezi otcem a synem.“ The Silen Man byla vydaná jako singl, na kterém se objevuje i instrumentální balada Eve, kterou na žádném studiovém albu kapela nevydala.\n\nPortnoy napsal text pro \"The Mirror\", kde popisuje svůj boj s alkoholismem. On se k této problematice vrací nekolikrát na pozdějších albech Dream Theater, kde tento boj je znám pod názvem Twelve-step Suite, kterou dokončil až na posledním společným albu s Dream Theater Black Clouds & Silver Linings v roce 2010.\n\n\"Lie\", jež byl vydán i jako singl, ukazuje těžší, temnější styl alba. Na Singlu se také objevila píseň „To Live Forever“, kterou na jiném studiové albu nezveřejnili. \"Lie\" byla původně součástí \"The Mirror\", ale LaBrie myslel, že je obsahově dost silná, aby to mohla být samostatná píseň.\n\nJedná se o jedinou píseň alba, jejichž text napsal John Myung. Původně se jednalo o báseň a dva akordy. \"Pracovali jsme na tom, lámali si hlavy, zaznamenávali jam a na konci noci jsme byli jako\" Ach, na to seru. To je na nic, \"připomněl Petrucci. \"Přišli jsme do druhého dne, poslouchali nahrávky a mysleli si, že by to mohlo být opravdu cool. Najednou se tovyvinulo do této písně.\"\n\nText \"Scarred\" byl původně inspirován písní \"Rock the Casbah\" od The Clash. Píseň je nakonec v temnějším tónu a kytarista John Petrucci začal psát texty o depresi. Linie inspirované \"Rock the Casbah\", jsou patrné na demo nahrávce, pro finální verzi byly odstraněny.\n\nText i hudbu naspal klávesista Kevin Moore, a dokonce na demo verzi ji i sám zpíval.\n\nPíseň složil Moore během turné Images And Words v roce 1993, původně ne pro Dream Theater, ale i pro jeho vlastní experiment. Inspirací pro napsání psně byla fotka modelky v módním časopise, do které se Moore okamžitě zamiloval.\n\nKdyž Kevin Moore opustil Dream Theater po vydání alba, z úcty někteří členové skupiny vyjádřil, že nechtějí tuto skladbu hrát bez Mooreho. Portnoy poznamenal, že kdyby věděl, Moore chtěl opustit kapelu, nezahrnul by píseň na album. Považoval ji za zcela 100% Mooreovo píseň\". Jordan Rudess však v rozhovoru uvedl, že by ji chtěl hrát živě. Rudess zahrál píseň živě během sólového koncertu, kde se James LaBrie představil jako hostujcí zpěvák.\n\nV roce 2009 kapela začala část písňě hrát během jejich \"Black Clouds & Silver Linings \" turné, ačkoli píseň nebyla nikdy hrána v celém rozsahu až do roku 2014, kdy bylo hrána téměř na každém koncertě \"Along for the Ride Tour \" spolu s ostatními písněmi, které tvoří druhou polovinu Awake, na počest 20. výročí alba.\n\nHudbu složila kapela Dream Theater pokud není napsáno jinak\n\n"}
{"id": "974925", "url": "https://cs.wikipedia.org/wiki?curid=974925", "title": "All-Star zápasy české basketbalové ligy", "text": "All-Star zápasy české basketbalové ligy\n\nPodle vzoru americké NBA se konají v České republice utkání hvězd - All-Star zápasy. První tři All-Star zápasy VÝCHOD - ZÁPAD zorganizoval a jejich tradici do českého basketbalu zavedl v roce 1995 Pavel Majerík, tehdejší prezident basketbalu Sparty Praha. Místem konání byla hala Sparty v Praze na Letné a jejich moderátorem byl televizní sportovní komentátor Štěpán Škorpil. Hráče základní pětky volili hlasováním fanoušci basketbalu, další hráče určili trenéři klubů l.ligy. Na organizaci této akce se významnou měrou podílejí Česká basketbalová federace, Asociace ligových klubů a jednotlivé kluby, pověřené uspořádáním All-Star zápasu, který významně přispívá k popularizaci basketbalu.\n\nPrvní český All-Star zápas v basketbale VÝCHOD - ZÁPAD se uskutečnil 27. dubna 1995 před návštěvou 1.500 diváků. Bylo hráno po vzoru NBA na čtyři čtvrtiny po 12 minutách (v soutěžích FIBA se tehdy ještě hrálo na dva poločasy po 20 minutách), ale první utkání bylo nedohráno, protože při rozcvičování po smeči Michaela Wilsona praskla basketbalová deska z plexiskla, byla vyměněna, ale ve 25.minutě utkání při smeči Jiřího Trnky praskla i rezervní deska s basketbaloým košem. Utkání skončilo předčasně vítězstvím družstva VÝCHOD 61:54. Při utkání hvězd se konaly doprovodné soutěže hráčů. Prvním vítězem v soutěži ve střelbě trojek byl Josef Jelínek, soutěž ve střelbě trestných hodů vyhrál Michal Ježdík a soutěži ve smečování dominoval Američan Michael Wilson.\n\nV dalších osmi ročnících (2003 až 2010) byl změněn formát tohoto utkání hvězd na Česká republika - Svět, když proti sobě hrál výběr hráčů basketbalové ligy z České republiky proti výběru cizinců hrajících ligu za české kluby. V dalších dvou letech (2011, 2012) byla opět hrána All-Star utkání VÝCHOD - ZÁPAD a k další změně došlo v roce 2013, kdy po dohodě s Polskou basketbalovou federací bylo odehráno v polské Vratislavi All-Star utkání mezi výběry polské ligové soutěže Tauron Basket Liga a české Mattoni NBL. Další takové utkání mezi českým a polským výběrem basketbalových hvězd se 2. března 2014 hrálo v Pardubicích.\n\nHráno 27.4.1995 v hale Sparty Praha před návštěvou 1.500 diváků.\n\nVÝCHOD - ZÁPAD 118:108 (25:24,56:53, 83:77). Hráno 27.4.1996 hale Sparty Praha. 1.200 diváků.\n\nVÝCHOD - ZÁPAD 139:129 (44:31,89:62, 118:92). Hráno 8.5.1997 hale Sparty Praha. 1.100 diváků.\n\nVÝCHOD - ZÁPAD 122:108. Místo utkání: Strakonice, 9.5.1998, 1200 diváků\n\nVÝCHOD - ZÁPAD 118:117 (88:93, 67:63, 30:30). Místo konání Nymburk, 500 diváků (vyprodáno).\n\nVÝCHOD - ZÁPAD 178:143 (31-46, 86-78, 127-96), hrálo se 4 krát 15 minut 12.4.2001 v Ústí nad Labem.\n\nVÝCHOD - ZÁPAD 134:128 (32:43, 72:67, 101:96), hráno 28.2.2002 ve Sportovní hale Na Střelnici, Svitavy.\n\nVýběr České republiky - Výběr světa 81:81 (20:21, 38:49, 59:60). Hráno 9.4.2003 v Novém Jičíně. 1.100 diváků (vyprodáno).\n\nVýběr České republiky - Výběr světa 89:83 (19:23, 44:42, 63:63). Nymburk, 30.3.2004. Diváků: 1.500\n\nVýběr České republiky - Výběr světa 135:152 (32:43, 55:66, 101:115), Děčín, 1200 diváků.\n\nVýběr České republiky - Výběr světa 116:124 (32:29, 52:62, 85:92), 30.4.2006, Sportcentrum Prostějov\nVýběr České republiky - Výběr světa 123:121 (41:28, 68:65, 92:92), Děčín, 3. dubna 2007, 1030 diváků.\n\nVýběr České republiky - Výběr světa 87:109 (24:28, 46:56, 70:81), Chomutov – městská sportovní hala, 2.3.2008. : Přesná Schilbova trefa z poloviny hřiště v poslední sekundě zápasu udělala tečku za utkáním. Soutěž ve smečování vyhrál Tomáš Satoranský, nejmladší hráč (tehdy šestnáctiletý) v historii tohoto exhibičního zápasu.\n\nVýběr České republiky - Výběr světa 97:100 (46:54), 19.4.2009, Praha, hala na Folimance. Diváci: 1300 (vyprodáno).\n\nVýběr České republiky - Výběr světa 88:79 (43:35), 14.3.2010 Pardubice, rekordní návštěva 6.360 diváků\n\nVÝCHOD - ZÁPAD 92:90 (59:48), Pardubice, 2.04.2011, 4.850 diváků.\n\nVÝCHOD - ZÁPAD 89:92 (49:45) 08.01.2012 Pardubice, 3.130 diváků.\n\nTauron Basket Liga – Mattoni NBL 109:104 (32:26, 58:55, 86:84), Vratislav, 24.2.2013.\n\nMattoni NBL - Tauron Basket Liga 109:105 (21:24, 47:51, 75:84), Pardubice, 2.3.2014.\n\nMazáci – Mladé pušky 126:116 (25:34; 62:64; 93:89) - Praha - hala Královka 16.3.2015 Kooperativa NBL All Star Game 2015\n\nMazáci – Mladé pušky 153:113 (37:29; 71:57; 115:91) - Ústí nad Labem 28.3.2016 - Kooperativa NBL All-Star Game 2015/16\n\nMazáci – Mladé pušky 122:141 (24:34; 62:81; 90:105) - Děčín 29.12.2016 - Kooperativa NBL All-Star Game 2016\n\nMazáci – Mladé pušky 133:122 (37:30; 57:63; 86:104) - Ústí nad Labem 30.12.2017 - Kooperativa NBL All-Star Game 2017\n\n\n"}
{"id": "974926", "url": "https://cs.wikipedia.org/wiki?curid=974926", "title": "Karel Šviha", "text": "Karel Šviha\n\nKarel Šviha (11. června 1877 Nový Bydžov – 29. června 1937 Praha) byl rakouský a český právník a politik, na počátku 20. století poslanec Českého zemského sněmu a Říšské rady; odešel z politiky roku 1914 po skandálu okolo spolupráce s rakouskou policií (Švihova aféra).\n\nProfesí byl právníkem. Působil v Žamberku, jako soudce a advokát. Publikoval studie z oboru národního hospodářství a politiky.\n\nNa počátku století se zapojil i do zemské a celostátní politiky. Ve volbách v roce 1908 byl zvolen do Českého zemského sněmu v kurii městské, obvod Rychnov, Žamberk, Kostelec n. Orl., Dobruška. Politicky se uvádí coby člen České strany národně sociální, která šla do voleb v rámci aliance spojených českých státoprávních stran. Kvůli obstrukcím se ovšem sněm po roce 1908 fakticky nescházel.\n\nVe volbách do Říšské rady roku 1907 se stal i poslancem Říšské rady (celostátní parlament), kde reprezentoval obvod Čechy 5. Usedl do poslanecké frakce Sjednocení českých národně sociálních, radikálně pokrokových a státoprávních poslanců. Mandát obhájil ve volbách do Říšské rady roku 1911, nyní za obvod Čechy 26. Zasedl do poslaneckého klubu Český národně sociální klub. Byl předsedou poslaneckého klubu českých národních sociálů. Na předsednickou funkci i poslanecké křeslo ovšem rezignoval roku 1914. Ve vídeňském parlamentu ho pak nahradil Josef Netolický.\n\nDůvodem k jeho rezignaci na politické funkce byla takzvaná Švihova aféra, kdy byl obviněn z toho, že působí jako konfident rakouské policie. Aféra vrcholila v březnu 1914, kdy Národní listy přinesly informaci o tom, že konfidentství Švihy je prokázáno. 4. března 1914 o tom vyšel na titulní straně deníku obsáhlý materiál pod názvem \"Národně-sociální vůdce ve službách policie\". Šviha pak vedl soudní spor s Národními listy ale prohrál. Historik Otto Urban aféru vnímá jako snahu mladočeské strany (která stála za Národními listy) o diskreditaci radikálního politického odpůrce a konkurenta. Dva roky po aféře se k případu vyjádřil i Tomáš Garrigue Masaryk, který označil Švihovo obvinění za omyl. Argumentoval tím, že Šviha pouze dodával materiály pro následníka trůnu Františka Ferdinanda d'Este, jenž ale výlohy platil z pokladny pražského policejního ředitelství, čímž se politik ocitl formálně na výplatní listině policie. Švihova aféra zanechala i trvalé stopy v českém jazyce. Odkazuje na ni podstatné jméno průšvih, které se udrželo v neformální řeči, stejně jako sloveso prošvihnout.\n\nŠviha po skandálu opustil veřejný a politický život. Působil pak v soukromé sféře, nejprve u firmy Waldes, později ve Schmolkově patentním ústavu v Praze.\n\nZemřel na srdeční záchvat v červnu 1937 ve svém bytě v Řipské ulici na Královských Vinohradech v Praze.\n\n"}
{"id": "974931", "url": "https://cs.wikipedia.org/wiki?curid=974931", "title": "Běh na lyžích na Zimních olympijských hrách 2006 – skiatlon ženy", "text": "Běh na lyžích na Zimních olympijských hrách 2006 – skiatlon ženy\n\nZávod ve skiatlonu žen na Zimních olympijských hrách 2006 v Turíně se konal v areálu Pragelato Plan v Pragelatu dne 12. února 2006. Z českých závodnic se jej zúčastnily Helena Balatková-Erbenová, Ivana Janečková a Kateřina Neumannová, přičemž Neumannová zde získala stříbrnou medaili.\n\nOproti předchozím zimním olympiádám, kdy byly různým způsobem pořádány stíhací závody s oběma běžeckými technikami, byl zaveden nový formát jednoho závodu bez přerušení, tzv. skiatlonu. Závodilo se na 2×7,5 km, nejprve klasicky s hromadným startem, následovalo přezouvání lyží a bezprostředně poté druhá polovina závodu volným způsobem.\n\n"}
{"id": "974933", "url": "https://cs.wikipedia.org/wiki?curid=974933", "title": "Roman Josi", "text": "Roman Josi\n\nRoman Josi (* 1. června 1990 Bern) je švýcarský lední hokejista, který působí v klubu National Hockey League Nashville Predators.\n\nOdchovanec klubu SC Bern byl v roce 2008 draftován týmem Nashville Predators. V roce 2010 vyhrál švýcarský titul a odešel do Ameriky. Začínal na farmě v Milwaukee Admirals, od roku 2011 je členem týmu Nashvillu. Reprezentoval na Mistrovství světa v ledním hokeji do 18 let 2007 a Mistrovství světa v ledním hokeji do 18 let 2008, Mistrovství světa juniorů v ledním hokeji 2008, Mistrovství světa juniorů v ledním hokeji 2009 a Mistrovství světa juniorů v ledním hokeji 2010, na Mistrovství světa v ledním hokeji 2009, Mistrovství světa v ledním hokeji 2010, Mistrovství světa v ledním hokeji 2012 a Mistrovství světa v ledním hokeji 2013. Na šampionátu ve Švédsku v roce 2013, kde získali Švýcaři stříbrné medaile, byl vyhlášen nejlepším obráncem turnaje.\n\n"}
{"id": "974947", "url": "https://cs.wikipedia.org/wiki?curid=974947", "title": "Modding", "text": "Modding\n\nModding (pochází z anglického modify — modifikovat, zlepšovat) — je změna designu elektronických zařízení s cílem zlepšení vzhledu a technických vlastností. Obvykle, když hovoříme o „moddingu“, myslíme změnu vzhledu počítače a periferií. Modifikaci mobilních zařízení se občas říká „mobbing“.\n\nNejčastějším objektem moddingu je počítačová skříň. Modifikované skříni se říká \"casemod\" nebo jen \"mod\". V případě, že byla skříň vyrobena na zakázku (nebo s použitím omezeného výběru sériových detailů), nazývá se „custom case“ nebo jen „custom“ (custom, vyrobený na zakázku). Modifikované periferie (monitory, klávesnice, myši, web kamery atd.) se obvykle nazývají „modes“ (módy).\n\nČlověk zabývající se moddingem se nazývá „modder“.\n\nHlavními cíli moddingu je dosažení pěkného vzhledu a vyjádření vlastní individuality. Pomocí moddingu se dají zlepšit také technické vlastnosti zařízení. Rovněž lze docílit efektivního a tichého chlazení. Lze také přidat nové funkce a zjednodušit transportizaci atd.\n\nJako relativně populární jev se modding objevil v USA a v zemích západní Evropy přibližně na přelomu let 1999 a 2000. Dnes má modding tisíce následovníků po celém světě. Oficiálně se pořádají soutěže, setkání a výstavy.\n\nModding se může týkat jakéhokoliv tématu. Limitem jsou jen technické vlastnosti zařízení a fantazie tvůrce. Nejčastěji se modding týká těchto témat:\n\n\n\nModdeři často používají hliník, ocel, sklo, akryl, dřevo, skelnou tkaninu atd. Také se prodávají polotovary pro modding – ventilační mřížky, dekorativní šroubky, různé lampy na podsvícení, diodové pásky, tlačítka, nálepky atd.\n\nPro modding se dá použít jakýchkoliv prostředků, ale pro zrychlení a zjednodušení práce je doporučeno mít následující nářadí:\n\n\nPři finančních možnostech se používá také i laserové řezání a frézování.\n"}
{"id": "974948", "url": "https://cs.wikipedia.org/wiki?curid=974948", "title": "Obchod a řemesla v středověkých a novověkých Košicích", "text": "Obchod a řemesla v středověkých a novověkých Košicích\n\nTento článek pojednává o řemeslech ve městě Košice v období středověku a raného novověku (do 18. století). Řemeslům se kromě Němců věnovali i chudší slovenští a maďarští obyvatelé města. Ve středověku byly Košice nejvýznamnějším střediskem řemeslnické výroby na území Slovenska a po Budíně druhým v Uhersku. V období největšího rozmachu na přelomu 15. a 16. století tvořili košičtí řemeslníci 29 % obyvatelstva města, resp. 54 % daňových poplatníků sdružených až v devatenácti ceších a zhruba 250 až 300 různých řemeslnických dílnách. \nSpolu s košickým dálkovým obchodem se rozvíjela v městském prostředí výroba zboží. Exkluzivní komoditou, kterou košičtí kupci prodávali na evropských trzích, byly kožešiny a kůže. Kožešnictví bylo nejvyvinutějším košickým řemeslem, o čemž svědčí, že si pravděpodobně nechali své stanovy potvrdit městskou radou v roce 1307. Tím se řemeslo zorganizovalo do cechu. Jde tak o nejstarší potvrzení cechu v celém Uhersku. Stanovy upravovaly koupi a prodej jednotlivých druhů kožešin a kontrolu kvality výroby. Zakazovaly zpracování kůží každému, kdo nebyl členem cechu. \nNejvíce košických řemeslníků pracovalo v kovozpracujících oborech až s 23 specializacemi. Už v posledním desetiletí 14. století zde působily až 4 zvonolijecké rodiny. V 15. století lily zvony i slévárny bronzu, kterých bylo deset. Od roku 1444 jsou zmiňováni i mistři odlévání děl. Jejich výrobky si objednal král Matyáš Korvín v letech 1461 a 1484. Významní byli i košičtí platnéři, mečíři, výrobci luků, kuší a šípů. Výrobky košických zlatníků si také objednával budínský dvůr. Jméno Zlatník se často objevovalo i v seznamu košických starostů nebo senátorů. \nKrál Zikmund Lucemburský byl znám svou podporou královských měst, z nichž druhým nejvýznamnějším v Uhersku byly právě Košice. Za jejich soustavnou materiální a finanční pomoc v jeho častých vojenských konfliktech se jim král odměnil zvláštním privilegiem, které mělo z Košic udělat celouherské centrum výroby barchetu. Monopol na jeho výrobu a výkup materiálu byl městu udělen v roce 1411.\n\nBarchet byla bavlněná tkanina, z níž se šilo spodní a ložní prádlo, ale i ubrusy. Košičtí výrobci kromě samotné bavlny, která se dovážela z Afriky a Malé Asie, přidávali do barchetu i vlnovou a lněnou přízi. Podle privilegia se měli do města přestěhovat všichni výrobci tohoto luxusního zboží i se svými nástroji. Speciálně se toto nařízení zaslalo městům Budín, Bratislava, Trnava, Stoličný Bělehrad a Sibiu. Košičtí barchetáři se osvobodili od placení třicátku, a aby se zvýraznil jejich profit, bylo zakázáno barchet dovážet ze zahraničí. Přesto, že král privilegium později několikrát potvrdil a vydal k němu osm dalších listin, nebylo ostatními městy dodržováno. Samotné Košice neměly ani možnost dodržování monopolu kontrolovat nebo si ho vynucovat. V této souvislosti je třeba zmínit, že podobný monopol na bělení plátna v Uhersku sdíleli Košice spolu s Bardejovem. \nV Uhersku neexistovalo řemeslo, které by v Košicích nebylo zastoupeno. Z ostatních řemesel měla početná zastoupení dřevozpracující (truhláři, tesaři, šindeláři) a potravinářské (pivovarníci, rybáři, šrotaři, mlynáři). Mnohá z nich se organizovala do cechů až v 16. století. Bohoslužebná roucha zhotovovali vyšívači hedvábím. Z 15. století se dochovaly údaje o čtyřech, dva z nich upevňovali do rouch i perly. Dobré jméno měli košičtí malíři, kteří vymalovali okna premonstrátského kostela kláštera v Lelesu, řezbáři a kameníci. Kameníka Mikuláše si dokonce povolal v roce 1412 Zikmund Lucemburský na hrad Vyšehrad. V roce 1476 královský dvůr objednal na svatbu krále Matyáše Korvína s Beatrix Neapolskou od měďařských a železářských mistrů kuchyňského nádobí 200 kotlů, z nichž 10 mělo být tak velkých, aby v jednom bylo možné uvařit dva voly, a 20 takových, co by se ve dvou uvařil jeden vůl. Kromě toho požadoval i kastroly, šerpíky, pekáče, lžíce, nože atd. \nVětšina rozvinutých řemesel se organizovala do cechů. Potřebu potvrdit si stanovy měla řemesla zejména v 2. polovině 15. století. Mnohá řemesla však existovala bez jakýchkoliv potvrzení nebo fungovala vedle příbuzných cechovních řemesel. Původně se cechy organizovaly zpravidla jako bratrstva kolem oltáře některého světce v dómu svaté Alžběty. Prestižní záležitostí nejbohatších cechů byla odpovědnost za obranu jedné z věží košického městského opevnění. Podle cechu pak byla i věž nazývána (kovářská, koželužská, zámečnická, bednářská, kolářská, řeznická, hrnčířská, provaznicko-pugilárská, obuvnická).\n\nV košických řemeslech byl ve středověku rozšířený systém tzv. \"majstrštychů\" - mistrovských kusů, které byly většinou velmi nákladné a náročné na zhotovení. Šlo o specializovaná díla, které sloužila jako vrcholná díla. Tkalci zhotovovali oděv pro sedláka k pluhu, pro kněze k oltáři, pro rytíře do pole, pro pannu do tance, a to vše podle místních zvyků a módy. \n\n\"Na přelomu 15. a 16. století byla v ceších organizována následující řemesla, jejichž potvrzení stanov se zachovalo:\" \n\n\"Cechy byla i ta řemesla, jejichž stanovy se nedochovaly, ale zmiňují je jiné prameny\":\n\"Z roku 1517 se zachovaly zápisy o volbách představenstev cechů. K onomu roku jich evidovali v Košicích 19\":\n\nPro srovnání ve středověké Bratislavě fungovalo 6 cechů, v Prešově 9 a v Bardejově 7 - 10 cechů.\nZvláštní kapitolu představuje cech tovaryšů tkalcovského řemesla. Stanovy cechu tovaryšů byly potvrzeny již v roce 1429 a jsou tedy starší než cech mistrů samotný. \n\nNa čele cechu stáli dva starší tovaryši, jednoho z nich volili mistři. Ten musel být ženatý. Druhého svobodného si mezi sebou zvolili sami tovaryši. Stanovy nedovolovaly tovaryšům opustit mistry před vypršením určité výpovědní lhůty. Do města se mohli vrátit až po čtvrtletí. \nV souvislosti s poklesem dálkového obchodu vzrostl význam domácích trhů. Vůči konkurenci ze zahraničí, ale i z ostatního území Uherska, se hornouherská města chránila bližším přilnutím pod ochranu k metropoli - Košicím. Cechy existující v okolních městech si nechávaly potvrdit nové stanovy, které z nich dělaly filiálky košických metropolitních cechů. To jim umožňovalo stavět stánky spolu s košickými na různých jarmarcích a trzích. Metropolitní cech svolával i porady řemeslníků celé provincie. Důležitou roli v řízení hospodářské politiky oblasti zastávala rada pěti míst Pentapolitany. \nKe středověkým cechům přibyly v 16. století v Košicích tyto cechy:\n\nV 17. století i cechy:\n\nKe konci 17. století ve městě stále fungují různí řemeslníci, ale kvůli daním a vojenskému řádění byli v zuboženém stavu. Stejný počet cechů jako v Košicích, třicet, měla i Levoča, jednoznačně vedoucí postavení v Uhersku mělo dočasné hlavní město Bratislava s 45 cechy. \nPo skončení povstání Františka II. Rákociho na počátku 18. století bylo město natolik hospodářsky zdevastované, že v něm evidovali méně řemeslníků než v Prešově nebo Kežmarku. V roce 1720 bylo ve městě pouze 131 řemeslnických dílen (v Bratislavě jich bylo 273). Žádné řemeslo nemělo dominující postavení a výroba pro trh byla minimální. Škála řemesel zde byla navzdory malému počtu řemeslníků stále široká. V průběhu 18. století se však hospodářský život ve městě prudce rozvíjel a v roce 1777 již počet řemeslnických dílen dosáhl 314. Z počtu nově přijatých řemeslníků v letech 1736-1790 pocházelo 76,4 % z Uher, zbytek z českých a rakouských zemí a západní Evropy. Na jednoho mistra připadalo 1,3 tovaryše, což byl nejvyšší průměr na území Slovenska po Bratislavě (2), Komárně (1,7) a Banské Štiavnici (1,4). Nejrozvinutějšími řemesly v 18. století byly obuvnictví, koželužství, krejčovství, řeznictví a hrnčířství.\nStatuty košických novověkých cechů byly psány v němčině, a to až u poloviny z nich. Zbytek si dělila latina s maďarštinou. V Košicích byl znát příliv maďarských řemeslníků, ale nelze vyloučit, že by v ceších nepracovali i Slováci, kteří měli v jiných slovenských městech své slovenské písemné statuty.\nPočet řemeslníků ve městě v poměru k počtu obyvatel byl vysoký, což později pozitivně působilo při vzniku prvních košických manufaktur v 90.letech 18. století. Cechovní regule se stále více stávaly překážkou svobodnému podnikání. V roce 1813 byly jejich stanovy liberalizovány a v této podobě existovaly cechy až do svého zrušení v roce 1872. \n\n"}
{"id": "974949", "url": "https://cs.wikipedia.org/wiki?curid=974949", "title": "Obchod v středověkých a raně novověkých Košicích", "text": "Obchod v středověkých a raně novověkých Košicích\n\nObchod ve středověkých a raně novověkých Košicích (období středověku a raného novověku - do začátku 18. století) tvořil hlavní výdělečnou činnost košických měšťanů. Košičtí kupci byli zapojeni do dálkového obchodu s Polskem, Pruskem a Ruskem. Obchodem se zabývali především mocní němečtí patricijové, kteří zároveň zastávali nejdůležitější funkce ve vedení města.\nKošice jako metropole hornouherského regionu, sousedícího s Polskem, a jako sídlo pobočky královské komory se staly přirozeným místem skládání zboží kupců na dálkových trasách. Z toho plynula trhovost osady \"Villa Cassa\" s usazeným řemeslně-obchodním obyvatelstvem. Osada celá obehnaná hradbami dostala v roce 1290 městská práva. Mezi nimi bylo pravděpodobně i právo skladu, jehož privilegium se nedochovalo.\nUdělení práva skladu bylo nejvýznamnějším předpokladem přeměny Košic v obchodní metropoli nadregionálního významu. O důležitosti příjmů z obchodu - třicátku - ještě před upevněním moci Anjouovců svědčí listina z roku 1311 z dob povstání košických měšťanů proti rodu Omodejů. V ní se zakazovalo Omodejům narušovat košický obchod a napadat kupce směřující z nebo do Košic. Je zároveň prvním dokladem o třicátku, a tedy zpoplatnění dováženého a vyváženého zboží v Uhersku.\nPo porážce odbojné šlechty král Karel I. Robert udělil městu několik hospodářských privilegií. Za dynastie Anjouovců se města stala oporou královské moci a podpora jejich bohatství byla v jejich nejvyšším zájmu v protikladu ke mocné šlechtě. Z toho plynul i pozdější titul svobodné královské město (používaný od 15. století). Již v průběhu 14. století Košice získaly maximální výhody potřebné k rozvoji jejich obchodního potenciálu:\nZvláštní místo v historii košického obchodu má vzájemná dohoda (\"Pactum mutuum\") s polskou metropolí Krakovem. Umožňovala oběma stranám těžit ze vzájemné spolupráce jinak konkurujících si obchodníků. Jejím obsahem z roku 1390 bylo:\nDohoda se plně využívala během třiceti let, později ji začaly obě strany omezovat. Krakov více nevnímal košické kupce jako strategické prostředníky, ale už jen jako další odběratele jeho zboží. Proto ho začali obcházet novými cestami přes polské města Sącz, Biecz a Duklu. V Dukle, která se dokonce řídila košickým městským právem, byla zřízena stálá expozitura hornouherských měst s právem exteritoriality.\nAčkoli košická řemeslná výroba byla čilá, nedokázala konkurovat kvalitnímu specializovanému zboží ze západní a severní Evropy. Proto se dovážely přes Polsko z Pruska a Ruska exkluzivní komodity jako drahé kožešiny, látky, mořské ryby, sukno, olovo, rybí olej, luxusní zlaté a stříbrné výrobky, papír a knihy. Tyto výrobky pak košičtí obchodníci distribuovali po Uhersku a dále na jih.\n\nZ Košic se vyvážely především zemědělské produkty a nerostné suroviny. Mezi nejvýznamnější komodity patřily dřevo, smůla, med, kůže, vzácné kovy a rudy (měď), skot a koně, maso, víno, plátno a barchet. Především měď, kožešiny a víno byly prodávány až do Pomořanska (Stralsund, Štětín), Nizozemska a Anglie. Zboží se transportovalo říční cestou nahoru Hornádem po vorech. Kromě samotných Košic po jeho toku fungovalo několik dalších říčních přístavů, např. Velká Lodina. Na severu využívali říční toky Popradu, Dunajce až Visly do moře. Po souši převáželi zboží velkými vozy, zvanými i \"maže\" nebo \"košické vozy\".\nKošické vývozní artikly podnítily i rozvoj přilehlé důlní oblasti. Pro zvýšení obratu si bohatí košičtí měšťané otevírali rudné šachty v dolech Rožňavě, Smolníku, Gelnici a Telkibánye. Zemědělské produkty byly dodávány ze stále se rozšiřujícího košického dominia.\n\nV poměru k blízkým hornouherským městům Košice platily jako hlavní sklad zboží (\"depositio generalis mercium\"). V praxi to fungovalo tak, že kupci přicházející z Polska, Pruska a Ruska mohli zboží vyložit podle svého výběru buď tady, nebo ve městech Levoča, Kežmarok, Bardejov. Tato vyspělá hornouherská města měla na rozdíl od Košic jen dílčí právo skladu. Na druhou stranu kupci přicházející od jihu zpoza Tisy, ze Sedmihradska, Moldavska, Valašska nebo Turecka, už podléhali pouze generálnímu skladu v Košicích.\n\nKošičtí kupci mohli podle privilegia z roku 1390 přes Krakov vyvézt zboží až do Pruska a Ruska. Zacházeli i do Čech a na Moravu. Opačným směrem se snažili proniknout až do Rumunska, ale v Sedmihradsku se setkali s velkou konkurencí místních kupců. Obchodní rádius Košic na jih tak sahal jen po Velký Varadín, kde zboží přebírali kupci bohatých sedmihradských měst. Velký Varadín byl spolu s Debrecín hlavním odbytištěm řemeslných produktů košických cechů.\n\nZ tohoto vyplýval i hlavní znak košického obchodu, kterým byla pasivní obchodní bilance na západních a severních trzích a aktivní na jižních trzích. Košičtí kupci byly silně úvěrovaní v Krakově. V roce 1498 například dlužili 18% všech krakovských dluhů. Naopak na jižních trzích vystupovali košičtí kupci jako věřitelé. Pro nedostatek platidla - peněz - bylo běžné vyplácení dluhu v naturáliích.\nDalším znakem košického obchodu byla neexistence \"investiční spjatosti velkoobchodníků s místními výrobci, řemeslníky\". Tento fakt se ukázal velmi zranitelným bodem v hospodářském postavení Košic při změnách obchodních tras v raném novověku.\nO tom, že Košice byly ve středověku uznávanou obchodní metropolí, svědčí množství cizinců, kteří se zde usazovali. Byli mezi nimi kupci z českých zemí, Polska, Pruska, Haliče, Německa, Itálie, Srbska, Valašska, Moldavska a i z takových dalekých zemí jako Nizozemska, Anglie či Španělska. Na jednom z košických huštáků, v Čermeli, byla jedna ulice nazvaná \"Venice\" (\"Platea Veneti\", 1524), kde byli pravděpodobně usazeni italští obchodníci.\n\nMnozí kupci žádali o přiznání zdejších městských práv, od čehož si slibovali zrušení celních omezení. Proto byla rada města nucena přijmout v roce 1453 opatření, které mělo zneužívání zamezovat. Přijetí za košického občana měla předcházet vysoká kauce 32 marek stříbra se závazkem, že se novoměšťan v Košicích do roku ožení a koupí nemovitost.\nKoncentrace kupců ve městě vyžadovala zřízení stálého kupeckého domu, který sloužil potřebám jednání a obchodů kupců a na jejich přechodné ubytování. Kupecký dům stál na čestném místě, jižním rohu Hlavní a \"Hnilné ulice\" (dnes Alžbětina). K domu patřila i sousední budova, ve které byla umístěna lázeň.\nKromě kupeckého domu košického cechu existovaly ve městě i soukromé kupecké domy, které si zde skupovali zahraniční obchodníci. V letech 1404–1433 tak vlastnili svůj dům v Košicích kupci z Toruně. Vlastní dům měli i Krakované. A naopak i Košičané měli vlastní domy v obou polských městech.\nÚzký okruh nejbohatších košických kupců si vytvořil zvláštní organizaci cechovního typu - kupeckou gildu. Tím se chtěli odlišit od ostatního měšťanstva, které obchodovalo v malém a sporadicky. První zmínka o cechu pochází z roku 1446, ale pravděpodobně vznikla daleko před tímto rokem, neboť její pravidla byla sepsána \"podle starých zvyklostí\". Jejími členy mohly být ženy i muži. Vyučit se obchodu bylo drahou záležitostí, trvající 7 - 8 let. Členové cechu byly zároveň nejvlivnějšími osobami v městské radě. Cechovní shromáždění se konala čtyřikrát ročně.\nNa přelomu 15. a 16. století po objevení Ameriky došlo ke změně důležitých obchodních tras, které se přímo dotýkaly Košic. Úpadek vlivu hanzy se dotkl toruňského a následně krakovského obchodu. Také nastal zásadní odklon hlavní obchodní trasy ze západu do Ruska mimo Krakov přes Varšavu a Balt. Nové obchodní vztahy se v rámci Uherska orientovaly směrem na západ, ne více na sever. Svědčí o tom i klesající výnosy z cel na krakovské zboží:\nÚpadek košického obchodu byl způsoben i neprovázaností s místními řemesly a monopolem Turzů a Fuggerů na důlní produkty. Košice ztratily své postavení rovnocenného partnera Krakova a Vratislavi a staly se pouze provinčním distributorem zboží v oblasti Horních Uher a Sedmihradska. Stále více zboží do Košic přicházelo z Vídně.\nZměnil se i sortiment dovážených a vyvážených výrobků. Do Košic přicházelo zejména žádané slezské sukno, klobouky a čepce, nůžky, dráty a papír. Nejdůležitějším košickým vývozním artiklem v období novověku na západní trhy bylo tokajské víno. Tuto doménu si košičtí obchodníci úzkostlivě hlídali, i když Košice nebyly jediným městem, které bohatlo na této komoditě. Do Sedmihradska se naopak vyvážely košické řemeslnické výrobky a hlavně zbraně. Od druhé poloviny 16. století se do popředí dostal i vývoz dobytka do rakouských a jihoněmeckých oblastí.\n\nOsmanská expanze a protihabsburská stavovská povstání v Uhrách vnesly do oblasti permanentní nestabilitu obchodních tradic. Kupci byli přepadáváni a zboží konfiskováno. Městské vinice a zahrady byly přeměněny na pastvu pro vojenské koně. K roku 1696 měly Košice pouhé tři kupce obchodující s Vídní a Vratislaví. Ještě v roce 1555 tvořily příjmy města z třicátku 23,63 % všech příjmů. V roce 1698 to bylo pouze 4,89 %.\n"}
{"id": "974950", "url": "https://cs.wikipedia.org/wiki?curid=974950", "title": "Ondrej Richard Halaga", "text": "Ondrej Richard Halaga\n\nOndrej Richard Halaga (4. března 1918 Veľký Šariš – 13. února 2011 Košice) byl slovenský historik a vědec. Zabýval se středověkými a raně novověkými dějinami východního Slovenska, především Košic, v celoevropském kontextu. Výsledkem jeho práce je více než 500 vědeckých prací a studií publikovaných doma i v Polsku, Německu, Rakousku, Maďarsku a Itálii.\n\nByl členem Polské akademie věd a umění. V roce 2008 v rámci soutěže \"Vědec roku SR\" mu bylo uděleno uznání za celoživotní dílo.\n\nOndrej R. Halaga byl synem chudého šarišského pastýře. Navzdory skromným rodinným poměrům dostal soukromé vzdělání v Banské Bystrici a gymnaziální vzdělání v Prešově. V letech 1940–1945 studoval filozofii a historii na Slovenské univerzitě v Bratislavě (dnes Filozofická fakulta Univerzity Komenského v Bratislavě). Po skončení druhé světové války se vrátil na východní Slovensko. Nejprve v Prešově organizoval občanské demokratické hnutí a později začal působit v Košicích.\n\nV Košicích se stal redaktorem deníku Demokrat a obnovil spolek Východoslovenský akademik, jehož stejnojmenný časopis i redigoval. Lidé sdružení kolem Halagy ve spolku aktivně lobbovali za obnovu vysokoškolské tradice v Košicích. Tehdejší pověřenec vnitra Gustáv Husák však spolek rozpustil, proto Halaga vytvořil další spolek Svojina, který se stal centrem východoslovenské kulturní elity do jeho zrušení v roce 1951. V roce 1959 se v Košicích podařilo založit Univerzitu Pavla Jozefa Šafárika. Mezitím se Halaga stal ředitelem Archivu města Košice a v roce 1961 vedoucím pracovníkem SAV v Bratislavě. \nPo okupaci Československa v roce 1968 měla jakákoliv redakce zákaz vydávání Halagových prací. Ty mohly být nanejvýš citovány, ale bez uvedení autorova jména. Hlavním důvodem jeho vyřazení byl fakt, že Halaga bránil před osudem Podkarpatské Rusi východní Slovensko. Vědci bylo znemožněno stát se docentem. Od roku 1974 působil na společenskovědním ústavu SAV, v roce 1981 ho však propustili. V roce 1985 byl dokonce přepaden ve vlastní pracovně. V období před rokem 1989 tak pracoval a publikoval v zahraničí, především v Německu a Francii.\n\nPo sametové revoluci bylo na Slovensku vydáno mnoho Halagových prac. V roce 2001 mu byl udělen titul DrSc. h.c. – čestný doktorát, který se dosud uděloval pouze cizincům. \n\n"}
{"id": "974952", "url": "https://cs.wikipedia.org/wiki?curid=974952", "title": "Huštáky v Košicích", "text": "Huštáky v Košicích\n\nHuštáky v Košicích byly předměstské vsi nebo předměstské ulice obklopující město Košice ve středověku a novověku. Písemně jsou doloženy od 14. století jako \"\"-dofr\"\", \"\"-Dorf\"\", později i \"Vicus\". V době protitureckých bojů a protihabsburských stavovských povstání v letech 1528–1711 byly vydrancované až zlikvidovány. V 18. století nastala jejich postupná obnova. V 19. století v souvislosti s bouráním košického opevnění byly stavebně a správně integrované s domovským městem. \nLudmanova Ves se rozprostírala na jihovýchodním předměstí v prostoru dnešního \"sídliště Osloboditeľov\". První písemné zmínky z let 1398 a 1402 ji zachycují jako \"Villa Ludmani\", zmínka z roku 1510 jako \"Ludmansdörfel\". Tvořilo ji několik ulic, její součástí byly i \"Nová ulice\" a \"Špitálská ulice\". V 20. letech 16. stoletím měla dohromady 65 poplatníků, v čemž byly i dvory předních měšťanů. Podle soupisu z roku 1760 byla s 49 domovními parcelami největší huštáckou čtvrtí. \nBednárska Ves („\"Bednářská ves\"“) se rozprostírala na jihozápadním předměstí. První zmínky z let 1466 a 1487 ji uvádějí jako \"Bindersdorf\". V 16. a 17. století byla jednou z nejvíce postižených nepokoji a samostatně se vyskytovala jen sporadicky pod názvem \"Bodnar ucza\". \nCesnakova Ves („\"Česneková ves\"“) byla jedním ze západních předměstí Košic, které bylo nejobývanější. Nacházela se v prodloužení Hnilné ulice (dnes Alžbětině ulice) nad Bednárskou Vsí v prostoru dnešní Florianské ulice. Prameny ji zachycují jako \"Knoblochsdorf\" (1487) nebo \"Knopplogoss\", maďarsky \"Forhagymautca\" (1524). V roce 1511 měla 25 domů a jeden měšťanský majer.\nSeverozápadně od Cesnakové Vsi se rozprostírala Richtárska Ves („\"Rychtářská ves\"“), v oblastí dnešních ulic Karpatská, Vojenská. V roce 1480 je uváděna jako \"Richterdorf\". Měla poměrně hodně chudých obyvatel (nad 100 poplatníků). V rámci vsi existovala samostatná čtvrť umístěná na nedalekém návrší, která se jmenovala \"Zem svatého Leonarda\" (\"Terra S. Leonardi\", 1480). Ke čtvrti směřovala \"Nová ulice\". Na návrší stál kostel svatého Leonarda s farou. \nV prostoru dnešního náměstí Ladislava Novomeského se rozprostírala další ves západního předměstí – Tehelná Ves („\"Cihelná ves\"“). V roce 1400 je označována jako \"Zichelsdorf\".\nNa severním předměstí v povodí Čermeľským potoka se rozprostírala osada Čermeľ (\"Czeyrmel\" 1504, \"Cermis \"1515). Prameny ji neoznačovaly pojmem \"dorf\", ale uvádějí ji ve stejném kontextu s ostatními huštáky. V letech 1504–1515 bylo v Čermeli 50 domů a počítala se k němu i \"Nová ulice\" (\"Platea Nova\" 1504) na severu a \"Ulice svatého Ladislava\" na východě za Mlýnským náhonem. Nazývala se tak podle kostela svatého Ladislava s farou, který stál mezi městskými hradbami a Mlýnským náhonem. Ve východní části prameny zmiňují i \"Ulici svatého Mikuláše\", \"Zbojnickou ulici\", \"Uličku při malém špitálu\" a kuriozitou je pojmenování ulice \"Venice\" (\"Platea Veneti\" 1524), která byla pravděpodobně čtvrtí v Košicích usazených italských kupců.\n\nHuštáky nebyly, na rozdíl od Košic v hradbách, limitovány stavebním prostorem. V době největšího populačního vrcholu středověkých Košic v roce 1480 připadalo na vnitřní město 439 domů se zhruba 4 700 obyvateli. Hustota obyvatelstva na huštákách byla nižší, proto při 567 domech se v nich počítá s okolo 3 800 obyvateli.\n\nV pozdějším období docházelo k neustálému pustošení huštáků především důsledkem válečného zápasení, ale i kvůli epidemiím, požárům a jiným živelním pohromám. Huštácké domy byly pak obnovovány jednak samotnými předměstkými obyvateli, jednak investováním zámožnějších obyvatel z vnitřního města. \n\nV roce 1696 se odhaduje počet obyvatel na huštákách pouze na 470 osob. V 18. století začal počet obyvatel narůstat. Až v roce 1799 statistiky vykázaly zhruba tolik osob na huštákách, co v roce 1480 – 3600.\n\nNárodnostní složení obyvatelstva není možné kvůli nezachování se písemností huštáckých starostů vypozorovat tak, jak to bylo možné v případě samotných Košic.\nHuštáky měly vlastní samosprávu s volenými rychtáři, kteří byli ve městě nazýváni \"huštácki rychtáři\" ( \"iudices foris civitatem\"). Podléhaly kontrole a jurisdikci rychtáře a rady města. Na obyvatele huštáků bylo rozšířeno košické městské právo. \n\nV roce 1347 Košice dostaly rozsáhlé výsady od panovníka Ludvíka Velikého. Při této příležitosti huštáčtí obyvatelé si vymohli od rady města, aby král potvrdil volbu jejich vlastního faráře, kterého neměl dosazovat hlavní košický farář.\n\nV 18. století byly huštáky přerozděleny do tří správních obvodů, pro které se od roku 1760 zavedeno nové pojmenování:\nKe čtyřem meziměstským částem (kvartály I-IV) tím přibyly tři předměstské obvody, které již nebyly spravovány vlastními rychtáři, ale dosazenými komisaři.\nV roce 1861 se setřel rozdíl mezi vnitřním městem a huštáky, které byly postaveny na roveň městským čtvrtím.\nV 2. polovině 19. století dostaly tato pojmenování:\n\n"}
{"id": "974954", "url": "https://cs.wikipedia.org/wiki?curid=974954", "title": "Hornouherský hlavní kapitanát", "text": "Hornouherský hlavní kapitanát\n\nHornouherský hlavní kapitanát (jiné názvy Košický hlavní kapitanát, Horní Uhersko, 1554 – 1557 \"Předtiský hlavní kapitanát\", 1553 – 1557 \"Hlavní kapitanát hornouherských měst\", od 1559 zpočátku Košice a Horní Uhersko; viz také níže Cizojazyčné názvy) byl od 1553/1554/1559 do roku 1699 hlavní kapitanát se sídlem v Košicích odpovědný za celé území Královského Uherska od Tater (Spiše) na východ, tedy za východní Slovensko a přilehlé části dnešního Maďarska, Ukrajiny a Rumunska.\n\nPřesněji sem spadalo 13 stolic (Gemersko-Malohontská, Hevešská, Boršodsko, Spišská, Šarišská, Turňanská, Abovská, Zemplínská, Užská, Sabolčská, Satumarská, Berežská, Ugočská), pravda, pokud nebyly právě dobyty Sedmihradskem, resp. Osmanskou říší.\n\n\nByla to organizační vojenská jednotka protiturecké obrany. Hlavní kapitán, který stál v jeho čele, byl (na rozdíl od některých jiných hlavních kapitanátů) od konce 16. stol. odpovědný nejen za pohraniční pevnosti na daném území, ale i za všechny vojenské záležitosti ostatního území stolic; Horní Uhersko tedy mělo postavení nejen tzv. hranice zde pohraničního území (něm. Grenze), ale i postavení obvodu (něm. Kreis). \n\nHlavní kapitán se nazýval zpočátku oficiálně hornouherský polní / generální hlavní kapitán nebo hornouherských obvodní kapitán ( Feldobrist / Generalobrist in Oberungarn, supremus capitaneus partium regni Hungariae superiorum, felföldi fõkapitány / kassai generális), po roce 1570 často i prorex, királykép (ve slovenské odborné literatuře překládáno jako místokrál).\n\nJelikož kapitanát hraničil se Sedmihradskem, stáli v jeho čele často velitelé žoldnéřských vojsk (Němci, Italové nebo Holanďané aj.), protože hornouherským magnátům Dvorská vojenská rada příliš nedůvěřovala. I v posádkách kapitanátu byla nasazena převaha zahraničních žoldáků.\n\nVznikl vyčleněním z kompetence předdunajského hlavního kapitanátu. \n\nPředchůdci vlastního hornouherského hlavního kapitanátu byly:\nOd roku 1559 již existovala jen funkce hornouherského / košického hlavního kapitána. \n\nV roce 1565 na lepší obranu proti Sedmihradsku byl v rámci hornouherského hlavního kapitanátu v jeho nejvýchodnější části vytvořen Hlavní kapitanát Satmár a Zátisí se speciálním postavením. \n\nV roce 1567 na lepší financování hornouherských pohraničních pevností byla vytvořena Spišská komora.\n\nHornouherský hlavní kapitanát zanikl v roce 1699 po vyhnání Turků ze středních částí Uherska.\n"}
{"id": "974956", "url": "https://cs.wikipedia.org/wiki?curid=974956", "title": "Donald Ray McMonagle", "text": "Donald Ray McMonagle\n\nDonald Ray McMonagle (*14. května 1952 v Flint, stát Michigan, USA), vojenský pilot, důstojník a americký kosmonaut. Ve vesmíru byl třikrát.\n\nV roce 1970 zdárně ukončil střední školu Hamady High School ve městě Flint a poté absolvoval vojenskou akademii United States Air Force Academy. Stadium zde ukončil roku 1974 a pak pokračoval dalším studiem na California State University. Od roku 1975 sloužil pak v armádě jako vojenský pilot.\n\nV letech 1987 až 1989 absolvoval výcvik u NASA a poté byl zařazen do oddílu astronautů. V něm zůstal do dubna roku 1997. U NASA pak zůstal do roku 2000 v různých řídících funkcích. Roku 2000 z NASA odešel pracovat v soukromém sektoru v Palm Beach.\n\nOženil se, jeho ženou se stala Janyce, rozená Mortonová.\n\nNa oběžnou dráhu se v raketoplánech dostal třikrát a strávil ve vesmíru 25 dní, 5 hodin a 34 minut. Byl 244 člověkem ve vesmíru.\n\n\n"}
{"id": "974958", "url": "https://cs.wikipedia.org/wiki?curid=974958", "title": "Gregory Jordan Harbaugh", "text": "Gregory Jordan Harbaugh\n\nGregory Jordan Harbaugh (* 15. dubna 1956 v Clevelandu, stát Ohio, USA) je americký kosmonaut. Ve vesmíru byl čtyřikrát.\n\nV roce 1974 ukončil střední školu Willoughby High School v městě Willoughby a pokračoval studiem na Purdue University, obor astronautika. Po skončení studií nastoupil v roce 1978 do NASA jako technický pracovník. Měl přezdívku Greg. V roce 1987 absolvoval u NASA výcvik a poté byl zařazen do oddílu astronautů.\n\nNa oběžnou dráhu se v raketoplánech dostal čtyřikrát ve funkci letového specialisty a strávil ve vesmíru 34 dní, 1 hodinu a 59 minut. Má za sebou i tři výstupy do volného vesmíru (EVA), při nichž v něm strávil přes 18 hodin. Byl 245 člověkem ve vesmíru.\n\n\n"}
{"id": "974961", "url": "https://cs.wikipedia.org/wiki?curid=974961", "title": "Velkomoravský penitenciál", "text": "Velkomoravský penitenciál\n\nVelkomoravský nebo také staroslověnský penitenciál vznikl na Velké Moravě před rokem 867. Byl napsán ve staroslověnštině a jeho text se dochoval v Sinajském euchologiu, v němž je označen názvem Zapovědi svętyichъ otьcъ (\"Zapovědi svatých otců\"). Jedná se o překlad z latiny pořízený buď sv. Metodějem, nebo někým z jeho okruhu; předlohou byl neznámý rukopis obsahově blízký Merseburskému penitenciálu.\n\n"}
{"id": "974966", "url": "https://cs.wikipedia.org/wiki?curid=974966", "title": "Košická sídliště", "text": "Košická sídliště\n\nKošice sestávají z větší míry z obytných komplexů panelových bytových domů, které město nejenže obklopují po okrajích, ale i prostupují v centrální zóně. Již při vstupu do města si návštěvník nemůže nevšimnout rozlehlých sídlištních souborů na obou březích řeky Hornád, kterým ve výstavbě nezabránily ani kopcovité svahy koncových výběžků Slovenského rudohoří.\n\nPočátky hromadnější bytové výstavby v Košicích se datují již v meziválečném období, kdy v rámci nově vzniklého Československa Košice představovaly poslední civilizační bod směrem na východ - na Podkarpatskou Rus. Se zřizováním nové státní administrativy a příchodem potřebných slovenské a českých úředníků se budovaly podle pražského vzoru první činžovní obytné domy funkcionalistického charakteru, a to na severním předměstí od centra města, které bylo považováno, na rozdíl od jižního - průmyslového, již od uherských časů za reprezentativní a rezidenční. \n\nZa příklad prvorepublikových nájemních bytů slouží činžáky mezi Letnou a Jarní ulicí, tzv. Malá Praha s Masarykovou kolonií bankovních úředníků. Dalšími jsou soubory činžáků v oblasti Staré baštové - Podtatranského a Palackého - Bajzově ulici.\n\nPo druhé světové válce se začalo se zahušťováním širšího centra Košic sídlištní výstavbou v souvislosti s industrializací města. V letech 1954-1956 vznikaly první košická sídliště hned v několika lokalitách současně. Košice I. na Juhu v okolí Pasteurova náměstí a Košice II. na Severu v okolí Zimní a Jilemnického ulice se skládaly z 3 - 5podlažních bloků s minimalistickými prvky socialistického realismu, který v Košicích, na rozdíl od jiných slovenských a českých měst, nenašel širší uplatnění. V letech 1954-1958 se stavělo i sídliště Komenského, jehož nejvyšší stavba dosahovala již sedm podlaží. Následovala sídliště Sever (okolí obchodního domu Beta), Mlynský náhon (prostor Hlinkova - Mlynský náhon - Národná trieda) a Mier (sever od Hlinkovy, Vodárenské ulice), opět na severu města, která ještě v 60. letech doplnila vzdálenější Podhradová a Solovjevova (zástavba v prostoru ulic Watsonovy (před r. 1989 Solovjevovy), Hroncové (před r. 1989 Kótayho) a Boženy Němcové). Společným jmenovatelem těchto sídlišť je, že kdysi okrajová, dnes zcela srostla s městem a jejich původní názvy, s výjimkou Mieru a Podhradové, se ani nepoužívají. Používá se však pojem Sever pro označení celé městské části podle administrativních hranic zahrnující široké severní předměstí Košic včetně všech uvedených sídlišť (kromě Košic I.).\n\nSkutečná masová sídlištní výstavba v Košicích se začala v 60. letech rozhodnutím vlády o výstavbě východoslovenských železáren, kdy bylo nutno poskytnout domov pro jejich 25 tisíc zaměstnanců s rodinami. Výsledkem byla výstavba satelitního Nového Města na západním svahu městské kotliny, odkud byl výhled na centrum města. Odtud se také vžil název Terasa, který Košičané výhradně používají na rozdíl od symbolického Nového Města a který dokonce nepoužívá ani administrativa, protože sídliště spolu s obytnou lokalitou Popradská vytváří městskou část Západ, a tak zůstává Nové Město pouze historickou reálií. Obytný soubor byl plánován pro 60 000 obyvatel (v současnosti je počet obyvatel 40 000), což ho řadí ve velikosti sídlišť na Slovensku na druhé místo po bratislavské Petržalce. Sídliště protíná ve středu Třída Slovenského národního povstání, kudy vede velkokapacitní tramvajová trať na sever i jih centra a rychlodráhou přímo do VSŽ. Sídliště bylo také jako jediné dokončeno s komplexní občanskou vybaveností (zdravotní střediska, obchodní centra, školská zařízení a pošty) i vyššího typu (nemocnice, kino, univerzitní fakulty) s celoměstskou působností (pasové oddělení policie, budova KV KSČ - dnešní magistrát města z roku 1985). Nové Město s následnou výstavbou dalších sídlišť se dobou plně urbanisticky zakomponovalo do mechanismu města a v současnosti již plní sekundární úlohu centra města, což se projeví i při další výstavbě v oblasti tzv. asanačního pásma (tj. pozůstatek domovní zástavby v okolí Ružové, určené k demolici).\nNa jižním předměstí se kromě předešlé solitární blokové výstavby v okolí Rastislavovy ulice začalo se sídlištní zástavbou zbořením nízkých domovních čtvrtí v prostoru Jižní třídy a Revoluční (označované jako sídliště Juh - toto označení se ale používá pro celou městskou část Juh zahrnující širší jižní košické předměstí). Střediskem sídliště se stalo obchodní centrum Astória. Na některých plánech Košic se objevilo označení pro skupinu bloků v prostoru Mlynárské a Vojodské (někdejší Schönherzové) sídliště Schönherzovo, tento název se však nepoužíval a nepoužívá. Naopak velmi dobře známým košickým sídlištěm na Juhu ze 70. let jsou Železníky v prostoru mezi Terasou a Veřejným hřbitovem. Byli na něm použity některé novátorské techniky ze staveb sídlišť v Československu, kde obytné bloky byly seskupeny do půloblouků s vytvořením centrálního demotorizovaného zeleného koridoru. \n\nVýstavbou sídlišť se populace Košic několikanásobně zvyšovala. V roce 1945 žilo ve městě 52 000 obyvatel, v roce 1979 se překročila 200 tisícová hranice. Plán předpokládal s 300 000 obyvateli do roku 2000. Košice si vysloužily označení nejrychleji rostoucího města v Československu a příčku pátého největšího města v republice si udržely až do konce společného státu. Většinu obyvatel nových sídlišť tvořili, kromě odborníků z celého Československa, přistěhovalci ze slovenského venkova, čímž se radikálně změnila demografická a národnostní struktura obyvatelstva. Zatímco po válce byly Košice běžně maďarsky mluvícím městem, dnes tento jazyk ovládá jen starší generace Košičanů. Přírůstek obyvatel v dětském věku byl natolik enormní, že v 80. letech byl na košických sídlištních školách zaveden dvousměnný provoz ranních a večerních tříd.\n\nSídlištní výstavba dodala Košicím velkoměstský charakter, ale v centrální zóně, za hranicemi historického jádra, stále převládala nízká domovní - venkovský působící zástavba. Proto bylo rozhodnuto v 60. a 70. letech o její asanaci a následné výstavbě nových sídlišť. Na západní hranici souběžně s Kuzmányho ulicí vyrostlo v několika etapách sídliště Kuzmányho a na jihovýchodním okraji pod Náměstím osvoboditelů nové sídliště Juhovýchod, označované také jako sídliště Osloboditeľov. Takové uplatnění novodobé architektury v bezprostřední blízkosti historické zástavby je z urbanistického hlediska velmi charakteristické pro města postižená těžkým bombardováním během druhé světové války, která jsou známa zejména z Německa (Drážďany, Lipsko), ale v Košicích se to událo z důvodu nerovnoměrného stavebního vývoje, který bylo třeba vybalancovat. Všechna sídliště 70. let byla budována ze šedých betonových prefabrikovaných panelů. \n\nKromě centrální části Košic se v 70. letech pracovalo na nových satelitních sídlištích při dolním toku řeky Hornád v prostoru Jazera a následně až ke obci Krásna nad Hornádom, která tak byla připojena ke Košicím.\nVznikla tak sídliště Nad jazerom a Krásna pro 30 000 obyvatel, která mezi sebou nemají nějak určenou hranici. Lze ji však postřehnout ze způsobu pojmenování ulic, kde v části Nad jazerom jsou pojmenovány podle geografických reálií bývalého Sovětského Svazu a v Krásné z oblasti kosmického výzkumu SSSR. Přítomností jezera v areálu sídliště vznikl urbanisticky velmi atraktivní prostor, kde rezidenční funkce je skloubená s rekreační. Občanská vybavenost byla základní, ale obyvatelé mohli využít krátkou dostupnost do zaměstnání, protože přilehlé provozy lehkého průmyslu ležely na druhé straně hlavní silnice (dnes Poslanecké). Se vzdálenějším centrem města je od roku 1983 spojovala tramvajová trať. Obě sídliště tvoří dnes městskou část Nad jazerom.\n\nSpecifickým košickým sídlištěm je Luník IX, který byl postaven na konci 70. let jako sociální experiment vzorného soužití moderní socialistické společnosti. Podle něj měli vedle sebe žít běžní občané dělnické třídy s inteligencí, převážně vojenskou, a Romové. Občané neromské národnosti se ze sídliště po krátkém čase vystěhovali a tak se z Luníku IX stala čistě romská čtvrť, značně separovaná od ostatního města. V současnosti, kromě původních obyvatel, je vzhledem k nízkému standardu bydlení sídliště určeno pro sociální problémové občany a neplatiče. Luník IX je kvůli své výjimečnosti předmětem neustálého zájmu zahraničních delegací. O tom, že sídliště nebylo plánováno jako ghetto, svědčí jeho název. Z Luníků I - VIII se totiž skládá Nové Město (Terasa). Označení \"Luník\" pro okrsky I-VII se nepoužívají, používá se pouze název pro Luník VIII, který je vzdálenější od Třídy SNP, centra sídliště Nové Město (Terasa). Nový okrsek Luník IX tak měl být jakýmsi teoretickým pokračováním Terasy.\n\nV roce 1976 začala nová etapa sídlištní výstavby v Košicích. Územní plán určil za další těžiště rozvoje města směr východ, na levém břehu řeky Hornád. V tom roce se začalo stavět v oblasti hory Furča nové, ve svahu položené sídliště s době poplatným názvem Dargovských hrdinov pro 34 000 obyvatel, a tedy po Terase druhé největší v Košicích. Šlo o unikátní projekt, kde terénní a geologické podmínky byly značně odlišné od předešlých sídlišť. Sídliště Dargovských hrdinov dotvářelo článek v prstenci nové zástavby obklopující Košice a svou náhorní polohou tvoří nápadnou panoramatickou dominantu na východě města. U každé zastávky MHD na hlavní Třídě armádního generála Ludvíka Svobody se plánovalo centrum občanské vybavenosti s obchody a službami, jimž byla dávána pojmenování východoslovenských řek (Laborec, Hornád, Torysa, Ondava). Uliční pojmenování, tak jako sídlištní, byla výhradně z reálií druhé světové války pokud se pro jejich přejmenování po sametové revoluci nenašla dostatečná občanská iniciativa. Kvůli umělému názvu Košičané výlučně používají k označení této městské části starý maďarský název lokality Furča. Navzdory dřívějším plánům se až v roce 1993 zprovoznila trolejbusová trať do města, vhodná do kopcovitého terénu sídliště. V současné době se sídliště nerozšiřuje, ale zahušťuje, a to výstavbou v okrsku pod Krosnianskou ulicí, která je značně odlišnou od původní sídlištní zástavby. \nO čtyři roky od spuštění výstavby Dargovských hrdinov se zahájily práce na dalším satelitním sídlišti - Košického vládního programu. Z urbanistického hlediska šlo již o sekundární vlnu sídlištní zástavby, kdy novější sídliště (KVP) obklíčilo sídliště starší (Nové Město). Bylo určeno pro 28 000 obyvatel a při stavbě se používaly panely nového estetičtějšího vzhledu bílé barvy typické pro sídliště 80. let. Sídliště KVP svou občanskou vybaveností nijak nevynikalo, výhodu mělo v trojím silničním napojení na ostatní městskou síť přes oba konce Třídy KVP a Moskevskou třídu. Uliční pojmenování byla směsí partnerských měst města Košice (netýká se to Moskevské) a jeho významných lokálpatriotických osobností. Sídliště je v současnosti samostatnou městskou částí běžně nazývanou jen zkratkami \"Ká-Vé-Pé\", či \"kávepéčko\" a rozšiřuje se v oblasti Kopa novou zástavbou, odlišnou od původní panelové. V 90. letech zde na severním okraji dokonce vyrostl pro sídliště objekt absolutně atypický - klášter (bosé sestry karmelitánky). Již v roce 1990 sem měly jezdit trolejbusy, ty sem však dorazily o osm let později a od 1999 jezdí i do sousední Myslavy. \n\nJiž v roce 1984 se přistoupilo k výstavbě sídliště Ťahanovce. Podle původních plánů se mělo budovat po obou stranách vytyčené hlavní třídy (Solidarity, dnes Americká třída), čímž se měla zbourat přilehlá vesnice Ťahanovce a sídliště převzít její název. Od této asanace se upustilo a tak dnes v Košicích vedle sebe existují dvě samostatné městské části, jedna vesnice Ťahanovce a jedno Sídlisko Ťahanovce. Ve druhé polovině 80. letech budované sídliště se již vyznačuje prvky ekonomičnosti výstavby, což se projevilo ve snížené a strohé občanské vybavenosti a zhušťováním blokové zástavby. Použité panely měly různé barevné kombinace - starší část sídliště se skládá zejména z jednobarevných bloků oranžové či vínové barvy, novější bloky postavené po roce 1991 jsou o něco pestřejší. Ulice dostaly jména po hlavních městech východního bloku a sovětských socialistických republik, po roce 1989 byly přejmenovány po hlavních městech západní a střední Evropy. Hlavní průjezdné ulice (v Košicích s oblibou nazývané třídy) dostali vzývavé komunistické názvy (Třída Solidarity, Přátelství, Družby), po roce 1989 byly přejmenovány podle světových kontinentů. Stavba sídliště byla rozdělena na několik etap, realizovaly se první tři. Po sametové revoluci se pouze dostavěly rozestavěné budovy (1991-1993), přičemž areál čtvrté etapy se kvůli problémům nevypořádaných vlastnických poměrů nerealizoval. Přesto se zde s výstavbou počítá, nepůjde však o klasickou \"panelákovou\" architekturu, jejíž konec znamenal rok 1989. Sídliště trpí nedostatečnou dopravní infrastrukturou (nedostatek parkovacích míst, jediné silniční napojení na městskou síť, selhávání městské autobusové dopravy). Vybudovat se má druhé silniční napojení ze severu na Kostolianskou cestu a tramvajová trať do přímého centra Košic.\nNa přelomu sedmdesátých a osmdesátých let byl rozvoj sídlištní výstavby v Košicích na svém vrcholu. Územní orgány rozhodly o zastavění každého možného volného místa v intravilánu Košic. Po zakreslení sídlišť KVP a Ťahanovce na mapu již nezůstalo v administrativních ani geografických hranicích jediné možné místo na budování dalšího sídliště. Na severu a západě bránily v rozvoji pahorkatiny Slovenského rudohoří, na jihu letiště a průmyslová zóna železáren. Východ byl jediným směrem, ale i zde byly zhoršené stavební podmínky, které se všechny ukázaly při stavbě Dargovských hrdinů. Proto bylo rozhodnuto přenést těžiště další výstavby z košického údolí Hornádu přes kopec Heringeš do údolí řeky Torysa mezi obce Zdoba, Byster (obě obce dnes součástí Sadov nad Torysou), Košická Polianka a Krásna nad Hornádom. Šlo o dosud největší projekt v rozvoji města a byla mu věnována značná pozornost široké odborné veřejnosti.\n\nVýchodní Město nebo Družba měly ubytovat až 84 000 obyvatel, měla tu být soustředěna i střediska nadstavbové městské vybavenosti jako vysoké školy, výzkumné ústavy a nemocnice. Družba měla začínat již v prostoru Nižná úvrať a Nižný Heringeš až po městskou část Košická Nová Ves. Ve středu sídliště měl být zachován pro rekreační účely současný lesík v oblasti kopce Heringeš a centrem Družby se měla stát část na torysské straně kopce. Takový projekt vyžadoval i vynikající dopravní obslužnost. V Krásné nad Hornádom mělo vzniknout sekundární hlavní nádraží pro Košice. Družba měla být napojena tramvajemi na centrum města přes Sečovskou a na průmyslový jih přes Krásnou. \n\nV druhé polovině 80. let však stranické orgány od výstavby ustoupily. Soudobá literatura uváděla jako příčinu upuštění od projektu změnu ve zpřísněné ochraně zemědělského fondu. Je pravda, že údolí Torysa patří do kategorie nejúrodnějších na Slovensku. \n\nVýstavbou Východního Města by Košice dostaly zcela novou dimenzi velkoměsta. Svou velikostí by doháněly Brno a Ostravu. Po tom jak se rozběhla výstavba Ťahanovců v roce 1984, měly se všechny prostředky od roku 1986 soustředit na výstavbu Družby. Jelikož se od plánu upustilo, zůstalo Sídlisko Ťahanovce nejenže posledním realizovaným, ale i plánovaným košickým socialistickým sídlištěm.\n\nPo dvaceti letech se Košice k projektu Východního města v roce 2008 vrátily v souvislosti s požadavky realitního trhu. První obytná lokalita na daném území je Na hore II, která podnítila úřady k vypracování celkového nového územního plánu pro Východní město, kde se počítá na stejně velkém území tentokrát s maximálně 50 000 obyvateli ve smíšených okrscích rodinných domů a výškových bytových jednotek. \n\n"}
{"id": "974971", "url": "https://cs.wikipedia.org/wiki?curid=974971", "title": "Nad jazerom", "text": "Nad jazerom\n\nNad jazerom je městská část Košic, součást okresu Košice IV. Název MČ je odvozen od existujícího jezera - původního místa na těžbu štěrkopísků. Původně toto jezero bylo napájeno vodami blízkého Hornádu. Po úpravách je napájeno spodními vodami.\nZastupitelstvo v Košicích usnesením č. 273/2007 na svém IX. jednání dne 25. října 2007 v souladu se Zákonem o obcích schválilo Obecně závazná vyhláška města Košice č. 96 o znaku a vlajce městské části Košice - Nad jazerom.\n\nV modrém štítě pod zlatým zvlněným břevnem stříbrná plovoucí labuť ve zlaté zbroji, to vše převýšené zlatou lilií.\n\nVlajka má podobu v jedné čtvrti od žerdi štípaného listu, jehož žerďová část je žluto - modro dělená, Vlající část sestává ze čtyř podélných pruhů bílého, modrého, žlutého, a bílého. Vlajka má poměr stran 2:3 a ukončena je třemi cípy, t. j. dvěma zástřihy, sahajícími do třetiny její listu.\n\nSituování MČ je v jižní části města Košice v silničním tahu na Slanec. Hranici MČ ze západní a jihozápadní strany tvoří železniční trať Košice - Rožňava / Košice - Miskolc, severní a severozápadní hranici tvoří rychlostní silniční komunikace vnějšího okruhu města a MČ Vyšné Opátske, severovýchodní a východní hranici tok řeky Hornád a jižní hranici MČ Krásná nad Hornádom.\nIrkutská, Čingovská, Dneperská, Sputniková, Gagarinovo náměstí, Galaktická, Donská, Levočské, Azovské, Amurská, Černomořská, Kaspická, Baltická, Bukovecká, Jenisejská, Uralská, Ladožská, Polární, Poludníková, Poslanecká, Teplárenská, Teslova, Rovníková, Poludníková , Ždiarska, Važecká, Meteorová, Raketová, Náměstí kosmonautů, Stálicová, Družicová\n\nKomunikacemi je městská část spojena s ostatními částmi města přes hlavní rychlostní obchvat Košic, na který se napojuje na dvou místech (Slaneská - Nižné zelníky a Poslanecké - Jižní nábřeží). V severním směru je přístup na / ze sídliště přes dálniční přivaděč Jižní nábřeží a přes Jižní třídu, v západním směru přes Nižné zelníky a přivaděč Červený rak. Od severu na jih, na rozhraní průmyslové a obytné zóny, prochází celou městskou částí hlavní komunikace sídliště - Poslanecká ulice, která je také jedním z jižní vstup do města ve směru z Trebišova a která je kapacitně dlouhodobě přetížená a místem každodenních dopravních kolon v ranní a odpolední dopravní špičce.\n\nSpojení městskou hromadnou dopravou je zajištěno několika tramvajovými linkami, které jsou především v dopravních špičkách výrazně rychleji než individuální doprava. Veřejnou dopravu zajišťuje i několik autobusových městských a příměstských linek.\nMěstská část Nad jazerom patří mezi mladé MČ. Tvoří ji obytná zóna a průmyslová část. Katastrální původně patřilo území pod Košice jih a Krásnou. Původně území bylo plánováno jako průmyslová oblast s objekty potravinářského charakteru. V roce 1969 se začalo s výstavbou obytné zóny - typické \"panelákové\" zástavby. Celkově bylo postaveno 9 131 bytových jednotek v poměrně náročných geologických poměrech. Celá oblast obytné zóny je situována na štěrkovém podloží.\nV průmyslové oblasti se nachází i několik menších autoservisů, autobazarů, skladovacích objektů, sídel menších firem, ale i velkosklad potravin.\nV městské části Nad jezerem se nachází několik obchodních center, kde se nacházejí obchody s různými službami.\nKromě toho se v MČ nachází několik supermarketů:\nMČ Nad jazerom nabízí vodní lyžařský vlek, který je spuštěn během letní sezóny. Provádějí se zde soutěže ve free style lyžování a skoku na lyžích. Blízko jezera se nachází i malá chatová osada, která nabízí možnost ubytování. Během zimní sezóny, jezero nabízí možnost zimního bruslení.\n\nNa rekreaci je v letním období také využíván lesopark, nacházející se mezi jezery a řekou Hornád.\n\nPo okraji řeky Hornád je, na vyvýšeném břehu od jezu ve střední části MČ až po centrum vybudovaná cyklostezka, která umožňuje přímé spojení pro cyklisty do centra, čímž je vyřešen zákaz průjezdu po souběžné rychlostní komunikaci vnějšího okruhu města ( napojení na dálnici D1). Cyklostezku je hojně využíván cyklisty a bruslaři během celé letní sezóny jako příjemná rekreace.\nNa ploše bytové zástavby je situovaných 7 základních škol s předškolními zařízeními. Po přechodu náporu na předškolní a školní zařízení, jsou některé z nich využívány pro potřebu základních uměleckých škol s hudebním a výtvarným zaměřením a jako centra volného času.\n\nOdborné školství je zastoupeno Obchodní akademií, Soukromou střední odbornou školou a sdruženou střední školou oděvní a textilní, která vznikla sloučením dvou škol - dívčí odborné školy a Středního odborného učiliště textilního. V městské části se nachází i soukromé čtyř-a osmileté gymnázium.\n"}
{"id": "974974", "url": "https://cs.wikipedia.org/wiki?curid=974974", "title": "Dargovských hrdinov", "text": "Dargovských hrdinov\n\nDargovských hrdinov je městská část Košic, součást okresu Košice III.\n\nMěstská část je situována na kopci známém jako Furča, což je také lidový název této městské části. V současnosti v ní žije přibližně 30 000 obyvatel, velká většina z nich v sídlištní zástavbě. V městské části Dargovských hrdinů se nenachází prakticky žádný průmysl.\n\nMěstská část Dargovských hrdinov se rozkládá z převážné části na kopci Furča, na severovýchodě Košic. Spolu s městskou částí Košická Nová Ves, která leží na jih od sídliště je součástí okresu Košice III. Dalšími sousedními městskými částmi jsou na severozápadě Sídlisko Ťahanovce, na západě Džungľa a Staré Mesto a z jihu Vyšné Opátske. Na východě městská část sousedí s okresem Košice-okolie, s katastrálními územími obcí Budimír, Hrašovík, Košické Olšany (část Vyšný Olčvár) a Sady nad Torysou (část Zdoba).\n\nStejně jako samotná městská část, i většina ulic v městské části je pojmenována po místech spjatých s boji na východní frontě nebo událostmi druhé světové války a po vedoucích představitelích odboje. Po sametové revoluci v r. 1989 se nenašla občanská vůle tyto názvy změnit.\n\nNa sídlišti se nacházejí následující ulice: Adlerova, Bašťovanská, Benadova, Bielocerkevská, Buzulucká, Clementisova, Dvorkinova, Exnárova, Fabryho, Furčianska*, Herlianska*, Charkovská*, Jaltská, Jegorovovo námestie, Kalinovská, kapitána Jaroša, Krosnianska, Kurská, Lidické námestie, Lupkovská*, maršála Koneva, Maurerova, Ovručská, Postupimská, Povstania českého ľudu, Slivník,Svätej rodiny, Tokajícka, Trieda armádneho generála Ludvíka Svobodu, Zupkova. Pod sídliskom (také Drieňová), Orechová, Pod Furčou, Prešovská cesta*, Sečovská*, Slivník, Vo výmoli\n\nPřes intravilán neprotéká žádný vodní tok. Okrajem protéká potok Moňok a Košariský potok. V městské části se nenacházejí žádné vodní plochy.\n\nZastupitelstvo v Košicích usnesením č. 494 na svém XVI. jednání dne 26. června 2008 v souladu se zákonem o obcích schválilo obecně závaznou vyhlášku města Košice č. 101 o znaku a vlajce městské části Košice - Dargovských hrdinov.\n\nVe zlatém štítě tři černé klíny.\n\nVlajka má podobu v jedné čtvrti od žerdi štípaného listu, jehož žerďová část je žluto - modře dělená. Vlající část sestává ze sedmi podélných pruhů žlutého, černého, ​​žlutého, černého, ​​žlutého, černého a žlutého. Vlajka má poměr stran 2 : 3 a ukončena je třemi cípy, tj. dvěma zástřihy, sahajícími do třetiny její listu.\nVýstavba sídliště začala 29. června 1976 o 9. hodině za přítomnosti vedoucího tajemníka Východoslovenského KV KSS Jána Pirce, vedoucího tajemníka MV KSS Dezidera Zagiba, ředitele odb. ministerstva výstavby a techniky Slovenské socialistické republiky Ing. Kristla, zástupců politického a veřejného života kraje a města, dodavatelů a projektových závodů. Pamětní list v měděném pouzdře s údaji týkajícími se výstavby nového sídliště položil do základního kamene bloku 606 se 192 bytovými jednotkami v 6. okrsku vedoucí tajemník VSL. KV KSS Ján Pirc.\n\nPo komunálních volbách v prosinci 2006 bylo v pěti volebních obvodech zvolené 23členné místní zastupitelstvo s následující strukturou: SMER - sociální demokracie 11 poslanců, Křesťanskodemokratické hnutí 4 poslanci, Lidová strana - Hnutí za demokratické Slovensko 3 poslanci, Slovenská demokratická a křesťanská unie - Demokratická strana 3 poslanci, Strana regionů Slovenska 1 poslankyně a jeden poslanec kandidoval jako nezávislý. 17 z 23 poslanců má vysokoškolské vzdělání, v zastupitelstvu jsou tři ženy.\n\nPo komunálních volbách v prosinci 2010 bylo v pěti volebních obvodech zvolené 23členné místní zastupitelstvo s následující strukturou: koalice SMER - sociální demokracie, Lidová strana - Hnutí za demokratické Slovensko, Most-Híd má 12 poslanců, koalice Slovenská demokratická a křesťanská unie - Demokratická strana, Svoboda a Solidarita, Křesťanskodemokratické hnutí a Strana maďarské koalice má 10 poslanců a jeden poslanec je nezávislý.\n\nStarostou Dargovských hrdinů je Mgr. Jozef Andrejčák (SMER-SD).\n\nK 31. prosinci 2006 žilo na území Dargovských hrdinov 27 667 obyvatel, z toho 13 441 mužů (48,58 %) a 14 226 žen (51,42 %). V předproduktivním věku 0 - 14 let bylo 3 703 obyvatel (13,38 %), v produktivním věku 15 - 54 21 109 obyvatel (76,30 %), v poproduktivním věku bylo 2 855 obyvatel (10,32 %). Přestože je natalita (298 obyv., 2006) dvojnásobná oproti mortalitě (142 obyv., 2006), počet obyvatel má mírně klesající tendenci - hlavním důvodem je stěhování na jiná místa.\n\nPři sčítání v roce 2001 se přes 91 % obyvatel hlásilo ke slovenské národnosti, přes 3 % k maďarské, něco přes procento k romské a přibližně procento k rusínské nebo ukrajinské národnosti.\n\nPři stejném sčítání se asi 57 % obyvatel přihlásilo k římskokatolickému vyznání, 8 % řeckokatolickému a 4 % evangelickému. 21 % obyvatel bylo bez vyznání a další 4 % se nevyjádřila.\n\n\nDopravní spojení s centrem města a ostatními městskými částmi zajišťuje Dopravní podnik města Košice. Spojení je zajišťováno autobusy (Linky 15, 17, 20, během týdne ve špičce i linka 54. Rychlé spoje do US Steel RA6 a RA7 (Lingov)) a od roku 1993 i trojebusy (linky 71, 72 a noční linka N71). Pod sídlištěm, územím, které spadá do městské části, procházejí i další linky (autobusy 10, 33, 51, 56, RA5 a noční linka N1).\n\nHlavní dopravní tepnou sídliště Dargovských hrdinov je Třída armádního generála Ludvíka Svobody, která prochází celou městskou částí. Po západní straně městskou část ohraničuje Prešovská cesta, která se napojuje na dálnici Košice-Prešov a z jihu Sečovská cesta (dále Herlianska), která spojuje Košice s Sečovce a Michalovce.\n\n\n"}
{"id": "974978", "url": "https://cs.wikipedia.org/wiki?curid=974978", "title": "Sídlisko KVP", "text": "Sídlisko KVP\n\nSídlisko KVP je městská část Košic, součást Okres okresu Košice II. Pojmenováno bylo podle košického vládního programu (zkratka KVP).\n\nBauerova, Cottbuská, Čordákova, Dénešova, Drábova, Drocárov park, Hemerkova, Húskova, Jána Pavla II., Janigova, Jasuschova, Klimkovičova, Moskevská trieda, Starozagorská, Stierova, Titogradská, Trieda Košického vládneho programu, Wuppertálska, Wurmova, Zombova\n\nZastupitelstvo v Košicích usnesením č. 623/2008 na svém XX. jednání dne 30. a 31. října 2008 v souladu se zákonem o obcích schválilo Obecně závaznou vyhlášku města Košice č. 107 o znaku a vlajce městské části Košice - Sídlisko KVP.\n\nV modrém štítě zlatý hrabový trojlist.\n\nVlajka má podobu v jedné čtvrti od žerdi štípaného listu, jehož žerďová část je žluto - modro dělená, Vlající část sestává ze dvou podélných pruhů modrého a žlutého. Vlajka má poměr stran 2 : 3 a ukončena je třemi cípy, t. j. dvěma zástřihy, sahajícími do třetiny jejího listu.\n\nVýstavba začala v roce 1980 terénními úpravami. Poslední paneláky byly postaveny v roce 1989.\n\n\n\n\n\n\n\n\n"}
{"id": "974979", "url": "https://cs.wikipedia.org/wiki?curid=974979", "title": "Nezvěstný v boji (rozcestník)", "text": "Nezvěstný v boji (rozcestník)\n\nNezvěstný v boji může být:\n\n\n"}
{"id": "974982", "url": "https://cs.wikipedia.org/wiki?curid=974982", "title": "Vincenc Tiebl", "text": "Vincenc Tiebl\n\nVincenc Tiebl, uváděn též jako Čeněk Tiebl (4. července 1852 Horní Ptice \"(jiný dokument uvádí místo narození Chrbiny u Unhoště)\" – 26. února 1909 Tábor), byl rakouský a český stavební podnikatel a politik, na počátku 20. století poslanec Českého zemského sněmu.\n\nVystudoval reálku a absolvoval technická studia v Praze. V roce 1881 se stal inženýrem-asistentem u táborské stavební firmy Hozák a podílel se na stavbě tabákové továrny. Později získal koncesi a byl samostatným stavitelem v jihočeském Táboře. Po 12 let zasedal v táborském obecním zastupitelstvu. Byl dlouholetým členem českobudějovické obchodní a živnostenské komory. V letech 1896–1904 byl i jejím prozatímním prezidentem a od roku 1905 viceprezidentem.\n\nNa počátku století se zapojil i do zemské politiky. V volbách v roce 1908 byl zvolen do Českého zemského sněmu v kurii obchodních a živnostenských komor, obvod České Budějovice. Politicky se uvádí coby člen mladočeské strany. Kvůli obstrukcím se ovšem sněm po roce 1908 ve svém plénu fakticky nescházel.\n\nByl členem zemské živnostenské komise a místopředsedou kuratoria české obchodní školy v Českých Budějovicích.\n\nZemřel v únoru 1909. Pohřben byl v Táboře.\n"}
{"id": "974983", "url": "https://cs.wikipedia.org/wiki?curid=974983", "title": "Sídlisko Ťahanovce", "text": "Sídlisko Ťahanovce\n\nSídlisko Ťahanovce je městská část Košic, součást okresu Košice I. Leží na severovýchodním okraji města a sousedí s městskými částmi Ťahanovce, Sever, Džungľa a Dargovských hrdinov.\n\nJádro městské části tvoří panelové sídliště postavené v letech 1984 až 1997 na levobřežní říční terase řeky Hornád nad obcí Ťahanovce, která byla v minulosti určena kvůli plánované expanzi sídliště na asanaci. Sídlisko Ťahanovce, které je nejmladší ve městě, v současnosti obývá přes 23 tisíc obyvatel.\n\nMěstská část Košice - Sídlisko Ťahanovce se rozprostírá v severovýchodní části Košic, v severním závěru bočního Hornádskou údolí Košické kotliny, východně od bývalé samostatné obce Ťahanovce, přičemž podstatná obytná část intravilánu této nové městské části se rozprostírá přímo na pozemcích bývalé samostatné obce, nad levobřežní částí říční terasy řeky Hornád.\n\nPřirozeným sousedem této městské části na západě a z velké části i na severu je Městská část Košice - Ťahanovce (její severní lokality \"Dariusova hora\", \"Skalky\" a roklina potůčku \"Hájik\"). Na severu a severovýchodě je Městská část Košice - Sídlisko Ťahanovce obklopená lesem. Lesní lokality \"Moňok\" a \"Panský les\" jsou již součástí Městské části Košice - Sídlisko Ťahanovce a mají spíše charakter lesoparku.\n\nZ jihu a jihovýchodu městskou část odděluje poměrné strmá rokle potůčku Moňok od lesního celku Košická hora. V nivě tohoto lesního potoka vede státní silnice I/68 (evropská E50) vybudovaná v parametrech rychlostní silnice, která plní funkci dálničního přivaděče k dálnici D1 do Prešova, na kterou je městská část napojena mimoúrovňovou křižovatkou. Jižní hranice této městské části pokračuje od této křižovatky až po most přes Hornád.\n\nOd centra města Košice je střed této městské části vzdálen přibližně 5 kilometrů, nejvzdálenější městskou částí je Šaca, která je od Městské části Košice - Sídlisko Ťahanovce vzdálená vzdušnou čarou 15 km a nejkratší cestou 21 kilometrů.\n\nMěstská část je pro potřeby samosprávy rozdělena na tři části: Ťahanovce I, Ťahanovce II a Ťahanovce III. V dobách výstavby se sídliště členilo na části Ťahanovce I (první etapa), Ťahanovce II (druhá etapa) a Ťahanovce-západ (třetí etapa výstavby sídliště na místě obce Ťahanovce). Druhá etapa výstavby však byla v roce 1989 na určitý čas přerušena a nakonec se zrealizovala jen v omezené míře, proto se původní územně-plánovací členění neujalo a nepřeneslo se do samosprávy.\n\nV současnosti se v městské části nachází 24 ulic. Uliční názvy byly vybírány z geografických názvů (kontinenty, země a jejich hlavní města), ale během dělení Košic na městské části v roce 1990 byly k městské části přičleněny i ulice, které nepatří do hlavního intravilánu panelového sídliště a jejich názvy již nezapadají do zvoleného systému.\n\nNa sídlišti jsou vyčleněny čtyři hlavní komunikace - třídy, které nesou názvy kontinentů: Americká trieda, Australská trieda, Ázijská trieda a Európska trieda. Tyto názvy však vznikly dodatečným přejmenováním původní \"Třídy solidarity\" (Americká trieda ), \"Třídy přátelství\" (Ázijská a Australská trieda ) a \"Třídy družby\" (Európska trieda).\n\nV první části sídliště byly ulice pojmenovávány výlučně po socialistických zemích a jejich hlavních městech: Belehradská, Berlínska, Budapeštianska, Bukureštská, Čínska, Hanojská, Havanská, Juhoslovanská, Maďarská, Pekinská, Sofijská a Varšavská.\n\nPro druhou etapu byly připraveny názvy ulic podle bývalých svazových republik Sovětského svazu. Její výstavbu však přerušila něžná revoluce a vzhledem k politické změny se změnily i původně plánované názvy ulic, které byly dokončeny: Aténska (v původně Ruská), Bruselská (Beloruská), Helsinská (Estonska) a Viedenská (Lotyšská). Postavena byla i Madridská ulice (původně Turkménska), ale území, na kterém byla postavena v roce 1990 připadlo městské části Ťahanovce.\n\nDruhá etapa byla zrealizována se značným zpožděním a pouze v omezeném rozsahu. Nedokončeno zůstalo sedm ulic - Arménska, Gruzínska, Kazašská, Kirgizská, Litovská, Tadžická a Uzbecká - a část Australské třídy.\n\nJihozápadní hranici městské části částečně tvoří řeka Hornád, která je však od hlavního intravilánu panelového sídliště vzdálená vzdušnou čarou asi 1500 metrů. Územím městské části ještě částečně protéká potůček Moňok, který byl v minulosti zregulován a odveden do kanalizace v souvislosti s výstavbou mimoúrovňových křižovatek, silničního spojení na sídliště \"Ťahanovce\" a následným budováním velké komerční infrastruktury.\n\nVe volbách do místních samospráv v roce 2010 byl starostou městské části zvolen Emil Petrvalský (SDKU-DS, KDH, MOST-HID), který v minulosti vykonával funkci zástupce bývalého starosty Cyrila Betuše (SOS, HZD, SRS).\n\nMístní zastupitelstvo se skládá z 23 poslanců - z toho 9 pochází z obvodu Ťahanovce I, 9 z obvodu Ťahanovce II a 5 z obvodu Ťahanovce III.\n\nZastupitelstvo v Košicích usnesením č. 1149/2006 na svém XXIV. jednání dne 7. září 2006 v souladu se zákonem o obcích schválilo \"Obecně závaznou vyhlášku města Košice č. 80\" o znaku a vlajce městské části Košice-Sídlisko Ťahanovce.\n\nZnak tvoří modrý štít na nízkém zlatém pažitu a stříbrná věžička s červenou střechou, ukončenou zlatým křížem.\nVlajka má podobu v jedné čtvrti od žerdi štípaného listu, jehož žerďová část je žluto - modro dělená, vlající část sestává ze čtyř podélných pruhů modrého, bílého, červeného a žlutého. Vlajka má poměr stran 2:3 a ukončena je třemi cípy, t. j. dvěma zástřihy, sahajícími do třetiny její listu.\n\nVýstavba Sídliště Ťahanovce začala 18. května 1984. V prvních dvou letech probíhaly práce na inženýrských sítích a úpravy terénu. V roce 1987 vyrostly první dva paneláky na Třídě Solidarity (dnes Americká třída). Výstavba následně pokračovala až do roku 1989. V tom roce byl předán obyvatelům první okrsek sídliště, v roce 1991 začala výstavba druhého. Dokončen byl v roce 1993, ale ZŠ Bruselská ulice byla předána do užívání až v roce 1995 a obchodní centrum na téže ulici zůstalo dodnes nedostavěno (v současnosti Lidl). V letech 1996-1997 byl ještě vystavěn jeden panelák na Helsinské ulici (3. okrsek). Tehdy byla výstavba zastavena z důvodu nevypořádaných pozemků. 16. září 2008 na mimořádném zasedání místního zastupitelstva byla představena studie 4. okrsku sídliště. Začátek výstavby byl plánován na jaře roku 2009.\n\nNárodnostní složení obyvatelstva (r.2001):\n\nVěžovitá stavba - zděný sloup - columna vero murata (místně hovorově \"kaplička\"): Tato stavba je hlavním motivem znaku této městské části. Nachází se v horní části areálu Národní dálniční společnosti (blízko hlavního výjezdu z městské části) a není veřejnosti volně dostupná. Byla postavena v polovině 17. století.\nV publikaci věnované městské části Košice - Ťahanovce (bývalá samostatná obec Ťahanovce) se uvádí její postavení kolem roku 1730 na památku strašlivé epidemie z let 1709 - 1710. V letech 2002 - 2007 proběhla její rozsáhlá rekonstrukce, kterou realizoval historik Gabrieľ Kládek. Podle záznamů byly v blízkosti této památky pohřbeni polští dobrovolníci z haličské legie (velitel pplk.Tchorznicki). Tito legionáři zahynuli v boji 11. prosince 1848, při krytí ústupu maďarských vojsk. Byli jejich součástí během tzv. 1. košické bitvy (bitva u Budimíru). Tato vojska porazil císařský generál podmaršal F. H. Schlick (Šlik).\n\nPietní místo posledního odpočinku polských legionářů připomíná pamětní tabule umístěna v blízkosti památky s nápisem:\n\"U tohoto renesančního sloupu ze 17. století jsou pohřbeni polští legionáři, kteří padli v bojích při obraně Košic 11. prosince 1848\".\n\n\n\n\n\n\n\nV oblasti je vyvinuta kabelová infrastruktura společností T-Com, Antik, Orange, SWAN a UPC (Chello).\n\n"}
{"id": "974987", "url": "https://cs.wikipedia.org/wiki?curid=974987", "title": "Klínovka", "text": "Klínovka\n\nKlínovka je potok na středním Liptově, na území slovenského okresu Liptovský Mikuláš. Je to levostranný přítok Trnovce, měří 5,3 km a je tokem IV. řádu.\n\nPramení v Západních Tatrách, v geomorfologické části Liptovské Tatry, na jihovýchodním svahu Kuřic (1 945 m n. m.) v nadmořské výšce přibližně 1 470 m n. m.\n\nOd pramene teče nejprve severojižním směrem, zleva přibírá krátký přítok (1 312,1 m n. m.) ze západního svahu Klinovatého (1 555,1 m n. m.) a stáčí se na jihovýchod. Dále přibírá levostranné Kamenné, obloukem se stáčí na jihozápad a vtéká do Liptovské kotliny. Následně se stáčí na západ, z pravé strany přibírá Kobylie (823,3 m n. m.) a opět mění směr toku na jihozápad. Nakonec se stáčí znovu na západ a severoseverovýchodně od obce Jakubovany se v nadmořské výšce cca 750 m n. m. vlévá do Trnovce.\n"}
{"id": "974988", "url": "https://cs.wikipedia.org/wiki?curid=974988", "title": "Bernard Wancke", "text": "Bernard Wancke\n\nBernard Wancke (24. října 1651, Olomouc - 22. ledna 1714), byl řeholník, člen premonstrátského řádu, opat Klášterního Hradiska u Olomouce.\n\nRodák z Olomouce, vstoupil v roce 1670 do premonstrátského řádu, vystudoval filozofii a teologii na olomoucké jezuitské univerzitě. V roce 1677 byl vysvěcen na kněze. V roce 1678 byl jmenován domácím profesorem filozofie, jehož úkolem bylo připravovat studenty, kteří se chtěli stát členy premonstrátského řádu, na studia teologie. Dále pokračoval v doplňování svého vzdělání a v roce 1682 byl na olomoucké univerzitě promován doktorem teologie. Jeho kariéra šla strmě vzhůru, protože již v roce 1683 se stal převorem na Klášterním Hradisku, tedy přímým opatovým zástupcem, když v této funkci setrval dlouhých 26 let. Bylo to v éře opata Norberta Želeckého z Počenic. Když v roce 1709 Želecký zemřel, stal se sám opatem premonstrátského kláštera v Hradisku u Olomouce. Touto volbou se stal jedním z nejpřednějších moravských prelátů, zasedal jako virilista na zemském sněmu, plnil roli představeného i pozemkové vrchnosti. Na pozici opata setrval pouhé 4 roky, protože v lednu 1714 zemřel.\n\nByl vzdělaným mnichem, intelektuálně a zároveň i organizačně schopným člověkem. Během své krátké opatské vlády nechal v obci Těšetice u Olomouce vystavět kostel sv. Petra a Pavla, byl stavebníkem kostela sv. Jana Křtitele v Olšanech či sv. Vavřince ve Štěpánově. Velký vztah si převor a později opat vybudoval i k poutnímu místu na sv. Kopečku, které se snažil za značných finančních prostředků zvelebovat. V jeho době se navíc moravští premonstráti museli podílet na obnově řeholního života v Uhrách, v územích odkud byli vytlačeni Turci. Zároveň se věnoval hradišťskému klášternímu archivu. Souhrnně lze hodnotit dobu opatů Želeckého a Wanckeho jako dobu prosperity premonstrátské kanonie na Klášterním Hradisku.\n\nElektronická kniha v katalogu Vědecké knihovny v Olomouci, digitalizována v rámci služby eBooks on Demand.\n\n"}
{"id": "974989", "url": "https://cs.wikipedia.org/wiki?curid=974989", "title": "Irvin Yalom", "text": "Irvin Yalom\n\nIrvin David Yalom (* 13. června 1931, Washington) je americký psycholog a spisovatel. Profesor psychiatrie na Stanfordově univerzitě. Je představitelem tzv. existenciální psychoterapie. Krom knih o ní napsal i řadu beletristických bestsellerů. \n\nPodle Yaloma je lidský život vymezen čtyřmi skutečnostmi, na něž člověk musí nevyhnutelně reagovat: izolací od druhých lidí, nesmyslností, smrtelností a svobodou. Způsoby reakce jsou buď funkční, tehdy je člověk psychicky zdravý, nebo dysfunkční, tehdy je tzv. psychicky nemocný. \n\nV psychoterapeutické praxi proslul zcela originálním vztahem s pacienty. Tento vztah je také jeho základním inspiračním zdrojem v beletrii, ba je často i součástí jeho literárních experimentů - jeho prozaická prvotina \"Everyday Gets a Little Closer\" (\"Každý den o trochu blíž\") vznikla tak, že vyzval svou pacientku, aby o terapii psala knihu, sám psal souběžně vlastní pohled na průběh léčení, a pak texty spojil a vydal jako jednu knihu. \n\nJeho nejslavnějším románem je zřejmě \"When Nietzsche Wept\" (\"Když Nietzsche plakal\"), který pojednává o vztahu Friedricha Nietzscheho k psychoanalytičce Lou Andreas-Salomé a atmosféře Vídně přelomu století, v níž vznikla psychoanalýza, tedy první moderní psychoterapeutická škola vůbec. Román, jehož hrdiny jsou i jiné známé osobnosti (Freud, Breuer, Bertha Pappenheimová), byl i zfilmován. Po celém světě se ho prodaly 2 miliony výtisků.\n\n\n\n\n"}
{"id": "974991", "url": "https://cs.wikipedia.org/wiki?curid=974991", "title": "Franz Tobisch (politik)", "text": "Franz Tobisch (politik)\n\nFranz Tobisch (25. února 1868 Lubenec – 13. června 1917 Vídeň) byl rakouský a český lékař a politik německé národnosti, na počátku 20. století poslanec Českého zemského sněmu a Říšské rady.\n\nVychodil školu v rodném Lubenci, pak gymnázium a následně absolvoval medicínu na německé univerzitě v Praze.\n\nNa počátku století se zapojil do zemské a celostátní politiky. Ve volbách do Říšské rady roku 1911 se stal poslancem Říšské rady (celostátní parlament), kde reprezentoval obvod Čechy 101. Usedl do poslaneckého klubu Německý národní svaz, v jehož rámci zastupoval Německou radikální stranu.\n\nPředtím, ve volbách v roce 1908 byl zvolen i do Českého zemského sněmu v kurii městské (volební obvod Frýdlant, Neustadt, Chrastava). Politicky se uvádí jako všeněmec. Na Říšské radě se zapojil do několika výborů, zejména zdravotnického.\n\nZemřel náhle v červnu 1917. Ještě den před smrtí se podílel na práci Říšské rady.\n"}
{"id": "974992", "url": "https://cs.wikipedia.org/wiki?curid=974992", "title": "Heinrich Lenz", "text": "Heinrich Lenz\n\nHeinrich Friedrich Emil Lenz (12. února 1804, Tartu (Dorpat), území dnešního Estonska − 10. února 1865, Řím) byl německý fyzik, který v roce 1833 zformuloval Lenzův zákon.\n\nPo ukončení střední školy v roce 1820 začal studovat teologii, ale později se rozhodl pro chemii a fyziku, kterou studoval na univerzitě v Tartu.\nPozději cestoval s Ottou von Kotzebuem (na jeho třetí expedici) po světě v letech 1823 až 1826. Na cestě studoval klimatické podmínky a fyzikální vlastnosti mořské vody.\nPo cestě začal pracovat na univerzitě v Sankt Petersburgu, kde později působil jako děkan katedry matematiky a fyziky od roku 1840 do roku 1863. V roce 1831 začal studovat elektromagnetismus.\nKromě zákona pojmenovaného podle něj, Lenz také nezávisle objevil Joulův zákon v roce 1842. Aby se ocenilo jeho úsilí na tomto problému, ruští fyzikové vždy používají název Joule-Lenzův zákon.\nNavrhl galvanometr z lehkého kovu, který byl ovinut 72 otáčkami velmi tenkého drátu.\nZemřel v Římě 10. února 1865 na mrtvici.\n\n"}
{"id": "974993", "url": "https://cs.wikipedia.org/wiki?curid=974993", "title": "Gender mainstreaming", "text": "Gender mainstreaming\n\nGender mainstreaming je strategie, jejímž cílem je dosažení rovného postavení žen a mužů. Tento pojem byl celosvětově poprvé použit v roce 1985, konkrétně na 3. světové konferenci o ženách konané v Nairobi. Od roku 1999, kdy byl ustanoven v Amsterodamské smlouvě, je jako závazný princip platný pro všechny členské státy Evropské unie. Evropská rada umocnila závazek týkající se gender mainstreamingu v roce 2006 přijetím Evropského paktu pro rovnost žen a mužů.\n\nRada Evropy definuje termín následovně: „Gender mainstreaming je (re)organizace, zdokonalování, rozvoj a vyhodnocování koncepčních procesů tím, že při nich všechny zúčastněné subjekty budou na všech úrovních a ve všech stadiích využívat perspektivu rovnosti žen a mužů“. \n\nPodle Evropské komise „gender mainstreaming neznamená, že by se snahy na podporu rovnosti měly omezovat jen na zavádění zvláštních opatření na pomoc ženám, ale představuje mobilizaci všech všeobecných politik a opatření specificky za účelem dosažení rovnosti, a to tak, že se již ve fázi plánování berou aktivně a otevřeně v úvahu jejich možné účinky na příslušnou situaci mužů a žen (genderová perspektiva). To znamená systematicky zkoumat opatření a politiky a brát v úvahu tyto možné účinky při jejich definování a implementaci“.\n\nČeský ekvivalent výrazu gender mainstreaming zní genderová rovnost či rovnost mužů a žen. Přesně odpovídající překlad ale český jazyk, podobně jako jiné evropské jazyky, nemá, a proto i v češtině se hovoří o gender mainstreamingu.\n\nGender mainstreaming je perspektiva snažící se o odstranění nerovnosti a podporu rovného postavení mužů a žen. Genderové otázky by totiž měly být základním kritériem při řešení politických, sociálních, hospodářských a organizačních problémů. Cílem gender mainstreamingu je zapojení rovných příležitostí do všech oblastí politiky, správy a organizace, a tím posílit demokracii a sociální spravedlnost. \n\nPrincipem je snaha zohlednit rovné postavení při plánování, realizaci, evaluaci, podpoře i v hodnocení státních opatření. Dle myšlenek gender mainstreamingu by se role ženy ve společnosti měla změnit z role reproduktivní na roli produktivní, čehož lze dosáhnout integrací žen do rozvoje, zvýšením ekonomické produktivity žen, zlepšením jejich sociálního statusu atp. Například ani péče o domácnost a děti by neměly být pouze na ženách. \n\nDalší princip gender mainstreamingu spočívá ve změnové strategii přístupem směrem shora dolů, kdy základní zodpovědnost za implementační proces mají vedoucí pracovníci a pracovnice, ale i ostatní zaměstnanci a zaměstnankyně. Jedná se také o dvojitou strategii, tedy snahu o zajištění specifických opatření pro muže i ženy. Genderové otázky se již nevztahují výhradně na ženy, ale snaží se odstranit dosavadní nevýhody pro obě pohlaví. Změnou přístupu je možné dosáhnout vzájemného porozumění, rozvíjet schopnost vcítit se do perspektivy opačného pohlaví.\n\nJe vyvíjena snaha, aby všichni političtí aktéři dokázali integrovat genderové aspekty a obsahy do své práce a do všech rozhodovacích procesů. Na politické úrovni by mělo docházet k obsahové a odborné realizaci programů, akčních plánů, rozdělování prostředků a k vytváření infrastruktury pro ženskou politiku.\n\nZákladní snahou je písemně zakotvit gender mainstreaming jako společný úkol a společný cíl, a tím posílit právní základ pro realizaci myšlenky rovného postavení mužů a žen na evropské úrovni. Projekty financované evropskými penězi by měly být schopné doložit, že zohlednily principy gender mainstreamingu.\n\nVětšina kritiků gender mainstreamingu se dělí na dvě skupiny: Jedna část kritiků považuje gender mainstreaming za zbytečný kvůli tomu, že jsou podle nich rozdíly mezi pohlavími důsledkem přirozených odlišností a neskrývá se za nimi nic jiného. Druhá skupina vidí v gender mainstreamingu nebezpečí stereotypizace a homogenizace. Na základně svých analýz tvrdí, že gender mainstreaming povede k opětovnému rozdělení společnosti na muže a ženy, což je přesně to, čemu se měl vyhnout.\n\nGender mainstreamingu jsou také vytýkány nepříliš přesvědčivé výsledky, pomalé tempo zavádění a nedostatečné možnosti kontroly a postihování.\n\nVídeň je považována za jedno z měst, kterému se povedla aplikace gender mainstreamingu nejlépe. Rakouská metropole začala s jeho implementací již v roce 2006.\n\nMezi největší úspěchy patří zlepšení veřejného osvětlení z důvodu odbourání obav ze znásilnění ve veřejných parcích. Na veřejných hřbitovech byly nově zřizovány kohoutky s pitnou vodou níže, aby na ně dosáhli i starší lidé, kteří patří k častým návštěvníkům. Únikové východy jsou nově značeny siluetou běžící ženy s dlouhými vlasy. V mateřských školách je postupně eliminováno rozdělení hraček na „panenky pro dívky“ a „autíčka pro chlapce“. V metru jsou označena speciální místa pro postižené a rodiče s dětmi siluetami nejen žen, ale i mužů.\n\n"}
{"id": "974994", "url": "https://cs.wikipedia.org/wiki?curid=974994", "title": "Kostomlaty (hora)", "text": "Kostomlaty (hora)\n\nKostomlaty (též \"Kostomlatský vrch\") jsou kopec nad obcí Kostomlaty pod Milešovkou, na kterém se nachází zřícenina stejnojmenného hradu.\n\nVrch o nadmořské výšce 566 metrů spadá geomorfologicky do celku České středohoří, podcelku Milešovské středohoří, okrsku Kostomlatské středohoří, podokrsku Bořislavská hornatina a do její lukovské části. Má podobu trachytového hřbetu s mrazovými sruby na úbočích.\n\nZ obce Kostomlaty vede nahoru zelená turistická značka. Cesta je odtud dlouhá zhruba 1500 metrů s převýšením 150 metrů. Druhou, podstatně méně náročnou možností je přístup po stejné značce z opačného směru, připojíme-li se na ni na křížení se silnicí Kostomlaty–Milešov. Z vrcholu (566 m n. m.) je při vhodném počasí dobrý rozhled na Krušné hory i České středohoří a Teplice s Doubravskou horou.\n"}
{"id": "974996", "url": "https://cs.wikipedia.org/wiki?curid=974996", "title": "Maglić (Bački Petrovac)", "text": "Maglić (Bački Petrovac)\n\nMaglić (v srbské cyrilici \"Маглић\", do roku 1950 \"Bulkes\") je vesnice v srbské Vojvodině, administrativně spadající do Bačského Petrovce. Je jedinou z vesnic na území opštiny Bački Petrovac, kde nepřevažuje slovenská národnost. V roce 2002 zde žilo 2 695 obyvatel, z čehož bylo 2 426 Srbů.\n\nSoučasný název obce, Maglić, pochází od jména nejvyšší hory Bosny a Hercegoviny. Maglić byl jednou z vesnic, která byla po roce 1945 vysídlena. Nastěhování do ní byli uprchlíci z řecké občanské války, kteří se rozhodli, že se jim novou vlastí stane komunistická Jugoslávie.\n\nNarodily se zde sestry Elefteriadu, české zpěvačky řeckého původu - Martha (* 1946) a Tena (* 1948). Narodil se zde také Statis Prusalis (1948–2016).\n"}
{"id": "975001", "url": "https://cs.wikipedia.org/wiki?curid=975001", "title": "Kunžvart (Šumava)", "text": "Kunžvart (Šumava)\n\nKunžvart je vedlejší vrchol (1033 m) hory Strážný (1115 m) na Šumavě, od které je vzdálen 700 m východním směrem. Leží v katastrálním území Horní Světlé Hory v okrese Prachatice, 1,5 km severozápadně od obce Strážný, kde je hraniční přechod do Německa.\n\nNa vrcholu se nachází zřícenina hradu Kunžvart, chráněná jako kulturní památka České republiky. Tento strážní hrádek vznikl pravděpodobně na počátku 14. století z podnětu Jana Lucemburského v souvislosti s jeho péčí o nové zajištění západních hranic státu. Význam hrádku se zvýšil v období, kdy král Václav IV. dovolil vimperským pánům obnovit pobočku Zlaté stezky do Vimperka a umožnil na ní vybírat clo. Na hradě sídlil purkrabí a jeho menší družina. Podle zprávy z roku 1547 se zde již nebydlelo a hrad se tak postupně změnil ve zříceninu.\n\nZ obce Strážný vede nahoru žlutá turistická cesta. Převýšení je 200 metrů. Nejbližší zastávka vlaku je v 8 km vzdálené Lenoře.\n"}
{"id": "975003", "url": "https://cs.wikipedia.org/wiki?curid=975003", "title": "Kamov", "text": "Kamov\n\nKamov (tovární prefix Ka) je ruská konstrukční kancelář zabývající se především vývojem vrtulníků. Oficiálně vznikla 7. října 1948 nařízením sovětského ministerstva leteckého průmyslu. Jejím zakladatelem byl letecký konstruktér Nikolaj Iljič Kamov, po němž je také pojmenována. Závod sídlí v Moskvě. Během 40. let 20. století pracoval Kamov na vývoji vírníků. Konstrukční kancelář Kamov je známá především výrobou vrtulníků s koaxiálními protiběžnými rotory.\n\nV roce 2007 se Kamov, společně s ostatními ruskými výrobci vrtulníků, stal součástí koncernu Ruské vrtulníky. Obchodní značka Kamov zůstala u vrtulníků zachována.\n\nNásledující seznam zahrnuje v minulosti nebo v současnosti vyráběné vrtulníky.\n\n"}
{"id": "975004", "url": "https://cs.wikipedia.org/wiki?curid=975004", "title": "František Trojan", "text": "František Trojan\n\nFrantišek Trojan (7. října 1853 Písek – 15. prosince 1934 Praha), byl rakouský a český pedagog a politik, na počátku 20. století poslanec Českého zemského sněmu.\n\nV letech 1908–1917 působil jako ředitel měšťanské školy v Týništi nad Orlicí. Roku 1917 se stal náměstkem starosty \"Ústředního svazu českých hospodářských společenstev\" v Praze. Zastával také funkci předsedy \"Zemědělské záložny\" v Praze.\n\nNa počátku století se zapojil i do zemské politiky. V volbách v roce 1908 byl zvolen do Českého zemského sněmu v kurii venkovských obcí, obvod Rychnov n. Kněžnou, Kostelec n. Orlicí. Politicky se uvádí coby člen České agrární strany. Kvůli obstrukcím se ovšem sněm ve svém plénu po roce 1908 fakticky nescházel.\n\nZemřel v prosinci 1934.\n"}
{"id": "975005", "url": "https://cs.wikipedia.org/wiki?curid=975005", "title": "Murat Chabačirov", "text": "Murat Chabačirov\n\nMurat Chabačirov (: Мурат Хабачиров), (* 14. květen 1988 Kabardsko-Balkarsko, Sovětský svaz) je reprezentant Ruska v judu. Původem je Adygejec.\n\nPatří k předním evropanům v polostřední váze, ale v seniorské reprezentaci ruska má složitou situace. Je až třetím vzadu za Nifontovem a S. Magomedovem. Na olympijských hrách zatím nestartoval.\n\n"}
{"id": "975006", "url": "https://cs.wikipedia.org/wiki?curid=975006", "title": "Lichnice (vrch)", "text": "Lichnice (vrch)\n\nLichnice je kopec v Železných horách s nadmořskou výškou 480 m n. m. nad městem Třemošnice v okrese Chrudim. Na jeho vrcholku se rozkládá zřícenina stejnojmenného hradu.\n\nVrch má nadmořskou výšku 480 metrů. Geomorfologicky spadá do celku Železné hory, podcelku Sečská vrchovina, okrsku Spálavský hřbet a podokrsku Lichnický hřbet.\n"}
{"id": "975008", "url": "https://cs.wikipedia.org/wiki?curid=975008", "title": "Antonín Tůma", "text": "Antonín Tůma\n\nAntonín Tůma (11. února 1855 Vysoké Mýto – 31. května 1916 Vysoké Mýto) byl rakouský a český podnikatel (majitel tiskárny) a politik, na počátku 20. století poslanec Českého zemského sněmu a starosta Vysokého Mýta.\n\nVystudoval malířskou akademii v Mnichově. Byl majitelem tiskárny a nakladatelství ve Vysokém Mýtě. V jeho podniku se tiskl například časopis \"Rarášek\" nebo politický list \"Posel od Loučné\". V letech 1896–1898 zde vydával týdeník \"Stráž na Vysokomýtsku\".\n\nByl aktivní ve veřejném a politickém životě. Od roku 1890 působil coby náčelník, později starosta, místní organizace Sokola. V období let 1899–1914 zastával úřad starosty Vysokého Mýta. Podle jiného zdroje byl starostou v letech 1899–1913. Vykonával také funkci předsedy kuratoria městského muzea a okresního osvětového sboru. Za jeho starostování došlo k výstavbě vodovodu, elektrifikaci pouličního osvětlení, výstavbě měšťanské školy a opravě Litomyšlské brány. Za světové války psal válečnou kroniku.\n\nNa počátku století se zapojil i do zemské politiky. V volbách v roce 1908 byl zvolen do Českého zemského sněmu v kurii městské, obvod Vysoké Mýto, Skuteč, Hlinsko. Politicky se uvádí coby kandidát \"spojených českých státoprávních stran\". Kvůli obstrukcím se ovšem sněm po roce 1908 fakticky nescházel. Na mandát zemského poslance Tůma rezignoval.\n\nZemřel v květnu 1916 ve Vysokém Mýtě, kde byl také pohřben.\n"}
{"id": "975009", "url": "https://cs.wikipedia.org/wiki?curid=975009", "title": "Belo Polla", "text": "Belo Polla\n\nBelo Polla (12. dubna 1917 Humenné – 16. srpna 2000 Bratislava) byl slovenský historik, archeolog a archivář.\n\nBibliografie B. Polly obsahuje 435 položek. Jeho studie vyšly i v \"Historických sbornících Matice slovenské\", \"Slovenské lize\", v \"Kultuře\", v \"Nových patrech\", v \"Sborníku Slovenského národního muzea – Historie\" (zredigoval 25 ročníků), v \"Historickém časopise\", \"Vlastivědném časopise\", \"Památky a muzea\" a jinde.\n\nOdborné samostatné monografie:\n\n"}
{"id": "975013", "url": "https://cs.wikipedia.org/wiki?curid=975013", "title": "Flintové sklo", "text": "Flintové sklo\n\nFlintové sklo je olovnaté sklo s vysokým indexem lomu, který se navíc výrazně liší pro různé vlnové délky světla (vysoká disperze). Používá se hlavně k optickým účelům a v kombinaci například s korunovým sklem umožňuje kompenzovat barevnou vadu optických systémů.\n\nFlintové sklo obsahuje:\nPodle obsahu olova se rozlišuje lehký, střední a těžký flint.\n\nTypické flintové sklo má hustotu asi 3,5 až 4,8 g/cm, index lomu 1,5 až 2 a Abbeovo číslo menší než 50. Kombinace spojky z korunového a slabší rozptylky z flintového skla lze výrazně snížit barevnou vadu tmeleného objektivu (achromát). Pro vysoký index lomu se užívá také v bižuterii a na výrobu ozdobných předmětů, při použití v brýlích je na překážku vysoká hmotnost.\n\nOznačení flintové sklo pochází z anglického „flint“, pazourek. Anglický sklář George Ravenscroft v roce 1674 objevil pazourek – velmi čistý křemen – jako vhodný materiál pro výrobu skla. Na flintové sklo pak navázala olovnatá skla a křišťály.\n\n"}
{"id": "975015", "url": "https://cs.wikipedia.org/wiki?curid=975015", "title": "Římskokatolická farnost – děkanství Mašťov", "text": "Římskokatolická farnost – děkanství Mašťov\n\nŘímskokatolická farnost – děkanství Mašťov () je územní společenství římských katolíků v Mašťově a okolí. Organizačně spadá do krušnohorského vikariátu, který je jedním z deseti vikariátů litoměřické diecéze.\n\nJedná se o \"starou farnost\", která existovala již před rokem 1192. V období 1546–1611 se farnost stala protestantskou, ale působili zde zároveň i katoličtí duchovní. Matriky jsou vedeny od roku 1624. V letech 1611–1637 ve farnosti působili již pouze protestantští duchovní a katolický farář se do farnosti vrátil roku 1637. Roku 1782 byla povýšena na děkanství.\n\nDo 31. prosince 2012 byla součástí tzv. kadaňského farního obvodu, z něhož byly v různých historických etapách, zvláště od 50. let 20. století, spravovány okolní farnosti. Od 1. ledna 2013 se osamostatnila a afilovala farnosti: Podlesice, děkanství Radonice, Tureč, Velikou Ves a Vilémov.\n\n\"Začátek působnosti jmenovaného v duchovní správě farnosti od:\"\nDo farnosti náleží území obcí:\n\nVe farnosti se nacházejí také další drobné sakrální stavby a pamětihodnosti. Historicky se na území farnosti, včetně afilovaných farností, nacházelo větší množství kostelů, kaplí, kapliček a dalších sakrálních objektů. Velká část z nich byla zbořena nebo poškozena v 2. polovině 20. století v důsledku těžby uhlí a průmyslu. Seznamy těchto objektů jsou připojeny na stránkách zaniklých farností.\n\n\n"}
{"id": "975016", "url": "https://cs.wikipedia.org/wiki?curid=975016", "title": "Catherine Corsini", "text": "Catherine Corsini\n\nCatherine Corsini (* 18. května 1956 Dreux) je francouzská filmová režisérka a scenáristka. Svůj první film \"La mésange\" natočila v roce 1982. Za svůj film \"Ambiciózní\" z roku 2006 získala ocenění na festivalu Alpe d'Huez International Comedy Film Festival. Její film \"Trois mondes\" z roku 2012 byl oceněn na Philadelphia Film Festival.\n\n\n"}
{"id": "975017", "url": "https://cs.wikipedia.org/wiki?curid=975017", "title": "Jan Vacek (kněz)", "text": "Jan Vacek (kněz)\n\nJan Vacek, plným jménem Jan Evangelista Vacek (12. listopadu 1866 Proseč-Obořiště – 18. prosince 1929 Jindřichův Hradec), byl rakouský a český římskokatolický kněz a politik, na počátku 20. století poslanec Českého zemského sněmu a Říšské rady.\n\nV roce 1908 se uvádí coby farář v Božejově. Od roku 1909 působil jako farář v obci Kostelní Radouň. Funkci vykonával do roku 1911, kdy byl zvolen do Říšské rady a nahradil ho dočasně coby kaplan Václav Vitoušek.\n\nNa počátku století se zapojil i do zemské a celostátní politiky. V volbách v roce 1908 byl zvolen do Českého zemského sněmu v kurii venkovských obcí, obvod Pelhřimov, Pacov, Kamenice n. L., Počátky. Politicky se uvádí coby člen České agrární strany. Kvůli obstrukcím se ovšem sněm ve svém plénu po roce 1908 fakticky nescházel. Ve volbách do Říšské rady roku 1911 se stal i poslancem Říšské rady (celostátní parlament), kde reprezentoval obvod Čechy 73. Usedl do poslanecké frakce Klub českých agrárníků.\n\nFarářem v Kostelní Radouni byl opět za světové války, kdy se vídeňský parlament nescházel a farářem zde byl až do roku 1923. 1. dubna 1923 byl jmenován proboštem a městským vikářem v Jindřichově Hradci. Byl členem městské rady v Jindřichově Hradci.\n\nZemřel v prosinci 1929 na mrtvici.\n"}
{"id": "975019", "url": "https://cs.wikipedia.org/wiki?curid=975019", "title": "Grigorij Suljomin", "text": "Grigorij Suljomin\n\nGrigorij Vladimirovič Suljomin (Sulemin) (* 26. října 1986) je ruský zápasník – judista a sambista.\n\nS judem/sambem začínal v rodném Bratsku pod vedením svého otce Vladimira. Vrcholově se připravoval v Ťumeni v sportovním tréninkovém centru Dinamo. V ruské judistické reprezentaci se pohyboval od roku 2006 v polostřední váze do 81 kg. V olympijském roce 2008 jeho sportovní kariéru přerušilo vážné zranění kolene, po kterém rok a půl nezávodil. Do ruské reprezentace se vrátil v roce 2011 ve střední váze do 90 kg. V roce 2012 a 2016 se na olympijské hry nekvalifikoval.\n\n\n\n"}
{"id": "975023", "url": "https://cs.wikipedia.org/wiki?curid=975023", "title": "Městská hora (rozhledna)", "text": "Městská hora (rozhledna)\n\nMěstská hora je betonová rozhledna na stejnojmenném kopci v Berouně, západně od historického centra města, v části Beroun-Město.\n\nNa čtyřech pilířích ve výšce 11 metrů se nachází betonová krytá terasa, s kterou měří rozhledna celkem 15 metrů. Na rozhlednu vede 66 schodů. Otevřena byla 12. dubna 1936 a v roce 1999 byla kompletně zrekonstruována a znovu otevřena. Z rozhledny je velmi dobrý výhled na okolí - město Beroun, vrchol Děd a Koukolovu horu. \n\nV těsné blízkosti rozhledny je berounské medvědárium a skautské středisko.\n\n\n"}
{"id": "975025", "url": "https://cs.wikipedia.org/wiki?curid=975025", "title": "Murat Kodzokov", "text": "Murat Kodzokov\n\nMurat Kodzokov (: Мурат Кодзоков), (* 21. červenec 1986 Kabardsko-Balkarsko, Sovětský svaz) je reprezentant Ruska v judu. Původem je Adygejec.\n\nPatří k nejlepším judistům lehké váhy a v roce 2012 se kvalifikoval na olympijské hry v Londýně. Ruskou nominaci však prohrál s Isajevem.\n\n"}
{"id": "975029", "url": "https://cs.wikipedia.org/wiki?curid=975029", "title": "Kamal Chanmagomedov", "text": "Kamal Chanmagomedov\n\nKamal Chanmagomedov (: Камал Ханмагомедов) nebo (: Kamal Khan-Magomedov) (* 17. červen 1986 Derbent, Sovětský svaz) je ruský zápasník, judista tabasaransko-azerského původu.\n\nPřipravuje se v rodném Derbentu pod vedením Sadyka Abdulova.\n\nV roce 2012 se kvalifikoval na olympijské hry v Londýně, ale v nominaci musel ustoupit Musa Moguškovovi\n\n\n"}
{"id": "975033", "url": "https://cs.wikipedia.org/wiki?curid=975033", "title": "Peruánsko-bolivijská konfederace", "text": "Peruánsko-bolivijská konfederace\n\nPeruánsko-bolivijská konfederace byla krátce existující politický útvar v Jižní Americe. Existovala mezi roky 1836 a 1839 a sestávala ze tří států: Bolívie, Severního Peru a Jižního Peru. Nejvyšší představitel – Andrés de Santa Cruz – zastával pozici „nejvyššího protektora“.\n"}
{"id": "975034", "url": "https://cs.wikipedia.org/wiki?curid=975034", "title": "Nugzar Tatalašvili", "text": "Nugzar Tatalašvili\n\nNugzar Tatalašvili (: ), (20. březen 1990 v Gori, Sovětský svaz) je gruzínský zápasník — judista.\n\nPřpravuje se v Gori. Jako jeden z mála gruzínských judistů se specializuje na techniky paží (te-waza). V roce 2012 se kvalifikoval na olympijské hry v Londýně, ale vypadl v předkole kole s prvním nasazeným Jihokorejcem Wang Ki-čchunem.\n\n\n"}
{"id": "975035", "url": "https://cs.wikipedia.org/wiki?curid=975035", "title": "Ferrières-en-Gâtinais", "text": "Ferrières-en-Gâtinais\n\nFerrières-en-Gâtinais je francouzská obec v departementu Loiret v regionu Centre-Val de Loire. V roce 2011 zde žilo 3 462 obyvatel. Je centrem kantonu Ferrières-en-Gâtinais.\n\n\n\"Počet obyvatel\"\n\n"}
{"id": "975036", "url": "https://cs.wikipedia.org/wiki?curid=975036", "title": "Nevděk (hora)", "text": "Nevděk (hora)\n\nNevděk je kopec u města Žlutice v Karlovarském kraji. Na jeho vrcholku se nacházejí pozůstatky stejnojmenného hradu.\n\nVrch má nadmořskou výšku 630 metrů. Geomorfologicky spadá do oblasti Karlovarská vrchovina, celku Tepelská vrchovina, podcelku Žlutická vrchovina, okrsku Vladařská vrchovina a podokrsku Vladořická vrchovina.\n"}
{"id": "975042", "url": "https://cs.wikipedia.org/wiki?curid=975042", "title": "Vydra obrovská", "text": "Vydra obrovská\n\nVydra obrovská (\"Pteronura brasiliensis\") je vydra, žijící ve velkých řekách Jižní Ameriky.\n\nDosahuje délky přes 1,5 metru a váhy okolo 30 kg a je tak spolu s vydrou mořskou největším představitelem této podčeledi. Místní obyvatelé jí říkají „lobo de río“ (říční vlk), kvůli její velikosti a společenskému způsobu života. Charakteristickými znaky jsou dlouhý zploštělý ocas a silné tlapy opatřené drápy a plovacími blánami. Srst má rezavohnědou až černou, s výraznou bílou kresbou na krku a hrudi. Na rozdíl od většiny lasicovitých šelem žije ve skupinách čítajících až dvacet jedinců, kteří mezi sebou komunikují nezaměnitelným pronikavým křikem. Je aktivní ve dne, loví ryby, plazy, korýše, vodní ptáky a drobné savce.\n\nRozlišují se dva geografické poddruhy: \"P. b. brasiliensis\" a \"P. b. paraguensis\".\n\nVyder obrovských ubývá v důsledku lovu kožešin i úbytku jejich přirozeného prostředí. V současnosti se jejich počet odhaduje na 5000 kusů. V zoologických zahradách je chována vzácně, v České republice ji chová pouze ZOO Zlín. V zajetí patří k velmi milým chovancům, stejně jako ostatní vydry je mimořádně hravá a snadno zkrotne. Někdy ji chovají i amazonští indiáni.\n\nIvan Heráň: \"Kunovité šelmy\". Státní zemědělské nakladatelství (edice Zvířata celého světa), Praha 1982. 07-004-82. Strana 53\n\n"}
{"id": "975043", "url": "https://cs.wikipedia.org/wiki?curid=975043", "title": "Matterhorn Peak (Kalifornie)", "text": "Matterhorn Peak (Kalifornie)\n\nMatterhorn Peak je hora nacházející se v pohoří Sierra Nevada na území státu Kalifornie u severní hranice Yosemitského národního parku. Je to nejsevernější hora Sierry Nevady dosahující 3700 m. Hora byla pojmenována po Alpském Matterhornu.\n\nJack Kerouac v Dharmových tulácích popisuje výstup na tuto horu.\n\nMatterhorn Peak se dá zdolat bez horolezeckého náčiní.\n"}
{"id": "975045", "url": "https://cs.wikipedia.org/wiki?curid=975045", "title": "Wolfgang Gunkel", "text": "Wolfgang Gunkel\n\nWolfgang Gunkel (* 15. ledna 1948, Berlín) je bývalý východoněmecký veslař. Na Letních olympijských hrách 1972 v Mnichově se stal olympijským vítězem na dvojce s kormidelníkem. Zúčastnil se též Letních olympijských her 1968, kde na dvojce s kormidelníkem obsadil 4. místo.\n\n"}
{"id": "975047", "url": "https://cs.wikipedia.org/wiki?curid=975047", "title": "Oltářík (České středohoří)", "text": "Oltářík (České středohoří)\n\nOltářík (též \"Hrádek\") je kopec s nadmořskou výškou 565 m n. m. nad vsí Děkovka v Českém středohoří v okrese Litoměřice. Na jeho vrcholku se nachází zřícenina stejnojmenného hradu. Ze zříceniny je kruhový výhled na okolní kopce Českého středohoří a nížinu dolního Poohří.\n\nNeovulkanický vrch ze sodalitického tefritu ve vulkanické brekcii vznikl mrazovým zvětráváním žilného tělesa. Na vrcholu a úbočích se vyskytují mrazové sruby, kamenná moře a další jevy svahových procesů.\n\nNa rozcestí Děkovka červené turistické značené cesty vedoucí mezi Vlastislaví a Lhotou se odbočí po modré turistické značce ke hradu. Cesta na vrchol ke hradu obtáčí kopec po směru hodinových ručiček. Zřícenina na vrcholu je volně přístupná a otevírá se z ní kruhový výhled na okolní kopce Českého středohoří a nížinu dolního Poohří.\n"}
{"id": "975049", "url": "https://cs.wikipedia.org/wiki?curid=975049", "title": "Marianna Pečírková", "text": "Marianna Pečírková\n\nMarianna Pečírková, rozená Mikšová (23. listopadu 1838 Jičín — 24. července 1904 Praha), byla česká nakladatelka. Po smrti svého manžela Josefa Pečírky v roce 1870 pokračovala do konce života ve vydávání jím založeného \"Pečírkova Národního kalendáře\". Příležitostně rovněž publikovala nová vydání manželových prací.\n\nNarodila se s příjmením Mikšová 23. listopadu 1838 v Jičíně v rodině soudního úředníka Čeňka Mikeše. S rodiči se stěhovala nejprve do Chebu, poté do Jindřichova Hradce. Tam se v šestnácti letech provdala za gymnaziálního profesora MUDr. Josefa Pečírku a po jeho propuštění ze školství s ním odjela do Prahy.\n\nJosef Pečírka byl ve své době populární autor a překladatel řady spisů pro široké vrstvy. V roce 1857 založil \"Národní kalendář\", který zprvu vydával u Jaroslava Pospíšila, od roku 1865 pak vlastním nákladem pod názvem \"Pečírkův Národní kalendář\". Dílo si získalo velkou oblibu čtenářů. Po manželově smrti v roce 1870 pokračovala Marianna Pečírková ve vydávání. Redaktorem byl zprvu Karel Jaromír Erben, po něm Václav Štulc a po jeho smrti převzala řízení redakce sama. Do kalendáře pod jejím vedením přispívali známí spisovatelé (např. Václav Vlček, Josef Ehrenberger, Hynek Suchomel) i spisovatelky (např. Sofie Podlipská nebo Albína Dvořáková-Mráčková). Podobně jako její manžel, i Pečírková se vydáváním tohoto kalendáře snažila o kulturní povznesení českého lidu. Oblibu si dílo získalo nejen doma, ale i mezi americkými Čechy.\n\nPublikovala rovněž starší populární práce svého manžela (např. 3. vydání \"Úplného dobytčího lékaře\" z r. 1874).\n\nZemřela 24. července 1904 v Praze, pohřbena byla o dva dny později na Olšanských hřbitovech. Ve vydávání kalendáře pak pokračovali dědicové pod vedením Jaroslava Červenky, pražského gymnaziálního profesora a synovce zemřelé.\n\n"}
{"id": "975053", "url": "https://cs.wikipedia.org/wiki?curid=975053", "title": "Na Pušperské skále", "text": "Na Pušperské skále\n\nPušperk je zalesněný kopec 2 km západně od Poleně, u místní části Pušperk. Na vrcholku se nachází zřícenina stejnojmenného hradu.\n\nVrch o nadmořské výšce 582 metrů spadá geomorfologicky do celku Švihovská vrchovina, podcelku Chudenická vrchovina, okrsku Poleňská pahorkatina, podokrsku Poleňská kotlina.\n"}
{"id": "975056", "url": "https://cs.wikipedia.org/wiki?curid=975056", "title": "Pyšolec (hora)", "text": "Pyšolec (hora)\n\nPyšolec je 464 metrů vysoký kopec nad vyrovnávací nádrží Vír II u obce Vír na řece Svratce. Na kopci se nachází zřícenina stejnojmenného hradu.\nPyšolec spadá geomorfologicky do celku Hornosvratecká vrchovina, podcelku Nedvědická vrchovina, okrsku Svratecká vrchovina, podokrsku Vírská vrchovina a do její části Zubštejn (Povrchnice).\n"}
{"id": "975057", "url": "https://cs.wikipedia.org/wiki?curid=975057", "title": "Ghassan Salhab", "text": "Ghassan Salhab\n\nGhassan Salhab (* 4. května 1958, Dakar, Senegal) je senegalský filmový režisér a scenárista.\n\nVyrůstal v rodném Senegalu, v roce 1970 se s rodiči přestěhoval do Libanonu a o pět let později se usadil v Paříži, kde začal studovat. Svou kariéru zahájil v osmdesátých letech, kdy natočil řadu krátkometrážních filmů. Později natočil pět celovečerních filmů jako režisér a na dalších spolupracoval s dalšími režiséry. V roce 2006 byl za svůj film \"Le dernier homme\" nominován na Zlatého Leoparda. Rovněž se věnuje pedagogické činnosti.\n\n\n"}
{"id": "975061", "url": "https://cs.wikipedia.org/wiki?curid=975061", "title": "Ludovic Chammartin", "text": "Ludovic Chammartin\n\nLudovic \"Ludo\" Chammartin, (* 31. leden 1985 Fribourg, Švýcarsko) je reprezentant Švýcarska v judu.\n\nS jude začínal v 7 letech Romontu pod vedením Joëla Grandjeana. Po vyučení automechanikem odjel na doporučení svého osobního trenéra Jošijuki Hirana na 3 měsíce do Japonska, kde se zdokonaloval v technice. V reprezentaci spolupracoval s několika trenéry Gillesem Spaggiarim, Ranem Grünenfelderem, ale mezi evropskou špičku se začal prosazovat až s příchodem Giorgia Vismary. V roce 2012 získal dostatek kvalifikačních bodů pro účast na olympijských hrách v Londýně. Svojí olympijskou premiéru ukončil v prvním kole s Korejcem Čchö Kwang-hjonem. V roce 2016 si zajistil přímou kvalifikaci na olympijských hrách v Riu a vypadl ve druhém kole s Uzbekem Diyorbekem Urozboevem.\n\n\n"}
{"id": "975062", "url": "https://cs.wikipedia.org/wiki?curid=975062", "title": "Freddy Maertens", "text": "Freddy Maertens\n\nFreddy Maertens (* 19. února 1952, Nieuwpoort) je bývalý belgický cyklista, specialista na hromadné dojezdy. Získal stříbrnou medaili mezi amatéry na mistrovství světa v silniční cyklistice 1971 v Mendrisiu a stal se profesionálním mistrem světa v roce 1976 v Ostuni a v roce 1981 v Praze. Také vyhrál závody Vuelta a España 1977 a Paříž-Nice 1977. Třikrát získal zelený trikot v Tour de France (1976, 1978, 1981). V roce 1981 byl vyhlášen nejlepším sportovcem Belgie.\n\nVe své autobiografii otevřeně popsal dopingové praktiky v profesionální cyklistice. Jeho největším rivalem byl krajan Eddy Merckx. Maertens obvinil členy Merckxova týmu, že mu na mistrovství světa v Montrealu 1974 dali do pití projímadlo, aby ho vyřadili ze závodu.\n\nPo skončení kariéry pracuje v muzeu cyklistiky v Oudenaarde.\n\n"}
{"id": "975064", "url": "https://cs.wikipedia.org/wiki?curid=975064", "title": "Kelvin Edward Felix", "text": "Kelvin Edward Felix\n\nKelvin Edward kardinál Felix (* 15. února 1933, Roseau, ostrov Dominika) je římskokatolický kněz, arcibiskup, emeritní arcibiskup castrieský a od roku 2014 kardinál.\nZákladní vzdělání získal na chlapecké škole ve svém rodišti a středoškolské na Dominica Grammar School. Na střední škole byl dobrým fotbalistou. Roku 1950 začal svá studia na kněze v \"Semináři Svatého Jana Vianneye\" který se nacházel ve městě Port of Spain na Trinidadu a Tobago.\nNa kněze byl vysvěcen dne 8. dubna 1956. Od roku 1956 se věnoval pastoračním pracím na Dominice. Od roku 1962 studoval na Univerzitě Svatého Františka Xaverského v Novém Skotsku (Kanada). Na této univerzitě obdržel magisterský titul ze sociologie a antropologie. Postgraduální studium ze sociologie absolvoval v roce 1970 na Univerzitě v Bradfordu (UK). Působil jako tutor v Semináři Svatého Jana Vianneye a přednášející sociologie na Univerzitě \"West Indies at St. Augustine\" (Port of Spain). Roku 1972 se vrátil na Dominiku a stal se ředitelem \"Akademie Sv. Marie\" a poté generálním sekretářem Karibské biskupské konference.\n\nDne 17. července 1981 ho papež Jan Pavel II. jmenoval metropolitním arcibiskupem Castries na Svaté Lucii a tuto funkci zastával až do 15. února 2008. Na biskupa byl vysvěcen 5. října 1981 Paulem Fouad Naïm Tabetem, spolusvětiteli byli Gordon Anthony Pantin CSSp a Samuel Emmanuel Carter SJ.\n\nPři konzistoři 22. února 2014 jej papež František jmenoval kardinálem.\n\n"}
{"id": "975066", "url": "https://cs.wikipedia.org/wiki?curid=975066", "title": "Palác Československé obchodní banky", "text": "Palác Československé obchodní banky\n\nPalác Československé obchodní banky je stavba, která se nachází v Praze na rohu ulic Na příkopě a Panská. Současná stavba vznikla na místě domu \"U tří líp\" v letech 1927–1933 podle plánu architekta Bedřicha Bendelmayera pro potřeby Československé obchodní banky (ČSOB). Dům je otevřen hlavním průčelím do ulice Na příkopě a pokračuje podélně do hloubky bloku ulicí Panská. V současné době se v domě nachází obchodní centrum a kanceláře. Dům byl rekonstruován pouze s ponecháním fasády do ulice, vnitřek je kompletně nový.\n\nPrůčelí domu je tvořeno třemi vchody uzavřenými zlatou mříží a na překladu ozdobeny čtyřmi sochami od Jaroslava Krepčíka. Mezi nimi se nacházejí půlkruhová okna. Ta jsou ukončena ve stejné výšce jako okna v okolí dveří. Všechna okna jsou zamřížovaná a celá spodní část je obložena velkými pískovcovým bloky s vertikálními drážkami. Stejné je to i v ulici Panská. Vyšší část fasády je nahozená a bělavá, střecha je měděná.\n\nNa čelní fasádě se nacházejí dvě pamětní desky. Jedna vlevo z pohledu z ulice a druhá vpravo. Deska vpravo je doplněna bustou od Bohumila Neužila z roku 1932 a je věnována Boženě Němcové, která zde v letech 1820–1862 žila – v původním domě \"U tří lip\". Vlevo se pak nachází pamětní deska věnovaná obětem květnové protinacistické revoluce roku 1945, kde zde padlo pět mužů.\n\nPůvodně sídlo ČSOB, pro jejíž účel byl dům vystavěn, po roce 2000 plánována rekonstrukce na hotel, později však přestavěno na nákupní centrum a kanceláře.\n"}
{"id": "975069", "url": "https://cs.wikipedia.org/wiki?curid=975069", "title": "Le Bignon-Mirabeau", "text": "Le Bignon-Mirabeau\n\nLe Bignon-Mirabeau je francouzská obec v departementu Loiret v regionu Centre-Val de Loire. V roce 2011 zde žilo 297 obyvatel.\n\n\"Počet obyvatel\"\n\n"}
{"id": "975070", "url": "https://cs.wikipedia.org/wiki?curid=975070", "title": "Záhada hlavolamu (seriál)", "text": "Záhada hlavolamu (seriál)\n\nZáhada hlavolamu je český televizní seriál z roku 1969 natočený na motivy knih Jaroslava Foglara, které vyprávějí příběh Rychlých šípů.\n\nS nápadem natočit celovečerní film podle románů Záhada hlavolamu a Stínadla se bouří přišel na jaře roku 1967 režisér Hynek Bočan, který začal psát scénář spolu s dramaturgem Václavem Šaškem. Po odmítnutí se strany filmařů projevila zájem o scénář Československá televize s podmínkou, že vznikne seriál. Na to autoři přistoupili a následně vzniklo celkem devět dílů s přibližnou stopáží 25 minut. Zatímco představitelé samotných Rychlých šípů byli chlapeckého věku a s výjimkou Romana Skamene (Červenáček) se herectví před kamerou dále víceméně nevěnovali a nejsou příliš známí, řada vedlejších postav je obsazena poměrně hvězdně.\n\nDále hráli: Marek Jankovič, Rudolf Krejčí, Jiří Lautner, Radek Lunga, Jindřich Rohlík, Jan Štědrovský, Daniel Wagenknecht, Vladimír Hrubý, Jaroslav Tomsa, Zdeněk Srstka\n\n"}
{"id": "975071", "url": "https://cs.wikipedia.org/wiki?curid=975071", "title": "Chevry-sous-le-Bignon", "text": "Chevry-sous-le-Bignon\n\nChevry-sous-le-Bignon je francouzská obec v departementu Loiret v regionu Centre-Val de Loire. V roce 2011 zde žilo 230 obyvatel.\n\n\"Počet obyvatel\"\n\n"}
{"id": "975073", "url": "https://cs.wikipedia.org/wiki?curid=975073", "title": "Jimmy Justice (hudebník)", "text": "Jimmy Justice (hudebník)\n\nJimmy Justice, vlastním jménem James Anthony Bernard Little (* 15. prosince 1939, Carlshalton) je anglický popový zpěvák. Poté co vyhrál talentovou soutěž podepsal nahrávací smlouvu na jeden singl s vydavatelstvím Pye Records a v roce 1960 vydal svůj první singl „I Understand“. Přestože singl neměl příliš velký úspěch, společnost Pye Records se rozhodla smlouvu prodloužit na tři roky. Později se usadil ve Švédsku, kde měl hit s písní „Little Lonely One“. Po návratu do Anglie se v roce 1962 tři z jeho singl, konkrétně „When My Little Girl Is Smiling“, „Ain't That Funny“ a „Spanish Harlem“, dostaly do první dvacítky žebříčku UK Singles Chart. Píseň „When My Little Girl Is Smiling“ později vyšla také ve Spojených státech amerických, kde se dostala na 127. příčku místní hitparády. V roce 1963 vydal dvě dlouhohrající desky \"I Wake Up Crying\" a \"Justice for All!\".\n"}
{"id": "975075", "url": "https://cs.wikipedia.org/wiki?curid=975075", "title": "Jaromír Pečírka (lékař)", "text": "Jaromír Pečírka (lékař)\n\nJaromír Pečírka (19. dubna 1864 Praha – 13. března 1933 Teplice), byl český vojenský lékař, generál rakousko-uherské i československé armády. Od roku 1888 působil ve vojenské zdravotní službě. S rakouským námořnictvem uskutečnil cestu kolem světa. V roce 1912 byl povýšen na šéflékaře, od roku 1916 na generálního štábního lékaře. Po vzniku ČSR se podílel na budování československého vojenského zdravotnictví jako generál zdravotnictví a šéf odboru na Ministerstvu národní obrany. Měl široké zájmy: zabýval se také entomologií (zejména výzkumem kovaříkovitých) a botanikou, sbíral obrazy, věnoval se lyžování a horolezectví.\n\nNarodil se 19. dubna 1864 v Praze. Po absolvování pražské lékařské fakulty vstoupil do služeb rakouského vojenského námořnictva. Uskutečnil s ním cestu kolem světa. Poté byl přeložen k zeměbraně. Roku 1912 byl jmenován šéflékařem vojenské zdravotní služby a v roce 1916 generálním štábním lékařem. Během války byl určitou dobu velitelem posádkové nemocnice v Praze.\n\nPo vzniku Československa se zapojil do budování vojenského zdravotnictví jako generál a šéf odboru na Ministerstvu národní obrany. Roku 1923 odešel do důchodu.\n\nPečírka měl široké vědecké a kulturní zájmy. Během cesty kolem světa s vojenským námořnictvem se z něj stal nadšený botanik a reportáže z navštívených míst posílal do časopisu \"Zlatá Praha\". Později, jako plukovní lékař v Českých Budějovicích, se věnoval entomologii. Zkoumal hmyz na Šumavě a specializoval se na čeleď kovaříkovitých; deset druhů po něm dostalo příponu Pečirkai. Spolu s profesorem Františkem Klapálkem zakládal Českou společnost entomologickou a dlouhodobě v ní působil jako místopředseda. Rozsáhlou sbírku tisíců druhů brouků v desetitisících exemplářích věnoval ještě před válkou Národnímu muzeu.\n\nByl také znalcem umění. V domácí sbírce měl několik cenných obrazů.\n\nV oblasti sportu se angažoval v lyžování a alpinismu. Vystoupil na několik exotických hor, například na Jávě a v Kordillerách, přičemž některé vrcholy byly i přes 5000 m nad mořem. Uskutečnil také výstupy v Dolomitech a Alpách. Patřil mezi zakladatele Klubu alpistů československých (KAČS) a od roku 1924 tomuto spolku předsedal. Určitou dobu byl rovněž prvním místopředsedou Svazu lyžařů RČS.\n\nPoslední léta života pro něj byla těžká. 18. září 1927 mu zemřela manželka a roku 1931 i syn Ivan Pečírka. Jaromír Pečírka onemocněl v lednu 1933 chřipkou, k níž se přidalo onemocnění ledvin. 25. února odjel na léčení do Teplic, jeho stav se ale zhoršil a (podle nekrologu v \"Lidových novinách\") tam 13. března téhož roku zemřel. (\"Národní listy\" uvádějí jako místo úmrtí Dubí u Teplic, autoritní databáze NK ČR a portál valka.cz Prahu). Pohřben byl 17. března ve Všenorech do rodinné hrobky.\n\n\n"}
{"id": "975076", "url": "https://cs.wikipedia.org/wiki?curid=975076", "title": "Běh na lyžích na Zimních olympijských hrách 2006 – 30 km volně ženy", "text": "Běh na lyžích na Zimních olympijských hrách 2006 – 30 km volně ženy\n\nZávod na 30 kilometrů volně žen na Zimních olympijských hrách 2006 v Turíně se konal v areálu Pragelato Plan v Pragelatu dne 24. února 2006, zahájen byl hromadným startem. Z českých závodnic se jej zúčastnily Helena Balatková-Erbenová, Ivana Janečková, Kateřina Neumannová a Kamila Rajdlová, přičemž Neumannová zde, ve svém posledním olympijském závodě, získala první zlatou olympijskou medaili.\n\n"}
{"id": "975078", "url": "https://cs.wikipedia.org/wiki?curid=975078", "title": "David Larose", "text": "David Larose\n\nDavid Larose [David Laroz], (* 4. červenec 1985 Bondy, Francie) je reprezentant Francie v judu.\n\nPatří k nejlepším zápasníkům judo v pololehké váze, roli jednoho z favoritů však na důležitých turnajích často nepotvrzuje. Na Francouze je po technické stránce podprůměrně vybavený. Vše dohání fyzickým a taktickým pojetím boje.\n\nVrcholovou karieru mezi seniory začal slibně, ale superlehká váhová kategorie mu začala být brzy těsná. V pololehké váze však vládl pevnou rukou Benjamin Darbelet a na nominaci na velký turnaj si musel počkat. Jenže ani potom neměl nominaci jistou. Svědčí o tom hned čtyři kvalifikanti z Francie na olympijské hry v Londýně v roce 2012. Startovat však mohl jen jeden a volba padla na něho. V prvním kole se utkal s Izraelcem Polakem. Po opatrném úvodu první zaútočil Izraelec a málem bodoval po výpadu o-uči-gari. Dvě minuty před koncem se Laroz dostal do vedení na juko po technice uči-mata makikomi. Izraelec se v poslední minutě snažil vyrovnat, ale neúspěšně. Ve druhém kole se utkal s Rumunem Fyšie a zvítězil po minutě boje na ippon kombinaci \"karate kid\" a tani otoši. Ve třetím kole se utkal s Gruzíncem Šavdatuašvilim. Oba na sebe od úvodu vlétli, ale převaha byla s poustupem času na straně Gruzínce. Dvacet sekund před koncem zápasu ho Šavdatuašvili výpadem o-uči-gari poslal k zemi, ale rozhodčí podobně jako u Izraelce techniku nebodovali (resp. rozhodčí zápasu pan Franc Očko techniku bodoval jukem, ale na doporučení videorozhodčího bodování stáhnul). V prodloužení stačil odrážet Gruzincovi výpady jen minutu a následně kapituloval po technice te-guruma.\n\n"}
{"id": "975082", "url": "https://cs.wikipedia.org/wiki?curid=975082", "title": "Ski Patrol", "text": "Ski Patrol\n\nSki Patrol byla britská post-punková skupina, založená v roce 1979. Svůj název si skupina zvolila podle stejnojmenné písně velšského hudebníka Johna Calea. Původní sestavu tvořil zpěvák Ian Lowery, kytarista Nick Clift, baskytarista Pete Balmer a bubeník Bruce Archibald. Balmer a Archibald v roce 1980 odešli a nahradili je Francis Cook (baskytara) a Alan Cole (bicí). Svůj první singl „Everything Is Temporary“ skupina vydala v roce 1980 a později vyšly tři další. V roce 2014 vyšlo kompilační album nazvané \"Versions of a Life\", které sestavil kytarista Nick Clift.\n\n\n\n"}
{"id": "975083", "url": "https://cs.wikipedia.org/wiki?curid=975083", "title": "After Midnight", "text": "After Midnight\n\nAfter Midnight může být:\n\n"}
{"id": "975084", "url": "https://cs.wikipedia.org/wiki?curid=975084", "title": "Quadrophenia (rozcestník)", "text": "Quadrophenia (rozcestník)\n\nQuadrophenia může být:\n"}
{"id": "975092", "url": "https://cs.wikipedia.org/wiki?curid=975092", "title": "Wolfgang Mager", "text": "Wolfgang Mager\n\nWolfgang Mager (* 24. srpna 1952, Kamenec) je bývalý východoněmecký veslař. Je dvojnásobným olympijským vítězem. Na Letních olympijských hrách 1972 v Mnichově získal zlatou medaili na dvojce bez kormidelníka a na Letních olympijských hrách 1976 v Montrealu na čtyřce bez kormidelníka.\n\n"}
{"id": "975093", "url": "https://cs.wikipedia.org/wiki?curid=975093", "title": "U-rampa", "text": "U-rampa\n\nU-rampa (: ) je konstrukce používaná ve sportech jako je snowboarding, skateboarding, lyžování, freestyle BMX a in-line bruslení. Může být zhotovena ze dřeva, betonu, kovu, zemin nebo sněhu. Podobá se průřezu bazénu, v podstatě jsou to dvě čtvrtkruhové rampy stojící naproti sobě. Pokud jsou dotaženy do kolma, popřípadě pokračují kolmo vzhůru, jde o tzv. vertikální rampu, zkrácený název disciplíny je vert. V rampě určené pro skateboarding je horní hrana obvykle tvořena kovovou tyčí (coping). Nad hranou se pak provádí různé triky, rozhodčí hodnotí náročnost skoků a triků, výšku skoku a celkový dojem, jaký závodník zanechá. Vynalezena byla v sedmdesátých letech 20. století v Kalifornii a od osmdesátých obsahují rozšířené ploché dno mezi rampami, původní styl se už nestaví.\n\nNa Zimních olympijských hrách 2014 v Soči byla poprvé představena soutěž \"freestyle half-pipe lyžování\".\n\n"}
{"id": "975096", "url": "https://cs.wikipedia.org/wiki?curid=975096", "title": "Fakulta stavební", "text": "Fakulta stavební\n\nFakulta stavební je součástí více vysokých škol:\n\n"}
{"id": "975100", "url": "https://cs.wikipedia.org/wiki?curid=975100", "title": "Ben Smith", "text": "Ben Smith\n\nBen Smith (* 11. července 1988, Winston-Salem, Severní Karolína, USA) je americký hokejový útočník hrající v týmu San Jose Sharks v severoamerické lize (NHL). V roce 2013 s týmem Chicago Blackhawks získal Stanley Cup.\n\nZe střední školy přešel v sezoně 2006-07 na univerzitu a vybral si Boston College. Odehrál všech 42 utkání, nasbíral 18 bodů a byl tak nejproduktivnějším nováčkem týmu. Boston College se stali šampiónem Hockey East a postoupili až do finále Frozen Four, kde ale prohráli s Minnesotou. V další sezoně ve všech 44 utkáních svého týmu nasbíral 50 bodů a v produktivitě skončil na 3. místě. S týmem obhájil titul v Hockey East a opět postoupil do finále Frozen Four, kde tentokrát byl úspěšný, když Boston porazil Notre Dame.\n\nUniverzitní kariéru zakončil úspěšně, když v sezoně 2009–2010 ve 42 utkáních nasbíral 37 bodů a pomohl týmu ke zisku titulu jak v Hockey East tak i v celé NCAA. Na Frozen Four ve 2 utkáních nasbíral 4 body (3+1) a byl nejproduktivnějším hráčem týmu. Byl oceněn jako nejužitečnější hráč Frozen Four, byl zařazen do All-Star týmu Frozen Four a také byl vyhlášen hráčem roku v Boston College. Celkem v Hockey East během 4 let odehrál 165 zápasů a nasbíral 122 bodů (57+65) a pouhých 36 TM.\n\nPo skončení univerzitní kariéry podepsal 18. dubna 2010 smlouvu s Blackhawks na 2 roky a zároveň zkušební kontrakt s Rockfordem, kde ještě stihl do konce sezony v playoff 3 utkání a vstřelil 1 gól.\n\nPrvní celou profesionální sezonu začal v Rockfordu. Ale podíval se i do NHL a 29. října 2010 odehrál proti Edmontonu svůj první zápas v NHL. Po 3 zápasech putoval zpět. Znovu byl povolán na konci sezony a 8. dubna 2011 v Detroitu se poprvé radoval z gólu v NHL, když překonal Jimmyho Howarda. V Rockfordu patřil k nejlepším nováčkům, nasbíral 31 bodů (19+12) v 63 utkáních, a na konci sezony byl vyhlášen nejlepším nováčkem v Rockfordu. Svými výkony v závěru sezony si řekl o místo v sestavě Blackhawks i pro playoff a vedl si velmi dobře, když v 7 utkáních nastřílel 3 branky.\n\nV sezoně 2011–2012 odehrál kvůli zraněním jen 51 zápasů (13 v NHL a 38 v AHL).\n\nAni sezonu 2012–2013 neodehrál celou a 20 zápasů musel vynechat kvůli zranění. V AHL nasbíral 47 bodů (27+20) v 54 zápasech. V základní části NHL odehrál jen 1 zápas – poslední zápas základní části NHL, kdy odpočívala většina hráčů základního kádru před playoff. Ve finále Stanley Cupu nahradil ve 3. utkání zraněného Hossu a tak i jeho jméno se objevilo na Stanley Cupu.\n\nVe své první celé sezoně v NHL odehrál 75 zápasů, v nichž nasbíral 26 bodů (14+12). V playoff přidal 6 bodů v 19 zápasech při cestě Blackhawks do finále konference. Po sezoně se 27. června 2014 dohodl s Blackhawks na prodloužení smlouvy o 2 roky s ročním cap hitem 1,5 milionu dolarů.\n\n"}
{"id": "975101", "url": "https://cs.wikipedia.org/wiki?curid=975101", "title": "Los simuladores (mexický seriál)", "text": "Los simuladores (mexický seriál)\n\nLos simuladores je mexický televizní seriál z roku 2008, vznikly celkem dvě série. Seriál je remakem stejnojmenného seriálu vzniklého v roce 2002 v Argentině. Bylo oznámeno možné natáčení ještě třetí série.\n\nRodiče mají dospělého syna, který stále žije s nimi, baví se a od rodičů bere kapesné. Otec se rozhodne požádat „simulátory“ o pomoc. Simulátoři vymyslí plán, kdy ho informují o tom, že byl přijat na univerzitu. Současně s tím najdou chlapce, který se vydává za mladíkova syna, kterého má mít s bývalou přítelkyní pocházející z Kuby. Mladíkovi rodiče si fiktivního vnuka oblíbí a přinutí svého syna, aby se o něj staral. Ten si proto musí najít práci, pracuje jako číšník. Když je mladík konečně samostatný, simulátoři přijdou v uniformách cizinecké policie a fiktivního syna si odvedou. Nic nechápajícím rodičům vysvětlí, že to byl podvodník, který tímto způsobem využil už několik rodin. Líný mladík už zůstane pracovat.\nUvedeni jsou pouze herci, kteří se objevili alespoň v deseti epizodách).\n\n\n\n"}
{"id": "975103", "url": "https://cs.wikipedia.org/wiki?curid=975103", "title": "Dimitri Dragin", "text": "Dimitri Dragin\n\nDimitri Dragin [Dimitri Dražan], (* 2. prosinec 1984 Le Havre, Francie) je reprezentant Francie v judu. Jeho jméno mylně ukazuje na ruský původ. Oba rodiče pochází z Guadeloupe.\n\nDražan se do reprezentace Francie dostal kvůli tomu, že David Larose nedokázal dlouhodobě držet váhu pod 60kg. Nebyl nikterak talentovaný, ale uměl se po tatami pohybovat a především plnil příkazy kouče.\n\nV roce 2008 ze výsledky ve světovém poháru kvalifikoval na olympijské hry v Pekingu. Nepatřil k velkým favoritům a po zveřejněném losu jeho akcie klesly ještě níž. V prvním kole se utkal s Gruzíncem Chergianim. Gruzínec ten den nebyl na vrcholu fyzických ani psychických sil, ale zkušenostmi měl zápas opanovat. V poslední minutě využil Dražan taktické chyby Chergianiho a po jeho kučiki-taoši ho kontroval technikou seoi-nage na wazari. Tento náskok udržel až do konce a ve druhém kole se utkal s Izraelcem Jekutielem. V normální hrací době skončil zápas bez bodu. Po několika sekundách prodloužení se Jekutiel unáhlil ve výpadu tani-otoši a Francouz ho kontroval na ippon. Ve čtvrtfinále se utkal s Rusem Kišmachovem. Šlo o taktický zápas plný boje o úchop a falešných nástupů do technik tvz. čekání na chybu soupeře. V poslední minutě se podařilo Dražanovi chytit Kišmachovu nohu a poslat ho k zemi na koku. Rus už na odpověď fyzicky neměl. V semifinále se utkal s Rakušanem Pajšrem. Na dalšího velkého favorita však již nestačil. Rakušan byl lépe připravený, Dražana k ničemu nepustil a v závěru si pohlídal vítězství držením na zemi. V boji o třetí místo se utkal s Uzbekem Sabirov. S budoucí hvězdou světového juda vedl vyrovnaný boj, ale v polovině po své chybě prohrával na koku. 30 sekund před koncem zaútočil technikou kučiki-taoši, ale Uzbek se jako Rus hodit na nenechal. V posledních sekundách čekal na Sabirovovo napomenutí (šido), kterým by srovnal skóre marně. Obsadil 5. místo.\n\nV dalších letech postupně přešel do pololehké váhy a v roce 2012 se kvalifikoval na olympijské hry v Londýně. Nebyl však jediný Francouz, kterému se to povedlo. Trenéři na olympiádu nominovali Davida Laroze.\n\n"}
{"id": "975104", "url": "https://cs.wikipedia.org/wiki?curid=975104", "title": "BMW Z4", "text": "BMW Z4\n\nBMW řady Z4 je sportovní vůz s pohonem zadní nápravy od německého automobilového výrobce BMW. Je zástupcem řady sportovních roadsterů od BMW, kam rovněž patří dříve uvedené modely BMW Z1, BMW 507, BMW Z8 a BMW Z3. Přímým předchůdcem modelu Z4 je model Z3. První generace se začala sériově vyrábět v roce 2002 v továrně BMW v USA. První generace byla ve dvou variantách: roadster a kupé. Druhá generace modelu Z4 se začala sériově produkovat v roce 2009 v Německém Regensburgu, už jen jako roadster se sklápěcí střechou. Na jaře 2013 představilo BMW model Z4 druhé generace s některými funkčními a designérskými úpravami. Tento model je označován jako BMW Z4 2014.\n\nDruhá generace modelu BMW Z4 byla představena v prosinci 2008 na každoroční automobilové show v Detroitu. Jedná se o nástupce první generace Z4 s označením BMW Z4 E85. Má pevnou hliníkovou skládací střechu, podobně jako Mercedes SLK. Oproti předchozí generaci se vyrábí pouze ve verzi roadster.\n\nModelová řada je k dispozici v pěti základních konfiguracích. \n\nsDrive 18i, sDrive 20i a sDrive 28i jsou vybaveny 4válcovým motorem o objemu 1997 cm³ s výkonem od 115 do 180 kW. Disponují 6stupňovou manuální převodovkou nebo volitelně 8stupňovou sportovní automatickou převodovkou.\nsDrive 35i a sDrive 35is jsou vybaveny 6válcovým motorem o objemu 2979 cm³ s výkonem od 225 do 250 kW. Disponují 7stupňovou automatickou dvojspojkovou převodovkou.\n\nVšechny konfigurace jsou vybaveny technologií BMW EffecientDynamics, která rekuperuje energii vozidla vznikající při brždění. Další společnou technologií je BMW Dynamic Drive, které umožňuje přepínání jízdních režimu mezi módy \"komfort\", \"normal\", \"sport\" a \"sport+\". Tyto režimy ovlivňují charakteristiku řazení automatické převodovky, proměnnou citlivost řízení a tuhost posilovače. U vozidel s M-sportovním paketem je navíc režimy upravována charakteristika elektronicky řízených tlumičů. Parkovací brzda je elektromechanická.\n\nVšechny konfigurace obsahují bezpečnostní systémy ABS, asistenta nouzového brždění, předpínač bezpečnostních pásů a systémy ESP a ASR. Vybaveny jsou rovněž čtyřmi airbagy. Brzdová světla regulují svou intenzitu v závislosti na intenzitě brždění. Za opěrkami hlav cestujících jsou bezpečnostní výstupky spojené s konstrukcí vozu. Při otevřené střeše mají tyto výstypky chránit posádku při případném převrácení vozu. Jedná se také o první roadster z dílny BMW, který je vybavený ovládacím a navigačním systémem iDrive.\n\nNová verze je oproti předchozí generaci navržena s novým interiérem i exteriérem. Pevná hliníková skládací střecha je ovládána elektrohydraulicky. Operovat s ní je možné do rychlosti 40 km/h. Ve složené poloze je uložena v zadní části auta a shora překrývá úložný prostor. Při složené střeše se tak snižuje kapacita nákladového prostoru z 310 na 180 litrů.\n\nDruhá generace je o 148 mm delší, 9 mm širší a v kvůli pevné střeše a související hydraulice přibližně o 100 kg těžší.\n\nV březnu 2013 představilo BMW omlazenou verzi modelu Z4 E89. V designu prošla změnou přední i zadní světla, kterou jsou postavena na LED technologii. Spolu s faceliftem byl zároveň představen model sDrive 18i. K dosavadním barevným konfiguracím přibyly pakety \"Design pure white\" a \"Design pure traction\". Tyto pakety obsahují navíc některé barevně sladěné prvky interiéru a exteriéru. Některé ovládací prvky jako tlačítka na volantu a obložení systému iDrive byly nahrazeny kvalitnějšími materiály. Nově přibyla možnost zvolit si barvu vnitřního obložení střechy v kontrastní barvě k interiéru vozu a nový barevný paket \"Valencia Orange\", který ladí exteriér a prvky interiéru do tmavě oranžové barvy.\n\nPodoba třetí generace BMW Z4 zatím není známa a v odborných kruzích se z dostupných informací pouze spekuluje o jeho finální podobě.. Třetí generace BMW Z4 bude uvedena na trh až v roce 2018. Hovoří se o návratu k plátěné střeše místo pevné hliníkové, čímž by došlo ke snížení pohotovostní hmotnosti a vyššímu relativnímu výkonu auta. Stejně tak se spekuluje o partnerství BMW a Toyoty při přípravě nové generace, což někteří interpretují jako směřování k hybridně poháněné verzi.\n\n"}
{"id": "975105", "url": "https://cs.wikipedia.org/wiki?curid=975105", "title": "Giuseppe Garampi", "text": "Giuseppe Garampi\n\nGiuseppe kardinál Garampi (22. října 1725 Rimini − 4. května 1792 Řím) byl italský biskup, kardinál, diplomat Svatého stolce, archivář a numismatik.\n\n\n"}
{"id": "975106", "url": "https://cs.wikipedia.org/wiki?curid=975106", "title": "Výprava do pekel", "text": "Výprava do pekel\n\nVýprava do pekel (Экспедиция в преисподнюю) je název humorného vědeckofantastického příběhu s pohádkovým námětem, který za spolupráce se svým bratrem Borisem napsal ruský sovětský spisovatel Arkadij Strugackij pod pseudonymem S. Jaroslavcev. Kniha má charakter zábavného sci-fi příběhu pro mládež a některé její části působí jako parodie na schematická díla socialistického realismu.\n\nRoku 1972 začali bratři Strugačtí pracovat na scénáři kresleného filmu a názvem Honička v kosmu (Погоня в Космосе), který nebyl schválen sovětskou cenzurou s odůvodněním, že takovou karikaturu sovětští lidé nepotřebují. Arkadij Strugackij pak sám přepsal scénář na pohádkový příběh, jehož první dvě části vyšly časopisecky roku 1974 a třetí, rovněž časopisecky, až roku 1984. Kompletní knižní vydání je až z roku 1988.\n\nKniha se skládá ze tří relativně samostatných novel:\n\nPříběh se odehrává ve vzdálené budoucnosti 23. století na Zemi i ve vesmíru a jeho hlavními hrdiny jsou tři nerozluční přátelé, kteří si říkají podle Dumasových \"Tří mušketýrů\" Athos, Porthos a Aramis. Athos je umělec, Porthos sportovec a Arami vědec. Kromě nich v knize vystupuje také jejich d'Artagnan v sukni, půvabná dívka Galja, a také další postavy, které podtrhují pohádkový charakter knihy (například doktor Bolíto).\n\nPříběh obsahuje vše, co patří k žánru space opery: vesmírné bitvy, fantastické stroje, mimozemšťany a mimozemská mosntra, cestování v čase, superzbraně a supervynálezy. A když Zemi napadnou galaktičtí piráti vedení Dvouhlavým Julem, jdou všichni tři přátelé neohroženě do boje, aby zachránili unesenou Galju a osvobodili galaxii od zla zosobněného superpadouchem Velkým Krakenem.\n\n"}
{"id": "975107", "url": "https://cs.wikipedia.org/wiki?curid=975107", "title": "Ai Šinozaki", "text": "Ai Šinozaki\n\nAi Šinozaki 篠崎 愛 [Šinozaki Ai], anglickým přepisem \"Ai Shinozaki\", přezdívky: Aičan, Aitýn, (* 26. února 1992, Tokio, Japonsko) je japonská gravure idol, herečka a zpěvačka. V současnosti členka dívčí j-popové skupiny AeLL.\n\nOd roku 2006 působí jako časopisecká fotomodelka, kterým se v Japonsku říká \"guradoru\" (グラドル) také \"gravure idol\" (podle tiskařské techniky rotogravura). V modelingu spolupracuje například s časopisem \"Young Animal\". Je členkou dívčí j-popové skupiny AeLL (\"Activity eco Life with Love\"). Hrála ve filmovém horroru \"Kocu Cubo\" (骨壺, květen 2012) a ve vědeckofantastické komedii \"Time Slip Megane\" (2013).\n\n"}
{"id": "975108", "url": "https://cs.wikipedia.org/wiki?curid=975108", "title": "Jaromír Tuček", "text": "Jaromír Tuček\n\nJaromír Tuček (1846 Brodek u Přerova – 29. srpna 1923 Plzeň) byl český železniční inženýr, ředitel c. k. státních drah a vysoký úředník Ministerstva železnic.\n\nPo studiu na reálné škole v Olomouci a v Opavě studoval na vysoké škole technické v Brně a ve Vídni. Od roku 1867 byl asistentem v železárnách v Sobotíně a pak vedl stavby mostů v Haliči a v Malopolsku. Roku 1872 se stal inženýrem a přednostou výtopny v rakouském Steyru, budoval železniční dílny v Amstetten a roku 1876 byl jmenován referentem pro dílny a výtopny při generálním ředitelství státních drah ve Vídni. 1882 se stal přednostou inspektorátu vlakové dopravy v korutanském Villachu, 1885 referentem na ředitelství drah v Krakově a 1887 ve Lvově. Od roku 1889 byl zástupcem ředitele, vrchním inspektorem a ředitelem v Plzni. Roku 1896 byl jmenován ředitelem c. k. státních drah a vládním radou a roku 1905 byl povolán do ministerstva železnic jako přednosta odboru. Roku 1910 odešel do výslužby a za své zásluhy byl povýšen do šlechtického stavu.\nJaromír Tuček byl komturem Řádu Františka Josefa, komandérem pruského Řádu koruny, španělského Řádu za zásluhy, perského Řádu lva a slunce a anglického Řádu královny Viktorie.\n\n\n"}
{"id": "975109", "url": "https://cs.wikipedia.org/wiki?curid=975109", "title": "Pierre Duprat", "text": "Pierre Duprat\n\nPierre Duprat, (* 26. listopadu 1989 v Agenu, Francie) je francouzský zápasník–judista.\n\nS judem začínal v 7 letech v Néracu pod vedením Daniela Benoît. V roce 2009 si ho trenéři stáhli do Paříže, kde se připravoval ve vrcholovém sportovního centru INSEP. Od roku 2011 je členem užšího výběru francouzské reprezentace a připravuje v populárním klubu v Levallois. V roce 2012 se kvalifikoval na olympijské hry v Londýně v pololehké váze, ale v nominaci dostal přednosti David Larose. Od roku 2013 přešel do lehké váhy, kde byl až do zranění Uga Legranda na začátku roku 2015 reprezentační dvojkou. Potom co Legrand koncem roku 2015 ukončil předčasně vrcholovou sportovní kariéru se mu otevřela cesta k účasti na olympijské hry v Riu. Na olympijských hrách v Riu musel jako jeden ze šesti judistů zápasit v prvním kole. Jeho soupeřem byl nevyzpytatelný Korejec Hong Kuk-hjon a ještě minutu před koncem byl v nevýhodě jednoho šida. Severokorejci však viditelně došly a na jeho pasivitu šel zápas do prodloužení, kde ve druhé minutě prodloužení zvítězil v boji na zemi držením. Ve druhém kole nastoupil proti Rusu Děnisu Jarcevovi. Minutu před koncem dostal po hrubé chybě šido za pasivitu potom co pustil Jarceva do úchopu na zádech a do konce hrací doby tuto ztrátu nesmazal.\n\nPierre Duprat je levoruký judista, výborný v technikách katame-waza (submise).\n\n"}
{"id": "975111", "url": "https://cs.wikipedia.org/wiki?curid=975111", "title": "Jeskyně Šan-ťüan", "text": "Jeskyně Šan-ťüan\n\nJeskyně Šan-ťüan (, anglicky \"Shanjuan cave\") se nachází zhruba 25 km jihozápadně od města I-sing v hoře Luo-jen na západním okraji Isingského národního parku. Je to nejstarší turisticky zpřístupněná krasová jeskyně v Číně.\n\nJeskyně je součástí menšího krasového území jižně od města I-sing, kde se nachází zhruba 40 dalších jeskyní. V Číně je považována za jednu ze tří nejkrásnějších zpřístupněných jeskyní na světě, je známou vzdělávací základnou a vyhledávanou turistickou atrakcí. Od roku 1956 je na seznamu ochrany čínských kulturních památek první třídy a dnes je turistickou atrakcí třídy AAAA, což je druhá nejvyšší. Jeskyně má v Číně značný kulturní a historický význam. Je součástí rozlehlého rekreačního areálu, který kromě jeskyně zahrnuje také lanovku na vrchol hory Luo-jen, pod jejímž vrcholem stojí velký buddhistický chrám s krásným rozhledem do kraje. V areálu je množství dalších atrakcí, mimo jiné prodejna Isingské keramiky s keramickou dílnou, kde si návštěvníci mohou vytvořit a vypálit své vlastní výrobky, dále jezírko s možností plavby na lodičkách, čínské tradiční divadlo, rozhledna, dům motýlů a restaurace. Areál je otevřený po celý rok.\n\nJeskyně má tři hlavní patra. Vstup je na severovýchodní straně hory, vstupuje se velkým vchodem přímo do rozlehlého středního patra. Po prohlídce středního a horního patra vede trasa do dolní jeskyně, kde je možné si prohlédnout vodopád, projít se okolo podzemního toku a prohlídka končí plavbou na lodičkách po podzemní řece. Jeskyně je nasvícena velmi barevně a výrazně, návštěvníci procházejí jeskyní sami bez průvodce.\n\nTaké se jí říká Mlžná jeskyně. Kromě rozměrů a krasové výzdoby je zde velmi zajímavá vysoká teplota, která se udržuje po celý rok okolo 23 °C. To způsobuje vznik mlžných oparů, které dávají návštěvníkovi pocit, že se ocitl v oblacích.\n\nJeskyně je tunelem značných rozměrů s množstvím krasových útvarů. Je z ní možné vystoupit jak do Horní jeskyně, tak sestoupit do patra spodního. Největším objektem je zde sedm metrů vysoký krápník s názvem Ti-ču.\n\nOpět značně rozměrná jeskyně, která začíná dalším velkým vchodem přímo pod hlavním vchodem do jeskyní. Nachází se zde vodopád, kterým se místní potok noří do jeskynních prostor. Jeskyní protéká jeskynní potok, podél něhož vede trasa až do vodní jeskyně.\n\nJe to 120 metrů dlouhá trasa podzemní řeky. Voda je hluboká téměř 4 metry a překonává se na loďkách za pomoci místních lodivodů. Trasa končí rozměrným východem z jeskyní (takzvanou Zadní jeskyní) na jihozápadní straně hory.\n\nDávná legenda vypráví o tom, že jeskyně se jmenuje dle velmi schopného a moudrého muže jménem Šan-ťüan, který před 4-5 tisíci lety v jeskyni žil jako příslušník místního primitivního kmene. Byl známý tím, že odmítl nabídku císaře Šuna převzít jeho pravomoci a stát se také císařem, protože chtěl žít v klidu, míru a volnosti. Jeskyně je též spojena s milostnou legendou o Liang Šan-povi a Ču Jing-tchaj, což je čínská obdoba příběhu Romea a Julie.\n"}
{"id": "975114", "url": "https://cs.wikipedia.org/wiki?curid=975114", "title": "Detaily ze života Nikity Voroncova", "text": "Detaily ze života Nikity Voroncova\n\nDetaily ze života Nikity Voroncova (1984, Подробности жизни Никиты Воронцова) je název vědeckofantastické novely, kterou za spolupráce se svým bratrem Borisem napsal ruský sovětský spisovatel Arkadij Strugackij pod pseudonymem S. Jaroslavcev. Na první verzi příběhu pracovali oba bratři Strugačtí společně již roku 1972, ale tato verze nebyla tehdy schválena sovětskou cenzurou. Roku 1984 Arkadij Srugackij příběh přepracoval a vydal.\n\nNovela líčí příběh muže, který žije ve čtyřicetileté časové smyčce v letech 1937-1977. Když zemře, začne svůj život nanovo, ale nabyté životní zkušenosti mu zůstávají. Jeho život se tak neustále opakuje, ze smyčky nemůže Voroncov nikterak uniknout a jeho nabrané životní zkušenosti se stávají spíše prokletím. Se stále větší únavou a děsem prožívá různé varianty svého života, které se od sebe liší jen v maličkostech. Příběh je podáván formou Voroncova deníku, který si společně čtou kriminalista Varachsij, vyšetřující jeho smrt, a jeho přítel spisovatel Alexej.\n\n"}
{"id": "975115", "url": "https://cs.wikipedia.org/wiki?curid=975115", "title": "Zamilovaní (film)", "text": "Zamilovaní (film)\n\nZamilovaní (ve francouzském originále \"Les Amoureux\") je francouzský dramatický film, který natočila Catherine Corsini. Premiéru měl 1. června 1994. Film pojednává o vztahu Marca a jeho starší sestry Viviane.\n\nNa soundtracku k filmu jsou použity například písně „Push“ od K. Da' Cruz, „Perfect End“ od Johna Moorea a „You Know More Than I Know“ od Johna Calea.\n\n"}
{"id": "975117", "url": "https://cs.wikipedia.org/wiki?curid=975117", "title": "Loïc Korval", "text": "Loïc Korval\n\nLoïc Korval, (* 15. květen 1988 Nogent-sur-Marne, Francie) je francouzský zápasník – judista. Jeho rodiče pochází z karibského ostrova Guadeloupe.\n\nVyrůstal v Neuilly-en-Thelle. Judu se začal věnovat ve 14 letech v Amiens, kde studoval na internátní škole. Jeho první učitelkou byla Cathy Fleuryová. Do reprezentace se dostal v roce 2009 ještě jako člen klubu Oise Picard. V roce 2010 následoval přestup do profesionálního klubu A.C.B.B.. Jeho osobním trenérem je Philippe Taurines.\n\nJeho nadějný vstup na mezinárodní scénu v roce 2010 přibrzdila zranění a jeho neukázněná povaha. V roce 2013 měl například vážné problémy s úřady za sražení policisty, který ho chtěl legitimovat za rychlou jízdu. Koncem února 2015 ho Francouzská judistická federace (FFJDA) potrestala 10 měsíčním zákazem startu zpětně od 22. října 2014 do 22. srpna 2015 za vyhýbání se dopingovým komisařům v období 2013 a 2014. Tento trest akceptoval s vědomím, že nepřijde o olympijské hry 2016 v Rio de Janeiru. V následujícím měsíci březnu mu však francouzská antidopingová agentura (AFLD) natvrdo zakázala start na dva roky. S tímto verdiktem nesouhlasil, obrátil se na sportovní arbitráž, a protože trest nenabyl právní moci, mohl se dále účastnit judistických soutěží. V dubnu 2016 po ročních tahanicích mu soud snížil trest na jeden rok s platností od 10. září 2015. AFLD se na základě tohoto rozhodnutí odvolala a tento právně složitý případ stále není u konce. Korval nakonec přišel kvůli sporu s AFLD o jeden bod o přímý postup na olympijské hry v Riu.\n\n\n"}
{"id": "975118", "url": "https://cs.wikipedia.org/wiki?curid=975118", "title": "Seznam československých a českých vyslanců a velvyslanců ve Švédsku", "text": "Seznam československých a českých vyslanců a velvyslanců ve Švédsku\n\nSeznam československých a českých vyslanců a velvyslanců ve Švédsku. Za jménem je uvedena třída diplomatického zastoupení a datum předání pověřovacích listin (u Chargé d'affaires datum převzetí úřadu).\n\n\n\n\n"}
{"id": "975119", "url": "https://cs.wikipedia.org/wiki?curid=975119", "title": "Edward Daly", "text": "Edward Daly\n\nEdward Daly (5. prosince 1933, Belleek, Severní Irsko – 8. srpna 2016) byl v letech 1974–1993 římskokatolický biskup severoirského města Londonderry. Veřejně známým se stal zejména díky svým snahám o mír během násilí v Severním Irsku. \n\nV roce 2011 vyzval Vatikán ke zrušení povinného celibátu.\n\nDaly, ostrý kritik Irské republikánské armády, se v Severním Irsku stal symbolem míru. Snímky z roku 1972, kdy ho na Krvavou neděli zachytily televizní kamery, jak pomáhá do bezpečí zraněným, se staly známé po celém světě. Zasloužil se také o propuštění šesti mužů nespravedlivě uvězněných za bombový útok spáchaný členy IRA. Mnohokrát vystupoval v televizních dokumentech, v nichž se vyjadřoval k náboženským a politickým otázkám Severního Irska. \n\nV roce 1974 se již ve 40 letech stal biskupem Derry, a zároveň tak nejmladším biskupem v Irsku.\n\nTéto funkce se Daly vzdal v říjnu 1993 poté, co utrpěl mozkovou mrtvici. Poté se stal kaplanem v hospici.\n\nDaly soudil, že celibátní kněžství má v církvi stále své významné místo. V moderní katolické církvi by však podle jeho názoru měl být prostor také pro ženaté kněze. Pokud se tak nestane, předpovídal prohlubující se nezájem mladých mužů o vstup do kněžského stavu. \"„Cítím, že celibát poškozuje církev,\"\" uvedl Daly. Byl zklamaný, když kvůli němu viděl dobré muže odmítat kněžství. Obavy mu činil i rostoucí průměrný věk duchovních. \n\n"}
{"id": "975122", "url": "https://cs.wikipedia.org/wiki?curid=975122", "title": "Zebeda Rechviašvili", "text": "Zebeda Rechviašvili\n\nZebeda Rechviašvili (: ), (* 16. únor 1991 Gruzie) je reprezentant Gruzie v judu.\n\nJeden z mála gruzínských zápasníků judo, který si drží formu od dorosteneckých let. Neměl raketový nástup jako Laša Šavdatuašvili, ale je na nejlepší cestě převzít roli lídra v gruzínské reprezentaci v lehké váze.\n\n"}
{"id": "975123", "url": "https://cs.wikipedia.org/wiki?curid=975123", "title": "12 let v řetězech", "text": "12 let v řetězech\n\n12 let v řetězech (v anglickém originále 12 Years a Slave) je britsko-americký dramatický a historický film režiséra Steva McQueena z roku 2013. Film je adaptací stejnojmenného románu od Solomona Northupa z roku 1853 a vypráví o černochovi narozenému v New Yorku, který byl unesen ve Washingtonu D.C. v roce 1841 a prodán do otroctví. Dvanáct let pracoval na plantážích ve státě Louisiana, než byl vysvobozen.\n\nJedná se o třetí film od Steva McQueena, kde scénář napsal John Ridley. V hlavních rolích se objevili Chiwetel Ejiofor, Michael Fassbender, Benedict Cumberbatch, Paul Dano, Paul Giamatti, Lupita Nyong'o, Sarah Paulsonová, Brad Pitt a Alfre Woodardová. Hlavní natáčení proběhlo v New Orleans v Louisianě od 27. června do 13. srpna 2012 a rozpočet filmu byl 20 milionů dolarů.\n\nFilm získal úspěch u kritiků a několika médii byl nazván nejlepším filmem roku. V následujícím roce film získal Zlatý glóbus za nejlepší film (drama) a devět nominací na Oscara včetně kategorií nejlepší film, nejlepší režie (Steve McQueen), nejlepší herec v hlavní roli (Chiwetel Ejiofor), nejlepší herec ve vedlejší roli (Michael Fassbender) a nejlepší herečka ve vedlejší roli (Lupita Nyong'o). Nakonec film proměnil tři nominace, a to pro nejlepší film, herečku ve vedlejší roli a nejlepší scénář. Na předávání cen BAFTA získal snímek ocenění za nejlepší celovečerní film a nejlepšího herce pro Ejiofora.\n\nFilm vydělal 187,7 milionů dolarů v Severní Americe a 56,7 milionů dolarů v ostatních oblastech. Rozpočet filmu činil 22 milionů dolarů. V Severní Americe byl oficiálně uveden do 19 kin, kdy za první víkend vydělal 923 715 dolarů, následující víkend se film promítal ve 123 kinech a vydělal 2,1 milionů dolarů, třetí víkend přinesl z 410 lokací 4,6 milionů dolarů.\n\nFilm získal pozitivní kritiku. Na recenzní stránce Rotten Tomatoes získal z 304 započtených recenzí 96 procent s průměrným ratingem 9 bodů z deseti. Na serveru Metacritic snímek získal z 56 recenzí 96 bodů ze sta. Na Česko-Slovenské filmové databázi snímek získal 79%.\n\n"}
{"id": "975125", "url": "https://cs.wikipedia.org/wiki?curid=975125", "title": "Ođđasat", "text": "Ođđasat\n\nOđđasat je zpravodajský pořad, vyráběný ve spolupráci norské (NRK), švédské (SVT) a finské (YLE) televize v sámštině (laponském jazyce). Relace se zabývá problémy Sámů na severu Norska, Švédska, Finska a Ruska. Program má redakci v městech Karasjok, Inari a Kiruna. Moderátorkou Ođđasatu je novinářka Mariela Idivuoma.\n\nProgram má titulky v norštině, švédštině nebo finštině, v závislosti na tom, zda je vysílán NRK, SVT nebo YLE. Na rozdíl od většiny ostatních zpravodajských pořadů v severských zemích se příspěvky v jiném jazyce dabují do sámštiny, nepoužívají se titulky.\n\nPremiéra programu byla v srpnu 2001, kdy byl program vysílán pouze NRK a SVT. YLE se přidalo až v dalších letech.\n"}
{"id": "975126", "url": "https://cs.wikipedia.org/wiki?curid=975126", "title": "Czarna Góra", "text": "Czarna Góra\n\nCzarna Góra je výrazná hora v polské části pohoří Králický Sněžník, asi 6 km SSZ od vrcholu Králického Sněžníku. Při pohledu ze dna Kladské kotliny se dokonce jeví vyšší než Králický Sněžník a může s ním být lehce zaměněna.\n\n\nPřes vrchol vedou červeně a zeleně značené cesty. V okolí hory se také nachází množství cyklotras o různé náročnosti, včetně tří tras pro závodní sjezd na horských kolech.\n\n"}
{"id": "975129", "url": "https://cs.wikipedia.org/wiki?curid=975129", "title": "Tommy Aršansky", "text": "Tommy Aršansky\n\nTommy Arshansky (: ; *26. září 1991 Moskva, Sovětský svaz), původním jménem Arťom Aršanskij ( ), je reprezentantem Izraele v judu.\n\nS rodinou emigroval z Ruska do Izraele v 90. letech a v deseti letech začal s judem. V roce 2012 si postupem do druhého kola na mistrovství Evropy zajistil účast na olympijské hry v Londýně. Na první nepostupové místo odsunul českého reprezentanta Pavla Petřikova ml., který vypadl v kole prvním. V prvním kole olympijské turnaje na praporky rozhodčích porazil Nizozemce Moorena, ale ve druhém nestačil na japonského favorita Hiraoku.\n\n"}
{"id": "975134", "url": "https://cs.wikipedia.org/wiki?curid=975134", "title": "Soso Palelašvili", "text": "Soso Palelašvili\n\nIosef \"Soso\" Palelašvili (: ) (: ), (* 6. září 1986 Gori Sovětský svaz) je bývalý reprezentant Izraele v judu. Jeho manželka je židovka.\n\nDo Izraele přijel v roce 2005 a připravoval se pod vedením Orena Smadži. Svou vlast v judu nereprezentoval.\n\nV roce 2012 si zajistil účast na olympijských hrách v Londýně v izraelských barvách. Vypadl ve druhém kole s japonským favoritem Nakajou. Po olympijských hrách se vrátil do Gruzie. Žije v Gori, kde ve volném čase trénuje děti.\n\n"}
{"id": "975136", "url": "https://cs.wikipedia.org/wiki?curid=975136", "title": "Regionální muzeum v Teplicích", "text": "Regionální muzeum v Teplicích\n\nRegionální muzeum v Teplicích je muzeum ve městě Teplice, jehož zřizovatelem je Ústecký Kraj. Je největším muzeem v Ústeckém kraji.\n\nPrvní soukromé muzeum Antona Hermana Fassla vzniklo v Teplicích již v 80.letech 19. století. Místní sběratel v něm vystavoval vlastní sbírky.\nTepličtí patrioti, v čele s továrníkem Reginaldem Czermakem a Hermannem Hallwichem, usilovali o vznik plnohodnotného městského muzea již od 70. let 19. století. Po dlouhou dobu se pro tento záměr nedařilo získat dostatečnou podporu, což bylo mj. způsobeno i souběžnou existencí Fasslova soukromého muzea. Teprve v roce 1894 byla založena Muzejní společnost v Teplicích. Její zakládající shromáždění se sešlo 3. listopadu toho roku a toto datum je také datem vzniku muzea. Po skromných počátcích, doprovázených zejména úsilím o získání finančních prostředků, se v roce 1897 podařilo pro muzeum zakoupit rozsáhlou sbírku teplického sběratele Antona Hermana Fassla staršího (1848–1916). Ihned poté si Muzejní společnost pronajala část budovy ve Školní ulici č.17, kde byly sbírky instalovány jako stálá expozice. Slavnostní otevření se konalo 2. prosince 1897. Prvním kustodem muzea se stal již zmíněný Anton Herrman Fassl. Po necelém roce muzeum opustil a jeho nástupcem se v roce 1899 stal Robert Ritter von Weinzierl (1855–1909), jeden z nejvýznamnějších domácích archeologů přelomu 19. a 20. století. Díky němu se teplické muzeum stalo věhlasnou institucí a jeho sbírky se rychle rozrůstaly. Vedle mimořádně rozsáhlé sbírky prehistorické se muzeum soustředilo na rozvoj úseků přírodovědného, historického, uměleckého (uměleckoprůmyslového) a knihovny. Dynamický rozvoj vedl k přestěhování do větších prostor Živnostenského domu ve Školní ulici č. 20, ke kterému došlo v roce 1905. Toto umístění bylo zprvu považováno za dočasné, protože Muzejní společnost již několik let usilovala o získání prostředků na stavbu nové budovy. Potřebné prostředky se nakonec shromáždit nepodařilo, a tak byla v roce 1920 realizována jen přístavba k budově ve Školní ulici. \n\nTragická smrt Roberta von Weinzierla v roce 1909 poněkud zbrzdila slibný rozvoj instituce, avšak ta si svou úroveň udržela. Následníkem ve funkci kustoda se stal farář Karl Karafiat (1866–1929), který pokračoval v budování muzea i ve vydávání každoročního přehledu činnosti tiskem. Vedle toho sám publikoval texty o historii a prehistorii Teplicka. V roce 1911 bylo v muzeu evidováno 39 .000 sbírkových položek a roční návštěvnost dosahovala okolo 2.000 lidí. V roce 1921 nastoupil na místo kustoda architekt Wilhelm Pleyer (nar. 1884). Za jeho éry teplické muzeum ztratilo svůj náskok před ostatními muzei, také přestaly tiskem vycházet přehledy činnosti a odborná práce začala výrazně ustupovat do pozadí. V průběhu 30. let byla navíc muzejní práce poznamenána rostoucím německým nacionalismem.\n\nPočínaje rokem 1939 začala řada významných změn. Vedle odchodu Wilhelma Pleyera do Bíliny, kde se stal vedoucím okresního stavebního úřadu, poznamenaly další vývoj také změny organizační. Muzeum bylo rozhodnutím vyšších instancí převedeno do správy města, zatímco Muzejní společnost byla nejpozději v roce 1941 zrušena. V roce 1940 byl do funkce kustoda formálně instalován Werner Stössel (1910–1945), absolvent prehistorie na univerzitě v Berlíně. Celou válku ovšem strávil na frontě, kde na jaře 1945 padl. O muzeum se tedy starali muzejní zřízenci a členové nově ustaveného Muzejního spolku. Od června 1944 nakrátko v Teplicích působila Stösselova manželka Dora, která se věnovala zejména archeologickým výzkumům a péči o prehistorickou sbírku.\n\nPo válce a odsunu německého obyvatelstva bylo muzeum převzato do správy města. Sbírky byly podrobeny revizi a vzhledem k jejich rozsahu pro ně bylo hledáno nové umístění. Již v závěru roku 1945 byl pro tyto účely doporučen teplický zámek, který byl zkonfiskován předchozím majitelům Clary - Aldringenům. Stěhování na zámek probíhalo v letech 1947–1948, vedoucím muzea se stal v květnu 1947 Stanislav Talaváňa. Rozhodnutím Krajského národního výboru v Ústí nad Labem vzniklo k 1. lednu 1951 v Teplicích \"Krajské muzeum\". Jeho vedoucím se stal archeolog Zdeněk Váňa. Muzeum začalo rozvíjet jak výstavní, tak i odbornou činnost. V závěru roku 1953 byl vedením muzea pověřen Sáva Suchevič, jako náhrada za Váňu, který odešel do Slovanského ústavu ČSAV. V tomto období se muzeum proslavilo zejména objevem archeologických pozůstatků teplického kláštera na zámeckém nádvoří. Od roku 1956 se ředitelem muzea stal Stanislav Zachat, který zde pracoval již od roku 1945. V souvislosti s plánovanou územní reformou (v platnost vešla 1960) došlo v roce 1958 ke zrušení krajského statutu muzea a k jeho převedení pod správu MěNV v Teplicích. V důsledku dalších administrativních zásahů došlo k poklesu úvazků na 7,5. V červenci 1959 byla ředitelkou jmenována Zora Zudová. Muzeum bylo personálně posíleno – do poloviny 60.let se počet pracovníků zdvojnásobil. V roce 1963 bylo muzeum opět převedeno pod krajskou správu a stalo se \"Oblastním vlastivědným muzeem\". V této době se jeho pobočkou stalo bývalé muzeum v Krupce. V roce 1965 začal vycházet odborný časopis Zprávy a studie. K další změně ve vedení muzea došlo v roce 1970. Ředitelem se stal Robert Štaffa. Svou činnost zahájil řadou výstav, vesměs s politicky laděným obsahem. Již v roce 1972 byl za svou příkladnou politickou a řídící práci oceněn čestným uznáním ÚV KSČ. Počátkem roku 1972 zahájil svou činnost Archeologický odbor teplického muzea, umístěný na zámku v Bílině. Tomu předcházelo přestěhování archeologické sbírky z Teplic do Bíliny. Muzeum (včetně poboček) v té době mělo už 29 zaměstnanců a jejich počet dále pomalu stoupal. V souvislosti s novou koncepcí rozvoje muzeí se v roce 1976 stalo teplické muzeum opět\" muzeem krajským\". O rok později získalo muzeum budovu č. 54 na tehdejší Leninově třídě v Teplicích, kde byla později instalována \"Expozice dějin dělnického hnutí, KSČ a budování socialismu v Severočeském kraji\". Důraz na politicko-výchovnou činnost je ostatně patrný i ze seznamu realizovaných výstav 70. a 80. let 20. století. Na počátku roku 1983 Robert Štaffa zemřel a vedení muzea se ujal Miroslav Urban, mj. člen ÚV KSČ. Muzeum i nadále udržovalo vytyčený směr až do tzv. Sametové revoluce. Krátce předtím, v roce 1988, se ředitelem stal Dušan Špička. I přes zřetelný ideologický náboj muzejní činnosti bylo období mezi lety 1945 – 1989 poměrně plodné. Sbírky byly pečlivě uspořádány a vznikla celá řada publikací. V muzeu také působili někteří odborníci, jejichž význam dalece přesáhl hranice regionu (například přírodovědci manželé Flasarovi, archeolog Peter Budinský, archeolog Jiří Waldhauser, geolog Mikuláš Mag). \n\nDnešní muzeum obhospodařuje celkem 4 objekty. Prvním z nich je zámek v Teplicích, kde sídlí vedení muzea, většina sbírek, odborných úseků a kde je umístěna i většina stálých expozic. V budově zámku jsou také prezentovány krátkodobé výstavy, a to ve dvou výstavních sálech. Druhým objektem je specializované pracoviště v Teplicích – Sobědruhách, kde sídlí archeologické a konzervátorské oddělení a kde je rovněž depozitář archeologické a mineralogické sbírky. Třetím objektem je muzeum v Krupce, kde jsou instalovány stálé expozice \"Zvířena severozápadních Čech\", \"Krupka a cín\", \"Modely hub\" a \"Geologie a mineralogie. \"Posledním objektem je pracoviště ve Fojtovicích. Sbírkové fondy Regionálního muzea v Teplicích jsou bezpochyby nejpočetnější v rámci Ústeckého kraje.\n\n\n"}
{"id": "975137", "url": "https://cs.wikipedia.org/wiki?curid=975137", "title": "Like It Is", "text": "Like It Is\n\nLike It Is je britský hraný film z roku 1998, který režíroval Paul Oremland. Film popisuje vztah dvou britských mladíků.\n\nMatt pracuje v londýnském hudebním vydavatelství a chtěl by jednoho dne mít vlastní hudební klub. Jeho spolubydlící je zpěvačka Paula, jejíž hudbu se snaží podporovat. Jednou společně jedou do gay klubu v Blackpoolu, kde Matt potkává Craiga, nezaměstnaného mladíka, který si vydělává peníze při nelegálních turnajích v boxu. Craig vyhraje další souboj a jeho promotér mu dohodne dalšího soupeře, ale Craig odjíždí do Londýna za Mattem. Matt mu nabídne, že u něj může bydlet, ale Paulu to moc netěší. Matt dostane od svého šéfa Kelvina úkol starat se o novou popovou skupinu ZKC. Matt souhlasí s tím, že poté bude mít možnost provozovat Kelvinův nově otevřený klub. Mezitím dostane Craig od Kelvina nabídku na práci v klubu, ale hned první noc se s ním dostane do sporu. Kelvin přesto pozve Craiga na párty k sobě domů. Pozvánka je záminkou, jak rozeštvat Matta a Craiga. Kelvin nabídne Craigovi práci, aby udělal průzkum trhu, což znamená cestovat po severní Anglii a podporovat prodej singlu Pauly a skupiny ZKC. Tím ho chce držet na několik týdnů dál od Matta. Na cestě se Craig sblíží s jedním ze členů skupiny s Jamiem. Matt se o jeho flirtu s Jamiem dozví. Po návratu do Londýna Matt Craigovi odpustí. Ovšem Jamie má flirt i s Mattem a když je Craig nachytá, odjíždí zpět do Blackpoolu, kde chce pokračovat v dráze boxera. Matt se připravuje na otevření klubu, ale rozhodne se za ním odjet do Blackpoolu. Kelvin ho proto propustí z klubu i nahrávací společnosti. Matt potkává Craigova bratra Tonyho, kterému řekne o jejich vztahu. Tony pomáhá Mattovi najít Craiga. Ten se po prohraném zápase rozhodne vrátit se k Mattovi.\n"}
{"id": "975138", "url": "https://cs.wikipedia.org/wiki?curid=975138", "title": "Hermenegild Škorpil", "text": "Hermenegild Škorpil\n\nHermenegild Škorpil ( Vysoké Mýto – Varna) byl český přírodovědec, spolupracovník svého bratra Karla při archeologických výzkumech v Bulharsku.\n\nPo gymnáziu v Chrudimi a v Pardubicích studoval na Filosofické fakultě v Praze a v Lipsku. Od roku 1880 působil na gymnáziích v Bulharsku, při tom se věnoval průzkumu a popisu květeny, geologie a nerostného bohatství země. Je po něm pojmenováno několik druhů rostlin.\n\n\n\n"}
{"id": "975141", "url": "https://cs.wikipedia.org/wiki?curid=975141", "title": "Nerudy", "text": "Nerudy\n\nNerudy jsou třída nerostů, zpravidla definovaná v souvislosti s těžbou. Obecně jsou komplementem rud, tedy kovových surovin, a mělo by se tedy jednat o nekovy, ale kritériem může být i vzhled. Z toho důvodu se mezi nerudy běžně řadí třeba bauxit nebo magnezit, ačkoliv jsou zdroji kovů. Jinými významnými nerudnými surovinami jsou síra, fosfáty, kaolín, tuha, azbest, sádrovec a různé stavební suroviny.\n\nNerudné suroviny se dále dělí podle vlastností nebo způsobu použití, na suroviny chemické, sklářské, keramické, žáruvzdorné, brusiva, drahé nebo technické kameny.\n"}
{"id": "975142", "url": "https://cs.wikipedia.org/wiki?curid=975142", "title": "Ashley McKenzie", "text": "Ashley McKenzie\n\nAshley McKenzie (17. července 1989 Londýn) je britský a anglický zápasník – judista.\n\nVyrůstal v londýnské části Hackney. V dětství u něj byla diagnostikována hyperkinetická porucha. K judu se dostal přes spolužáka, který ho šikanoval. S judem začínal v klubu Moberly. Ve svých 15 letech se poprvé objevil v britské juniorské reprezentaci a prošel všemi výběry až do seniorské kategorie. Jeho osobním trenérem je Luke Preston. V roce 2012 startoval na domácích olympijských hrách v Londýně, kde nestačil v úvodním kole na Japonce Hiroaki Hiraoku. V roce 2016 se kvalifikoval na své druhé olympijské hry v Riu a prohrál ve druhém kole s Kazachem Jeldosem Smetovem.\n\n\n\n"}
{"id": "975144", "url": "https://cs.wikipedia.org/wiki?curid=975144", "title": "Shaka Hislop", "text": "Shaka Hislop\n\nShaka Hislop (* 22. února 1969) je bývalý trinidadsko-tobažský fotbalový brankář původem z Anglie, naposledy hrající za americký klub FC Dallas. Je účastníkem fotbalového MS 2006 v Německu.\n\n"}
{"id": "975145", "url": "https://cs.wikipedia.org/wiki?curid=975145", "title": "Stárnutí populace", "text": "Stárnutí populace\n\nStárnutí populace je jev, který spočívá ve zvyšování podílu starých lidí v populaci. Příčinou tohoto jevu je demografická revoluce a konkrétně potom pokles porodnosti a současně prodlužování naděje dožití (tzv. střední délka života). Stárnutí populace se měří za pomoci indexu stáří (\"is\"), což je podíl postreprodukční (P) a dětské složky (P) obyvatelstva uváděný v procentech.\n\nDůvodem zájmu o sledování stárnutí populace jsou sociální a ekonomické důsledky tohoto jevu, protože dochází ke zvýšení podílu ekonomicky neaktivních osob v populaci. Opakem je proces mládnutí populace, které je způsobeno převážně zvýšením úrovně porodnosti.\n\nÚmrtnost neboli také řečeno mortalita může být definována jako ukazatel, jenž vyjadřuje určitý počet zemřelých lidí v dané populaci s časovým intervalem k počtu osob určitého populačního celku v riziku (střední stav populace).\n\nČeského statistického úřadu (ČSÚ) v roce 2013 zemřelo celkem 109 160 lidí. Z toho 55 098 byli muži a zbylých 54 062 činily ženy. Kdežto v roce 1989 bylo v České republice 127 747 úmrtí. Prodlužování života můžeme také vidět u postupně rostoucí se míry naděje dožití. Ta u mužů narozených v roce 1989 činila hodnotu 68 let a u žen 75 let. V roce 2013 se naděje dožití při narození ženy vystoupala ve věk 81 let, u mužů pak ve věk 75 let.\n\nPorodnost v České republice v roce 2013 dosáhla míry 106 751 živě narozených dětí. Chlapců se narodilo 54 702 a děvčat 52 049. Zde došlo naopak k snížení, neboť v roce 1989 bylo narozeno 128 356 živých dětí. Ovšem průměrný věk matky při narození dítě se zvyšuje, v roce 1989 ženy rodily nejčastěji ve věku 24,8 let, kdežto v roce 2013 už je průměrný věk matky 29,9 let. Roste věk i s početím prvního dítě, v roce 1989 bylo matkám prvorodičkám v průměru 22,5 let, v roce 2013 průměrný věk prvorodiček je 28,1 let.\n\nZ výsledků tak můžeme říci, že docházíme k jevu, kdy starých lidí přibývá a napříč tomu se rodí méně dětí než kdysi.\n\nDemografické stárnutí se bude v brzké budoucnosti týkat značného počtu států Evropy a Asie. Během následujících dvaceti let se mnoho evropských a asijských států dočká situace, kdy nejpočetnější věkovou skupinu obyvatelstva budou tvořit lidé starší 65 let a průměrný věk obyvatel bude téměř 50 let.\n\nStárnutím obyvatelstva se na světové úrovni zabývá mimo jiné OECD (Organizace pro hospodářskou spolupráci a rozvoj). Podle zprávy OECD je stárnutí obyvatelstva vidět na zvyšování poměru obyvatel ve věku 65 a více na obyvatele ve věku 20–64 let. V roce 2000 byl tento poměr průměrně v zemích Evropské Unie téměř 30 % a očekává se jeho nárůst v roce 2025 na 40 % a v roce 2050 dokonce 55 %. Podle této zprávy je vidět, že nejhorší bude situace v Japonsku. Přestože poměr obyvatelstva byl v roce 2000 srovnatelný s průměrem zemí Evropské Unie, do roku 2025 se očekává poměr lidí starších 65 let k lidem ve věku 20–64 let 50 % a do roku 2050 dokonce ještě vyšší (70 %). Oproti tomu populace ve Spojených státech amerických roste méně rapidně. V roce 2000 byl poměr 20 %. Do roku 2025 se nárůst předpokládá na 32 % a do roku 2050 na necelých 40 %.\n\nPodle Organizace spojených národů (OSN), která se tématem také zabývá, je stárnutí populace všudypřítomné, jedná se o celosvětový fenomén, přestože se různé země nacházejí v nejrůznějších fázích procesu a tempo změn se u jednotlivých zemí liší. Navíc také stárnutí nemá obdoby v lidské historii a má dalekosáhlé důsledky na mnoho aspektů lidského života.\n\nStárnutí obyvatelstva se týká také České republiky. Očekává se, že tento proces nabere na intenzitě mezi lety 2011–2017, kdy silné poválečné ročníky přehoupnou přes hranici 65 let. V roce 2050 by se pak průměrný věk v ČR mohl pohybovat mezi 48 a 50 lety. Očekává se tak, že stárnutí obyvatelstva bude stěžejním rysem populačního vývoje v České republice.\n\nNejvýznamnější dopad bude mít stárnutí populace na důchodovou politiku, neboť počet seniorů stále roste (v roce 2012 16 % české populace) a důsledkem toho bude i to, že bude přibývat více nároků na starobní důchod.\n\nDemografické studie uvádějí, že míra závislosti u starších lidí bude v roce 2050 až ztrojnásobená oproti nynější situaci. Což znamená, že na necelého 1,5 člověka v ekonomicky aktivním věku bude připadat jedna osoba starší věku 65 let, to je významný rozdíl v porovnání s rokem 2003, kdy připadalo cca 5 osob v ekonomicky aktivním věku na jednoho člověka ve věku nad 65 let. Mladé generace se tak budou muset potýkat např. s očekávanými většími výdaji, které v roce 2050 mohou dosáhnout až hranice 15 % HDP, na starobní důchody. Avšak zvýšení veřejných výdajů bude nutné např. ve zdravotní péči a v jiných oblastech.\n"}
{"id": "975151", "url": "https://cs.wikipedia.org/wiki?curid=975151", "title": "Židáci města Pitěru", "text": "Židáci města Pitěru\n\nŽidáci města Pitěru aneb Truchlivé debaty při svíčkách (1990, Жиды города Питера, или Невесёлые беседы при свечах) je jediná divadelní hra ruských sovětských spisovatelů bratrů Strugackých a také jejich poslední společné dílo. Autoři ji označili za komedii, ve skutečnosti je to však hra o duševním zotročení lidí, které jim bere vůli i potřebu svobodně žít.\n\nHra má dvě jednání a odehrává se v období Gorbačovovy perestrojky. Jedné noci přinese do řady leningradských (petrohradských) domácností jakýsi muž v černém zvláštní obsílku, která vyzývá Židáky města Pitěru (hovorový název pro Petrohrad), aby se do 24 hodin dostavili na určené stanoviště, kterým je stadion. Předvolání je podobné výzvě k nastoupení do transportu do koncentračních táborů a vyvolává v obeslaných řadu otázek a nesmyslných hypotéz. Přesto se všichni rozhodnou, že se jako vždy podřídí.\n\n"}
{"id": "975154", "url": "https://cs.wikipedia.org/wiki?curid=975154", "title": "Clayton Ince", "text": "Clayton Ince\n\nClayton Ince (* 13. července 1972) je bývalý trinidadsko-tobažský fotbalový brankář, naposledy hrající za trinidadský klub T&TEC SC. Zúčastnil se fotbalového MS 2006 v Německu.\n\n"}
{"id": "975155", "url": "https://cs.wikipedia.org/wiki?curid=975155", "title": "François Nourissier", "text": "François Nourissier\n\nFrançois Nourissier (18. května 1927 Paříž – 15. února 2011 Paříž) byl francouzský spisovatel a publicista.\n\n\n"}
{"id": "975156", "url": "https://cs.wikipedia.org/wiki?curid=975156", "title": "Gefilte fiš", "text": "Gefilte fiš\n\nGefilte fiš či gefilte fish (: , doslova „nadívaná ryba“) je tradiční židovský pokrm tvořený vařenou směsí sekaného či mletého rybího masa a dalších ingrediencí, podávaný jako předkrm. Obvykle používanou rybou je kapr, ale též štika či jiné sladkovodní ryby. V některých místech, jako třeba ve Spojeném království, se používají i mořské ryby či jejich směs. Historicky, jak již název napovídá, byl pokrm podáván jako nadívaná ryba. Postupně, zhruba od 19. století, byla směs rybího masa tvarována do podoby kuliček. Pokrm je vyráběn též průmyslově, a je v některých zemích prodáván ve sklenicích či plechovkách v supermarketech. Podává se zejména během šabatových a svátečních hostin, a podle autorky kuchařek a kulturní antropoložky Claudie Roden, jde o nejslavnější a nejtypičtější židovské jídlo.\n\n"}
{"id": "975159", "url": "https://cs.wikipedia.org/wiki?curid=975159", "title": "Avery John", "text": "Avery John\n\nAvery John (* 18. června 1975) je bývalý trinidadsko-tobažský fotbalový obránce, naposledy hrající za americký klub D.C. United. Zúčastnil se fotbalového MS 2006 v Německu.\n\n"}
{"id": "975164", "url": "https://cs.wikipedia.org/wiki?curid=975164", "title": "Stern John", "text": "Stern John\n\nStern John (* 30. října 1976) je bývalý trinidadsko-tobažský fotbalový útočník, naposledy hrající nižší anglickou ligu za celek Solihull Moors. Zúčastnil se fotbalového MS 2006 v Německu.\n\n"}
{"id": "975168", "url": "https://cs.wikipedia.org/wiki?curid=975168", "title": "Frank Irons", "text": "Frank Irons\n\nFrancis Cleveland „Frank“ Irons (23. března 1886, Des Moines − 19. června 1942 Palatine) byl americký atlet, olympijský vítěz ve skoku do dálky.\n\nNa olympiádě v Londýně v roce 1908 startoval ve čtyřech disciplínách. Ve skoku do dálky zvítězil výkonem 748 cm a vytvořil tak nový olympijský rekord. Druhého v pořadí porazil o 39 cm. Při dalších startech už nebyl tak úspěšný, mezi výškaři skončil osmý, v trojskoku šestnáctý.\n\nMistrem USA v skoku do dálky se stal v letech 1909 a 1910, v trojskoku v roce 1909. Na olympiádě ve Stockholmu v roce 1912 v soutěži dálkařů výkonem 680 cm obsadil deváté místo.\n\n"}
{"id": "975171", "url": "https://cs.wikipedia.org/wiki?curid=975171", "title": "Creatures of the Night", "text": "Creatures of the Night\n\nCreatures of the Night je album skupiny Kiss z roku 1982. Dostalo na 45. místo žebříčků popularity.\nKytarové party na tomto albu nahrávalo vícero muzikantů včetně Vinnie Vincenta. Vincent oficiálně nahradil Frehleye v prosinci 1982 během koncertního turné při 10. výročí vzniku skupiny. Vincentova identita/maska, byla ve formě egyptského bojovníka. Toto turné nebylo v USA komerčně nejúspěšnější, ale skupina měla i koncerty, na kterých bylo nejvíc diváků v jejich historii, včetně 137 000 fanoušků v Rio de Janeiro, v Brazílii 18. června 1983. Dne 25. června 1983 se uskutečnil v São Paulo poslední koncert (až do r. 1996), na kterém skupina Kiss vystupovala v maskách.\n\n\n\nAlbum\n"}
{"id": "975172", "url": "https://cs.wikipedia.org/wiki?curid=975172", "title": "Přízrak (film)", "text": "Přízrak (film)\n\nPřízrak (v originále rusky \"\" – \"Domovoj\") je ruský thriller z roku 2008 režiséra Karena Oganěsjana.\n\nZápletkou filmu je setkání \"Antona Pračenka\" (hraje ho Konstantin Jurjevič Chabenskij), autora bulvárních detektivek toho času v tvůrčí krizi, se skutečným elitním nájemným vrahem \"Domovojem\" (hraje ho Vladimir Lvovič Maškov), který mu nabídne svým způsobem spolupráci.\n\nFilm měl premiéru 12. srpna 2008 na filmovém festivalu ve Vyborgu, mezinárodní premiéra následovala 6. září na mezinárodním filmovém festivalu v Torontu.\n"}
{"id": "975177", "url": "https://cs.wikipedia.org/wiki?curid=975177", "title": "Ždírecký potok", "text": "Ždírecký potok\n\nŽdírecký potok je pravostranný přítok Zlatého potoka v okrese Jihlava v Kraji Vysočina. Délka jeho toku činí 5,7 km. Plocha povodí měří 12,6 km².\nPotok pramení jihovýchodně od Ždírce v nadmořské výšce okolo 525 m. Na horním toku teče převážně západním až severozápadním směrem. V okolí Ždírce, kterým protéká, napájí několik menších rybníků. Od propustku pod silnicí spojující Střítež a Ždírec se potok obrací na sever, napájí dva rybníky a vtéká do lesa, který je nazýván \"Holotympl\". Při severním okraji lesa vzdouvá hladinu potoka stejnojmenný rybník. Odtud teče Ždírecký potok na sever k Dobronínu, kde se vlévá zprava do Zlatého potoka na jeho 9,1 říčním kilometru.\n"}
{"id": "975178", "url": "https://cs.wikipedia.org/wiki?curid=975178", "title": "Vysoká škola politická a sociální", "text": "Vysoká škola politická a sociální\n\nVysoká škola politická a sociální se sídlem v Praze byla vysoká škola, která byla založena dekretem presidenta republiky ze dne 26. října 1945 o zřízení Vysoké školy politické a sociální v Praze. Měla tři fakulty: politickou, novinářskou a sociální. Po splnění přijímacích podmínek na ni údajně bylo možno nastoupit i bez maturity. Výuka byla v roce 1946 z důvodu absence vlastních prostor zahájena v cirkuse Apollo na Letné.\n\nZrušena byla na základě § 3 zákona č. 227/1949 Sb., o zřízení vysoké školy politických a hospodářských věd v Praze, a to „postupně od počátku studijního roku 1949/50 počínajíc prvním ročníkem“. Studentům tak bylo umožněno dostudovat. Podle důvodové zprávy politickou fakultu a novinářskou fakultu nahradila fakulta politicko-diplomatická a fakulta společenských nauk nové vysoké školy politických a hospodářských věd. Fakulta sociální byla naopak zrušena bez náhrady, protože se odchýlila od svého poslání „a mimo to sociální péče v pojetí, jak se podávala, ztrácí svůj význam ve státě socialistickém či k socialismu směřujícím“; sociální péče měla nadále patřit do oboru správního práva.\n\n"}
{"id": "975182", "url": "https://cs.wikipedia.org/wiki?curid=975182", "title": "Richard James Hieb", "text": "Richard James Hieb\n\nRichard James Hieb (*21. září 1955 v Jamestownu, stát Severní Dakota, USA), americký kosmonaut. Ve vesmíru byl třikrát.\n\nV roce 1973 zdárně ukončil střední školu Jamestown High School v rodném městě a pak pokračoval studiem matematiky a fyziky na Northwest Nazerene University. Po skončení toho studia v roce 1977 pokračoval studiem elektrotechniky na United States Naval Postrgraduate School a pak i na University of Colorado. Studia ukončil v roce 1979 a získal zaměstnání u NASA.\n\nV letech 1985 až 1995 byl po výcviku zařazen do oddílu astronautů. Po skončení kariéry kosmonauta odešel pracovat v roce 1995 do soukromého sektoru.\n\nNa oběžnou dráhu se v raketoplánech dostal třikrát ve funkci letového specialisty a strávil ve vesmíru 31 dní, 22 hodin a 34 minut. Má za sebou i tři výstupy do volného vesmíru (EVA), při nichž v něm strávil přes 17 hodin. Byl 247 člověkem ve vesmíru.\n\n\n"}
{"id": "975188", "url": "https://cs.wikipedia.org/wiki?curid=975188", "title": "Mistrovství světa v cyklokrosu 2014", "text": "Mistrovství světa v cyklokrosu 2014\n\nMistrovství světa v cyklokrosu 2014 bylo vrcholem cyklokrosové seóny 2013/14. Konalo se v nizozemském Hoogerheide ve dnech 1. a 2. února 2014.\n\nŠampionátu se oficiálně zúčastnilo 229 cyklistů, což je vyrovnaný rekord z šampionátu 2009 v českém Táboře. Poprvé se zúčastnili závodníci z Makedonie a Srbska, obě země měly jednoho zástupce v kategorii juniorů. Závodu elitní kategorie se zúčastnilo 66 cyklistů, v kategorii do 23 let závodilo 59 jezdců a v kategorii juniorů také 59 jezdců. Elitní kategorie žen čítala 45 závodnic.\n\nTrať závodu byla až na drobné změny shodná s tratí, na které se zde každoročně koná Světový pohár. Délka trati byla 3.443 km, 13% tvořila silnice, 14% vedlo lesem a zbylých 73% po loukách. Muži v elitní kategorii absolvovali 8 okruhů, závodníci do 23 let 6, junioři 5 a ženy 4. \n\n\n"}
{"id": "975189", "url": "https://cs.wikipedia.org/wiki?curid=975189", "title": "University of East Anglia", "text": "University of East Anglia\n\nVýchodoanglická univerzita (anglicky University of East Anglia, zkratka UEA) je veřejná výzkumná univerzita, která sídlí ve městě Norwich, hrabství Norfolk, v Anglii. Byla založena v roce 1963 a má v současnosti 4 fakulty. Její kampus je v jihozápadní části města Norwich. V roce 2012 se umístila ve světě na 10. nejlepším místě mezi univerzitami do 50 let a byla 3. v rámci Velké Británie. Mezi všemi univerzitami ve Velké Británii je kolem 20. místa.\n\n\nSoučástí UEA je také tzv. Oddělení pro výzkum klimatu (Climate Research Unit), založené v roce 1972 klimatologem Hubertem Lambem v rámci Školy environmentálních věd (School of Environmental Sciences) jako jedno z prvních center orientovaných na problematiku změny klimatu.\n"}
{"id": "975190", "url": "https://cs.wikipedia.org/wiki?curid=975190", "title": "Žena s konvicí vody", "text": "Žena s konvicí vody\n\nŽena s konvicí vody nebo Žena u okna (nizozemsky \"Vrouw met waterkan\") je obraz (olej na plátně) nizozemského barokního malíře Jana Vermeera datovaný do let 1658-1662. Plátno není signováno. V současnosti je součástí sbírek Metropolitan Museum of Art v New Yorku.\n\nObraz měl řadu majitelů, jeho nejstarší historie však není známá. První zprávy o něm se objevují až počátkem 19. století; protože není signován, byl zpočátku připisován Pieterowi de Hooch a Gabriëlovi Metsu:\n\nJde o první Vermeerův obraz, jenž byl získán do sbírek v Novém světě.\n\nObraz (olej na plátně, výška 45,7 cm, šířka 40,6 cm) představuje mladou ženu uvnitř obytné místnosti, stojící poblíž okna. Okno, jež se nachází na levé straně, je opatřeno vitráží – možná stejnou, jako na obrazech \"Sklenka vína\" i \"Dáma a dva pánové\", kde je vitráž vidět celá. Někteří badatelé se domnívají, že totéž okno se nachází i na obraze \"Hodina hudby\". V místnosti se dále nachází stůl, přikrytý pestrobarevným kobercem, na němž stojí kazeta se šperky a (patrně) stříbrná konvice na velké ploché stříbrné míse. Za stolem stojí židle s kusem modré látky a na stěně proti divákovi mapa, představující 17 nizozemských provincií. Žena se sklopenýma očima stojí mezi oknem a stolem, jednou rukou drží džbán za ucho a druhou otevírá nebo zavírá okno. Na sobě má tmavěmodrou sukni a černožlutý živůtek s širokým bílým límcem, na hlavě bílou roušku.\n\nObraz je typický pro období mistrovy zralosti. Je jedním z těch, jež namaloval Vermeer počátkem 60. let 17. století, kdy přešel k jednodušším formám, využívaje v obraze pouze jednu postavu, s důrazem na využití světla. Na obraze převládají barvy, jež jsou pro Vermeera příznačné: citrónově žlutá, modrá, sytě růžová. Na obraze jsou zachyceny předměty typické pro nizozemské malířství: židle, mapa pověšená na zdi, stůl v popředí. Barevné odstíny na některých místech obrazu, např. na pokrývce hlavy, působí téměř jako akvarel, úžasné jsou odlesky na stříbrné konvici.\n\nVětšina Vermeerových obrazů, představujících ženy, kritizuje různé nešvary, m. j. samolibost a opilství. Naopak \"Žena se džbánem vody\" a dvě další plátna, \"Krajkářka\" a \"Mlékařka\", ukazují pozitivní vzory.\n\n\n"}
{"id": "975194", "url": "https://cs.wikipedia.org/wiki?curid=975194", "title": "Arytmický sériový přenos", "text": "Arytmický sériový přenos\n\nArytmický sériový přenos je druh sériového přenosu, při kterém se udržuje synchronizace vysílače a přijímače pouze po dobu přenosu jedné slabiky (5-8 bitů); každá slabika (byte, znak nebo kódové slovo) je rozdělena na jednotlivé bity, které jsou vysílány postupně jako datové prvky ( ); jejich vysílání je uvedeno rozběhovým prvkem ( ) a ukončeno závěrným prvkem ( ); před stop bitem může být přenášen paritní bit. Výsledný přenos bývá někdy označován jako asynchronní. Start bit umožňuje, aby se přijímací mechanismus připravil na příjem a záznam slabiky a stop bit umožňuje záznam (tisk) znaku a uvedení přijímacího mechanismu do klidu, aby byl připraven na příjem dalšího symbolu.\n\nFormát značky při arytmickém sériovém přenosu je odvozen přímo z konstrukce dálnopisného stroje, který byl takto navržen, protože tehdejší elektromechanická technologie neumožňovala dostatečně pro synchronní operace: proto bylo potřeba, aby se systémy synchronizovaly pro každý znak. Po zasynchronizování při přijetí start bitu byla i tehdejší technologie dostatečně přesná na udržení bitové synchronizace pro zbytek značky.\n\nVelmi raná pokusná telegrafní zařízení s otiskem používala pouze start bit a vyžadoval ruční nastavení rychlosti přijímacího mechanismu, aby dekódování znaků bylo spolehlivé. Automatická synchronizace byla nutná, aby se udržela synchronizace vysílacího a přijímacího zařízení. Problém synchronizace nakonec vyřešil Howard Krum, který se nechal patentovat start-stop metodu synchronizace (US Patent 1199011 přidělený 19. září 1916, a US Patent 1286351 přidělený 3. prosince 1918). Krátce poté byl patentován praktický dálnopis (US Patent 1232045 přidělený 3. července 1917).\n\nStop bity dávají zařízení čas na zotavení před dalším znakem. Staré dálnopisné systémy používaly 5 datových bitů, obvykle s nějakou variantou kódu Baudot.\n\nMechanické dálnopisy pracující s pětibitovou mezinárodní telegrafní abecedou č. 2 (MTA-2) nebo pětibitovým kódem kódem Baudot (díky stejné velikosti slova někdy s MTA-2 zaměňovaným) obvykle používaly délku stop intervalu rovnou 1.5 násobku trvání datového bitu. Velmi rané elektromechanické dálnopisy (před rokem 1930) mohly vyžadovat 2 stop bity, aby umožnily provedení mechanického otisku znaku bez použití vyrovnávacích pamětí. Hardware, který nepodporuje zlomkové počty stop bitů, může pro komunikaci s zařízením používajícím 1,5 stop bitu vysílat 2 stop bity a při příjmu očekávat 1 stop bit.\n\nPro úspěšný přenos musí vysílač a přijímač používat stejné parametry přenosu:\n\n\nArytmický sériový přenos často používaly modemy na přístup na počítače se sdílením času a systémy BBS. Tyto systémy používají sedmi nebo osmibitové znaky.\n\nPři komunikaci mezi počítači se nejčastěji používá \"8N1\", tj. osmibitové znaky bez parity a s jedním stop bitem. Na odeslání jednoho znaku je tedy potřeba 10 dob trvání jednoho bitu, což umožňuje jednoduchý přepočet přenosové rychlosti na rychlost přenosu ve znacích.\n\nAsynchronní start-stop je fyzická vrstva používaná pro propojení mezi počítačem a modemem pro mnoho aplikací používajících komutované připojení k Internetu, které používají pro datový spoj protokoly jako je PPP pro vytváření paketů složených ze slabik přenesených pomocí arytmického sériového přenosu. U moderních modemů používání arytmického přenosu nepřináší ztráta výkonu, protože moderní modemy mají vyrovnávací paměti, které jim umožňují používat pro vzájemnou komunikaci proprietární synchronní protokol, zatímco mezi počítačem a modemem se používá arytmická komunikace s vyšší rychlostí; aby se zabránilo ztrátám dat (přeběh), používá se řízení toku dat.\n\n\n"}
{"id": "975197", "url": "https://cs.wikipedia.org/wiki?curid=975197", "title": "Sergej Kucharenko", "text": "Sergej Kucharenko\n\nSergej Kucharenko nebo též Sjarhej Kucharenka ( Сергей Кухаренко, * 8. květen 1976 Chojniki, Sovětský svaz) je bývalý reprezentant Běloruska v judu.\n\nNa přelomu tisíciletí patřil k pravidelným účastníkům judistických soutěží. Nepatřil k hlavním favoritům turnajů, ale když měl svůj den uměl soupeře potrápit. Na medailové příčky se začal prosazovat až od roku 2002 ve střední váhové kategorii, kam ho vytlačil Sergej Šundikov. V roce 2005 potom přišel o post reprezentační jedničky na úkor Kazusjonoka. V roce 2007 zkoušel štěstí mezi polotěžkými vahami, ale potom co se nekvalifikoval na své třetí olympijské hry, ukončil vrcholovou kariery.\n\nOlympijských her se účastnil celkem dvakrát. V roce 2000 v Sydney vypadl ve druhém kole se Severokorejcem Kwak Ok-čchol na body. V roce 2004 v Athénách dostal v prvním kole nalosovaného mistra světa Japonce Izumiho. Japonci stačilo 10s aby ho poslal k zemi technikou o-soto-gari. Z oprav se do boje o bronzovou medaili neprobojoval.\n\n"}
{"id": "975203", "url": "https://cs.wikipedia.org/wiki?curid=975203", "title": "René Ricard", "text": "René Ricard\n\nRené Ricard (23. července 1946 Boston, Massachusetts − 1. února 2014 New York) byl americký malíř, básník a umělecký kritik.\n\nNarodil se v Bostonu v americkém státě Massachusetts, ale dětství stráil v menším městě Acushnet přibližně padesát mil jižně od Bostonu. V teenagerských letech odjel do Bostonu, kde se začal věnovat literatuře, a když mu bylo osmnáct, přestěhoval se do New Yorku. Zde začal spolupracovat s popartovým umělecem Andym Warholem a představil se ve dvou z jeho filmů: \"Kitchen\" (1965) a \"The Andy Warhol Story\" (1966). Později, jako umělecký kritik, představil široké veřejnosti malíře typu Jean-Michel Basquiat nebo Julian Schnabel. Je autorem obalu alba \"Shadows Collide with People\" amerického rockového kytaristy Johna Fruscianteho.\n\nVe filmu \"Basquiat\" z roku 1996 jej hrál kanadský herec Michael Wincott.\n\nZemřel v roce 2014 v newyorské nemocnici Bellevue Hospital na rakovinu.\n\n"}
{"id": "975207", "url": "https://cs.wikipedia.org/wiki?curid=975207", "title": "Julius von Kennel", "text": "Julius von Kennel\n\nJulius von Kennel, známý také jako profesor Julius Thomas von Kennel (10. června 1854, Schwegenheim bei Germersheim, Německo − 24. ledna 1939, Mnichov, Německo) byl estonský přírodovědec, zoolog a entomolog německého původu. Zabýval se hlavě skupinou malých motýlů (Microlepidoptera) a to převážně s čeledí obalečů (Tortricidae). Během svého života působil jako profesor zoologie na univerzitě v Tartu. Jeho soukromá sbírka hmyzu (převážně \"Tortricidae\") je uložena cca od roku 1922 v zoologickém muzeu v Rize.\n\n"}
{"id": "975210", "url": "https://cs.wikipedia.org/wiki?curid=975210", "title": "John Banville", "text": "John Banville\n\nWilliam John Banville (* 8. prosince 1945, Wexford) je irský spisovatel, dramatik a scenárista. K jeho nejslavnějším románům patří \"The Book of Evidence\" (\"Kniha doličná\") z roku 1989 a \"Sea\" (\"Moře\") z roku 2005. Svá díla píše anglicky, do irštiny nebyla ani přeložena. Od roku 2006 píše pod pseudonymem Benjamin Black sérii detektivních příběhů z Dublinu.\n\nRoku 2005 získal prestižní Man Bookerovu cenu za román \"The Sea\" (\"Moře\"). Nominován byl již roku 1989 za \"The Book of Evidence\" (\"Kniha doličná\"). Roku 2011 získal v Praze Cenu Franze Kafky, o které prohlásil, že je jednou z mála, kterou přijímá rád. Je ovšem nositelem řady dalších literárních cen (\"Guinness Peat Aviation Award\" 1989, \"Irish Book Awards\" 2006, 2012 a 2013 - z celoživotní dílo, \"British Book Awards Author of the Year\" 2006, \"Austrian State Prize for European Literature\" 2013).\n\nJeho styl je často přirovnáván k Proustovi a Nabokovovi. Sám se hlásí zejména k odkazu Heinricha von Kleista, jehož tři knihy adaptoval pro divadelní scénu. Často se též diskutuje o jeho návaznosti na linii irské literatury, již tvoří James Joyce, Samuel Beckett, ale i Henry James. Někdy je řazen k postmoderní literatuře.\n\nŽiví se jako novinář, dlouhá léta pracoval v deníku \"The Irish Press\", po jeho zániku přešel do \"The Irish Times\".\n\nS českým prostředím je spojen tím, že roku 2003 napsal knihu věnovanou Praze nazvanou \"Prague Pictures: Portrait of a City\". Je to jediná nebeletristická kniha, kterou dosud napsal.\n\n\n\n\n\n\n\nRozhovory\n"}
{"id": "975212", "url": "https://cs.wikipedia.org/wiki?curid=975212", "title": "Dvojí břemeno", "text": "Dvojí břemeno\n\nDvojí břemeno je pojem, vyjadřující tlak na jedince, který musí vydělávat peníze a zároveň obstarávat domácnost. Tato problematika se týká především žen. Je možné to považovat za pozůstatek tradiční společnosti, kde mužským úkolem bylo vydělat peníze a žena musela plnit domácí práce. Přestože emancipace žen začala už v polovině 19. století, následky těchto činů lze pozorovat až dnes. Proto bývá dvojí břemeno považováno za určitý fenomén moderní doby.\n\nArlie Hochschild, emeritní profesorka na Kalifornské univerzitě, ve své knize \"The Second Shift\" podrobně rozpracovala téma dvojího břemena. V rámci své studie během 80. let udělala rozhovor s padesáti páry a ve dvanácti rodinách pozorovala chod jejich domácnosti. Dále vyčlenila tři různé postoje k manželství: tradiční, přechodný a rovnostářský.\n\nV období před druhou světovou válkou charakterizoval společnost tradiční model rodiny, kde muž byl živitelem rodiny a žena se starala o domácnost. Začátkem 20. století bylo například ve Spojených státech zaměstnaných jen 18 procent žen nad 13 let. Ve 20. letech 20. století se situace začala měnit v důsledku vytváření nových, typově ženských pracovních míst. Výrazné zvýšení poptávky po ženské pracovní síle zapříčinila druhá světová válka, kdy ženy převzaly zaměstnání 16 milionů mužů, mobilizovaných v armádě. Po druhé světové válce se role žen jako aktivní pracovní síly etablovala ve společnosti stále víc.\nV Jižní Americe je dostupná početná a levná pracovní síla na výpomoc v domácnosti. Proto se břemeno domácích prací pro část žen výrazně zmenšuje. Nicméně mnoho žen, zpravidla z chudých společenských vrstev, odchází za prací do krajů s lepším platovým ohodnocením, aby zajistily svým rodinám vyšší příjem.\nAspektem dvojího břemena v Africe jsou rozdíly mezi společenskými třídami. Mnoho rodin z bohatších vrstev má ve zvyku zaměstnávat africké ženy, které ale nedostávají zaplaceno. Výměnou za práci je ubytování pro ně a jejich rodiny. Ženy v Africe taky čelí zcela odlišným povinnostem než jinde ve světě, neboť k běžným domácím pracím patří například zajištění vody nebo dřeva.\nV rámci západní Evropy, zejména Skandinávské krajiny zavedly opatření, které směrují k vyrovnávání genderových rozdílů v zaměstnanosti. Zejména je to vyspělý systém sociální péče o děti a starší, který ženám umožňuje participaci v pracovním procesu. Díky tomu mají nejvyšší míru zaměstnanosti žen na světě a rozdíly ve mzdách v porovnání s muži patří k nejnižším.\nV Asii je dvojí břemeno determinováno kulturní normou, podle které mají výlučně ženy povinnost starat se o domácnost. Mnohokrát zanechají práce, aby se mohly plně věnovat dětem.\n\nGender vyjadřuje myšlenku, že ze sociologického hlediska se lidé jako muži a ženy nerodí, ale socializací se učí ženským a mužským rolím. Existují totiž vzorce chování, která jsou ve společnosti považovány za výlučně ženské či mužské, což je dáno vývojem kultury. Hlavní příčinou dvojího břemene jsou tedy genderové stereotypy, které jsou v kultuře zakotvené po dlouhá léta.\nTradiční genderové stereotypy předpokládají, že žena se stará o domácnost a muž vydělává peníze. V moderní době se výrazně změnila jedna věc. Ženy se spolu s mužem staly živitelem rodiny, avšak stále se od nich očekává, že se budou starat o domácnost, jako to bylo v minulosti. Ženám tak na bedra spadá tzv. dvojí břemeno.\n\nPřestože vzrůstá počet žen pracujících ve veřejném (placeném) sektoru, stále se objevují velké rozdíly mezi ženami a muži na trhu práce. Diskriminace žen na trhu práce se projevuje ve dvou základních podobách. Jedná se o diskriminaci při povyšování na vyšší pracovní pozici a diskriminaci v odměňování za danou práci. Oba tyto projevy nerovného přístupu na trhu práce se odvíjejí od pracovní segregace podle pohlaví, jak vertikální, tak horizontální. Asi nejzávažnější nerovností jsou mzdové rozdíly. Jedná se o jednu z nejviditelnějších a nejdiskutovanějších podob diskriminace žen na trhu práce. Ženy v průměru vydělávají okolo 75% výdělku mužů.\nDalším negativním projevem segregace na trhu práce je tzv. skleněný strop (glass ceiling). Ženy na tuto formu diskriminace narážejí při povyšování, kdy se střetávají s neviditelnými bariérami, které jim značně znesnadňují či dokonce zabraňují v kariérním postupu. Jedná se o umělé překážky, které vychází z genderových stereotypů. Dále ženy například více dominují v hůře placených povoláních. Příkladem je zdravotnictví, školství a úklidové služby. A dokonce i v zaměstnáních, kde převládají ženy, zabírají muži lepší pozice .(vertikální segregace)\n\nProblémem žen je, že se od nich stále očekává zajištění péče o děti a domácnost. V moderní době, kdy nukleární rodina ztratila těsný kontakt se širším příbuzenstvem, tak najednou na rodičích leží velká škála činností (péče o děti, úklid domácnosti apod.), které ještě navíc nejsou mezi mužem a ženou rovnoměrně rozděleny. Společnost považuje za běžnější, že se kariéry kvůli dětem zřekne spíše žena než muž.\n\nByly provedeny mnohé studie, aby zkoumaly dělbu práce v domácnosti v rámci párů. Ženy obvykle věnují práci v domácnosti více času než muži, bez ohledu na to, zda žijí v rozvinuté či rozvojové zemi. Většina studií zjistila, že pracují-li oba rodiči na plný úvazek, ženy se potýkají s vyšším množstvím domácích prací než muži. Podle výzkumu například mexické ženy tráví každý týden přibližně 33 hodin plněním povinností v domácnosti. V kontrastu, manželé přispívají jen přibližně 6 hodin každý týden. Nejvíce je ale zarážející, že dcery pomáhají své matce přibližně 14 hodin týdně, kdežto synové pouze 5-6 hodin týdně jako jejich otcové.\n\nRodičovství je velký úkol sám o sobě a když k tomu rodič ještě pracuje, může to mít za následek vznik dvojího břemene. Tato zátěž může potenciálně ovlivnit rozhodnutí páru, kdy je vhodná doba mít děti. Některé společnosti v zahraničí si uvědomují, jak se dvojí břemeno projevuje na jejich zaměstnancích a nabízejí jim flexibilní pracovní dobu.\n\nPéče o rodinu je nelehký úkol a rozhodnutí vrátit se do školy, ovlivní celou rodinu. Existuje mnoho důvodů, proč se někdo rozhodne odložit školu do té doby, než jeho děti budou starší. Vzdělání rodičů má kromě nutných nákladů i své výhody, těmi jsou získání znalostí, lepšího platového ohodnocení a větší finanční stability.\n\nRodiče žijící single si nemají s kým rozdělit úkoly v domácnosti. Dvojí břemeno je obvykle vnímáno jako problém žen. Lidé si často neuvědomují, že stejně jako ženy tak i muži mohou a často procházejí stejnými zkouškami a v těžkých časech se snaží sladit práci a rodinu. Ve prospěch mužů hovoří obvykle vyšší příjem. Matky samoživitelky mají dvakrát vyšší míru chudoby než muži.\n\nŽeny se obvykle podílejí na domácích povinnostech největší měrou, i když pracují na plný úvazek. Muži investují většinu svého času do budování kariéry, oproti tomu ženy tráví dvojnásobnou dobu péčí o děti a domácími povinnostmi. Dvojí zatížení žen, které mají zaměstnání, ale přesto obstarávají většinu domácích prací, často vede k rozvodu.\n\nStřední třída často snižuje zátěž pomocí domácích spotřebičů, nákupem polotovarů nebo užívání služeb jako např. prádelna. (zdroj neuvádí region-mohli bychom předpokládat Angloamerický region)\n\nZpůsob, jakým se vypořádávají chudé rodiny s dvojím břemenem, je snaha zvládnout více úloh najednou. Když lidé takto zvýší intenzitu práce, aby dosáhli požadovaných výsledků, může to způsobit řadu zdravotních problémů.\n\n"}
{"id": "975213", "url": "https://cs.wikipedia.org/wiki?curid=975213", "title": "Königstein (Děčínská vrchovina)", "text": "Königstein (Děčínská vrchovina)\n\nKönigstein (361 mn. m.) je stolová hora, rozkládající se v Německu na levém břehu Labe, v Děčínské vrchovině v zemském okrese Saské Švýcarsko-Východní Krušné hory ve městě Königstein.\n\nNa temeni hory se rozkládá Pevnost Königstein, která patří k největším v Evropě. Přibližně 1800 metrů dlouhé a až 42 metrů vysoké hradby pevnosti jsou vyzděny z pískovcového kamene. Uprostřed opevnění se nachází 152,5 metrů hluboká studna – nejhlubší v Sasku a druhá nejhlubší v Evropě. Na západním úpatí na břehu Labe se nachází město Königstein.\n"}
{"id": "975214", "url": "https://cs.wikipedia.org/wiki?curid=975214", "title": "Grand Prix Ruska", "text": "Grand Prix Ruska\n\nGrand Prix Ruska \"(rusky: Гран-при России)\" je Ruský motorový závod Grand Prix. Krátce se jel v 10. letech 20.století v ruském Petrohradě. Závod byl zrušen po vypuknutí první světové války a ruské občanské války, během Sovětského svazu nikdy nebyl obnoven. Na 100. výročí posledního ruského Grand Prix se Velká cena konala poprvé v rámci série Formule 1 v roce 2014 v Soči po skončení Olympijských her. Dohoda je na sedm let od roku 2014 do roku 2020 a poprvé se zde jelo 12. října 2014. Ruský tým Marussia v Soči v roce 2014 nasadil jen jeden monopost z důvodu nehody svého jezdce Julese Bianchiho v předcházející Velké ceně Japonska, kdy byl jeho stav kritický.\n\nNejnovější trať F1 se rozkládá přímo v olympijském parku. 5 848 metrů dlouhá trať vede nejdříve rovinkou do náměstí, kde planul olympijský oheň, dále kolem stadiónu Fišt, mezi hokejovými arénami, okolo curlingového centra a rychlobruslařské haly Iceberg. Nejvyšší rychlost se zde dá dosáhnout okolo 330 km/h a celý areál pojme až 55 tisíc návštěvníků.\n\n"}
{"id": "975215", "url": "https://cs.wikipedia.org/wiki?curid=975215", "title": "Ruslan Šarapov", "text": "Ruslan Šarapov\n\nRuslan Šarapov (: Руслан Шарапов), (* 22. červen 1967 Mohylev, Sovětský svaz) je bývalý reprezentant Běloruska v judu a sambu.\n\nŠarapov se na velké turnaje podíval až se vznikem samostatného běloruského státu. Zápasil v nejtěžší váhové kateogorii a obsazoval pravidelně bodovaná umístění. Na velkou medaili však štěstí neměl. Celkem 5x prohrál souboj o bronzovou medaili. Vytoužené medaile se nakonec dočkal až v 35 letech.\n\nÚčastnil se dvou olympijských her v roce 1996 v Atlantě prohrál ve druhém kole na větší počet napomenutí s Polákem Kubackim. V roce 2000 v Sydney prohrál v prvním kole na ippon s Japoncem Šinoharou. Japonec ho svým postupem do čtvrtfinále vytáhl do oprav, kde se výhrami na ippon probil až do boje o bronzovou medaili. Na Estonce Pertelsona, ale nestačil a obsadil 5. místo.\n\n"}
{"id": "975216", "url": "https://cs.wikipedia.org/wiki?curid=975216", "title": "Gustav Karl Laube", "text": "Gustav Karl Laube\n\nGustav Karl Laube (9. ledna 1839 Teplice, Rakouské císařství – 12. dubna 1923 Praha, Československo) byl geolog a paleontolog.\n\nNarodil se v severočeských Teplicích, v domě \"\"Zlatá naběračka\"\" (dnes Laubeho náměstí čp.12), jako syn pekaře Aloise Laubeho, pozdějšího nájemce Nových lázní a městského radního. S ohledem na příznivé rodinné poměry i atmosféru tehdejších Teplic měl možnost již od útlého věku rozvíjet pestrou škálu svých zájmů, což později vedlo k jeho vědecké kariéře. Po absolutoriu gymnázia v Mostě studoval na univerzitách v Praze a Mnichově. Po promoci na doktora přírodních věd v Tübingenu v roce 1865 nastoupil jako asistent na Polytechnický Institut ve Vídni, kde se v roce 1866 habilitoval v oboru paleontologie. Proslavila jej účast na druhé německé polární expedici (1869/70), kterou absolvoval spolu s dalším významným teplickým rodákem Juliem Payerem. Plavba skončila zničením lodi Hansa mezi ledem východně od Grónska. V roce 1871 se stal profesorem mineralogie a geologie na Polytechnickém Institutu (pozdější německé technice) v Praze. Od roku 1876 působil jako profesor na nově založené katedře geologie a paleontologie na Karlo-Ferdinandově univerzitě v Praze. Po rozdělení univerzity v roce 1882 působil dále na její německé části. Ve školním roce 1893/1894 zastával úřad jejího rektora. Je pohřben v rodných Teplicích, kde se dodnes nachází jeho hrob.\n\n"}
{"id": "975218", "url": "https://cs.wikipedia.org/wiki?curid=975218", "title": "Orhan I.", "text": "Orhan I.\n\nOrhan (1281 – březen, 1362) byl druhý osmanský \"bej\" ( překládáno slovem \"emír\") v letech 1326 - 1362 po svém otci, zakladateli osmanské dynastie Osmanovi I. Během své velmi dlouhé vlády významně upevnil a rozšířil moc Osmanské říše hlavně na úkor Byzantské říše.\n\nRoku 1326 dobyl byzantské město Bursu, která se poté stala rezidencí osmanských vládců. Následně zaměřil svou energii na ovládnutí zbytku severozápadní Anatolie. Velká část této oblasti byla stále pod kontrolou Byzantské říše a jemu se podařilo zvítězit v bitvě u Pelekanonu nad byzantským císařem Andronikosem III Palaiologosem. Také obsadil území Karasids Balıkesir a Ahis Ankara.\n\nZe série byzantských občanských válek po dosazení devítiletého císaře Jana V. Palaiologa vytěžil Orhan maximum. V občanské válce 1341 – 1347 regent Jan VI. Kantakuzenos provdal svoji dceru právě Orhanovi, čímž se osmanská vojska zapojila do bojů proti císařově vdově Anně Savojské. Následkem tohoto spojenectví získal Orhan pod svoji kontrolu Thrákii. V další byzantské občanské válce 1352 – 1357 využil Jan Kantakuzenos osmanská vojska proti samotnému císaři Janu V. a díky tomu Osmané obsadili v roce 1352 pevnost Cimpe na evropském poloostrově Gallipoli.\n\nV době jeho smrti ovládali Osmané hlavní přístupové trasy a expanze do Evropy mohla dále pokračovat.\n\n"}
{"id": "975223", "url": "https://cs.wikipedia.org/wiki?curid=975223", "title": "Scott Chipperfield", "text": "Scott Chipperfield\n\nScott Chipperfield (* 30. prosince 1975) je bývalý australský fotbalový záložník, naposledy hrající za švýcarský klub FC Aesch. Zúčastnil se fotbalového MS 2006 a MS 2010, Oceánského poháru národů 1998, 2000, 2002, AFC – OFC Challenge Cupu 2001 a Konfederačního poháru FIFA 2001 a 2005.\n\n"}
{"id": "975224", "url": "https://cs.wikipedia.org/wiki?curid=975224", "title": "Fritz Ostermayer", "text": "Fritz Ostermayer\n\nFritz Ostermayer (1956, Schattendorf) je rakouský hudebník, DJ, novinář a spisovatel. Svou kariéru zahájil jako novinář, působil například jako hudební redaktor v deníku \"Der Standard\". Své první album nazvané \"Kitsch Concrète\" vydal v srpnu 2003. Je členem skupin Neigungsgruppe Sex, Gewalt & Gute Laune a Viele Bunte Autos. Od roku 2012 je ředitelem Schule für Dichtung [školy pro básnění] ve Vídni.\n"}
{"id": "975225", "url": "https://cs.wikipedia.org/wiki?curid=975225", "title": "Amerika (román)", "text": "Amerika (román)\n\nAmerika nebo také Nezvěstný ( Der Verschollene) je román Franze Kafky, který poprvé vyšel v roce 1927 v Kurt Wolff Verlag v Lipsku. Obraz moderní doby viděný očima 16letého chlapce je napínavé dílo, ve kterém autor vytříbenou uměleckou formou rozvinul pocit ohrožení jednoduchého člověka \"odlidštění\" lidskými vztahy. Strach a úzkost z moderní doby jsou v Kafkově podání stále aktuální, tak jako v době vzniku tohoto románu. Přes šerednost stínů a diverzních výkladů proniká navenek autor, který dokázal s humorem hledět do tváře formujícího se nového světa.\n\nSoučástí prvního slovenského vydání knihy je i esej Milana Kundery \"Kastrující stín svatého Garty\".\n"}
{"id": "975228", "url": "https://cs.wikipedia.org/wiki?curid=975228", "title": "The Sims 2: Noční život", "text": "The Sims 2: Noční život\n\nThe Sims 2: Noční život je druhý disk a rozšíření k počítačové hře The Sims 2. Hra byla vydána v září roku 2005. Datadisk do hry přidává další možnosti s kterými se hra stává atraktivnější. Na disku je k dispozici nové město \"Centrum\", v kterém lze navštívit bary, restaurace, parky a zábavní podniky. Lze sem s jiným \"Simíkem\" vyjít na rande nebo usporádat sraz, který je po skončení ohodnocen. Hra je rozšířena o některé nové předměty, jako jsou sedačky, židle, stoly, tančící koule či bowlingová dráha.\n\nV režimu stavby jsou nové tapety, výmalby, podlahy, okna, dveře aj. Hra obsahuje i nové interakce, jako jsou pomalý tanec, různé polibky. V panelu vztahů je ukazatel chemie. Rozšíření obsahuje aspiraci \"Touhu po požitcích\".\n\n"}
{"id": "975229", "url": "https://cs.wikipedia.org/wiki?curid=975229", "title": "Tim Cahill", "text": "Tim Cahill\n\nTimothy Filiga Cahill (* 6. prosince 1979) je australsko-samojský fotbalový záložník, momentálně hrající za anglický klub Millwall FC. Účastník fotbalového MS 2006 v Německu, MS 2010 v JAR, MS 2014 v Brazílii, Konfederačního poháru FIFA 2005 a Mistrovství Asie 2007, 2011 a 2015 (v dresu Austrálie).\n\nMá anglického otce a samojskou matku, prarodiče pocházejí ze Skotska a Irska. Jeho bratrem je Chris Cahill, fotbalový reprezentant Samoy.\n\nReprezentoval Samou v mládežnické kategorii U20.\n\nV A-mužstvu Austrálie debutoval v roce 2004.\n\nZúčastnil se MS 2014 v Brazílii. Střelecky se prosadil v prvním zápase s Chile (porážka 1:3) i ve druhém s Nizozemskem (porážka 2:3 - krásná trefa z voleje z úhlu). Cahill v obou zápasech obdržel po jedné žluté kartě a nemohl tak nastoupit do závěrečného střetnutí proti Španělsku. Po dvou zápasech bylo vyřazení Austrálie jisté už v základní skupině B, nakonec skončila bez bodu na posledním čtvrtém místě.\n\nS národním týmem Austrálie vyhrál domácí Mistrovství Asie v roce 2015.\n\n"}
{"id": "975230", "url": "https://cs.wikipedia.org/wiki?curid=975230", "title": "Marussia", "text": "Marussia\n\nMarussia \"(rusky: Маруся [ma'rusja])\" byl ruský výrobce sportovních vozů založený v roce 2007. Jeho vozy byly první supersportovní vozy vyrobené v Rusku. Marussia vznikla z moskevské firmy E.M.M. Jefima Ostrovského a bývalého ruského závodníka Nikolaje Fomenka. V dubnu 2014 společnost Marussia Motors ukončila činnost a zaměstnanci byli propuštěni. Za sedm let fungování firma prodala okolo 3500 vozů.\n\nV roce 2010 firma získala významný podíl na Virgin Racing (tým Formule 1), který byl od roku 2012 přejmenován na Marussia F1. Tým Marussia F1 však v listopadu 2014 oznámil ukončení fungování. V sezóně 2015 s novým investorem začal tým znovu závodit pod jménem Manor Marussia. Kvůli nedostatku financí se ale nezúčastnil sezóny 2017.\n\nMarussia B1 byl první ruský supersportovní automobil, jehož výroba probíhala v Moskvě a plánovalo se vyrobit 2999 kusů. Výroba Marussia B1 byla zahájena 16. prosince 2008 v nové hale v Moskvě, poprvé byla představena v Moskvě dne 10. září 2010.<br>\n\nB2 byl vybaven agresivnějším designem, k dispozici je se stejnými motory jako B1 a má shodné technické parametry. Cena tohoto modelu začínala na 130,460 $. Vyrobeno bylo ve finské Valmet Automotive okolo 500 kusů a do roku 2012 byly všechny vyprodané.\n\nV roce 2010 byl představen prototyp Marussia F2, je to SUV, které může být použito i jako mobilní řídící centrum, jako vojenské nebo záchranné vozidlo.\n\n"}
{"id": "975233", "url": "https://cs.wikipedia.org/wiki?curid=975233", "title": "Harry Kewell", "text": "Harry Kewell\n\nHarold „Harry“ Kewell (* 22. září 1978) je bývalý australský fotbalový záložník a reprezentant a později fotbalový trenér.\n\nK 1. červenci 2014 oznámil ukončení aktivní hráčské kariéry. Zúčastnil se fotbalového MS 2006 v Německu a MS 2010 v JAR, Konfederačního poháru FIFA 1997 a Asijského poháru 2007 a 2011.\n\nS Liverpool FC vyhrál Ligu mistrů UEFA 2004/05 po finálovém vítězství nad AC Milán.\n\n23. července 2015 byl jmenován trenérem rezervy anglického klubu Watford FC.\n\n"}
{"id": "975236", "url": "https://cs.wikipedia.org/wiki?curid=975236", "title": "Volker Schlöndorff", "text": "Volker Schlöndorff\n\nVolker Schlöndorff (* 31. března 1939, Wiesbaden) je německý filmový režisér a producent. Patří k vůdčím osobnostem hnutí Nový německý film (Neuer Deutscher Film), většina jeho filmů jsou adaptace známých literárních předloh.\n\nVystudoval politologii v Paříži, později absolvoval Institut des hautes études cinématographiques, u filmu začínal jako pomocný režisér tvůrců jako Louis Malle nebo Alain Resnais. Jeho prvním samostatným snímkem byl \"Mladý Törless\" podle románu Roberta Musila (1966). Následoval v roce 1969 historický film \"Michael Kohlhaas - Rebel\" (předloha Heinrich von Kleist, film se natáčel v Československu, hrál v něm i Václav Lohniský). V roce 1975 zfilmoval knihu Heinricha Bölla \"Ztracená čest Kateřiny Blumové\", příběh o schopnosti bulvárních médií ničit lidské životy. O rok později byl uveden do kin film \"Rána z milosti\" natočený podle románu Marguerite Yourcenarové. Hlavní roli Sophie von Reval, mladé levicové aristokratky, sehrála Margarethe von Trotta, která se rovněž podílela na scénáři. Jeho nejúspěšnějším dílem byla adaptace \"Plechového bubínku\" Güntera Grasse z roku 1979, oceněná Oscarem za nejlepší neanglicky mluvený film. Od osmdesátých let tvořil Schlöndorff v USA. Natočil podle Proustovy předlohy film \"Swannova láska\", dále televizní zpracování hry Arthura Millera \"Smrt obchodního cestujícího\" (v hlavních rolích Dustin Hoffman a John Malkovich) a dystopickou vizi \"Příběh služebné\" (autorka předlohy Margaret Atwoodová). V roce 1996 natočil film \"Netvor\" (podle válečného románu Michela Tourniera \"Král duchů\"), v roce 1998 thriller \"Palmetto\", v roce 2004 zfilmoval paměti Jeana Bernarda, lucemburského kněze vězněného nacisty, pod názvem \"Devátý den\" a v roce 2007 vytvořil lyrickou komedii o francouzském turistovi bloudícím střední Asií \"Ulzhan\".\n\n"}
{"id": "975237", "url": "https://cs.wikipedia.org/wiki?curid=975237", "title": "Vera Brežněvová", "text": "Vera Brežněvová\n\nVera Haluška (, rusky Вера Галу́шка; * 3. února 1982, Dniprodzeržynsk, Sovětský svaz, dnes Kamjanske, Ukrajina) je ukrajinská pop-rocková zpěvačka a herečka, která vystupuje pod uměleckým jménem Vera Brežněvová, také Věra Brežněva (, rusky Вера Брежнева).\n\nPrvní velký úspěch získala Vera Halušková v roce 2003, kdy se stala členkou populární dívčí skupiny \"VIA Gra\", známé v mimo rusky mluvící prostor jako \"Nu Virgos\". V roce 2007 opustila skupinu, aby začala sólovou kariéru. Na jaře 2008 roku nazpívala svůj první singl \"Ja ně igraju\". Je považována za nejkrásnější ženu své země a její hudba je vysoce ceněna nejen na Ukrajině, ale i v zahraničí. Podle časopisu „Maxim“ je nejpřitažlivější ženou ruského šoubyznysu. 30. března 2001 roku porodila dceru Soňu, jíž otcem je Vitalij Vojčenko ( ). V letech 2006-2012 Věřiným manželem byl ukrajinský podnikatel Michail Kiperman. Z tohoto vztahu má dcerku Saru (2009). V roce 2013 se stal jejím partnerem o deset let starší ruský režisér litevského původu Maryus (Marjus) Vajsberg ( , vlastním jménem se jmenuje Marius Balčiūnas). V roce 2015 se vdala za ukrajinského skladatele gruzínského původu Konstantina Meladzeho. Jeho bratrem je ruský zpěvák Valerij Meladze.\n\n\n"}
{"id": "975242", "url": "https://cs.wikipedia.org/wiki?curid=975242", "title": "Chevannes (Loiret)", "text": "Chevannes (Loiret)\n\nChevannes je francouzská obec v departementu Loiret v regionu Centre-Val de Loire. V roce 2011 zde žilo 350 obyvatel.\n\n\"Počet obyvatel\" \n\n"}
