{"id": "969134", "url": "https://cs.wikipedia.org/wiki?curid=969134", "title": "Eduard Strache", "text": "Eduard Strache\n\nEduard Strache (12. dubna 1847 Rumburk – 1. července 1912 Varnsdorf) byl rakouský a český nakladatel, novinář a politik německé národnosti, na počátku 20. století poslanec Českého zemského sněmu a starosta Varnsdorfu, předtím krátce poslanec Říšské rady.\n\nJeho strýcem byl politik Franz Eduard Strache, bratranec Hugo Strache byl známý chemik a technik. Eduard Strache vychodil základní školu v Rumburku a krátce navštěvoval gymnázium v Litoměřicích. Krátkou dobu pracoval v Litoměřicích v tamní tiskárně. Pak nastoupil do knihkupectví a nakladatelství Heinricha Pfeifera v Rumburku. Roku 1872 se stal vedoucím provozu a následně roku 1874 i majitelem tiskárny Friedricha Pohla ve Varnsdorfu a převzal vydávání lokálního listu \"Abwehr\". Tento původně tiskový orgán starokatolické církve (sám Strache byl od počátku 70. let členem starokatolické církve) se pod jeho vedením profiloval jako přední periodikum německých liberálů v severních Čechách. Od roku 1881 provozoval vlastní nakladatelství, po několika letech založil i jeho pobočku v Hajdě (Nový Bor), kde vycházel od roku 1886 list \"Haidaer Wochenblatt\".Dlouhodobě byl aktivní v německé tělovýchově (Turnverein).\n\nAngažoval se veřejně i politicky. V letech 1883–1912 zasedal v obecním zastupitelstvu ve Varnsdorfu, od roku 1895 jako městský radní. V letech 1901–1904 (uváděno i 1901–1905) byl starostou Varnsdorfu. Kromě toho byl od roku 1885 až do své smrti i členem okresního zastupitelstva a od roku 1907 okresním starostou ve Varnsdorfu (město Varnsdorf mu udělilo čestné občanství). Po více než dvacet let, až do své smrti, byl členem liberecké obchodní a živnostenské komory. V roce 1884 ostře vystoupil proti tehdejší vládě Eduarda Taaffeho, byl následně podezřelý z velezrady a strávil čtyři týdny ve vyšetřovací vazbě.\n\nVe volbách roku 1885 byl zvolen do Říšské rady (celostátní zákonodárný sbor), za kurii městskou, obvod Rumburk, Krásná Lípa atd. Rezignaci oznámil ovšem již na schůzi 29. září 1886. Místo něj pak byl zvolen do parlamentu Hans Stingl.\n\nPoliticky se profiloval jako německý mladoliberál, s ostřejší nacionální rétorikou. V roce 1896, když vznikla Německá pokroková strana, byl zvolen do jejího vedoucího výboru. Na přelomu století se zapojil i do zemské politiky. V doplňovacích volbách v roce 1897 (v protokolech jednání sněmu poprvé zmiňován v lednu 1898) byl zvolen do Českého zemského sněmu v kurii měst (volební obvod Varnsdorf). Mandát obhájil v řádných volbách v roce 1901. Politicky patřil k Německé pokrokové straně (němečtí liberálové). Opětovně byl zvolen i ve volbách v roce 1908, stále za německé liberály.\n\nZemřel v červenci 1912. Po jeho smrti převzal vedení rodinné vydavatelské firmy syn Robert Strache (1875–1943), který později založil i nakladatelství ve Vídni.\n\n"}
{"id": "969143", "url": "https://cs.wikipedia.org/wiki?curid=969143", "title": "Alemão", "text": "Alemão\n\nAlemão, vlastním jménem Ricardo Rogério de Brito (* 22. listopadu 1961, Lavras) je bývalý brazilský fotbalový záložník a reprezentant. Přezdívku Alemão (Němec) dostal podle blonďatých vlasů, německé národnosti ale není.\n\nOd roku 1981 hrál brazilskou ligu za Botafogo de Futebol e Regatas, v roce 1985 byl zvolen do nejlepší ligové jedenáctky. V roce 1987 přestoupil do klubu Atlético Madrid, byl vyhlášen nejlepším cizincem španělské ligy. Odtud po roce zamířil do SSC Neapol, kde se setkal se svým krajanem Carecou. Stál u vítězství v Poháru UEFA 1989, kde skóroval v odvetném zápasu finále na půdě VfB Stuttgart a u italského titulu v roce 1990. Od roku 1992 hrál za Atalantu Bergamo, kariéru končil v São Paulo FC.\n\nZa brazilskou reprezentaci sehrál 39 zápasů a vstřelil šest branek. Zúčastnil se mistrovství světa ve fotbale 1986 a mistrovství světa ve fotbale 1990, přispěl také k vítězství Brazilců na Copa América 1989. \n\n"}
{"id": "969147", "url": "https://cs.wikipedia.org/wiki?curid=969147", "title": "Dětští vojáci", "text": "Dětští vojáci\n\nZa dětské vojáky jsou dle definice UNICEFu považovány všechny děti, které jsou jakýmkoliv způsobem zapojeny do pravidelné či nepravidelné ozbrojené skupiny. Nejen jako vojáci, nýbrž také jako poslíčci, kuchaři, nosiči nebo sexuální otroci.\n\nFenomén užití dětí ve válečných konfliktech je přítomný od počátků historie, avšak sílí od poslední třetiny 20. století v souvislosti s množstvím občanských válek, které vedou k rozvrácení společenských struktur v daných oblastech.\n\nOdhaduje se, že dětí mladších 18 let je ve vojenských konfliktech po celém světě zapojeno okolo 300 000.\n\n\n\n"}
{"id": "969148", "url": "https://cs.wikipedia.org/wiki?curid=969148", "title": "Termosol", "text": "Termosol\n\nTermosol je jeden z nejstarších způsobů kontinuálního barvení tkanin.\n\nTkanina se napouští barvivem ve vlažné lázni a po usušení vystavuje po dobu cca 1 minuty teplotám 180-220 °C. Textilní vlákna se „tepelným šokem“ dostávají do poloplastického stavu, takže barvivo do nich může rychle vnikat. \n\nTechnologie termosol se uplatňuje při barvení syntetických materiálů, především polyesteru a směsí s polyesterem, typické je barvení směsí PES/CO (např. popelíny). Nejpoužívanější jsou disperzní a v menší míře přímá nebo speciální barviva. \n\nBarvení se provádí na agregátech sestávajících z fuláru a \"pařáku\", kombinace strojů jsou označovány např. \"Pad-Roll\" , \"Pad-Steam\" , \"Pad-Develop\" apod.\n\n"}
{"id": "969152", "url": "https://cs.wikipedia.org/wiki?curid=969152", "title": "David Jelínek", "text": "David Jelínek\n\nDavid Jelínek (* 7. září 1990, Brno, Československo) je český basketbalista hrající za andorrský tým hrající španělskou nejvyšší soutěž ACB. Měří 196 cm, váží 85 kg. Hraje na postu křídelníka. Po neúspěšném draftu do NBA v roce 2012 odehrál 5 zápasů za Dallas Mavericks v Letní lize NBA, během kterých dosáhl průměru 5.2 PPG. V sezóně 2013–2014 byl jediným českým hráčem v nejvyšší evropské basketbalové soutěži – Eurolize. Od roku 2007 hraje v zahraničí a bohybuje se zejména v nejlepších evropských ligách – španělské, turecké a ruské. Sezónu 2015/2016 hrál v Polsku, kde se stal nejlepším střelcem a byl vybrán do první pětky. Stejná sezóna mu vynesla také titul nejlepšího evropského střelce.\n\nV sezóně 2016/2017 se vrátil zpět do španělské ACB, kde podepsal až do roku 2021 smlouvu s týmem MoraBanc Andorra. Dne 9.2.2020 se stal hráčem nejdéle reprezentujícím tým MoraBanc Adorra ve španělské ACB (121 zápasů ACB s týmem).\n\n\n\n\nÚčast ma mistrovství:\n\n"}
{"id": "969155", "url": "https://cs.wikipedia.org/wiki?curid=969155", "title": "Jasienica (okres Wołomin)", "text": "Jasienica (okres Wołomin)\n\nJasienica je polská obec, nacházející se v okrese Wołomin. Je součástí Mazovského vojvodství. Nachází se asi 34 km severovýchodně od hlavního města Varšavy.\n\nŽije zde asi 2,5 tisíce lidí.\n\n"}
{"id": "969158", "url": "https://cs.wikipedia.org/wiki?curid=969158", "title": "Psoun Merriamův", "text": "Psoun Merriamův\n\nPsoun Merriamův (\"Cynomys mexicanus\", též psoun mexický) je jedním z pěti druhů psounů. Jedná se o denního hrabavého hlodavce původem z Mexika. Byl označován za zemědělského škůdce, což zapříčinilo jeho ohrožení; dnes je nejohroženějším druhem psouna.\n\nPáření trvá obvykle od ledna do dubna . Po jednom měsíci březosti porodí samice přibližně čtyři bezsrstá mláďata. Odstavení nastává během přelomu května a začátkem června. Jak rostou, začínají starší jedinci hrát bojové hry, které zahrnují syčení a vzájemné kousání. Pohlavní dospělosti dosahují po jednom roce, dožívají se 3-5 let. Dospělí jedinci váží kolem 1 kg, samci jsou větší než samice. Jejich zbarvení je žlutavé, s tmavšíma ušima a se světlejším břichem. Dokáží uběhnout až 35 mil za hodinu (55 km/h).\n\n"}
{"id": "969161", "url": "https://cs.wikipedia.org/wiki?curid=969161", "title": "Peter Behrens", "text": "Peter Behrens\n\nPeter Behrens (14. dubna 1868, Hamburk – 27. února 1940, Berlín) byl německý architekt a designér.\n\nStudoval malbu v rodném Hamburku, též v Düsseldorfu a v Karlsruhe, od roku 1886 do roku 1889. V roce 1890 se oženil s Lily Kramerovou a společně se přestěhovali do Mnichova. Nejprve pracoval jako malíř, ilustrátor a knihvazač. Často se zdržoval v okruhu lidí českého původu a zajímal se o moderní myšlení v kontextu změny pohledu na svět a myšlení novým způsobem. V roce 1899 Behrens přijal pozvání velkovévody Arnošta Ludvíka Hesenského a stal se druhým členem nově založené \"Darmstadtské umělecké kolonie\" (Darmstädter Künstlerkolonie), ve které si Behrens postavil vlastní dům a navrhl v něm všechno vybavení od nábytku přes textil, malby, keramiku až po svítidla. Stavba tohoto domu se stala přelomovým momentem v jeho životě, protože se odpoutal od myšlení secese, opustil kruhy mnichovských umělců a vydal se na cestu účelného a funkčního stylu a designu.\n\nV roce 1903 byl Behrens jmenován děkanem umělecké školy Kunstgewerberschule v Düsseldorfu, kde úspěšně zavedl reformy v pohledu na vyučované předměty. V roce 1907 Behrens a další profesoři a umělci (Hermann Muthesius, Theodor Fischer, Josef Hoffmann, Joseph Maria Olbrich, Bruno Paul, Richard Riemerschmid, Fritz Schumacher) a 12 jiných lidí, společně založili Vereinigte Werkstätten für Kunst im Handwerk (\"Svaz dílen pro umění a řemesla\"). Svaz dílen byl inspirován hnutím Arts and Crafts, i když pohnutky k jeho založení byly utvořeny na platformě moderního myšlení. Měli v úmyslu tvořit pro průmysl, změnit strukturu společnosti z klasického modelu sociálních vrstev na jednotnou stejnorodou společnost, tímto způsobem nastavit ekonomiku sociálním směrem a tak obrátit umění i kulturu.\n\nV roce 1907 si AEG (\"Allgemeine Elektricitäts-Gessellschaft\") najalo Behrense jako uměleckého konzultanta. Vytvořil identitu celé společnosti (logotyp, design produktů, vztahy s veřejností a způsob prezentace, atd.), a proto je považován za prvního industriálního designéra na světě. Peter Behrens nikdy nebyl zaměstnancem AEG, vždy pracoval jako svobodný poradce. Lze říci, že byl zakladatelem brandingu, a stal se i prvním brandmanažerem.\n\nV roce 1910 Behrens navrhl a projektoval továrnu na turbíny pro AEG. Od roku 1907 do roku 1912, se v jeho týmu objevili architekti Ludwig Mies van der Rohe, Le Corbusier, Adolf Meyer, Jean Kramer a Walter Gropius (ten se později stal zakladatelem a vedoucím Bauhausu.)\n\nV roce 1922 přijal pozvání přednášet na Akademii umění ve Vídni. V roce 1936, po smrti Hanse Poelziga, se Behrens stal děkanem fakulty architektury pruské akademie umění v Berlíně.\n\nPeter Behrens byl paradoxní osobou v rámci politiky v architektuře během trvání Třetí říše, protože setrval na místě děkana pruské akademie umění v Berlíně. Behrens byl vůdčí osobností změny pojetí architektury a designu na přelomu století. Byl hlavním stavitelem továren a administrativních budov z oceli, skla a cihly. Albert Speer ho vyzvedával, byl mezinárodně uznávaný a slavný. Pod vlivem těchto okolností bylo pro nacisty nemoudré jakýmkoli způsobem ho izolovat a omezovat i když by si to přáli.\n\nPeter Behrens byl pionýrem ve všem co udělal v první polovině 20. století, jeho myšlenky se šířily celosvětově za pomoci jeho studentů, na čemž měl zásluhy hlavně Walter Gropius, Ludwig Mies van der Rohe a Le Corbusier. Koncept firemní identity se rozšířil velmi rychle i do jiných společností, např. Braun a McDonald's.\n\nV Žilině vytvořil Peter Behrens neologickou synagogu na Hurbanově ulici. Patří mezi ojedinělé klenoty moderní architektury na Slovensku.\n\n"}
{"id": "969165", "url": "https://cs.wikipedia.org/wiki?curid=969165", "title": "Hnutí uměleckých řemesel", "text": "Hnutí uměleckých řemesel\n\nHnutí uměleckých řemesel čili Arts and Crafts (úplný název \"Arts and Crafts Exhibitions Society\") je styl, který se rozvíjel kolem let 1880–1900. Byl součástí \"Reformátorského hnutí\", které bojovalo proti tehdejšímu návrhářskému stylu, pro který bylo typické nestřídmé používání křivek. Na protest proti jednoduchosti zpracování průmyslových výrobků směr prosazoval dobře zpracované dekorativní návrhy vracející se k řemeslnému fortelu středověkých mistrů. V dekorativním umění vycházelo z lidových tradic a romantismu. Hnutí bylo v podstatě sociálního charakteru a vyžadovalo sociální a hospodářské reformy.\n\nHnutí ovlivnilo rozvoj uměleckých řemesel v Evropě a stalo se jedním z předchůdců secese. Cestu novému umění zřejmě otevřela Anglie, kde byla založena společnost \"Arts and Crafts\" pod vedením Williama Morrise a Johna Ruskina, kteří usilovali o obnovu uměleckého řemesla. Název byl na hnutí přenesen podle názvu výstav Arts and Crafts Exhibitions, pořádaných spolkem Art Worker´s Guild, založeným v roce 1888 W. Morrisem.\n\nWilliam Morris (1834–1896) se podílel na činnosti prerafaelitů a měl velký obdiv k umění středověku. Podle něj má být umění krásné a užitečné, má být součástí života a proniknout i do nejnižších vrstev. Morrisovy ideje zasáhly i do školství - zavedla se estetická výchova.\nV duchu idejí \"Arts and Crafts\" měla být průmyslovou revolucí potlačovaná řemesla opět pozvednuta k novému rozkvětu. Ovlivnila reformu uměleckého průmyslu, kdy se vrátil ke starým tradicím ruční práce bez strojů. Pod vlivem hnutí vznikaly velmi kvalitní výrobky s uměleckým designem. Architekt a dekoratér Arthur Heygate Mackmurdo (1851–1942) jako frontispis své knihy \"Wren's City Churches\" (\"Wrenovy kostely v City\") vytvořil dekorativní stránku se stylizovanými tulipány, které by jakoby unášel vítr a skláněly se v půvabných obloucích. Jeho pozdější návrhy látek byly poznamenány stejnou inspirací. V roce 1893 výstava společnosti \"Arts and Crafts\" byla první veřejnou prezentací nového umění secese.\n\nTyto ideje se však zcela nepodařilo naplnit, protože ručně vyráběné předměty byly dražší než ty vyráběné strojově, a tak se už i Morris a jeho následovníci nakonec smířili se strojovou výrobou a ve svých továrnách ji také zavedli. Morris vlastnil továrnu na výrobu tapiserií, ale věnoval se i knižnímu designu, nábytku, sklu, práci s kovy, vitrážím a tapetám.\n\nZ idejí hnutí vycházela i architektura. Významné a novátorské bylo zejména pojetí rodinného domu, vycházejícího z tradice starých anglických venkovských sídel. Dům má být postaven na účelně založeném půdorysu (obvykle horizontálně rozvětveném, se střední halou), bez zbytečných historizujících prvků a se střízlivým, ale pocitově příjemným exteriérem. Významný byl vliv architektů P. Webba, Ch. F. A. Voyseyho (dům \"The Orchard\" v Chorleywoodu v Anglii), který byl zároveň i mluvčím hnutí a R. N. Shawa. Svým účelovým pojetím bydlení, důrazem na jednoduchost a odmítnutím oficiálního eklektizmu ovlivnilo \"Arts and Crafts\" moderní architekturu, bez ohledu na to, že odmítalo unifikaci a strojovou velkovýrobu.\n\n\n"}
{"id": "969166", "url": "https://cs.wikipedia.org/wiki?curid=969166", "title": "Karel Tichý (politik)", "text": "Karel Tichý (politik)\n\nKarel Tichý (20. ledna 1839 Slaný – 22. června 1908 Praha) byl rakouský a český podnikatel a politik, na počátku 20. století poslanec Českého zemského sněmu.\n\nV rodném Slaném získal vzdělání a od roku 1853 působil v obchodu, po vyučení nejprve jako příručí v obchodech v Litoměřicích, Praze a Brně. V roce 1865 založil spolu s Eduardem Fidlerem firmu Tichý a Fidler zabývající se prodejem dámského textilu. Z této firmy vystoupil roku 1875 a založil s F. Bártou firmu Bárta a Tichý na výrobu vápna, šamotového a kameninového zboží. Spoluzakládal \"Zemskou jednotu českých obchodních gremií v království Českém\" a až téměř do své smrti byl po 12 let jejím předsedou (byl rovněž předsedou obchodnického spolku Merkur). Angažoval se i ve veřejném životě. Byl starostou České dětské nemocnice a chorobince v Praze, členem výboru Spolku pro zaopatřování a nápravu propuštěných trestanců a Ochranného sboru pražského.\n\nV letech 1889–1899 byl členem sboru obecních starších města Prahy a v letech 1891–1899 zasedal i v městské radě. Byl předsedou správní rady městských elektrických podniků. Roku 1891 se stal členem pražské obchodní a živnostenské komory a dlouhodobě v ní zastával funkci pokladničního rady. Roku 1898 mu byl udělen Řád Františka Josefa, roku 1907 Řád železné koruny. Měl titul císařského rady.\n\nPočátkem 20. století se zapojil i do zemské politiky. Ve volbách v roce 1901 byl zvolen do Českého zemského sněmu v kurii obchodních a živnostenských komor (volební obvod Praha). Uvádí se jako kandidát staročechů. Mandát obhájil ve volbách v roce 1908, opět za staročechy.\n\nZemřel ovšem krátce po svém znovuzvolení, v červnu 1908. V posmrtné vzpomínce na zemském sněmu byl označen za \"self-mademana\".\n\n"}
{"id": "969167", "url": "https://cs.wikipedia.org/wiki?curid=969167", "title": "Marcel Breuer", "text": "Marcel Breuer\n\nMarcel Lajos Breuer (21. května 1902, Pécs – 1. července 1981, New York), byl německo-americký architekt a designér nábytku maďarského původu. Patřil mezi významné modernisty, tvořil zejména standardní a jednoduché formy. Měl židovské kořeny, narodil se v Maďarsku, delší dobu studoval a pracoval v Německu a později, až do konce svého života, v USA.\n\nPro své kolegy byl znám pod přezdívkou \"Lajkó (/ˈlaɪkoʊ/ LY-koh: zkomolenina jeho prostředního jména)\". V 20. letech 20. století studoval na známé německé umělecké škole Staatliches Bauhaus, založenou Walterem Gropiusem po první světové válce, která zároveň představovala jednu z nejvýznamnějších architektonických staveb ve směru Bauhaus. Škola prosazovala studijní plán, který tvořily poznatky z umění, řemesel a technologie. Breuer nastoupil jako jeden z nejmladších studentů školy, Walter Gropius ho označil za talentovaného a tak posléze Marcel Breuer získal pozici vedoucího truhlářské dílny. Na škole vyučoval po boku osob, jako třeba Paul Klee, Josef Albers, či Wassily Kandinsky. Tvořil v Berlíně, navrhoval domy a komerční prostory. Po nástupu nacistů k moci, se v 30. letech odstěhoval z Německa do Švýcarska a v roce 1936 do Londýna. V roce 1937 Gropius přijal pozici předsedy Harvardovy postgraduální školy designu a Breuer následoval svého mentora a společně vybudovali fakultu architektury. Do značné míry ovlivnily americký styl navrhování moderních domů. Jedním z nejzachovalejších příkladů Breuerova nábytkového a interiérového designu v tomto období je Frankův dům v Pittsburghu, navržený spolu s Gropiusem jako Gesamtkunstwerk. Dále spolupracovali na designu několika domů v okolí Bostonu. Roku 1941 se jeho pracovní vztah s Gropiusem rozpadl, pravděpodobně se Breuer snažil vymanit z vlivu Gropiuse, jenž byl z dvojice architektů stále známější. Založil si vlastní architektonickou kancelář. V roce 1946 odešel z Harvardu a založil si kancelář v New Yorku. První jeho dokončené dílo po válce byl Geller House na Long Islandu. Pro prostornou dřevěnou konstrukci byl novináři dům označen jako \"dům budoucnosti\". V roce 1953 vyhrál se soutěžním návrhem pro budovu UNESCO v Paříži.\n\nByl průkopníkem trubkového ocelového nábytku, později začal experimentovat i s dřevem, překližkou a hliníkem. Jeho pravděpodobně nejznámějším dílem se stala tzv. \"Wassilyho židle\" (1925-26).\n\n\n\n\n\n\n\n\n\nZlatá medaile AIA (anglicky \"AIA Gold Medal\") je ocenění, které uděluje American Institute of Architects a řídí se sborem ředitelů AIA, který tuto cenu uděluje významné práci s trvalým dopadem na teorii a praxi v architektuře. Je to nejvyšší cena, kterou tento institut uděluje. V posledních letech toto ocenění zastiňuje populárnější Pritzkerova cena.\n\n\n"}
{"id": "969169", "url": "https://cs.wikipedia.org/wiki?curid=969169", "title": "François de Cuvilliés", "text": "François de Cuvilliés\n\nJean François de Cuvilliés (23. října 1695, Soignies, Belgie - 14. dubna 1768, Mnichov, Německo) byl bavorský designér a architekt belgického původu, který působil na dvoře Wittelsbachů v Mnichově a také po celé střední Evropě.\n\nBývá také nazýván Cuvilliés starší, aby se odlišil od svého syna \"Françoise Cuvilliése (mladšího)\", který byl rovněž architektem.\n\nJean François Joseph Vincent Cuvilliés se narodil jako předposlední ze šesti dětí v malém městečku Soignies v provincii Hainaut, která byla v té době součástí španělského Nizozemí. Během války o španělské dědictví našel útočiště u dvora generálního guvernéra, kterým tehdy byl bavorský kurfiřt Maxmilián II. Emanuel. Cuvilliés byl malý a neduživý a kurfiřt ho u sebe ponechal jako dvorního trpaslíka. Kurfiřt si záhy všiml jeho talentu a nechal Cuvilliése studovat matematiku a pevnostní stavitelství. V letech 1720—1724 ho poslal do Paříže studovat soudobou architekturu a interiérový design a seznámit se s nejnovějšími uměleckými směry.\n\nPo návratu do Mnichova pracoval Cuvilliés pod vedením dvorního stavebního mistra Josefa Effnera, a to na počátku, kdy navrhoval interiéry zámku Schleissheim, především jako dekoratér. Cuvilliés také pracoval pro bratra nového kurfiřta, kolínského arcibiskupa \"Klementa Augusta\", pro něhož vytvořil návrh zámků Augustusburg a Falkenlust. V Mnichově tvořil interiéry a v panovnické rezidenci navrhl řadu místností (sál předků, kabinet pokladu, byt s \"bohatými pokoji\", zelenou galerii), které se přes škody utrpěné za druhé světové války dochovaly dodnes. Pro manželku kurfiřta Karla VII. Amálii Habsburskou navrhl samostatně zámeček \"Amalienburg\" v zahradách zámku Nymphenburg. Tyto realizace představují první rokokové stavby v jižním Německu.\n\nStavební činnost byla přerušena Karlovým zvolením německým císařem v r. 1742 s následnými válkami o dědictví rakouské a k jejímu obnovení začalo docházet až několik let po cášském míru. Během těchto let se Cuvilliés intenzivně věnoval vydáváni rytin, šlo o 50 svazků výtisků ve velkém formátu, z nich každý obsahoval šest listů. Poslední tisky vyšly až po autorově smrti. V roce 1749 vypracoval na objednávku hessensko-kasselského lankraběte Viléma VIII. výkresy nového divadla. Jeho rozměry jsou oproti opeře, která byla později ve městě postavena, asi poloviční. Dodnes se v hessenském státním archivu zachovaly původní akvarelové plány - dva půdorysy a tři řezy. Cuvilliés postavil v letech 1750—1755 divadelní sál v mnichovské panovnické rezidenci. Jednalo se o dílo vrcholného rokoka, které bylo až na drobné části interiéru bohužel zničeno bombardováním v r. 1944.\n\n"}
{"id": "969170", "url": "https://cs.wikipedia.org/wiki?curid=969170", "title": "Joseph Effner", "text": "Joseph Effner\n\nJoseph Effner (křtěn 4. února 1687, Dachau, Německo – 23. února 1745, Mnichov, Německo) byl německý architekt a designér.\n\nV roce 1706 studoval u Gabriela Germaina Boffranda v Paříži. V letech 1715-1726 byl architektem bavorského kurfiřta Maxmilián II. Emanuela.\n\n"}
{"id": "969171", "url": "https://cs.wikipedia.org/wiki?curid=969171", "title": "San Donaci", "text": "San Donaci\n\nSan Donaci je italská obec v provincii Brindisi v oblasti Apulie.\n\nV roce 2012 zde žilo 6 810 obyvatel.\n\nBrindisi, Cellino San Marco, Guagnano (LE), Mesagne, San Pancrazio Salentino\nZdroj: \n"}
{"id": "969173", "url": "https://cs.wikipedia.org/wiki?curid=969173", "title": "Sibylle Lewitscharoffová", "text": "Sibylle Lewitscharoffová\n\nSibylle Lewitscharoffová, nepřechýleně Sibylle Lewitscharoff (* 16. dubna 1954 ve Stuttgartu) je německá spisovatelka. Roku 2013 byla vyznamenána prestižní Cenou Georga Büchnera.\n\nSibylle Lewitscharoffová je dcerou švábské Němky a bulharského lékaře, který ve 40. letech emigroval do Německa. Vyrůstala ve švábské rodině ve Stuttgartu, kde také roku 1972 složila maturitní zkoušku. V té době se intenzivně zajímala o trockismus a četla Karla Marxe.Později vystudovala religionistiku na Svobodné univerzitě v Berlíně.\n\nV rámci studií strávila v 70. letech rok v Buenos Aires, roku 1984 pobývala dlouhodobě také v Paříži.\n\nPo studiích pracovala několik let jako účetní v jedné reklamní agentuře. Kromě toho se věnovala psaní her pro rozhlas.\n\nPozornost širší veřejnosti na sebe strhla už roku 1998 během klagenfurtské literární soutěže Ingeborg Bachmannové (Ingeborg-Bachmann-Wettbewerb), na jejímž závěru byla za svou povídku \"Pong\" vyznamenána hlavní cenou.\n\nRoku 2014 došlo ke slovní rozepři mezi ní a Judith Schalansky, lesbicky orientovanou německou spisovatelkou, a to z důvodu zvolení metody jejího těhotenství.\n\n\n\n\n\n\nRecenze v českých médiích\nRozhovory\nDále o autorce\n"}
{"id": "969174", "url": "https://cs.wikipedia.org/wiki?curid=969174", "title": "Frei Paul Otto", "text": "Frei Paul Otto\n\nFrei Paul Otto (* 31. květen 1925, Chemnitz – 9. březen 2015 Leonberg) byl německý architekt a teoretik. Jeho obrovské znalosti a zkušenosti s lehkou konstrukcí, lanovou sítí, příčkovými skořepinami a jinými tahem namáhanými konstrukcemi z něj udělaly jednoho z nejvýznamnějších architektů 20. století. Hned vedle Vladimíra Šuchova, Richarda Buckminstera Fullera a Santiaga Calatrava patří k představitelům biomorfní architektury\n\nSvé jméno \"Frei\" si vzal z matčiny rodné strany a zároveň v něm ukázal své celoživotní krédo. Ottovi rodiče byli členy německé sochařské dílny. Původně se chtěl, stejně jako jeho otec a dědeček stát sochařem a kameníkem. Na obchodní škole, kde studoval, se poprvé setkal s teoriemi plachtění a výrobou plachetnicových modelů. Při pozdějším získání ocenění plachetnice začal prohlubovat své znalosti nad stavbou lehkých konstrukcí a napnutých rámových membrán. V roce 1943 zahájil studium architektury na Vysoké škole technické v Berlíně v Šarlotině paláci Berlin-Charlottenburg. Naneštěstí ještě v témže roce, kdy nastoupil na studium, byl povolán do posledních let 2. světové války jako bojový pilot v německé Luftwaffe.\n\nBěhem války byl sestřelen a padl do francouzského zajetí. Tam v pozici válečného zajatce, doložil svůj talent a tvorbu několika nízko nákladovými stavbami. Vytvořil je na principu lehké ocelové konstrukce. Jednou z jeho inspiraci byla i katedrála v Chartres a princip její kamenné konstrukce, kterou měl každý den před očima. První menší úspěchy ho posílily natolik, že se v roce 1948 opět vrátil ke studiu na Technickou Univerzitu do Berlína. Navzdory svým svérázným názorům, byl v roce 1950 vybrán jako stipendista z fakulty a na půl roku mohl odcestovat v rámci studií do Spojených států amerických. Během studií na americkém kontinentu se učil od předních architektů, např. Erik Mendelsohn, Ludwig Mies van der Rohe, Richard Neutra, Frank Lloyd Wright a Fred Severud, a poznal jejich tvorbu a stavby.. S těchto setkání vniklo celoživotní přátelství s Ludwigem Mies van der Rohe. O něco později byl pozván samotným Ludwigem jako statik při stavbě nové národní galerie v Západním Berlíně. V roce 1954 se objevila jeho disertační práce pod názvem Das hängende Dach, v překladu zavěšená střecha. V ní poprvé zobrazil stavební technologii plošné zavěšené konstrukce namáhané tahem.\n\nStanovými stavbami na spolkové zahrádkářské výstavě v roce 1955 a 1957 si v praxi vyzkoušel své nové postupy a principy. Především jde o tzv. Tančící fontánu v Kolíně (1957) v podobě kulaté taneční plochy z betonu na volném prostranství, překlenuté plachtovou střechou ve tvaru hvězdy a s okrasným jezírkem, která vyvolala rozruch. V Berlínské části Zehlendorf začal v roce 1952 svoji první větší stavbu; založil svůj vlastní ateliér a v roce 1957 Vývojové středisko pro rozvoj lehkých konstrukcí v Berlíně. V roce 1958 byl pozván jako host na legendární vysokou školu pro Konstrukční tvorbu v Ulmu, kde vedl a dohlížel na více projektů. Na Technické Univerzitě v Berlíně založil v roce 1961 výzkumnou skupinu \"Biologie a stavění\", jíž se účastnili badatelé, kteří měli zkoumat mnohotvaré biomorfní konstrukce stébel, vápnitých řas, pavoučích sítí, mýdlových bublin. Vycházeli z předpokladu, že příroda dosahuje své účinnosti vždy a pokud možno s nejmenším množstvím použitého materiálu. Tyto výzkumy se staly důležitým impulsem Ottových vlastních struktur a konstrukcí. Otto Frei založil později v roce 1964 ústav na Technické Univerzitě ve Stuttgartu zaměřený na lehké plošné konstrukce. Vlastní budova institutu v Stuttgartu-Vaihingene, postavená v letech 1967 - 1968, byla přestavbou experimentálního modelu, vytvořeného pro německý pavilon na světové výstavě Expo 1967 v Montrealu. Na biologicky tvarovaných projektech spolupracoval s biologem a antropologem J. G. Helmeckem. Na principu snadného tvarování a organiky vytvořil v roce 1960 solitérní zvonici na kostele v Berlíně - Schonow, inspirovanou kostrou a mořskými řasami. V roce 1969 se stal vedoucím výzkumu na 64 velkorozponových konstrukcích v německém výzkumném středisku, které sám založil.\n\nNejslavnějším se stal Otto díky lehkým střešním konstrukcím. Optimální formu a tvar střechy vytvořil Otto na základě experimentů s drátěnými modely. Modely však vytvářel i na principu spojování mýdlových bublin a jejich obalových ploch, které tvořily navzájem dokonalá propojení. Tyto principy však byly jen základem jeho vizí. Definoval pojmy jako skořápka a lanová, resp. síťová konstrukce. Přesunul princip formování organiky na lanové konstrukce tím, že jejich konce pevně fixoval a plášť se mezi pevnými konci organicky vytvaroval. Na těchto principech a procesech tvarování postavil příčkovou skořepinu z dlouhých dřevěných latěk nad multifunkční halou v Mannheimu, která se ihned stala světovým unikátem. Přitažlivost a počítačová simulace dokázaly vytvořit tyto lehké a visuté formy architektury.\n\nStal se partnerem Güntera Behnische a od roku 1968 až do 1972 spolupracovali na legendárním zastřešení hlavního olympijského stadionu na v Mnichově. Střešní konstrukce sice vychází z jejich návrhů, ale po nečekaných potížích se musela vyhotovit podle nápadů dodavatele. Architektonický časopis \"Häuser\", v roce 2003 zařadil tuto stavbu k nejdůležitějším německým stavbám všech dob. Daleko lehčí a téměř neviditelná je vzdušná konstrukce velké ptačí voliéry mnichovské zoologické zahrady a dokonce se stala jejím symbolem. Pomíjivost a krásu jeho materiálů ilustrovalo také turné Pink Floyd v roce 1977 formou obrovských překlopených slunečníků.\n\nPaul Otto říká, že mnohé z jeho staveb a hmotová hledání tvaru jsou vytvářeny na základě práce kolektivu a vzájemné komunikace, dokonce i s obyvateli dané oblasti. Cítí se především jako dodavatel nápadů a inspirátor pro přizpůsobení se lehkému životnímu prostředí a budování v něm samotném. Jak říká: \"málo jsem toho postavil, mám pouze velkou fantazii.\" Otto Paul dodnes pracuje ve svém ateliéru \"Warmbronn\" na Leonbergu společně se svou ženou Ingrid a dcerou Christine Kanstinger. Od roku 80. let 20. století realizoval se svým žákem Mahmudem Bodo Raschem a jeho architektonickým ateliérem Rasch + Bradatch stanové střešní konstrukce v islámském světě. Jeho rady nebo podpora v oblasti lehkých konstrukcí jsou dodnes vysoce vyhledávány a ceněny projekčními kancelářemi z celého světa.\n\n1955: Hudební pavilon se střechou ve tvaru čtyřrohé plachty, spolková zahradnická výstava Kassel,1957: Tančící studna (Sternwellenzelt), Rýnský park Kolín1963: Kostel svatého Lukáše v Brémách-Grollandu s Karstenem Schrockem1967: Německý pavilon pro světovou výstavu v Montreal (demontován)1968: pohyblivé zastřešení na Stiftsruine Bad Hersfeld1971: Bonhoeffer obecní centrum v Brémy-Huchting s Karstenem Schrockem1972: Olympiáda v Mnichově (lanová střecha)1974: Konferenční centrum v Mekce s Rolfem Gutbrodem1975: Multifunkční hala v Mannheimu1980: Ptačí voliéra v zoologické zahradě Hellabrunnu (přes 5000 čtv. m)1985: Tuwaiq Palace v řádně, Saúdská Arábie; Úřady a centra kultury1988: Výrobní pavilon pro nábytkářskou firmu Wilkhahn2000: Spolupráce na japonském pavilonu pro EXPO 2000 v Hannoveru2000: Spolupráce na velkém projektu Stuttgart 21, Stuttgartské hlavní nádraží2000: 24m oválný stan v L, konstrukce vícevrstvé membrány2004: Návrh na měnivé štíty pro zámecké náměstí Stuttgart\n\n1967: Berlínská umělecká cena za architekturu1967: Cena Augusta Perreta1974: „Medaile Thomase Jeffersona za architekturu“ z nadace univerzity ve Viginii Thomase Jeffersona1980: Aga Chánova cena za architekturu1990: Čestný doktorát na Universität Essen1990: Honda cena / Tokio (dotovaný s 120.000 DM)1996: Velká cena Němců architektonicko-inženýrské společenství1996/97: Wolfova cena za architekturu1998: Aga Chánova cena za architekturu2000: Čestný občan města Leonberg2000: Zvláštní cena VII. Mezinárodní bienále pro architekturu za životní dílo2003: Olympiáda - nejdůležitější německé stavební dílo všech dob po anketě architektonického časopisu Domy2005: Royal Gold Medal z »Royal Institute of British Architects« (RIBA) za životní dílo2005: Čestný doktorát na fakultě architektury TU Mnichov, kvůli jeho mimořádné službě v oblasti lehkého a ekologického stavitelství2005: Výstava k jeho životnímu dílu v muzeu architektury, technické univerzitě v Mnichově2006: Udělení spolku kříže 1. třídy od předsedy vlády venkova Bádensko-Württembersko, Gunther Oettinger2006: PRAEMIUM Imperiale \"Nobelova cena umění\" v oboru architektury2015: Pritzkerova cena 2015\n\n"}
{"id": "969175", "url": "https://cs.wikipedia.org/wiki?curid=969175", "title": "Josef Tschan", "text": "Josef Tschan\n\nJosef Tschan (22. prosince 1844 Innsbruck – květen 1908 Innsbruck) byl rakouský a český právník a politik německé národnosti, na počátku 20. století poslanec Českého zemského sněmu a Říšské rady.\n\nBojoval ve válce v roce 1866 coby člen innsbrucké studentské legie. V lednu 1871 získal na Innsbrucké univerzitě titul doktora práv. Působil coby advokátní koncipient v českých zemích (Tachov, Planá, Cheb, Most, Bílina) a v roce 1876 si otevřel vlastní advokátní praxi v Bílině.\n\nNa přelomu století se zapojil i do zemské politiky. Ve volbách v roce 1901 byl zvolen do Českého zemského sněmu v kurii městské (volební obvod Děčín). Politicky patřil k Všeněmeckému sjednocení. Ve volbách roku 1901 byl zvolen i do Říšské rady (celostátní zákonodárný sbor), za kurii městskou, obvod Děčín, Podmokly atd.\n\nVšeněmeckou politickou skupinu opustil po aféře, v níž figuroval jeho zeť dr. Seidel. V posledních letech před smrtí se stáhl z politického a veřejného života. Zemřel na jaře 1908.\n"}
{"id": "969177", "url": "https://cs.wikipedia.org/wiki?curid=969177", "title": "Helmut Jahn", "text": "Helmut Jahn\n\nHelmut Jahn (* 4. leden 1940) je německý architekt. Vychází z klasicistní moderny. Patří k tvůrcům nového Berlína a jeho stavby jsou významné pro současnou architekturu. Získal mezinárodní certifikát se stavbami jako Frankfurtská výstava věží, (1988 - 1991), Sony Centrum s železniční věží na Potsdamer Platz v Berlíně (1995 - 2000), Letiště Suvarnabhumi (2002 - 2005) tak i Weser v Brémách.\n\nHelmut Jahn se narodil 4. ledna 1940 v Zirndorfu u Norimberku. \n\nPo absolvování školy s maturitou studoval Jahn od roku 1960 do roku 1967 architekturu v Mnichově a Chicagu. V roce 1965 ukončil studium s diplomovou prací na Technické univerzitě v Mnichově. O rok později, 1966, opustil Německo a přestěhoval se do USA, aby tam studoval další ročník architektury, na Illinois Institute of Technology v Chicagu. Tam se Jahn seznámil s ředitelem Ludwiga Miese van der Rohe. \n\nJahn dostal v roce 1967 místo v renomované kanceláři C. F. Murphy a Associates v Chicagu. Tam nabyl nezbytné projekční schopnosti. Krátce po svém nástupu do podnikání se stal jedním z asistentů Gene Summers.\n\nNěmecký projektant se vypracoval v krátkém čase na jednoho z nejžádanějších architektů USA. Jahn se stal v roce 1973 viceprezidentem i ředitelem pro projektování a design C. F. Murphy a Associates. Jeho práce je orientována na klasicistně moderní stavby.\n\nTak vzniklo mnoho návrhů pro monumentální stavby, které se staly celosvětově populární. Postupným účinkováním Jahna ve firmě a účasti na podnikání C. F. Murphy a Associates, byla roku 1981 tato společnost přejmenována na Murphy / Jahn. \n\nOd roku 1981 vyučoval na amerických, renomovaných univerzitách jak Yale a Harvard. V roce 1982 se stal Jahn řádným profesorem na Illionis Institute of Technology. Koncem roku 1970 dostal nabídku na návrh Illionis Center v Chicagu. Jahnův model byl ocelově-skleněná stavba s užitnou plochou 100000 m2. Jedna ze střech vyčnívala jako skleněný cylindr, tvořila vnitřní halu, ve které se nacházely mnohé galerie, prodejny a kanceláře. \n\nV roce 1984 se podle těchto plánů dokončil jeho gigantický projekt. V Německu vyvolal Jahn 1988 pozornost s návrhem Messeturms ve Frankfurktu nad Mohanem. Tato věž dostala název \"Tužka\" a výškou 257 metrů se zařadila k nejvyšším evropským budovám.\n\nOd roku 1992 Jahn realizoval několik projektů v Berlíně. K tomu se přidaly stavby \"Kurfuerstendamm 70\" z roku 1994, Kurfuerstendamm 119, z roku 1994 a administrativní budova v části Halensee. Renomovaný architekt spolupůsobil na ztvárnění a zastavění Potsdamer Platz v Berlíně, což bylo v době výstavby největší staveniště v Evropě. Jahn získal po mezinárodním konkurzu nabídku na stavbu Sony Center. Toto centrum v roce 2000 představovalo obytný, kancelářský a obchodní komplex, dnes patří k světovým stavbám v Berlíně. \n\nBěhem 35 let v USA ovlivnil svou tvorbou americký stavební sloh. Jeho konstrukce jsou často nezaměnitelnné svou skleněno-ocelovou architekturou.\n\nJahn se rovněž podílel na projektování letišť v USA, v Saúdské Arábii a v Spolkové republice Německo. Jahn se specializoval na návrhy výškových budov a mrakodrapů, které se staly vzorem postmoderny. Kromě toho se účastnil i na jiných různorodých projektech. Měl široký záběr působení. K jeho projektům patří: stanice, knihovny, kancelářské a justiční stavby, hotely, školy, sportovní stadiony a agro stavby.\n\nDalším jeho projektem byly čtyři administrativní budovy firmy Bayer Leverkusen v Leverkusenu.\n\n\n\n"}
{"id": "969178", "url": "https://cs.wikipedia.org/wiki?curid=969178", "title": "Karl Ungermann", "text": "Karl Ungermann\n\nKarl Ungermann (18. listopadu 1852 Chotiněves – 31. srpna 1915 Křešov) byl rakouský a český politik německé národnosti, na počátku 20. století poslanec Českého zemského sněmu.\n\nPůsobil jako politik, byl starostou domovského Křešova. Zároveň zastával funkci okresního starosty ve Štětí.\n\nNa přelomu století se zapojil i do zemské politiky. Ve volbách v roce 1901 byl zvolen do Českého zemského sněmu v kurii venkovských obcí (volební obvod Dub, Štětí). Politicky patřil k Německé lidové straně (němečtí nacionálové). Mandát obhájil za týž obvod ve volbách v roce 1908, nyní jako člen Německé agrární strany.\n\nZemřel v srpnu 1915.\n"}
{"id": "969179", "url": "https://cs.wikipedia.org/wiki?curid=969179", "title": "Michael Keaton", "text": "Michael Keaton\n\nMichael Keaton, původním jménem Michael John Douglas (* 5. září 1951, Coraopolis) je americký herec.\n\nProslul především rolí Batmana v amerických snímcích \"Batman\" z roku 1989 a \"Batman se vrací\" z roku 1992 (ve filmu Batman navždy z roku 1995 odmítl hrát poté, co byl režie zbaven Tim Burton, ve filmu Batmana pak ztvárnil Val Kilmer). Již předtím na sebe upozornil hlavní rolí v hororové komedii Tima Burtona \"Beetlejuice\". Ke kasovním úspěchům patřil i vánoční snímek \"Jack Frost\" z roku 1998. Ceněn je i jako hlasový herec (\"Auta\", \"\"). Kritiky byl vlídně přijat například v krimi thrilleru Quentina Tarantina Jackie Brownová (1997). Zahrál si i postavu Vulture ve filmu , který měl premiéru 28. června 2017.\n\nJméno si v počátcích kariéry změnil kvůli zaměňování s hercem Michaelem Douglasem, nové příjmení zvolil na počest komika Bustera Keatona.\n\n"}
{"id": "969181", "url": "https://cs.wikipedia.org/wiki?curid=969181", "title": "Apponyiho školní zákony", "text": "Apponyiho školní zákony\n\nApponyiho (školní) zákony/Aponiho (školní ) zákony nebo (zejména v Maďarsku a zejména pro článek 27) Lex Apponyi jsou články 26 a 27 uherského zákoníku z roku 1907 (tedy CORPUS IURIS 1907:XXVI.tc. a 1907:XXVII.tc.; panovník oba podepsal 2. června 1907). Jsou pojmenovány podle ministra školství Alberta Apponyiho, který je vypracoval a předložil uherskému sněmu ke schválení. Článek 26 se týkal státních lidových škol, článek 27 obecních a církevních lidových škol. Hlavním cílem zákona byla intenzifikace řečové i duchovní maďarizace nemaďarských žáků, zajištění působení učitelů v duchu velkomaďarské státní ideje jejich hmotnou stimulací a tvrdými kárnými opatřeními. \n\nNa Slovensku se v důsledku zákona na tzv. maďarsko-slovenských školách měla slovenštině věnovat jedna hodina týdně, jinak měla být vyučovacím jazykem maďarština. Zároveň počet maďarsko-slovenských lidových škol na Slovensku klesal na úkor maďarských škol: ze 437 tzv. maďarsko-slovenských škol v roce 1907 na 276 tzv. maďarsko-slovenských škol v roce 1918.\n\n"}
{"id": "969182", "url": "https://cs.wikipedia.org/wiki?curid=969182", "title": "Articuli Podmanickyani", "text": "Articuli Podmanickyani\n\nArticuli Podmanickyani je dokument vydaný 2. ledna 1506 Jánem Podmanickým v Považské Bystrici. Jde o regionální dokument přesně upravující vztah zeměpána s jeho poddanými. Nepřímo nám také ukazuje, prostřednictvím svých bodů, život lidí v době přijetí dokumentu, ale i dávno před ním. Další významným rysem dokumentu je, že jeho autor, pán panství Ján Podmanický ho krátce po vydání přeložil do slovenštiny. Latinská i slovenská verze se dochovaly až dodnes.\n\n"}
{"id": "969183", "url": "https://cs.wikipedia.org/wiki?curid=969183", "title": "Aviticitní zákon", "text": "Aviticitní zákon\n\nAviticitní zákon (z lat. Avitus, tj. dědičný) bylo nařízení uherského krále Ludvíka I. Velkého z Anjou z 11. prosince 1351 o způsobu dědění majetku.\n\nTento dekret potvrzoval znění Zlaté buly Ondřeje II. z roku 1222 kromě jejího čtvrtého článku. Ten byl nahrazen novým ustanovením, podle kterého se šlechtické majetky ani za života držitele ani testamentárními odkazy nesmí zcizovat, ale dědí se vždy v linii celého rodového příbuzenství (pouze není-li ho, propadnou ve prospěch krále). Toto ustanovení, znemožňující volné (bez zvláštního králova souhlasu) zcizování a darování šlechtických majetků, se přímo dotklo především zájmů církve, neboť právě její majetky často vzrůstaly odkazy šlechticů, nemajících přímé potomstvo. \n\nV dalším vývoji mělo toto nařízení (platilo až do konce feudalismu) velký praktický význam a výrazně ovlivnilo strukturu šlechtického vlastnictví na Slovensku.\n\nPodle tohoto zákona se zakázaly praktiky prelátů, kteří se při sporech se šlechtici nejednou uchylovali k církevní exkomunikaci svých odpůrců. Šlo zde o jasné oslabení nadřazeného postavení církevních feudálů.\n\nDekret částečně upravoval i poměry poddaných. Zakazoval jejich trestání za předešlé provinění a zakazování jim, pokud se chtěli stěhovat na jiné místo. To říká o svobodě stahování (po splnění stanovených podmínek), na druhé straně se také zakazovalo násilné odvádění poddaných bez souhlasu jejich dosavadního zeměpána.\n\nZákon posílil postavení šlechty jako společenské skupiny, a to i vůči králi.\n"}
{"id": "969185", "url": "https://cs.wikipedia.org/wiki?curid=969185", "title": "Světová federace dámy", "text": "Světová federace dámy\n\nSvětová federace dámy \"(World Draughts Federation, FMDJ)\" je mezinárodní federace národních svazů dámy, která sdružuje víc než 50 národních federací. Byla založená v roce 1947 federacemi čtyř států, Francie, Nizozemsko, Belgie a Švýcarsko. V roce 1964 vznikla Česká federace dámy a ve stejném roce se stala i jejím členem.\n\n\n"}
{"id": "969187", "url": "https://cs.wikipedia.org/wiki?curid=969187", "title": "Evangelický kostel (Jeseník)", "text": "Evangelický kostel (Jeseník)\n\nEvangelický kostel v Jeseníku byl vybudován v letech 1881–1883. \n\nNa konci 19. století se evangelíci v Jeseníku rozhodli, že zde vybudují filiálku německého evangelického sboru v Holčovicích. Stalo se tak 7. prosince 1879, kdy bylo zvoleno šest presbyterů a zřízena lokální sekce Spolku Gustava Adolfa.\n\nStavba kostela byla zahájena 13. října 1881 a dokončena následujícího roku, interiér ještě o rok později. Stavba v celkové ceně 29 187 guldenů byla financována ze sbírek, značným obnosem na ni přispěla také princezna Marianna Oranžská (její první příspěvek činil 10 000 guldenů). V téže době byla za 14 000 guldenů postavena také fara.\n\nRoku 1883 vznikla v Jeseníku samostatná farnost. Dne 15. října téhož roku byl kostel vysvěcen, slavnosti se zúčastnila vévodkyně Wilhelma von Mecklenburg (dcera princezny Marianny) a dále řada církevních a politických osobnosti monarchie. Farnost měla v této době asi 400 členů. \n\nPosledním německým farářem sboru byl Siegfried Hofman, který byl po 2. světové válce odsunut s ostatními členy sboru a dále pak působil jako duchovní v Německu.\n\nV roce 1946 vznikl v Jeseníku sbor Českobratrské církve evangelické. Jeho členy se stali evangelíci z řad nových usedlíků původem z Valašska, Slovenska i dalších míst. \n"}
{"id": "969188", "url": "https://cs.wikipedia.org/wiki?curid=969188", "title": "Andorra (divadelní hra)", "text": "Andorra (divadelní hra)\n\nAndorra je divadelní hra, kterou napsal švýcarský dramatik Max Frisch v roce 1961.\n\nDrama pojednává o Andrim, mladém muži, který od malička vyrůstal ve lži, že byl nalezen jako novorozeně a jeho otec se ho chopil a staral se o něj jako o vlastního. Pravdou je, že jeho synem doopravdy byl, ale muž se bál tento fakt přiznat, jelikož tvrdil, že se jedná o dítě, které je židovské národnosti. Andriho ve skutečnosti počal s cizinkou, protivníkem Andořanů, tak zvanou „Černou“. Touto lží zpečetil osud mladého Andriho. Příběh se odehrává ve městě zvaném Andorra. Po celý Andriho život si obyvatelé Andorry dobírají Andriho pro jeho židovský původ. Andri je s tímto faktem smířen, ale netuší, že lidé s kterými vyrůstal, se proti němu obrátí zády, a nechají ho popravit. Otec Andriho nakonec přiznává pravdu o Andriho skutečném původu. Andořané si i přes svůj rasistický čin odmítají přiznat svou chybu a snaží se samy sebe veřejně ospravedlňovat kvůli svému zbabělému chování.\n\nAndorra měla premiéru 2. listopadu 1961 v Schauspielhaus v Curychu v režii Kurta Hirschfelda a stala se jednou z nejvýznamnějších her německy mluvících zemí od konce druhé světové války. Drama se po uvedení stalo předmětem diskuze, jelikož antisemistické téma bylo po konci války velice ožehavé téma. Frisch byl tak nařčen z toho, že snížil problém antisemismu, a že popřel jeho historickou závažnost a skutečnost, čímž ho značně zjednodušil. Drama bylo inscenováno i na Brodwayi, kde se ovšem nesetkala s úspěchem. O to víc bylo však blízké německy mluvícím zemím v Evropě, kde se hra stala konečně důstojnou a nadčasovou hrou. Hra zmapovala alespoň část německých dějin, i když jenom po literární stránce. Našla si však i odpůrce, kteří tvrdili, že hra věrně nezobrazuje hrůzy, které se v nacistickém Německu odehrávaly. Společně s hrou Biedermann a žháři je Andorra Frischovou nejslavnější hrou. Od osmdesátých let se hra na školách doporučuje jako povinná četba. Její oblibu jen u německých dramatiků dokládá fakt, že hra byla do roku 1996 na německých scénách inscenována 260 krát.\n\nV tehdejším Československu byla hra poprvé uvedena v roce 1964 na scéně Národního divadla. Po dlouhé době byla znovu inscenována v režii Martina Čičváka v Divadle na Vinohradech v Praze. Premiéra se uskutečnila 13. září 2013. Roli Andriho ztvárnil Ondřej Brousek, Barblin Ivana Uhlířová, Učitele Václav Vydra a Matku Eva Režnarová.\n\nAndorrští obyvatelé se neustále bojí svého sousedního národa, tak zvaných Černých, kteří jsou známi tím, že pronásledují a vraždí Židy. Silně vlastenecká avšak mírumilovná Anodrra však začíná mít strach, že by Černí mohli vtrhnout na Andorrské území, a tak Andořané začínají mít antisemitské předsudky vůči Židům ve vlastních řadách. Díky těmto předsudkům začne trpět i hlavní postava dramatu, Andri, který je považován za židovské pěstounské dítě. Teprve později vychází najevo, že Andri není židem nýbrž skutečným synem svého pěstouna, který však vzešel z mimomanželského styku s cizinkou, tedy „Černou“. Jeho otec však tajemství skrývá do té doby, než si uvědomí, že i jeho vlastní syn by mohl být zavražděn.\n\nHra začíná v předvečer svatého Jiří. Barblin, dcera učitele, obarvuje na bílo dům svého otce tak, jako to dělají všechna děvčata v tento den. Barblin je sledována místními vojáky, kteří jí se jí snaží dvořit a při tom nešetří oplzlými narážkami. Kněz upozorňuje andořany, že jsou stále poklidná a zbožná země. Avšak různé malé příznaky už upozorňují, že v okolí není něco v pořádku.\n\nAndri pracuje v kuchyni v hospodě. Miluje Barblin, aniž by věděl, že je to jeho nevlastní sestra. Chtěl by si jí vzít, ale nikdo o tom zatím neví. Chtěl by požádat jejího a i svého otce o Barbliinu ruku. Má ale strach z jeho reakce. Andri má totiž neustálý pocit, že by vypadal jako nevděčník, který svedl dceru svého zachránce. Nadále si uvědomuje, že jako Žid si nemůže vzít Andorrskou dívku. Snaží se ze všech sil přesvědčit sebe i ostatní, že i když je Žid, tak je jiný. Andri si tak chce našetřit spoustu peněz, aby mohl s Barblin odejít a zabezpečit ji. Odejde z hospody a chce se učit tesařskému řemeslu. Mistr si však říká o nesmyslně vysokou částku peněz, kterou se Andriho otec snaží zaplatit, aby jeho syn měl co nejlepší možné vzdělání. Mistr ho do učení nakonec přijme. Přehlíží jeho zjevný talent a pracovitost, jen proto, aby si ostatní Andořané nemysleli, že se zastává židovo práce. Andri se bohužel nevyučí tesařem, jelikož ani jeho kamarádi v učení při něm nestojí a vydávají jeho dokonalou práci za svou. Andri si tak poprvé uvědomuje, že není možné změnit mínění ostatních a ani on sám se nedokáže změnit, aby byl dokonalým občanem andorrským. Tím přijímá svůj osud a veřejně prokazuje nošením jarmulky, že je Židem. Anodrrští ho mají jako kluka, kterého znají od jeho dětství, rádi. Ovšem nemohou se zbavit pocitu, že se jedná o Žida, a tím pádem nemůže být důstojným občanem.\n\nAndri začíná nenávidět sám sebe. Zlom nastává ve chvíli, kdy přijde domů a Barblin je zamčená ve svém pokoji. Andri usíná na prahu dveří a vypráví jí o svých plánech, jak spolu utečou a budou šťastni. Avšak nevšimne si, že do jejího pokoje se vloupal Peider, Andriho protivník, voják, který se o Barblin vždy zajímal. Tehdy, kdy Andri vyrpáví o svých plánech je Barblin ve svém pokoji znásilněna Peidrem. Barblin o Andrim ví, avšak nemůže křičet o pomoc, jelikož ji Peider umlčuje. Na scénu poté přichází otec Andriho a Barblin, učitel, kterého tíží letité tajemství. Snaží se s Andrim promluvit, jenže Andri vidí, jak je jeho otec opilý, a neposlouchá ho.\n\nDalší zlom nastává ve chvíli, kdy se na scéně objeví Andriho skutečná matka. Andořané si všimnou, že se na jejich území objevila cizinka a jejich úhlavní nepřítelkyně. Sledují jí, a spekulují, jestli zde není nasazena, jako udavačka. Cizinka se setkává s Andriho otcem a vyčítá mu lež, kterou si vymyslel a co tím způsobil. Andri se s ní setká, aniž by věděl, že se jedná o jeho matku. Ta mu věnuje svůj prsten na památku. Vyprovodí jí z města a pak se vrací zpět. Cizinka je však zavražděna úderem kamene do hlavy. Andorrští tak spekulují, kdo je viníkem. Každý se však ospravedlňuje a vymýšlí si své alibi. Vina padá na Andriho, i když jsou si všichni vědomi, že on to být vlastně nemohl. Avšak jako důkaz jim stačí přítomnost prstenu, který Andri dostal. Je tak obviněn z vraždy. Andri je už dokonale smířen s tím, že jeho původ je jiný než ostatních, přijímá tak svůj osud a staví se do pozice mučedníka.\n\nV Andoře se mezitím odehrává veřejné pronásledování židovského obyvatelstva. Barblin se marně snaží najít a zachránit Andriho, který se skrývá před Andorrskými. Ti ho nakonec najdou a popraví. Barblin přijde o rozum, protože přišla o svého milovaného a o svého nevlastního bratra. Andriho otec se oběsí. Barblin na konci hry opět bílí, ovšem už ne dům svého otce, ale zem.\n\n"}
{"id": "969190", "url": "https://cs.wikipedia.org/wiki?curid=969190", "title": "Amadeus Aba", "text": "Amadeus Aba\n\nAmadeus Aba ( \"Amadeus\", \"Omodeus\", \"Amadé\") (? - 5. září 1311) byl zemský hodnostář, oligarcha. Otec David rodu Abovců. Zakladatel rodu \"Omodejů\". Synové: Jan, Mikuláš, David, Ladislav, Omodej, Dominik. Dcera Kateřina.\n\nZemský soudce v letech 1283 - 1285, uherský palatin 1285 - 1301 a 1302 - 1311.\n\nVelké zásluhy si získal při odvrácení druhého tatarského vpádu do Uher. Po smrti Ladislava IV. Kumánského byl jedním z nejaktivnějších podporovatelů Ondřeje III. Za to kromě hodnosti palatina získal i celou Užskou župu. Kromě toho vlastnil rozsáhlé majetky v Abově, Sabolčské, Spišské, Šarišské, Turenské a Zemplínské župě. Patřil tak mezi nejbohatší a nejmocnější uherské magnáty.\n\nPo smrti Ondřeje III. zpočátku podporoval jako kandidáta na uherský trůn českého kralevice Václava-Ladislava V. Později se však přidal na stranu Karla Roberta, pro kterého získal město Košice, které do té doby stálo na straně Václava-Ladislava.\n\nPodpora krále však nebyla trvalá. Ze svých majetků vytvořil na severovýchodě země samostatnou državu (s vlastním dvorem se sídlem na hradě Amadévár u města Gönc), v níž vládl nezávisle na královské moci. Zabíral královské majetky, budoval mýtné stanice, mýtné z nichž si nechával pro sebe, a bez královského povolení stavěl hrady.\n\nMimo jiné na svém hradě poskytl azyl velkopolskému knížeti Vladislavovi Lokýtkovi, budoucímu polskému králi. Později dokonce Omodej s vlastním vojskem vtrhl do Polska, aby pomohl Vladislavovi získat království.\n\nDostal se do sporů s měšťany Košic, které se snažil ovládnout a kteří se stali oporou krále v boji proti Omodejům. Při jedné z potyček ho nakonec 5. září 1311 košičtí měšťané zabili. Omodejovi synové si vymohli soud, ten však následně využil Karel Robert na potlačení jejich moci. Smlouvou z 3. října 1311 se Omodejové zavázali, že už nebudou usilovat ovládnout Košice a nebudou bránit jejich rozmachu. Kromě toho museli vrátit Abovskou a Zemplínskou župu a plně se podřídit králi. Omodejové tyto podmínky přijali jen formálně. Navázali spojenectví s Matúšem Čákem Trenčianským a na jaře 1312 vyplenili okolí královského města Blatný Potok ( \"Sárospatak\"). Následně odolaly obléhání královského vojska na Šarišském hradě. Při pokusu dobýt Košice se utkali 15. června 1312 s královským vojskem v Rozhanovcích, kde byli poraženi.\n\n"}
{"id": "969191", "url": "https://cs.wikipedia.org/wiki?curid=969191", "title": "Aasiaat", "text": "Aasiaat\n\nAasiaat (, zastarale \"Ausiait\" nebo \"Âsiât\") je město v Grónsku v kraji Qeqertalik. Jedná se o hlavní město kraje Qeqertalik. Byl založen v roce 1759 Nielsem Egedem jako Egedesminde. V roce 2018 tu žilo 3 120 obyvatel, živících se převážně rybolovem. Název znamená \"pavouci\". Pavučina je též použita ve znaku města. Je to druhé největší město bývalého kraje Qaasuitsup a čtvrté největší město Grónska. V obci se nachází meteorologická stanice.\n"}
{"id": "969194", "url": "https://cs.wikipedia.org/wiki?curid=969194", "title": "Omodejové", "text": "Omodejové\n\nOmodejové ( \"Omodejovci\") byl šlechtický rod v Uhersku. Pocházel z jedné větve rodu Abovců, kterou založil Omodej Aba. Omodejovi patřilo území na Abovu, Spiši, Šariši, Zemplíně a Sabolči. \n\nNa tomto území vládl jako nezávislý monarcha. V roce 1311 byl Omodej zabit košickými měšťany. Jeho synové se následně spojili s Matúšem Čákem a postavili se proti králi Karlovi Robertu. V bitvě u Rozhanovců byli poraženi. Jejich majetky si přivlastnil král Karel Robert, hrad Gönc dal zničit.\n\nOmodejové vymřeli v první polovině 14. století.\n\n"}
{"id": "969196", "url": "https://cs.wikipedia.org/wiki?curid=969196", "title": "Grác", "text": "Grác\n\nGrác, vlastním jménem Miroslav Pangrác ml. (* 9. ledna 1967 Praha), je český malíř, tvůrce drobných plastik a instalací. \n\nJeho otcem byl Miroslav Pangrác st. (1924–2012), akademický sochař a malíř, čestný občan královského města Rakovníka a Prahy 11, matkou Eleonora Pangrácová, roz. Škvařilová (* 1944). Za sourozence má Gabrielu ( * 1972) a Vítězslava (* 1954, bratr z otcova prvního manželství).\n\nMiroslav vyrůstal v uměleckém prostředí, v mládí navštěvoval malířskou školu Heleny Slavíkové-Hruškové v Praze 5. Vystudoval SOU nábytkářské pro bytové zařízení. Po absolvování vojenské služby realizoval několik společných výstav s otcem. Pro odlišení své a otcovy tvorby užívá pseudonym „Grác“. Přestože jeho díla vznikají v ústraní, je návštěvníkem ateliérů rodinných přátel. Získává zkušenosti a je zván k několika kolektivním výstavám.\n\nProsazuje vlastní umělecký směr, od krajin a portrétů přechází až k abstraktní malbě. V posledních letech tvoří v žižkovském ateliéru. Mezi používané výtvarné techniky patří jak olejové a akrylové barvy, tak i koláže, tzv. asambláže, zhotovené z vlastních rozřezaných obrazů. Soustředěnou prací vzniklá díla prezentuje převážně na autorských výstavách. Jeho tvorba je zastoupena v soukromých sbírkách jak v Česku, tak i v cizině.\n\n"}
{"id": "969198", "url": "https://cs.wikipedia.org/wiki?curid=969198", "title": "Ricardo Ezzati Andrello", "text": "Ricardo Ezzati Andrello\n\nRicardo kardinál Ezzati Andrello SDB (* 7. ledna 1942, Campiglia dei Berici) je chilský římskokatolický kněz italského původu, od roku 2014 kardinál. Od roku 2010 zastával funkci arcibiskupa v Santiagu de Chile, v březnu 2019 na ni rezignoval. Je obviněn z krytí církevních sexuálních skandálů.\n\nNarodil se Mariu Ezzatimu a Asuntě Andrellové. Základní školu navštěvoval ve svém rodném městě a středoškolské vzdělání získal na salesiánské škole v Penango. V roce 1959 vstoupil do kongregace salesiánů v Quilpué. Studoval filosofii a pedagogiku v Salesiánském institutu, který byl přidružen ke Katolické univerzitě ve Valparaísu a pokračoval ve studiu na Papežské salesiánské univerzitě, kde získal licenciát teologie. Na \"Institut de Pastorale Catéchetique\" ve Štrasburku dostal magisterský titul z náboženských věd. Kněžské svěcení přijal 18. března 1970. Působil jako představený salesiánské komunity a rektor školy v Concepción (1973-1977), ředitel většího semináře, provinční poradce, profesor na Papežské Katolické univerzitě v Chile. V roce 1984 se stal provinčním inspektorem salesiánů Chile. Stal se místopředsedou Konference vyšších představených mužských a ženských řeholí v Chile.\n\nDne 28. června 1996 byl jmenován biskupem Valdivie. Biskupské svěcení přijal 8. září téhož roku z rukou kardinála Carlose Oviedo Cavada, spolusvětiteli byli Sergio Otoniel Contreras Navia biskup Temuca a Francisco Javier Errázuriz Ossa, P. Schönstatt, titulární arcibiskup Hólarský. Funkci biskupa Valdivie vykonával až do 10. července 2001 kdy se stal pomocným biskupem Santiaga de Chile a titulárním biskupem La Imperial. Po tomto úřadu byl jmenován papežem Benediktem XVI dne 27. prosince 2006 metropolitním arcibiskupem Concepción a dne 15. prosince 2010 se stal metropolitním arcibiskupem Santiaga. Dne 22. února 2014 jej papež František jmenoval kardinálem.\n\nV březnu 2019 papež František přijal Ezzatiho rezignaci. Čelí několika obviněním z krytí sexuálních skandálů v rámci církve.\n\n"}
{"id": "969199", "url": "https://cs.wikipedia.org/wiki?curid=969199", "title": "Donč", "text": "Donč\n\nDonč (Donch) (* Slovensko) byl zemský hodnostář, magistr, magnát, diplomat, administrátor, královský poradce a vojevůdce.\n\nPředek rodu Balaša. Od roku 1317 župan Zvolenské župy, do které tehdy patřil i Liptov, Turiec a Orava, od roku 1337 i komárňanské stolice. Podporoval rozvoj hornictví a rozšiřování městských výsad a udělování nových. V roce 1323 v doprovodu Karla Roberta navštívil papežský dvůr papeže Jana XXII. v Avignonu, kde se seznámil s gotickou architekturou stal se jejím podporovatelem a šiřitelem. Zasloužil se i o přestavbu kostela v Banské Bystrici v gotickém slohu. Účastník bitvy u Rozhanovců na straně krále. Vyvázl s těžkými zraněními a za zásluhy dostal od krále úřad zvolenského velkožupana. Později zastával i úřad liptovského, zemplínského a komárenského župana. Majitel hradů a panství ve Zvolenu, Likavě, Slovenské Ľupči, Dobré Nivě a v Oravě. Výměnou za jeho dědičné majetky v Oravě dostal od krále Karla I. Roberta hrady Čakovec a Štrigov v Chorvatsku, které následně v roce 1334 vyměnil za hrad a panství Komárno. V roce 1330 byl členem soudního tribunálu, který nařídil potrestat rod Feliciana Zacha až do třetího pokolení za účast na nezdařeném atentátu na krále Karla I. Roberta.\n\nJeho život inspiroval Ladislava Nádaši-Jégého k napsání povídky \"Magister rytíř Donč\" (r. 1926) a Josefa Cíger-Hronského k napsání románu \"Král sokolů\" (r. 1932).\n\nMagister Donč byl velkým stavitelem hradů na středním Slovensku. Mnoho hradů postavil ale i přestavěl a opravil, mezi nimi i Sklabinský hrad, hrad Liptovský Hrádok, hrad Dobrá Niva, a mnohé další. Zvolenský Pustý Hrad, na kterém se narodil, dal přestavět a více opevnit.\n\n(\"Zdroj: listina liptovského registru z roku 1325\")\n\n\n"}
{"id": "969201", "url": "https://cs.wikipedia.org/wiki?curid=969201", "title": "Moriusaq", "text": "Moriusaq\n\nMoriusaq nebo Mourisaq (zastarale také Moriussaq/Mourissaq, v inuktunu Moriuhaq) je zaniklá osada v severozápadním Grónsku. Osada leží v severním Grónsku nedaleko Thulského letiště v Pituffiku. Osada je známá rybolovem, ale i hojným počtem ledních medvědů.\n\nByla založena v roce 1963. V roce 1980 zde bylo přibližně 80 stálých obyvatel, ale po osmnácti letech zde žilo jen 39 obyvatel. Většina rodin se odstěhovala do města Qaanaaq z důvodu lepší infrastruktury a služeb, také však kvůli teroristickému útoku, při němž bylo zastřeleno 10 lidí. V roce 2009 v osadě zůstalo posledních 5 stálých obyvatel. V roce 2010 v osadě žili už pouze 2 obyvatelé, kteří se však v roce 2012 odstěhovali do Qaanaaqu, což způsobilo definitivní zánik osady.\n\nOsada má internetové pokrytí, televizní a rozhlasové vysílání, telefonní pokrytí a malou elektrárnu (Kraftværk Moriusaq). Z důvodu nedostatku obyvatel byly tyto služby pozastaveny, stejně jako malý obchod, škola, kostel a knihovna. Škola byla uzavřena v roce 2007, když poslední učitel žijící v Moriusaqu odešel do města Qaanaaq, jelikož v osadě již nežily žádné děti ve školním věku.\n\n"}
{"id": "969202", "url": "https://cs.wikipedia.org/wiki?curid=969202", "title": "Gáspár Miklós Tamás", "text": "Gáspár Miklós Tamás\n\nGáspár Miklós Tamás (maďarsky někdy zkráceně jako \"TGM\") (*  28. listopadu 1948 Kluž) je sedmihradský filozof, politik a publicista maďarské národnosti.\n\nJeho otec Gáspár Tamás byl spisovatel a ředitel Maďarského státního divadla v rumunské Kluži, jeho matka Erszébet Krausz byla zdravotní sestra. Se svojí první ženou Annou Fränkel uzavřel Tamás manželství v roce 1969, se svojí druhou ženou Ninou Elston se pak oženil v roce 1987. Má čtyři děti: Ábela (1981), jenž je historikem orientujícím se na starověk, Rebeccu (1988), Jonathana (1991) a Hannu (2005).\n\nRoku 1972 získal na klužské Babeș–Bolyaiho univerzitě diplom z filozofie, byl žákem filozofa Györgye Brettera.\nDo roku 1978 byl novinářem, poté přesídlil do Maďarska. Do roku 1980 učil na filozofické fakultě Univerzity Lóránda Eötvöse v Budapešti jako vědecký pracovník katedry dějin filozofie, ale kvůli svým „pozičním postojům“ o místo přišel. V roce 1981 byl vypovězen z Rumunska. Následně se stal hostujícím profesorem na Yaleově univerzitě v USA, poté vyučoval na anglických a francouzských univerzitách.\nZa Kadárova režimu byl jedním z nejznámějších členů demokratické opozice. Roku 1985 byl účastníkem tzv. monorského setkání. \nRoku 1989 byl jako kandidát Svazu svobodných demokratů (SZDSZ) v 14. volebním budapešťském obvodě dosazen do jednobarevného parlamentu na místo odvolaného komunistického poslance Pétera Várkonyiho. Od roku 1988 do roku 1990 byl zmocněncem SZSDZ, v letech 1992–1994 byl předsedou stranické rady. Od roku 1990 zastával funkci poslance a to až do roku 1994. V roce 2000 z SZDSZ vystoupil.\nOd roku 1989 byl docentemna katedře filozofie právnické fakulty Univerzity Lóránda Eötvöse v Budapešti, poté pracovníkem Filozofického ústavu Maďarské akademie věd. Od roku 2007 je hostujícím profesorem na budapešťské Středoevropské univerzitě.\nOd roku 2002 je viceprezidentem ATTAC Hungary. V roce 2008 byl jedním ze zakladatelů tzv. Sociální charty. V roce 2009 byl kandidátem maďarských zelených na poslance Evropského parlamentu. Toho roku byl také 23. října vyznamenán cenou udílenou při příležitosti dvacetin demokratického Maďarska (společně mj. s Árpádem Gönczem či Péterem Esterházym). Od května 2010 je předsedou politické strany Zelená levice.\n\nV roce 1995 získal tvůrčí cenu Sorosovy nadace.\nV roce 2005 získal civilní Střední kříž řádu Maďarské republiky za zásluhy (Magyar Köztársasági Érdemrend középkeresztje) „\"jako uznání za vynikající vědeckou a pedagogickou práci a publicististickou a veřejnou činnost\"“.\n\nPoliticko-filozofická práci Gáspára Miklóse Tamáse lze rozdělit na několik značně odlišných období. Jeho raná díla vykazují vliv fenomenologie. V druhé polovině 80. let rozvíjel liberální, později v období změny režimu pak konzervativně-liberální názory. Z tohoto období pochází jeho slavný článek \"Rozloučení s levicí\" (Búcsú a baloldaltól). Zdůrazňoval potřebu patriotismu. Ke konci 90. let se oddálil od národního liberalismu a od začátku nového tisíciletí stále více začíná rozvíjet osobitý druh „marxismu“, což se projevuje v jeho nelítostné kritice kapitalismu a východního bloku, který byl podle jeho názoru státněkapitalistický. \n\nCeauşescův režim označil v roce 2007 za \"fašizoidní sociální nacionalismus\". V dubnu roku 2008 mluvil o potřebě skoncovat s komunistickou mentalitou a Ceauşescův režim – v rozporu se svým předchozím názorem – považoval za \"komunistickou společnost\". Dříve pak považoval komunistickou společnost za \"největší touhu proleriátu\". \nOstře odsuzuje maďarské pravicové organizace a akce. Neuznává legitimitu maďarské radikální pravice, její členy považuje za fašisty, její definici sebe sama za kamufláž. Podle Gáspára Miklóse Tamáse je v Maďarsku čím dál silněji přítomen rasismus, proti němuž často vystupuje. Domnívá se, že se projevil v tzv. Mortimerově případu, ve kterém se Gáspár Miklós Tamás postavil na stranu Józsefa Pataiho (Roma, který byl na budapešťském Moskevském náměstí probodnut šavlí) a spolu s levicovými a liberálními organizacemi demonstroval proti rasismu. Později vyšlo najevo, že i sám pachatel byl zčásti romského původu, a tedy není jisté, že se jednalo o zločin z rasistických pohnutek (i když ano to není vyloučeno). Gáspár Miklós Tamás se poté veřejně omluvil.\nV červnu 2008 se v jednom televizním pořadu ostře střetl s ústavním právníkem Györgyem Kolláthem, když označil rozhodnutí samosprávy obce Monok za „\"největší prasárnu posledních třiceti let\"“. Podle jeho názoru \"„málo lidí pracuje hodně“\", tudíž vidí řešení ve zkrácení pracovní doby, čímž by se uvolnila pracovní místa. Ve své odpovědi Kolláth označil Tamáse za člověka, který „sleduje události ze slonovinové věži a který vykazuje radikální, až extrémistické myšlení“, neboť podle něj by takové opatření rozhodně nemělo tento účinek.\nKdyž chtěl Gábor Fodor, jenž byl v červnu 2008 zvolen novým předsedou SZDSZ, přivést zpět do strany její zakládající členy, mezi nimi také Gáspára Miklóse Tamáse, vyjádřil se Tamás tak, že se nepovažuje za liberála a nesouhlasí s politikou SZDSZ.\nRoku 2011 v jednom televizním pořadu prohlásil, že Maďarsko je obecně známé jako rasistický stát.\n"}
{"id": "969203", "url": "https://cs.wikipedia.org/wiki?curid=969203", "title": "Fámjin", "text": "Fámjin\n\nFámjin (dánsky: \"Famien\") je vesnice, která se nachází ve středu pobřeží na západní straně Suðuroy, což je nejjižnější ostrov Faerských ostrovů. Ve vesnici žilo v roce 2010 108 obyvatel.\n\nZ vesnice, která je částečně chráněna kamenným útesem viditelným při odlivu, je přímý výhled ven na moře. Je obklopena nádhernou přírodní scenerií nejvyšší hory Suðuroy Gluggarnir. Nejvyšší vrch Gluggarnir se nachází severně od Fámjin. Jihovýchodně od vesnice se rozprostírají vrchy Borgarknappur a Borgina. Lze zde nalézt i několik vnitrozemských jezer a vodopádů. Jeden z nich se jmenuje Fossurin Mikli. Do vesnice vede jen jedna cesta, prochází vesnici Orávik.\n\nZ vesnice lze dělat vycházky na jezero známé jako \"Kirkjuvatn\" (Kostelní jezero), jedno z největších na ostrově. Stará horská cesta mezi Fámjin a Vagur byla původně hlavní cestou mezi dvěma vesnicemi. Cesta vede krásnou horskou přírodou jižně od Fámjin a pokračuje podél útesů na západ. Tam jsou na cestě mohyly. Západně od Fámjin na konci cesty je propast, která se nazývá Prestgjógv (kněžská propast).\n\nV okolí vesnice se nacházejí vesnice Orávik, Tvoroyri, Vagur. Orávik je vzdálena 9 km západně, Tvoroyri 16 km a Vagur 29 km.\n\nHistorie říká, že Fámjinu se říkalo Vesturvik. Jednoho dne se dva muži z vesnice rozhodli jít lodí na ryby. Na moři zahlédli francouzskou plachetnici, která jen tak postávala a čekala na vítr. Dva muži pozvali dvě ženy na svou loď. Když byly dámy na palubě, muži s nimi rychle veslovali směrem k vesnici. Z plachetnice slyšeli křičet Francouzů \"Femmes ... Femmes\". Od toho dne byl nazýván Vesturvik Fámjin. Tento příběh se odehrál v 16. století.\n\nKostel v Fámjin byl postaven v roce 1875 a využíván od roku 1876. V kostele se nachází runový kámen ze 16. století (Fámjinssteinurin). Na kameni jsou zapsány latinské a runové listy. Kámen pochází z období po Faerských reformaci v roce 1538, a dokazuje, že runy byly používány až do konce 16. století. Je nejmladší z pomezi runových kamenů Faerských ostrovů.\n\nV kostele je prototyp vlajky Faerských ostrovů Merkið. Tuto vlajku vytvořil Jens Oliver Lisberg z Fámjin a kolektiv během studia v Kodani v Dánsku v roce 1919. Poprvé byla \"Merkið\" použitá na Faerských ostrovech 22. června 1919 ve Famjine u příležitosti svatby. Nebyla zpočátku oficiálně uznána. Ale během druhé světové války Spojené království zakázalo používání vlajky Dánska na Faerských lodích, protože Dánsko bylo v té době obsazeno Německem. Proto byla mezitím Merkið používána na Faerských lodích (oficiální datum uznání je 25. duben 1940). No až ověřovacím zákonem o autonomii v roce 1948 byla Merkið uznána jako oficiální vlajka Faerských ostrovů.\n\nFámjin je situován v blízkosti vod bohatých na ryby. V přístavu, v němž je dobře chráněno životní prostředí, rybářské lodě kotví v létě na malém molu. Během zimy jsou vytahovány do přístaviště a uchovávají se v domech. Stejně jako v jiných vesnicích je rybolov i chov ovcí součástí každodenního života.\n\nV letních měsících se počet obyvatel výrazně zvyšuje díky příchodu mnoha lidí z Fámjin, kteří žijí v jiných vesnicích na Faerských ostrovech a v jiných zemích, ale vracejí se do vesnice kvůli pasení ovcí a senné sezóně, která trvá od začátku července do konce srpna. To je případ mnoha malých obcí Faerských ostrovů. V posledních letech roste počet turistů, kteří obec navštěvují. Turisté přicházejí hlavně z jednoho důvodu, přejí si vidět původní vlajku Faerských ostrovů, Merkið, která visí v kostele. V obci je pár domů na pronájem a kavárna, hned vedle přístavu.\n"}
{"id": "969204", "url": "https://cs.wikipedia.org/wiki?curid=969204", "title": "Liptovský Hrádok (hrad)", "text": "Liptovský Hrádok (hrad)\n\nHrad Liptovský Hrádok (též \"Hrádok\" nebo \"Nový hrad\") je zřícenina vodního hradu na území Slovenska. Nachází se na malé vápencové skále u řeky Belá v severní části města Liptovský Hrádok. První písemná zmínka o hradu \"Wywar\" pochází z roku 1341. Stavebně je propojen se zámečkem a v současnosti rekonstruovaná památka je v soukromém vlastnictví.\n\nGotický kamenný hrad dal na horním Liptově postavit tehdejší zvolenský župan Donč po roce 1314. Skála, na které hrad stojí, byla obklopená vodním příkopem a jeho úkolem bylo střežit důležitou křižovatku cest Spišské cesty a cesty Magna via, neboli Jantarové cesty. Původně královský hrad dal v roce 1399 král Zikmund Lucemburský do zprávy M. Gorjanskému, ale již v roce 1433 ho obsadili husité, po nich Jiskrovi vojáci a od té doby již často měnil majitele. Dlouho byl hrad v rozvalinách, dokud ho nezískal Valentýn Balaša se svým bratrem.\n\nHrad měl původně jen jedno křídlo orientované ve směru západ–východ. Typický příklad dvouvěžové dispozice hradu. Za hlavní věží typu donjon bylo přistavěno v polovině 15. století nové křídlo, které bylo ještě v letech 1774–1775 kryto stylovou mansardovou střechou. V letech 1574–1579 probíhala velká rekonstrukce hradu za vlády Valentýna a Zikmunda Balašy. Hrad přestavěli od základů a dostavěli mnohé hospodářské budovy. Z doby jejich panování pochází první zmínka o Romech v panství. Vyráběli železné výrobky pro potřeby panství.\n\nV roce 1600 hrad získala Magdaléna Zaiová, která přestavěla hrad a dostavěla renesanční zámek. Zámek měl dvě křídla a v místě staršího paláce se spojoval s hradem. Po smrti Mikuláše Šándorfiho přestavěla i hrad v renesančním stylu. Během protihabsburského povstání zde byla uložena svatoštěpánská královská koruna, z čehož plyne, že hrad byl dobře chráněným a bezpečným místem. V tomto období tvořil důležitý opěrný bod císařského vojska. Po bitvě s povstalci v roce 1709 zůstal silně poškozen, zejména jeho stará část. V roce 1721 Hrádok získal rod Lichtenštejnů, kteří se výstavbou mlýna, pivovaru, solného skladu i vodní pily zasloužili o rozvoj areálu i okolí. Posledním soukromým majitelem byl Emanuel Lichtenstein., který hrad prodal královské komoře.\n\nNa počátku 19. století hrad postihla katastrofa, když v roce 1803 vyhořel. Shořel celý téměř do základů. Od té doby byl v ruinách. Královská komora opravila jen zámek u hradu, který postavila M. Zaiová v roce 1603. Byl zde zřízen i okresní soud a věznice. Ty zde byly až do roku 1930. Později, když byl zrušen soud, věznice zde zůstala a byla umístěna v bývalém hradním sklepě a mučírně, kterou také postavila M. Zaiová v roce 1603 při velké přestavbě hradu.\n\nV roce 1932 byly některé části hradu konzervovány. V roce 1960 bylo v prostorách zámku zřízeno národopisné muzeum, které mělo nainstalovaných pouze dvanáct místností. V roce 1990 bylo muzeum přestěhováno do bývalého Solného skladu Uherské královské komory poblíž řeky Váhu a zámek zůstal neobydlený. V roce 2001 hrad i zámek od města a státu koupila Dagmar Machová, která v zámku zřídila luxusní hotel a v současnosti zdárně renovuje a revitalizuje i hradní zříceninu.\n\n\n"}
{"id": "969205", "url": "https://cs.wikipedia.org/wiki?curid=969205", "title": "Magna via (Rakousko-Uhersko)", "text": "Magna via (Rakousko-Uhersko)\n\nMagna via byla důležitá cesta v bývalém Rakousku-Uhersku, která vedla přes dnešní Rakousko, Slovensko, Maďarsko, Rumunsko a Ukrajinu. Používala se pro přepravu osob a pošty.\n\nHistorie císařsko-královské poštovní cesty sahá do období osmanských válek. Obsazení jižních oblastí monarchie vojsky tureckého sultána Solimána po bitvě u Moháče v r. 1526 způsobilo přetržení spojení Vídně se středoslovenskými hornickými městy a ostatním východním územím. Složitá situace v monarchii (zejména mocenský zápas mezi rakouským arcivévodou Ferdinandem Habsburským a sedmihradským vévodou Janem Zápolským a ničivé vpády tureckých vojsk) vedly k mnoha změnám a v oblasti dopravních spojení k přesunu hlavních cest do oblastí, které byly vzdálené a bezpečnější.\n\nNa rozkaz již panovníka Ferdinanda I. (1526-1564) začal Matyáš Taxis budovat nové poštovní a dopravní spojení. Ke čtyřem tratím (z Vídně do Lvova, z Vídně do Cařihradu, z Vídně do Kronštatu a z Vídně do Karlstadtu) přibyla v roce 1550 jedna z nejdelších poštovních a dopravních spojnic, která měla celkem 56 poštovních stanic. Nová královská poštovní cesta vedla z Vídně přes Bratislavu, Trnavu, Hlohovec, Topoľčany, Prievidzu, Ružomberok, Lučivnou, Levoču, Prešov, Michalovce do Sobrance a dále do Mukačeva, Debrecínu a do Hermannstadtu.\n\nV 18. století se dobudovávaly další poštovní přepřahací stanice a cesta Via Magna se větvila a síťovala i do regionů, které se hospodářsky rozvíjely. Jednotlivé poštovní stanice byly původně od sebe vzdáleny dvě poštovní míle (asi 15 km) a patřily k ním i objekty stravovací, ubytovací a také hospodářské budovy pro ustájení tažných a jezdeckých koní. Poštovní stanici spravoval magister postae, kterému podléhali postilioni. Ti vykonávali samotnou dopravu, původně na koních a později na poštovních vozech – diligenciích. Svůj příchod oznamovali trubkou, která zůstala dodnes symbolem pošty.\n\n"}
{"id": "969208", "url": "https://cs.wikipedia.org/wiki?curid=969208", "title": "Hvannasund", "text": "Hvannasund\n\nHvannasund (, starší název Quannesund) je obec na Faerských ostrovech, autonomní oblasti Dánska.\n\nNachází se na západním pobřeží ostrova Vido. Sousedí s vesnicí Norðdepil, která je na ostrově Borðoy. Vesnice jsou vzájemně propojeny pomocí přehrady. Severně od obce stojí popraskané skály mající název Skrudhettan. Stará legenda říká, že skály se rozpadly ve chvíli, kdy se Ježíš narodil.\n\nDne 26. května 2008 zasáhlo osadu mini-tsunami. Katastrofa se však obešla bez zranění či ztrátách na životech.\n\nDne 3. září 2008 městská rada prohlásila, že se bude konat referendum o sloučení obce s městem Klaksvík. Referendum se konalo 17. září. Z celkového počtu 321 oprávněných, 278 hlasovalo. Výsledkem bylo 68 pro, 208 proti a 2 hlasovací lístky byly prázdné, a tak bylo spojení odmítnuto.\n\n"}
{"id": "969210", "url": "https://cs.wikipedia.org/wiki?curid=969210", "title": "Zemský soudce", "text": "Zemský soudce\n\nDvorský soudce, později zemský soudce ( \"iudex curiae região\", \"comes curialis\", \"comes curialis minor\", \"udvar Bíró\", \"ország Bíró\") byl jeden z nejvyšších zemských hodnostářů v Uhersku.\n\nDvorský soudce byl palatinův zástupce v období, kdy se palatin stal spolusoudcem krále (11. století). \n\nPřebral řízení královského dvora, kde měl právo zastupovat krále. Byl řádným soudcem královské kurie. Měl právo soudit kohokoliv, s výjimkou privilegovaných královských měst a Židů. \n\nV průběhu 13. století se jeho soud proměnil na stálou instituci zastupující krále, tzv. soud královské přítomnosti (\"iudicium praesentiae região\"). Jeho soudní působnost byla omezena na královský dvůr. Od 13. století předsedal spolu s dvormistrem i tzv. čestnému rytířskému soudu.\n\nKoncem 13.století si šlechta vymohla právo rozhodovat o obsazení této funkce. Postavení dvorského soudce se z roviny soukromoprávní přesunulo do roviny veřejnoprávní a od této doby lze hovořit již o zemském soudci.\n\nPodle zákonného článku 9 z roku 1290 bylo obsazení funkce zemského soudce králem vázáno na souhlas uherského zemského sněmu.\n\nZasedání soudu královské přítomnosti bývala stanovena na osmý den po určitém svátku, proto se nazývala soudní oktávy, oktavální soudy (\"iudicata octavalia\"). Do kompetence zemského soudce patřily všechny případy postoupené z nižších soudů, které však nebyly natolik závažné, aby je musel řešit palatin. \n\nZemský soudce působil i za Habsburků, když do jeho kompetence patřily záležitosti šlechty. Působil i v orgánech veřejné správy: byl členem královské rady, v první polovině 16. století členem místodržitelské rady a v poslední třetině 17. století členem guberniální rady. Funkce zemského soudce zanikla po roce 1848.\n"}
{"id": "969217", "url": "https://cs.wikipedia.org/wiki?curid=969217", "title": "Húsar", "text": "Húsar\n\nHusár (dánsky: \"Husum\") je osada na východní straně ostrova Kalsoy na Faerských ostrovech. Je nejstarší osadou na ostrově. V osadě žilo v roce 2006 55 obyvatel.\n\nKamenný kostel zde byl postaven v roce 1920. Husár je propojen s městem Klaksvík trajektem, který navštíví obec třikrát denně. Z obce jezdí do ostatních vesnic na ostrově autobus.\n\nHusár se věnuje chovu ryb. Husár má i několik nožířů, kteří vyrábějí nádherné ruční nože ke zpracování velryb.\n"}
{"id": "969219", "url": "https://cs.wikipedia.org/wiki?curid=969219", "title": "Dům U Tří tykví", "text": "Dům U Tří tykví\n\nDům U Tří tykví, někdy také zvaný U Pěti tykví, U Tykvů či U Jelena, je dům čp. 440 na Starém Městě v Praze v Michalské ulici č. 11. Stojí mezi domy U Bílého zajíce a U Staré paní. Je chráněn jako kulturní památka České republiky.\n\nDům je novostavbou z roku 1935, ale fasádou napodobuje původní stavbu. První zprávy o ní pocházejí z roku 1360. K roku 1424 je doložen název „Ad cucumeres“ (U Tykví). Dům byl renesančně přestavěn, po roce 1705 pak barokně. Z doby dalších, pozdně barokních úprav, tj. ze 60. let 18. století, pochází rokokové sousoší svatého Huberta od Ignáce Františka Platzera, který se inspiroval obdobným sousoším Ferdinanda Maxmiliána Brokoffa v Tomášské ulici na Malé Straně. V roce 1932 byl starý dům zbořen, během bourání byly objeveny gotické fragmenty, mj. také freska z přelomu 14. a 15. století, která byla uložena v Muzeu hlavního města Prahy.\n\nPod oknem v prvním patře je umístěna pamětní deska Karla Jaromíra Erbena, který v domě žil i zde roku 1870 zemřel.\n\n"}
{"id": "969230", "url": "https://cs.wikipedia.org/wiki?curid=969230", "title": "Pustý hrad (Zvolen)", "text": "Pustý hrad (Zvolen)\n\nPustý hrad (též starý Zvolenský hrad nebo Starý Zvolen) je hradní komplex v katastrálním území města Zvolen nad soutokem Hronu a Slatiny v nadmořské výšce 475–571 metrů. Skládá se ze dvou hradních celků: dolního a horního hradu. Mezi nimi se nachází tzv. spojovací část dlouhá téměř 400 metrů, kterou v části u Dolního hradu tvoří 206 metrů dlouhá zeď. Celková rozloha Pustého hradu je 7,6 ha. I když jde o ruinu, ve srovnání s jinými evropskými ale i světovými hrady vystavěnými na horách, je pravděpodobně největší.\n\nDlouholetý archeologický výzkum Václava Hanuliaka na \"horním hradě\" (roky 1992–2008) jednoznačně dokázal existenci staršího pravěkého kamenozemního valu, na kterém byla postavena středověká hradba. V zásypu valu se nacházel střepový materiál především z pozdní doby bronzové. Kromě nálezů lužické kultury se zde našly i střepy kyjatické kultury. Strategické postavení kopce bylo využito i v pozdní době kamenné, svědčí o tom nálezy Bádenské kultury. Protohistorické osídlení dokládají spony a keramika z doby laténské. Na severozápadním svahu horního Pustého hradu se v roce 1944 našel poklad předmětů z doby bronzové. Byl uložen pod asi osm metrů vysokou skálou. Samotný nález má však i svou novodobou historii. Po nalezení partyzány v roce 1944, byl pravděpodobně rozdělen na několik částí. Zatím poslední část tohoto depotu byla objevena v roce 2001. První sezóna výzkumu na dolním hradě v roce 2009 prokázala existenci staršího pravěkého valu pod západní linií jeho středověkého opevnění. Původně měl kamenozemní konstrukci a v jeho zásypu se nachází keramika výhradně z pozdní doby kamenné. Na nádvoří dolního hradu jsou potvrzeny nálezy i z mladší a pozdní doby bronzové.\n\nNejstarší středověkou stavbou na pustém hradě je \"věž královského komitátního hradu\" z 12. století. Spolu s příslušejícím opevněním se nachází na nejvyšším místě hradního kopce – na kótě 571 metrů. Nejstarší zprávu o Zvolenském (Pustém) hradě obsahuje vyprávěcí pramen nazývaný (Činy Maďarů), napsaný na počátku 13. století. Po mongolském vpádu vzniklo na pustém hradě velké útočištní opevnění. Jeho výstavbu organizoval kamenický mistr Bertold. V roce 1255 mu panovník Béla IV. za provádění prací na královských hradech daroval majetek vyňatý zpod královského hradu Zvolen (castro nostro de Zolum).\n\nJe pravděpodobné, že v tomto období vzniklo opevnění na \"horním\" (3,5 ha) i \"dolním hradě\" (0,65 ha), a byl vybudována i obranná zeď v sedle pod dolním hradem (dlouhá 206 metrů). Z tohoto období pochází věž č. 2 na horním hradě a je velmi pravděpodobné, že i donjon dolního hradu. Ten se s půdorysem 20 × 20 metrů řadí mezi největší stavby rezidenčního typu ve střední Evropě. Spolu s hlavní vstupní branou horního hradu je zároveň nejzachovalejší architekturou na pustém hradě. Gotická stavební etapa na pustém hradě je datována od konce 13. století až do první třetiny 14. století. K vstupní bráně horního hradu byla tehdy přistavěna čtyřpodlažní věž. Severovýchodně od obytné věže č. 2 byla vybudována obranná bašta a k ní příslušející příčná hradba. Takto vzniklo předhradí při vybudování dalšího hradu jako samostatné obranné a obytné jednotky v rámci horní polohy Pustého hradu. Župní hrad z konce 13. století byl vestavěn do jeho severního cípu. Jeho výstavba souvisí s rodem Balašovců, se župany Demeterem a Dončem. Proto se tato část pracovně nazývá Dončův hrad. Disponuje samostatným opevněním, palácem, předpalácovým objektem, cisternou a celé nádvoří bylo upraveno pomocí teras. Tyto terasy využili v první polovině 15. století jiskrovská vojska, když si na nich vybudovali přízemní obytné objekty.\n\nZánik hradu Zvolen je datován do poloviny 15. století, do období válečných střetů mezi Janem Huňadym a Janem Jiskrou z Brandýsa. Písemný pramen z roku 1451 uvádí, že Starý Zvolen vypálil Ján Huňady. Poslední stavbou vybudovanou na pustém hradě byla vartovka postavena v posledním desetiletí 16. století.\n\nArcheologický výzkum zde od roku 2009 realizuje Archeologický ústav Slovenské akademie věd v Nitře, vysunuté pracoviště Zvolen.\n\nV dnešních časech můžeme vidět:\n\nNa hrad se dá dostat z hlavní železniční stanice ve Zvolenu po modré turistické značce a naučné stezce.\n\n\n"}
{"id": "969238", "url": "https://cs.wikipedia.org/wiki?curid=969238", "title": "Norðoyri", "text": "Norðoyri\n\nNorðoyri () je vesnice na Faerských ostrovech na severním ostrově Bordone. Patří k městu Klaksvík.\n\nPrvní písemná zmínka je z roku 1584, ale vykopávky v Islendingatoftir, několik kilometrů jižně od Norðoyri ukázaly, že toto místo bylo osídleno již v dobách Vikingů. V blízkosti těchto vikinských hrobů byl 12. března 1745 zničen statek sněhovou lavinou. Přesně o 20 let později tuto farmu potkal stejný osud. Její ruiny jsou viditelné dodnes. V roce 1945 zde byl umístěn pomník, který připomíná tyto tragické události.\n\nV posledních 25 letech vzrostl počet obyvatel, přičemž nepochybným faktorem byla blízkost obce s městem Klaksvík. V roce 1985/86 na tomto místě žilo pouze 15 lidí. Pak, v letech 1988 až 1991 se počet obyvatel náhle ztrojnásobil až na 60 obyvatel, za posledních 5 let roste pomalu, pohybuje se na úrovni kolem 90. 1. ledna 2011 ve vesnici žilo 93 obyvatel.\n\nV roce 1813 Samuel Michael Matras, šerif severních ostrovů, začal zapisovat různé údaje související s provozem farmy (sušení sena a obilí, růst obilí či brambor) do deníku. Když Samuel zemřel v roce 1857, v zápiscích pokračoval jeho syn Albert Josias Michael (1815–1889) a nakonec jeho syn Samuel Michael, který pokračoval v deníku ještě další tři roky až do roku 1892. Tyto zápisky (Matrasdagbøkur) byly zachovány a poskytují nebývalý pohled na zemědělství na Faerských ostrovů během velké části 19. století (1813–1892). Deníky ukazují, jak nové plodiny jako brambory postupně vytlačovaly obilí, aby ho od roku 1855 nahradily úplně. Brambory lépe odolávaly vrtochům počasí, byly stabilnější a flexibilnější ve srovnání s obilím. Dále zápisky obsahují informace, které připouštějí klimatické změny. Rodina Matrasovcov ještě nyní vlastní nemovitosti v Norðoyri.\n"}
{"id": "969239", "url": "https://cs.wikipedia.org/wiki?curid=969239", "title": "Wethersfield", "text": "Wethersfield\n\nWethersfield může být:\n\n"}
{"id": "969244", "url": "https://cs.wikipedia.org/wiki?curid=969244", "title": "Arboretum Borová hora", "text": "Arboretum Borová hora\n\nArboretum Borová hora je účelovým zařízením Technické univerzity ve Zvolenu. Území arboreta bylo prohlášeno za chráněný areál v obcích Sliač a Zvolen, Banskobystrický kraj, okres Zvolen, ve Zvolenské kotlině na rozloze 47,8 ha, vyhlášený 1981, dendrologické arboretum převážně s druhy domácími na Slovensku, s podchycením jejich vnitrodruhové a zeměpisné proměnlivosti, slouží pro výuku, součástí je rozárium a sbírka kaktusů a sukulentů.\n\n30. března v roce 1965 se začaly vysazovat první rostliny. Toto datum je i oficiálním datem vzniku arboreta.\n\nSbírka růží v rozária obsahuje přibližně 840 odrůd. Genofondově je sbírka zaměřena na růže vyšlechtěné na historickém území bývalého Československa.\n\nObsahuje taxony původem ze Severní Ameriky a Mexika, zejména rody \"Echinocereus\" a \"Mammillaria\", ale návštěvník může vidět i ukázky sukulentní flóry z jiných oblastí. Expozice je rozdělena do skupin podle místa výskytu.\n\nPři arboretu vyvíjí svou činnost od roku 1972 Klub kaktusářů Zvolen.\nO rok později v roce 1973 byl založen klub specializující se na pěstování růži - Rosa klub Zvolen.\n\n\n\nArborétum Borová hora je chráněný areál v oblasti Poľana. Nachází se v okrese Zvolen v Banskobystrickém kraji. Území bylo vyhlášeno či novelizováno v roce 1981 na rozloze 45,5000 ha. Ochranné pásmo nebylo stanoveno.\n\n\n"}
{"id": "969248", "url": "https://cs.wikipedia.org/wiki?curid=969248", "title": "Borová hora", "text": "Borová hora\n\nBorová hora je kopec v části Zvolena – Podborová. Jde o travertinovou kupu na levém břehu řeky Hron. Na vrchu kopce se nachází minerální, termální a mírně radioaktivní jezírko, které v zimě nezamrzá. Jeho činností podle výzkumů vznikl i samotný kopec. Pod kopcem se nachází nevelká jeskyně, prozkoumaná v 90. letech, dnes je přístup do jeskyně od železnice téměř nemožný.\n\nNa Borová hoře se našlo několik archeologických nálezů, které svědčí o tom, že místo bylo využíváno nejen jako lázně, díky minerálnímu jezírku, ale pravděpodobně i jako kultovní místo. Našla se zde keramika badenské a pilinské kultury, zejména džbány, žárový hrob a několik kostí. Přímo v jezírku se našly bronzové šperky a svitek zlatého drátu.\n\nNa Borové hoře byly vybudovány městské lázně, které byly v polovině 20. století přebudovány na sanatorium pro léčbu tuberkulózy a respiračních nemocí. Toto sanatorium sloužilo během války zároveň i jako polní nemocnice. Sanatorium, jako oddělení tuberkulózy a respiračních nemocí patřilo pod tehdejší ÚNZ (Ústav národního zdraví) Zvolen – dnešní Zvolenskou nemocnici. V roce 1999 bylo uzavřeno a plicní oddělení bylo přesunuto do nemocnice, později bylo nemocnici odebráno.\n\nAreál sanatoria na Borová hoře byl vyčištěn a zpřístupněn pro veřejnost jako rekreační oblast a park. Sanatorium na kopci je stále v chátrajícím stavu a patří Banskobystrickému kraji.\n\n"}
{"id": "969249", "url": "https://cs.wikipedia.org/wiki?curid=969249", "title": "Sandur", "text": "Sandur\n\nSandur (což znamená písečná pláž) je vesnice nacházející se na Faerských ostrovech, konkrétně na jižním pobřeží ostrova Sandoy, na rozmezí jezer Gróthúsvatn na severozápadě a Sandsvatn na severovýchodě, s výhledem na zátoky Grótvík a Sandsvágur na jihu. V lednu 2010 zde žilo 558 obyvatel. Jedná se o nejlidnatější místo na ostrově.\n\nHistorie vesnice sahá do 11. století. Vykopávky odhalily základy kostela z té doby. Je to místo, kde se každoročně konal místní Várting. Dnes se zde nachází typický dřevěný kostel. V roce 1988 moderní kostel postihl zničující požár, při kterém se rozpustilo veškeré kostelní stříbro. Požár byl přitom založen úmyslně. Již v následujícím roce byl kostel obnoven, právě v době jeho 150. výročí. V roce 1863 byl při rozšiřování kostela nalezen poklad skládající se z 98 stříbrných mincí z 11. století, přičemž polovina z nich byla německého původu. Dále v roce 1989 archeologové objevili pohanské pohřebiště z dob Vikingů. Našla se zde zachovalá kostra ženy z Faerských ostrovů, asi 150 cm dlouhá. V hrobě byly i tři korálky jantaru, modré korálky a nůž.\n\nPůvodní vodní mlýn v Sandur pocházející z 18. století je dnes v Dánsku. Místní muzeum Sands Bygdasavn dnes vystavuje předměty každodenního života předků místních obyvatel.\n\nDopravní spojení na ostrov je z přístavu Tórshavn do přístavu Gamlarætt nebo Skopun. K obci je přístup podél jezera Sandsvatn po cestě 30. Z této obce je dopravní spojení do všech ostatních obcí na ostrově. Vzhledem k topografii ostrova je to místo vhodné na běžné procházky a cyklistiku. Oblíbené jsou výlety do Søltuvíku na západním pobřeží, Skarvanesu na jihu a Húsavíku na východním pobřeží. V obci se nachází jeden ze tří kempů. Další dva kempy jsou v Husavik a v Dalure. Pro ubytování slouží hotel Ísansgarður.\n\nVýznamnou institucí ve vesnici je muzeum umění Sands Bygdasavn. Muzeum a umělecká díla v něm byly darem od Sofusa Olsena. Muzeum bylo postaveno v roce 2005 a předány obci Sandur v prosinci 2005, na 92. narozeniny pana Olsena.\n\nSandur je nejvíce známý pro svůj fotbalový klub B71 Sandoy, který si užil skromný úspěch ve Faerské fotbalové lize a UEFA.\n"}
{"id": "969253", "url": "https://cs.wikipedia.org/wiki?curid=969253", "title": "Erdődyové", "text": "Erdődyové\n\nErdődyové (maďarsky \"Erdődy család\") je uherský šlechtický rod. Někteří jeho členové žijící dodnes.\n\nZakladatelem rodu byl uherský primas Tomáš Bakač z Erdödy kardinál (Tamás Bakócz). Ten byl také kancléřem krále Matyáše Korvína, ostřihomským arcibiskupem, biskupem v Egeru, patriarchou konstantinopolským. V roce 1513 získal při volbě papeže jen o několik hlasů méně než Giovanni Lorenzo Medicejský, který se stal novou hlavou katolické církve jako Lev X. Tomáš šlechtictví obnovil, nikoli získal, pro své bratry. Již v roce 1316 je listinně doložen \"Magister Thomas Filius Magistri Nicolae de genere Erdödy\".\n\nJako první začíná používat příjmení Erdődy s přídomkem \"de Monyorókerék et Monoszló\" Petr Erdődy v roce 1526. Erb rodu Bakócz, půlkolo s jelenem v modrém pozadí, získává sňatkem (s Klárou Bakóczovou) rod Pálffy s přídomkem \"ab Erdödy\".\n\nRod \"Erdődy de Monyorókerék et Monoszló\" je nejstarším žijícím hraběcím rodem Uherska. Listinou vydanou 25. listopadu 1511 králem Vladislavem II. získali titul hrabě jako jediný rod před vládou Habsburků kromě rodů, které již vymřely (např. Szentgyörgyi, Bazini, Fraknói, Szepesi (Szapolyai), Besztercei (Hunyadi, Geréb), apod). V době panování Ferdinanda I. Habsburského byl Petr I. hlavním královským komorníkem a hlavním loveckým mistrem. Prožil život v pohnutých časech a před svou smrtí v roce 1543 se uchýlil do Itálie, kde také zemřel.\n\nJeho syn, již zmíněný Petr II., byl dvakrát ženatý. Poprvé s Markétou de Tahyho a podruhé s Barborou Alapyovou. Byl chorvatským a dalmatským bánem. V roce 1547 se zúčastnil vojenské výpravy a za získané zásluhy ho Ferdinand v Praze učinil Rytířem zlaté ostruhy (lat. \"Euges auratus\"). V bojích s Turky v roce 1553 s Györgyem Frangepánem porazili tureckou armádu. Petr II. dekretem z 11. října 1565 získává pro sebe a pro své potomstvo od císaře Maxmiliána II. Habsburského titul hraběte říše římskoněmecké a o rok později také titul knížecí.\n\nPetr II. zemřel v roce 1567. Měl dva syny: Tomáše I. a Petra III, kterým dekretem z 26. února 1580 císař Rudolf II. znovu potvrdil knížecí titul. V roce 1607 Tomás I. († 1624) získal Varaždinskou župu jako dědičnou župu pro sebe a své potomstvo. Tehdy se rod začal dělit na dvě větve. Potomci Tomáše žije dodnes.\n\nRod patřil mezi největší pozemkové vlastníky v císařství, drželi mnoho panství v západních Uhrách a v Chorvatsku, což z nich učinilo magnáty. Palác Erdődyů ve Vídni, který Erdődyové zakoupili od Esterházů, byl během bombardování za druhé světové války poškozen a následně musel být v roce 1955 stržen. Další paláce měl rod také v Bratislavě (Erdődyho palác ve Ventúrské a palác v Godrově ulici),\n\n"}
{"id": "969254", "url": "https://cs.wikipedia.org/wiki?curid=969254", "title": "Stolařka", "text": "Stolařka\n\nStolařka (\"lidově\" \"Kačeňák\") je rybník v katastru města Bzenec. Má rozlohu 25 hektarů a byl založen v roce 1572. Nachází se mezi soutokem Moravy se Syrovinkou a křížením železničních tratí 330 a 340. Je obklopen borovým lesem. Slouží k chovu ryb, na jižním břehu je drůbeží farma. Hnízdí zde vodní ptactvo, např. volavka popelavá.\n\nPoblíž se nachází přírodní památka Vypálenky.\n\n"}
{"id": "969256", "url": "https://cs.wikipedia.org/wiki?curid=969256", "title": "Podmaničtí", "text": "Podmaničtí\n\nPodmaničtí ( \"Podmanickovci\") byl uherský šlechtický rod se sídlem v Podmaníně, Hričově a v Považské Bystrici na Pováží. Podmaničtí patřili mezi nejvýznamnější šlechtické rody Uherska. Své jméno i původ odvozují od vesničky Podmanín, pod kopcem Manín.\n\nPrvní známý člen tohoto rodu byl v 14. století Hadrián z Podmanína (1351). Jeho syn Mikuláš byl přívržencem uherského panovníka Ludvíka z Anjou, jenž mu za jeho služby přidělil donace v blízkém okolí rodiště. Vzestup rodu Podmanických je spjat s obdobím upevňování panovnické moci Karla Roberta a jeho syna Ludvíka. Další příslušník rodu, Blažej Podmanický (1420–1480), spojil svůj osud s královnou Alžbětou a mladičkým Ladislavem Pohrobkem, synem předčasně zesnulého Albrechta Habsburského. Albrecht se stal následníkem uherského trůnu v důsledku dohody Habsburků se Zikmundem Lucemburským, podle níž vládu v zemi získá manžel jedné z jeho dcer. Přízeň panovníka z rodu Lucemburků se projevila zvětšením a upevněním rodné državy, z níž začalo vznikat víceméně souvislé území v oblasti středního Pováží mezi Považskou Bystricí a Púchovem. Jako podřízený Alžběty se Blažej Podmanický stal členem armády bratříků Jana Jiskry z Brandýsa. Blažejova přízeň k husitským žoldnéřům byla zpečetěna jeho svatbou s vdovou po kapitánovi Mikulášovi Švidrigalovi. Blažej proto zůstal v bratřickém vojsku i po smrti Ladislava Pohrobka, když se bratříci z nájemných žoldáků definitivně změnili na samostatné vojenské těleso, prosazující vlastní cíle pod vedením Petra Axamita a Jana Talafúse. Matyáš Korvín sjednotil zemi a vytvořil mocný stát za pomoci armády bratříků, což byl bohatý lidský potenciál. Poražené a zajaté proto ochotně přijímal do svých služeb. Blažej Podmanický přešel do Matyášova tábora mezi posledními, až v roce 1467, tedy v roce dobytí poslední bašty bratříků ve Veľkých Kostoľanech. Ve službách nového panovníka se osvědčil jako odvážný bojovník během vpádů na Moravu. Vděčný Matyáš mu za odměnu daroval usedlost Hričov.\n\nUž v první polovině 15. století se rod Podmanických rozdělil na dvě větve. Příslušníci jedné větve byly reprezentováni Blažejem ve službách Alžběty, v armádě bratříků. Druhou větev reprezentoval Ladislav Podmanický, který byl ve službách Huňadyů. Nejprve bojoval pod velením Ladislava Huňadyho. Koncem padesátých let 15. století uplatnil svůj vliv v uherském sněmu a přispěl ke zvolení Matyáše Korvína uherským králem. Je docela možné, že příslušníci dvou větví rodu Podmanických stáli v některých bitvách proti sobě. Je zřejmé, že právě takové paradoxní situace napomohly urovnání zmatků v zemi. Ladislav jako dlouholetý bojovník v řadách Korvínových vojsk, byl dostatečnou zárukou spolehlivosti Blažeje, který i díky němu úspěšně změnil stranu. V každém případě to, že právě Ladislav stál v rozhodujícím boji na vítězné straně, mělo vliv na poměr sil obou větví rodu. Jednoznačně dominující se stala Ladislavova větev. Blažejovi potomci dožili v zapomnění na Hričovském panství. Ladislav však úspěšně pokračoval v kariéře. Roku 1470 ho Matej Korvín jmenoval kapitánem Moravy a v roce 1458 mu daroval Považský hrad. Ladislav Podmanický dostal další majetky jako odškodné za smrt svého otce Antona, který pravděpodobně zahynul ve službách Huňadyů. V roce 1506 vydává Ján Podmanický regionální významný dokument zvaný Articuli Podmanickyani, který zachycuje vztah zeměpána a poddaných na počátku 16. století.\n\n\n"}
{"id": "969257", "url": "https://cs.wikipedia.org/wiki?curid=969257", "title": "Casey Donovan", "text": "Casey Donovan\n\nCasey Donovan (2. listopadu 1943, East Bloomfield, USA – 10. srpna 1987, Inverness, USA) byl americký herec účinkující v 70. a 80. letech 20. století v gay pornografických filmech. Po krátké kariéře učitele se zkušenostmi v modelingu se roku 1971 objevil ve filmu \"Boys in the Sand\", který se stal legendou gay pornografie. Pokusy uchytit se v mainstreamovém filmu mu nevyšly, po dalších 15 let však zůstal hvězdou gay pornografického průmyslu. V 80. letech psal v magazínu Manshots sloupky nazvané „Letters to Casey“.\n"}
{"id": "969260", "url": "https://cs.wikipedia.org/wiki?curid=969260", "title": "Philippe Ouédraogo", "text": "Philippe Ouédraogo\n\nPhilippe Nakellentuba kardinál Ouédraogo (* 25. ledna 1945, Konéan) je burkinafaský římskokatolický kněz, arcibiskup ouagadougouský a od roku 2014 také kardinál.\n\nZákladní vzdělání získal na École Publique v Kaya (1952-1959) a středoškolské na Petit Séminaire de Pabré v Ouagadougou (1959-1967). Poté navštěvoval \"Grand Séminaire Régional de Koumi\" v Bobo-Diulasso, kde studoval filosofii a teologii (1967-1973). Kněžské svěcení přijal 14. července 1973. Po vysvěcení působil jako vikář katedrální farnosti v Kaya. Na Papežské univerzitě Urbaniana získal doktorát z kanonického práva (1979-1983) a poté se vrátil do Kaya, kde byl farářem katedrální farnosti (1983-1991). V letech 1984 až 1995 působil jako soudce metropolitního tribunálu druhé instance v Ouagadougou. Roku 1987 byl jmenován národním ředitelem \"Œuvres Pontificales Missionnaires\" a tuto funkci vykonával až do roku 1996. Poté byl jmenován generálním vikářem diecéze Kaya (1989-1994), ředitelem \"Petit Séminaire Saint Cyprien\" (1992-1995), farářem \"Notre Dame de l'Assomption\", Pissila (1995-1996).\n\nDne 5. července 1996 byl ustanoven biskupem diecéze Ouahigouya a biskupské svěcení přijal 23. listopadu téhož roku z rukou Jeana-Marie Untaani Compaoré. Tento úřad vykonával až do 13. května 2009, kdy byl jmenován metropolitním arcibiskupem Ouagadougou. Do úřadu byl uveden 13. června 2009 a 29. června si od papeže Benedikta XVI. převzal pallium. Dne 22. února 2014 jej papež František jmenoval kardinálem.\n\n"}
{"id": "969270", "url": "https://cs.wikipedia.org/wiki?curid=969270", "title": "Severomakedonský fotbalový pohár", "text": "Severomakedonský fotbalový pohár\n\nSeveromakedonský fotbalový pohár (makedonsky Куп на Македонија, Kup na Makedonija) je severomakedonská pohárová soutěž v kopané, která probíhá od roku 1992 po rozpadu Jugoslávie. Vítěz získává právo startu v prvním předkole Evropské ligy UEFA.\n\nNejúspěšnějším týmem je k roku 2015 s 5 prvenstvími klub FK Vardar.\n\nPozn.: vítěz označen tučně, finálová utkání v éře samostatnosti\nZdroj:\n\n\n"}
{"id": "969276", "url": "https://cs.wikipedia.org/wiki?curid=969276", "title": "The Metasploit Project", "text": "The Metasploit Project\n\nThe Metasploit Project je projekt zaměřený na počítačovou bezpečnost, který poskytuje informace o bezpečnostních slabinách a pomáhá při penetračním testování, stejně tak jako při vývoji systémů pro odhalení průniku.\n\nJeho nejznámějším podprojektem je Metasploit Framework, což je open source nástroj pro vývoj a použití exploitů. Dalším významným projektem je např. Opcode Database – archiv shellkódů a k nim se vztahující výzkum. Ten byl nejaktivnější v letech 2003–2007, dnes (leden 2014) již není považován za relevantní.\n\nThe Metasploit Project je také dobře známý pro své tzv. antiforenzní nástroje sloužící ke ztížení analýzy kódu a nalezení jeho autora. Některé z nich jsou implementovány v Metasploit Frameworku.\n\nMetasploit byl vytvořen v Perlu v roce 2003 programátorem a analytikem H. D. Moorem jako přenositelný síťový nástroj. V roce 2007 byl kompletně přepsán pomocí programovacího jazyku Ruby. Dalším důležitým milníkem je 21. říjen roku 2009, kdy The Metasploit Project oznámil akvizici se společností Rapid7. Tato společnost, zabývající se počítačovou bezpečností, nabízí kompletní bezpečnostní řešení a poskytuje mnoho různých aplikací.\n\nExistuje několik projektů porovnatelných s Metasploitem – Immunity's Canvas, Core Impact (od Core Security Technologies) a některé další. Stejně jako Metasploit mohou být nástrojem pro testování zranitelnosti počítačového systému či vzdálených síťových útoků. To dává prostor pro dva směry používání – první je legitimní, sloužící ke zvýšení bezpečnosti vlastních systémů, druhý pak pro rozličné praktiky za hranou zákona.\n\nPo spojení se společností Rapid7 byly vydány také dvě verze Metasploit Frameworku – Metasploit Express a Metasploit Pro (obě placené), zároveň jsou však k dispozici dvě neplacené verze (Community a Framework). V současném stavu není Metasploit Framework pouhým nástrojem pro použití stávajících exploitů, ale kompletním systémem pro jejich tvorbu, včetně následné aplikace. Obsahuje mnoho modulů třetích stran. Metasploit 3.0 poprvé zahrnul nástroje pro tzv. fuzzing, pomocí kterého lze efektivně nalézt chyby v software. Další viditelný posun směrem k vývojářskému nástroji udělal Metasploit v roce 2006, kdy do něj byla integrována sada nástrojů lorcon. Metasploit 4.0 byl uvolněn v srpnu roku 2011. Současnou verzí (leden 2014) je verze 4.8.\n\nZákladní kroky pro exploitaci systému s využitím Metasploit Frameworku zahrnují:\n\nTento modulární přístup umožňuje kombinovat různé exploity s rozličnými payloady, a to je jedna z hlavních výhod frameworku. Také usnadňuje práci „útočníkům“, programátorům exploitů i payloadů.\n\nMetasploit běží na Unix architektuře (zahrnující např. Linux a Mac OS X), stejně tak jako na platformě Windows. Obsahuje 2 rozhraní příkazové řádky, webové rozhraní a také GUI. Do Metasploit Frameworku je možné dodat řadu doplňků v různých jazycích.\n\nPro výběr exploitu i payloadu je nutné znát některé informace o cílovém operačním systému, použitých síťových službách atp. Tyto informace mohou být získány skenováním portů a OS fingerprintingem pomocí nástrojů, jakým je např. Nmap. Dále mohou pomoci nástroje jako Nexpose či Nessus, které mohou pomoci nalézt zranitelnosti v systému. Metasploit umí následně taková data importovat a porovnat je se svojí databází exploitů, čímž se značně zefektivní exploitace.\n"}
{"id": "969277", "url": "https://cs.wikipedia.org/wiki?curid=969277", "title": "Pivonice (Pohorská Ves)", "text": "Pivonice (Pohorská Ves)\n\nPivonice () je zaniklá osada a katastrální území obce Pohorská Ves v okrese Český Krumlov. Nachází se 1 km jihovýchodně od Pohorské Vsi, v Novohradských horách, v blízkosti rybníku Pivoňka na pravostranném přítoku Pohořského potoka, na severozápadním svahu Pivonických skal, v nadmořské výšce 785 m. Náleží do Přírodního parku Novohradské hory.\n\nPrvní písemná zmínka o osadě pochází z roku 1541. V roce 1910 zde stálo 51 domů, v nichž žilo 360 obyvatel (z toho 2 české národnosti). \n\nKatastrální území Pivonice u Pohorské Vsi má výměru 2048,9437 ha a nacházejí se v něm sídlo obce Pohorská Ves, osady Javory, Žofín, Terčí Dvůr, zaniklé osady Terčí Huť, Zlatá Ktiš, dále Huťský rybník, vrcholy Pivonické skály, Stříbrný vrch a Točník a národní přírodní rezervace Žofínský prales. \n\n"}
{"id": "969288", "url": "https://cs.wikipedia.org/wiki?curid=969288", "title": "Symbolic (album, Death)", "text": "Symbolic (album, Death)\n\nSymbolic (přeloženo do češtiny \"symbolický\") je šesté studiové album americké death metalové skupiny Death vydané roku 1995 společností Roadrunner Records. Bylo nahráno ve studiu Morrisound Recording. V dubnu 2008 vyšla remasterovaná verze s 5 bonusovými skladbami.\n\n\nPozn.: – bonusové skladby na remasterované verzi z roku 2008\n\nChuck Schuldiner okomentoval v rozhovoru jednotlivé skladby:\n\n\n\n"}
{"id": "969289", "url": "https://cs.wikipedia.org/wiki?curid=969289", "title": "Al Parker", "text": "Al Parker\n\nAl Parker (25. června 1952 Natick, USA – 17. srpna 1992 San Francisco, USA), vlastním jménem Andrew Okun, byl americký herec účinkující od 2. poloviny 70. let do 1. poloviny 90. let 20. století v gay pornografických filmech. Působil i jako režisér a producent. Natáčel pro studia Colt a Falcon. Od 80. let založil spolu se Stevem Taylorem studio Surge a po smrti společníka pak vlastní Al Parker Productions.\n\n"}
{"id": "969292", "url": "https://cs.wikipedia.org/wiki?curid=969292", "title": "Ajsberg", "text": "Ajsberg\n\nLedový palác Ajsberg (rusky \"\" – \"Dvorec zimněgo sporta „Ajsberg“\") je víceúčelová sportovní hala s 12 tisíci místy v ruském Soči. Vybudována byla pro pořádání Zimních olympijských her 2014. Probíhaly v ní soutěže v krasobruslení a short tracku. Výstavba haly včetně prací stála přibližně 43,9 milionů amerických dolarů. Na výstavbu bylo použito přes 15 tisíc tun oceli.\n\nPři výstavbě byla brána v potaz otázka životního prostředí. V říjnu 2012 zde proběhlo Mistrovství Ruska v krasobruslení, ale Mezinárodní bruslařská unie se vyjádřila tak, že je potřeba provést další úpravy, aby byla hala připravená pro Finále Grand-Prix v krasobrulení 2012/2013. Finále Grand-Prix sloužilo zároveň jako zkušební soutěž v hale. Po soutěži někteří krasobruslaři prohlásili, že si diváci v hledišti stěžovali na špatný výhled na kluziště přes zábradlí.\n\nZměna krasobruslařského kluziště na short trackovou dráhu nebo naopak trvá přibližně dvě hodiny. Po skončení olympijských her může být zachováno současné využití haly nebo může být přestavěna na cyklistický velodrom.\n\n"}
{"id": "969296", "url": "https://cs.wikipedia.org/wiki?curid=969296", "title": "Duch stroje", "text": "Duch stroje\n\n„Duch stroje“ (Ghost in the Machine) je sedmá epizoda první série amerického sci-fi seriálu Akta X. Premiéru měla na televizní stanici Fox 29. října 1993. Scénář epizody napsal Alex Gansa a Howard Gordon, režíroval Jerrold Freedman. Hlavními postavami seriálu jsou zvláštní agenti FBI Fox Mulder (David Duchovny) a Dana Scullyová (Gillian Andersonová), kteří pracují na případech spojených s paranormálními jevy, tzv. Akty X.\n\nDeník \"The Guardian\" v roce 2013 zařadil epizodu mezi \"13 nejlepších epizod vůbec\".\n\nV epizodě se objevila postava „Deep Throat“, která vystupovala i v díle nazvaném Muž z Pentagonu.\n\nV této epizodě je Mulder požádán svým starým partnerem z Oddělení pro analýzu chování o pomoci při vyšetřování vraždy v softwarové společnosti. Brzy on i Dana Scullyová odhalí zlomyslnou umělou inteligenci, která začne v pudu sebezáchovy zabíjet, aby se chránila.\n\nVe virginském Crystal City, sídle softwarové společnosti Eurisko, se zakladatel Brad Wilczek a generální ředitel Benjamin Drake dohadují kvůli úsporným opatřením. Poté, co Wilczek odchází, Drake píše oběžník, ve kterém navrhuje vypnout centrální operační systém (COS), což je systém běžící v budově Eurisko. Když to COS prostřednictvím bezpečnostní kamery uvidí, COS narafičí past a vláká Draka do koupelny, poté za ním zamkne dveře. Drake se snaží použít svou magnetickou kartu, aby dveře otevřel, ale kartu systém odmítá. Když do dveří vloží ruční klíč, je odhozen elektrickým proudem a na místě mrtev.\n\nAgent FBI Jerry Lamana, bývalý partner Foxe Muldera, se obrátí na Muldera a Scullyovou kvůli pomoci při vyšetřování Drakeovy vraždu. Na cestě do Drakeovy kanceláře se výtah s agenty zastaví, načež Scullyová zavolá na recepci o pomoc, ihned potom se výtah opět rozběhne. Mezitím COS zaznamenává její kontaktní údaje. Na místě činu se agenti setkají s Claudem Petersonem, který je vedoucím bezpečnosti Euriska. Později Lamana ukradne Mulderův profil předpokládaného vraha a prezentuje jej pod svým vlastním jménem, rozzuřený Mulder mu to později vyčte.\n\nMulder a Scullyová se vyptávají Wilczeka, ten však popírá jakoukoli účast na vraždě. Scullyová zpočátku pochybuje o zapojení Wilczeka, ale zjistí, že jeho hlas odpovídá telefonnímu vzkazu, který Drake přijal před svou smrtí, Lamana se rozhodne Wilczeka zatknout. Mezitím je Wilczeku zakázán přístup k COS ze svého domácího počítače. Znepokojen cestuje do ústředí Euriska, následován Lamanaou. V budově Euroska není schopen získat přístup k COS, ale zjistí, že se COS naučil mluvit. Když Lamana přijde a nastoupí do výtahu, je zabit poté, co způsobí COS pád výtahu.\n\nMulder se setkává s „Deep Throat“, který vysvětluje, že COS je umělá inteligence vyvinula Wilczekem, a že ministerstvo obrany se systém snaží získat. Mulder se rovněž setkává s Wilczekem, který cítí vinu na Lamanově vraždě. Mulder přesvědčí Wilczeka, aby vyvinul počítačový virus, který může COS zničit. Scullyová nepřijímá Mulderovo přesvědčení a nevěří, že by COS dokázal myslet sám. Později ale zjistí, že se stroj nabourává do jejího počítače. Připojí se k Mulderovi u budovy Eurisko, aby mu pomohla zničit stroj.\n\nCOS ztěžuje agentům průnik do budovy. Když se vypne napájení budovy, Scullyová leze přes větrací otvory a je téměř vtažena do obří ventilátor, ale podaří se mu jej zničit. Mezitím je Mulderovi uděleno povolení vstupu do velína COS díky Petersonovi. Nicméně, se Peterson odhalí jako krtek pro Ministerstvu obrany a snaží se Muldera zastavit při nahrávání viru. Scullyová přijde a pod pohrůžkou střelnou zbraní Petersonovi pomůže Mulderovi nahrát virus a zničit COS.\n\nPoté se Mulder opět setká s „Deep Throat“ a Mulder vysvětluje, že Wilczek je zadržen vládou na neznámém místě. Když se Mulder se ptá, jestli COS přežil, „Deep Throat“ ho ujišťuje, že virus po sobě nezanechal žádnou stopu a že vědci z Ministerstva obrany neúspěšně zkoumají a hledají ve stroji všechny zbývající znaky programu. V budově Eurisko, Peterson řídí tým a pokouší se COS obnovit, ale je jim řečeno od nadřízených zničit stroj, že stroj se musí do šesti hodin zničit. Bez vědomí, Peterson vrátí COS k životu a sleduje, jej jak sám sobě říká: „Já tomu přijdu na kloub, i kdyby mě to mělo zabít.“\n"}
{"id": "969303", "url": "https://cs.wikipedia.org/wiki?curid=969303", "title": "Budova hlavní pošty v Košicích", "text": "Budova hlavní pošty v Košicích\n\nBudova hlavní pošty v Košicích (v minulosti nazývaná také \"Poštovní a telegrafní úřad\" nebo \"Ředitelství pošt a telegrafů\") je rozsáhlý komplex budov, který v letech 1926 až 1928 v duchu funkcionalismu navrhl architekt Bohumír Kozák. Stavební práce v letech 1928 až 1930 prováděla firma \"Bedřich Koráb a Jaroslav Železný, Brno-Užhorod\". Budova je národní kulturní památkou Slovenské republiky.\n\nPrvní plány na výstavbu komplexu poštovních budov se objevily již v roce 1908. V té době úřad sídlil na Poštové ulici 8, východně od současného komplexu. V následujících letech se objevily i jiné návrhy - některé počítaly se zbouráním původní budovy a nahrazením novou, jiné zas jako nejvhodnější pozemek vyhodnotily hypodróm, kde pošta stojí dnes. Nastaly průtahy v územním řízení, zpožďovala se projektová příprava a vyskytly se i procesní chyby ve stavebním řízení. Tato situace trvala až do začátku první světové války, kdy byl projekt z důvodu nedostatku financí odsunut na neurčito. O projektu se začalo znovu uvažovat po válce a změně státních poměrů až v polovině 20. let.\n\nRozsáhlý blok poštovní budovy navrhl český architekt Bohumír Kozák, představitel funkcionalismu, teoretik architektury a ochránce památek, původně pro několik úrovní výkonu a řízení pošty a telegrafu včetně prostor takzvaného \"Radio-Journalu\". Budova stojí na místě, kde se kdysi nacházel hippodrom, tedy jezdecký areál, který patřil ke kasárnám, které stojí na opačné straně ulice. Ucelený komplex budov byl první veřejnou stavbou na Slovensku, která byla zcela zbavena prvků historismu, který převládal do začátku 20. let. \n\nKomplex sestává z kompozice několika jedno až pětipodlažní objektů a je situován západně od středověkého historického jádra města. V parteru je tento městský blok kompaktně uzavřený, ale ve vyšších podlažích se výrazně odlišují různě vysoké jednotlivé provozy, které tak tvoří relativně samostatné objemy. Velký vnitřní obslužný dvůr zpřístupňují dva podjezdy, oba na Poštové ulici, které jsou uzavřeny monumentálními branami. Z Moyzesovy ulice byl přístup ke tzv. \"Radiojournalu\", tedy oblastnímu ředitelství Československého rozhlasu. \n\nNa modernistickém rázu stavby podílelo několik klíčových motivů - jsou to konstruktivistické schodišťové věže, okna řazená do horizontálních pásů, či stylová kruhová okna, jakož i okrový keramický obklad. Nejpozoruhodnější je však určitě prostorná přepážková hala zastřešená zaklenutým sklobetonem, která byla určujícím prvkem ušlechtilého základního rázu\n\nVýstavbu tohoto komplexu realizovala Brněnsko-Užhorodská firma stavitelů Bedřicha Korába a Jaroslava Želeného. Podle dobových statistik bylo na stavbě použito 3,6 milionu kusů cihel, 9 tisíc metrů čtverečních měděného plechu, 7 tisíc metrů krychlových písku, 14 tisíc štěrku, 4 miliony kilogramů cementu, 1,4 milionu kg vápna, 400 tisíc kg železa a 10400 metrů čtverečních asfaltové izolace. Ze základové jámy budovy bylo odvezeno 20 tisíc metrů krychlových zeminy. Stavbu kolaudovali na podzim roku 1930 a slavnostní otevření se konalo v den státního svátku, 28. října 1930.\n\nBudova pošty se dne 26. června 1941 stala terčem pravděpodobně německého nebo samotným maďarským letectvem zinscenovaného bombardování. Na město bylo shozeno 30 bomb, přičemž poštu zasáhlo pět. První trefila boční křídlo budovy otočené do dnešní Moyzesovy ulice (tehdy \"Rákóczi-körút\") mezi druhým a třetím patrem a vyhloubila díru o velikosti 70 metrů čtverečních. Další dvě dopadly vedle hlavního vchodu, přičemž jedna z nich trefila parter budovy a zanechala za sebou dvanáctimetrovou díru. Poslední dvě bomby dopadly před budovu nedaleko hlavního vchodu právě během vykládání poštovních zásilek z nákladního vozu..\n\nBudova byla do značné míry zničena a kromě velkých děr v obvodových zdech byly povybíjené okenní výplně i skleněné vitráže. Okamžitě po incidentu začaly rekonstrukční práce, které zajistily rychlé zprovoznění budovy v původním rozsahu.\n\nKomplex budov slouží dodnes svému původnímu účelu - poštovnímu úřadu a rozhlasu. I přes sedmdesát let po postavení je převážná většina zařízení budovy původní, resp. obnovena, včetně keramických dlaždiček na podlahách, sloupů z černého skla i opaxitového obkladu. Novinkou je malá fontánka a satelitem řízené hodiny v přepážkové hale. Všech 17 přepážek je vybaveno moderními švédskými trezorovými výdejními pokladnami i pokladnami s časovým zámkem.\n"}
{"id": "969306", "url": "https://cs.wikipedia.org/wiki?curid=969306", "title": "Kobylí hlava (Příhrazské skály)", "text": "Kobylí hlava (Příhrazské skály)\n\nKobylí hlava (391 m n. m.) je vrch a skalní věž na území přírodní rezervace Příhrazské skály v okrese Mladá Boleslav Středočeského kraje, v Chráněné krajinné oblasti Český ráj. Leží asi 600 metrů vzdušnou čarou jihozápadně od vsi Příhrazy na katastrálním území Žďár u Mnichova Hradiště.\nVrch náleží do celku Jičínská pahorkatina, podcelku Turnovská pahorkatina, okrsku Vyskeřská vrchovina, podokrsku Příhrazská vrchovina a Slivické části.\nPřevýšení vrchu nad severně ležícím údolím \"Krtola\", které odděluje hřbítek od hřbetu Stará Hrada, je více než 100 metrů.\n\nMnohem známější je \"Kobylí hlava\" (lidově též jen \"Kobyla\") jako samostatná skalní věž na jižním svahu hřbítku. Věž má díky výraznému vrchnímu výběžku bizarní podobu hlavy zvířete. Tento asi 40 metrů vysoký kyj je na všech stranách převislý a dlouho byl považován za nezlezitelný. První výlez se povedl až v 30. letech dvacátého století německým lezcům. \n\nNa skále je vyznačeno celkem devět lezeckých cest. Všechny tyto cesty jsou proslulé svou vysokou obtížností - od stupně VIIb až po stupeň IXb. Nejtěžší z nich, cesta \"Hatatitla\" (IXb), byla zlezena 4.srpna 2007, v pořadí druhá velmi obtížná cesta \"Slavnosti slunovratu\" (IXa) byla zdolána již v 80. letech 20. století, konkrétně 30. června 1984. I v době dokonalého lezeckého materiálu a speciálních lezeckých bot vyžaduje výstup od lezců dobrou lezeckou techniku a výbornou fyzickou kondici.\n\nAutomobilem se dá nejblíže dopravit do Příhraz. Odtud jít pěšky nejprve po žluté  turistické značce. Na rozcestí \"Hrázka\" pokračovat chvíli po modré  značce a pak odbočit na sever ke skalní věži a vrchu.\n"}
{"id": "969308", "url": "https://cs.wikipedia.org/wiki?curid=969308", "title": "Chrám Ochrany Panny Marie (Miroľa)", "text": "Chrám Ochrany Panny Marie (Miroľa)\n\nChrám ochrany přesvaté bohorodičky je dřevěná řeckokatolická cerkev v obci Miroľa v okrese Svidník. Chrám je národní kulturní památkou Slovenské republiky od roku 1968.\n\nTříprostorová dřevěná cerkev lemkovské typu z roku 1770 je postavena na místě staršího chrámu z konce 17. století. Během vojenských operací v druhé světové války v listopadu 1944 byla poškozena, ale do roka byla znovu rekonstruována obyvateli obce. Dnešní podoba sakrálního objektu vznikla tak, že k původní lodi a presbytáři se později dokončila hranolová věž (s gotickým charakterem).\n\nDo areálu cerkve se vchází přes vstupní branku s osmibokou nízkou kuželovou stříškou, přikrytou šindelem. Nad presbytářem je valbová střecha, spojená s lodí. Nad lodí je dvoustupňová šindelová stanová střecha. Na hřebenech vyčnívají osmihranné makovičky (elipsovitě-kruhové), šindelové konstrukce s válcovitými nástavci, nesoucími věžičky, ve tvaru hrušky (zaoblený kónus) s kovovými kříži.\n\nVe vstupní části cerkve v podvěží (babinci), se nacházejí historické artefakty jako například: několik vzácných knih s dobovými zápisy v azbuce, pláštenica - obraz Krista v hrobě (byla objevena při rekonstrukci oltáře) a také práce místních mistrů, ruční kované hřebíky.\n\nV interiéru je ikonostas se čtyřřadou architekturou z období výstavby cerkvi, ve kterém jsou výrazné syté barvy. Ikony jsou rozvrstvené do čtyř řad nad sebou. První, hlavní řada je začleněna mezi carské a jáhenská dveře a obsahuje ikony sv. biskupa Mikuláše Bohorodice Hodegetria, ikona Ježíše Krista (Pantokratora - Vševládce, je zobrazen pouze horní částí těla, v levé ruce drží otevřený evangeliář, pravou rukou žehná) a ikona Ochrany svaté Bohorodičky. Ve druhé jsou ikony hlavních církevních svátků ve středu s ikonou Poslední večeře. Ve třetí jsou ikony všech apoštolů, mezi nimiž ústřední je ikona Pantokratora, božského vládce s krátkou bradkou a dlouhými vlasy. Ježíš Kristus je zobrazen frontálně v celé postavě, v purpurovém rouchu ozdobeném modrou ramenní stuhou (Na purpurovém rouchu je modrá kruhová stuha s třemi hnědými kříži. Její délka je až pod kolena na úroveň spodního okraje roucha). Stuha na ramenou Ježíše Krista symbolizuje dobrého pastýře, který přináší ztracenou ovci na ramenou zpět do svého ovčince, mezi pevné a poslušné věřící. Hlavu mu obepíná mandorla (svatozář). Pravou rukou dává požehnání a v levé ruce drží modré zemité jablko. Čtvrtý řada proroků se skládá z dvanácti medailonů v šesti nástavcích. Vrch ikonostasu je ukončen tabulovou ikonou Ukřižování. Při kříži je Žofie a sv. evangelista Jan.\n\nV ostění otvoru jáhenských dveří nejsou vsazeny dveře. Na konstrukci carských, dvoukřídlých dveří jsou medailony - se čtyřmi evangelisty a na dalších dvou jsou vyobrazeny výjevy ze Zvěstování.\n\nV lodi cerkvi se nachází kromě ikonostasu i obrazárna ikon ze 17. století, které jsou ze starší dřevěné cerkvi. Mezi nimi je i ikona Zesnutí Přesvaté Bohorodičky. Ikonostas byl v 70. letech 20. století restaurován. Oltář je z 18. století.\n\nVe dvacátém století byla realizována první oprava cerkvi v roce 1945, po skončení druhé světové války. Cerkev byla dělostřeleckou a minometnou střelbou při Karpatsko-dukelské operaci poškozena. Ikonostas byl restaurován v 70. letech 20. století. Dnes jsou postupně renovovány ikony v chrámové lodi. Do původního stavu byl uveden oltář, který lemuje rustikálně-rokokový vyřezávaný rám s obrazem Krista nesoucího kříž. V letech 2005-2008 při realizování projektu \"Obnovme si svůj dům\" byla provedena kompletní přestavba dřevěné cerkve.\n\n\n"}
{"id": "969309", "url": "https://cs.wikipedia.org/wiki?curid=969309", "title": "FK Teteks", "text": "FK Teteks\n\nFK Teteks (makedonskou cyrilicí ФК Тетекс) je severomakedonský fotbalový klub z města Tetovo, který byl založen roku 1953. Své domácí zápasy hraje na stadionu Gradski stadion Tetovo s kapacitou 15 000 diváků. Klubové barvy jsou modrá a bílá.\n\nDvakrát vyhrál severomakedonský fotbalový pohár (2009/10, 2012/13), díky čemuž se v následujících sezonách představil v Evropské lize.\n\nV klubovém znaku ve tvaru erbu je v horní části stylizovaný fotbalový míč. Uprostřed je v modrém pásu bílý šikmý nápis „teteks“, pod ním je šedě a azbukou název města Тетово (Tetovo) a nad ním opět azbukou zkratka ФК (fotbalový klub).\n\nSeveromakedonský fotbalový pohár\n\n"}
{"id": "969310", "url": "https://cs.wikipedia.org/wiki?curid=969310", "title": "FK Pelister", "text": "FK Pelister\n\nFK Pelister (makedonskou cyrilicí ФК Пeлистер) je severomakedonský fotbalový klub z města Bitola, který byl založen roku 1945. Své domácí zápasy hraje na stadionu Tumbe Kafe s kapacitou 8 000 diváků. Klubové barvy jsou zelená a bílá.\n\nSeveromakedonský fotbalový pohár\n"}
{"id": "969315", "url": "https://cs.wikipedia.org/wiki?curid=969315", "title": "Ján Fedák (protifašistický bojovník)", "text": "Ján Fedák (protifašistický bojovník)\n\nJán Fedák (* 11. července 1912, Cejkov, Rakousko-Uhersko - 30. listopadu 1944, Dolná Lehota, Slovenský štát) byl protifašistický bojovník.\n\nFedák studoval na reálném gymnáziu v Michalovcích, do roku 1934 pak na vojenské škole pro záložní důstojníky v Levoči. Krátce byl učitelem v Čejkové, od roku 1939 důstojníkem z povolání na různých místech, 1944 štábním kapitánem a posádkovým velitelem v Levoči. Jako československého vlastence ho SNR pověřila přípravou povstání v levočské posádce. Pod jeho velením se posádka přidala k SNP, od 1. září 1944 se proto stal velitelem 5. pěšího pluku 1. čs. armády na Slovensku. Po částečném ústupu SNP do hor byl příslušníkem 2. čs. partyzánské brigády, padl v boji s nacistickými okupanty.\n\n"}
{"id": "969317", "url": "https://cs.wikipedia.org/wiki?curid=969317", "title": "FK Cementarnica 55", "text": "FK Cementarnica 55\n\nFK Cementarnica 55 (makedonskou cyrilicí ФК Цементарница 55) je severomakedonský fotbalový klub z města Skopje, který byl založen roku 1955. Své domácí zápasy hraje na stadionu Cementarnica s kapacitou 2 000 diváků.\n\nSeveromakedonský fotbalový pohár\n"}
{"id": "969320", "url": "https://cs.wikipedia.org/wiki?curid=969320", "title": "FK Metalurg Skopje", "text": "FK Metalurg Skopje\n\nFK Metalurg Skopje (makedonskou cyrilicí ФК Металург) je severomakedonský fotbalový klub z města Skopje, který byl založen roku 1964. Své domácí zápasy hraje na stadionu Železarnica s kapacitou 4 000 diváků.\n\nSeveromakedonský fotbalový pohár\n"}
{"id": "969321", "url": "https://cs.wikipedia.org/wiki?curid=969321", "title": "Palác Uherské eskontní a směnárenské banky", "text": "Palác Uherské eskontní a směnárenské banky\n\nPalác Uherské eskontní a směnárenské banky nebo také palác Roland je secesní palác v samém centru Bratislavy v centrální části Hlavního náměstí na Starém městě. Patří mezi národní kulturní památky.\n\nV minulosti se na jeho místě nacházel mnohem menší dům, který patřil rodině Auerců z 15. století a jistý čas v něm i bydlela uherská královna Marie, která se po neúspěšné bitvě u Moháče přestěhovala do Bratislavy. V roce 1893 dům koupila Uherská eskontní a směnárenská banka, která ho v roce 1906 nechala zbourat a na jeho místě postavila secesní palác, dnes známý také pod názvem Roland. Palác byl dokončen v roce 1911 v secesním stylu.\n\nPo rekonstrukci, která byla provedena v roce 1999 zde dnes na přízemí sídlí restaurace Roland Café, přičemž celá budova patří pojišťovně Kooperativa.\n\n"}
{"id": "969322", "url": "https://cs.wikipedia.org/wiki?curid=969322", "title": "Ďurčiná", "text": "Ďurčiná\n\nĎurčiná ( ) je obec v okrese Žilina na Slovensku, 2 kilometry jihozápadně od města Rajce. V roce 2011 zde žilo 1 071 obyvatel. První písemná zmínka o obci pochází z roku 1393.\n\nPrvní doklady o osídlení na území dnešního katastru obce Ďurčiná pochází z mladší doby bronzové, kdy byla sídlem lužické kultury, o čemž svědčí vykopávky nalezené na Kamenném Diele (měděná sekerka a hliněný džbán), které jsou uloženy v Budatínském zámku. První písemná zmínka byla doložena a datována rokem 1393 s názvem \"Posesio Georklehataya\" a patřila pod panství Rajeckého hradu, o kterém se zachovaly už jen náznaky jeho existence. Za dob panování rakouské císařovny Marie Terezie patřila Ďurčiná pod Lietavské panství, z jehož vlivu se vymanila v roce 1846. Hlavním zdrojem obživy byl chov ovcí a zemědělství. Rolníci měli rozdělenou ornou půdu na usedlosti (grunty, též sesie či rale). Tak se i dnes můžeme dočíst v kronice obce o vzniku, rozloze a poloze jednotlivých gruntů v Ďurčině, jejichž názvy se i dnes často shodují s názvy míst v jejím katastru.\n\nPečeť obce, která se zachovala z poloviny 18. století. Je na ní vyobrazena postava ženy se srpem. Podle heraldiky měly ve znacích lidské postavy ty obce, které měly výsostné postavení mezi ostatními obcemi. Samotná zlatá a stříbrná barva znamenají, že obec patřila mezi nejbohatší. Podle pečeti byl vyhotoven i znak. Dalším symbolem je vlajka, kterou tvoří sedm podélných pruhů.\n\nĎurčiná je řadovou silniční vesnicí. Vedle hlavní silnice postupně vznikla síť bočních uliček. Charakteristické jsou tříprostorové domy na úzkých pozemcích s jedním nebo dvěma okny směrem do ulice, které mají svůj základ v dřevěnicích. Vedle původních dřevěnic a jejich zděných nástupců zde můžeme nalézt celou paletu domů z 20. století až dodnes.\n\nNejstarší stavbou je barokní kúrie z 18. století. Jde o komplex jedné obytné a několika hospodářských budov se zahradou. Půdorys samotné kurie je trojtraktový obdélník o rozměrech 23,5 x 12 metrů. Posledními známými pány byli Josef Vitolay s manželkou, kteří zde žili v 19. a začátkem 20. století. Byl to právě Josef Vitolay, který z velké části financoval i stavbu Kaple sv. Michala, postavené v 19. století. Začátkem 90. let 20. století byl postaven Kostel Panny Marie Sedmibolestné, který navrhl architekt vdp. František Foltán. V katastrálním území obce se nachází také několik křížů a malých kaplí (tzv. boží muka), které již zčásti pohltil intravilán obce. Jde o drobné stavby z 19. a 20. století.\n\nĎurčiná patří mezi obce, kde se lidový kroj zachoval v mnoha rodinách a při slavnostních příležitostech je často využíván. Sváteční oděv se skládal z bílých pestře vyšívaných rukávců, které byly ušity z domácího plátna, s bohatě vyšívanými rukávy a límcem. K rukávcům patřila bílá kasanica, která byla bohatě řasená. K tomu si ženy oblékaly bohatě vyšívanou lesklou zástěru. Oblíbená byla také modrotisková zástěra. Takto chodili oblečené ve sváteční den a do kostela.\n\nObcí Ďurčiná protéká potok Ďurčanka, který je tvořen soutokem několika potoků pramenících v okolních horách. Na konci obce se vlévá do Kamenného potoka a pak do řeky Rajčanky.\n\nCharakteristickým stromem vesnice je odedávna lípa. Nachází se zde nejstarší lípa v Žilinském okrese. Je to asi 400letá lípa velkolistá, vysoká 23 metrů, s obvodem kmene 623 cm.\nV okolních smíšených lesích převládají jehličnany – hlavně smrk, z listnatých je to především dub.\n\n\n"}
{"id": "969323", "url": "https://cs.wikipedia.org/wiki?curid=969323", "title": "Římskokatolická farnost Veliká Ves", "text": "Římskokatolická farnost Veliká Ves\n\nŘímskokatolická farnost Veliká Ves (lat. \"Michelsdorfium\") je zaniklé územní společenství římských katolíků ve Veliké Vsi a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nJedná se o tzv. \"starou farnost\", jejíž letopočet založení není znám. Matriky jsou vedeny od roku 1733.\nFarnost existovala do 31. prosince 2012 jako součást kadaňského farního obvodu. Od 1. ledna 2013 zanikla sloučením do farnosti-děkanství Mašťov.\n\nDo farnosti náleželo území obcí:\n\nVe farnosti se nacházely také další drobné sakrální stavby a pamětihodnosti.\n\n\n"}
{"id": "969326", "url": "https://cs.wikipedia.org/wiki?curid=969326", "title": "Dub u hráze", "text": "Dub u hráze\n\nDub u hráze je památný strom solitérní dub letní (\"Quercus robur\"), který roste v Kynšperku nad Ohří v ulice Na hrázi, u křižovatky s ulicí F. Palackého. Strom má měřený obvod 334 cm, výšku 23 m (měření 2010). Za památný byl vyhlášen v roce 2010 jako esteticky zajímavý strom a významný krajinný prvek.\n\n"}
{"id": "969327", "url": "https://cs.wikipedia.org/wiki?curid=969327", "title": "Robert Clyde Springer", "text": "Robert Clyde Springer\n\nRobert Clyde Springer (* 21. května 1942 v St. Louis, stát Missouri, USA) je americký vojenský letec, příslušník námořnictva a kosmonaut. Ve vesmíru byl dvakrát.\n\nAbsolvoval akademii United States Naval Academy. V roce 1980 nastoupil k NASA, kde zůstal až do roku 1990. Další tři roky pracoval u firmy Boeing v Huntsville.\n\nOženil se s Deborah Lee, rozenou Horcherovou.\n\nNa oběžnou dráhu se v raketoplánech dostal jako letový specialista dvakrát a strávil ve vesmíru 9 dní, 21 hodin a 32 minut. Byl 213. člověkem ve vesmíru.\n\n\n"}
{"id": "969330", "url": "https://cs.wikipedia.org/wiki?curid=969330", "title": "Luboš Buchta", "text": "Luboš Buchta\n\nLuboš Buchta (* 16. května 1967 Nové Město na Moravě) je bývalý český běžec na lyžích, který závodil v letech 1989–1999.\n\nStartoval na ZOH 1992, 1994 a 1998. V individuálních závodech se nejlépe umístil na 13. místech v závodě na 30 km klasicky v Albertville 1992 a v závodě na 50 km volným způsobem v Naganu 1998. Se štafetou 4×10 km byl nejlépe sedmý na ZOH 1992. Na ZOH 1998 byl vlajkonošem české reprezentace.\n\n"}
{"id": "969332", "url": "https://cs.wikipedia.org/wiki?curid=969332", "title": "Lucie Chroustovská", "text": "Lucie Chroustovská\n\nLucie Chroustovská (* 13. ledna 1972 Liberec), provdaná Klusová, je bývalá česká běžkyně na lyžích a biatlonistka. Do roku 1995 závodila v běžeckém lyžování, poté se krátce věnovala biatlonu.\n\nZúčastnila se Mistrovství světa 1993. Startovala na ZOH 1994, kde se v individuálních disciplínách umístila nejlépe na 39. místě v závodě 30 km klasicky; ve štafetě 4×5 km pomohla českému týmu k 9. místu. V roce 1995 zkusila biatlon a zúčastnila se několika závodů Světového poháru. Roku 1996 jí Ministerstvo vnitra neprodloužilo smlouvu, takže ukončila svoji kariéru.\n\nV roce 2014 pracovala jako asistentka v kanceláři a trénovala spinning a plavání miminek.\n\n"}
{"id": "969333", "url": "https://cs.wikipedia.org/wiki?curid=969333", "title": "Michael Lucas", "text": "Michael Lucas\n\nMichael Lucas (* 10. března 1972, Moskva) je umělecké jméno herce, modela, režiséra a producenta s americkým občanstvím a rusko-židovským původem, s občanským jménem Andrej Lvovič Trejvas ().\n\nV ruské domovině studoval práva, v polovině 90. let však odešel do Německa a pak do Francie, aby nakonec zakotvil v USA. Začal nejprve s eskortem, modelingem a také s natáčením gay pornografie pro francouzské studio Jean-Daniela Cadinota pod pseudonymem Ramzes Kairoff. Krátce pak účinkoval v americké produkci Falcon Studios (už jako Michael Lucas) a roku 1998 založil v New Yorku vlastní produkční společnost Lucas Entertainment. Mimořádnou pozornost získal např. roku 2009 se svým snímkem \"Men of Israel\", který se stal prvním pornografickým filmem natočeným přímo na území Izraele s výhradně židovskými herci.\n\n"}
{"id": "969346", "url": "https://cs.wikipedia.org/wiki?curid=969346", "title": "Keltský ritus", "text": "Keltský ritus\n\nKeltský ritus, někdy označovaný jako iroskotský, se užíval v křesťanské liturgii přibližně od 5. století v Irsku, Skotsku, u Keltů žijících v Anglii, v Bretani a zčásti také v Galicii. Jako jeho liturgický jazyk zpočátku sloužila gaelština. Byl ovlivněn galikánským ritem, neboť sv. Patrik dlouho pobýval v kontinentální části Evropy, jakož i mozarabským ritem. Na slavení mše neměl liturgický rok pravděpodobně skoro žádný vliv, přes silně rozšířenou úctu ke svatým se jednotliví světci neoslavovali v určitý den. \n\nNejdůležitější písemnou památkou je Stowský misál, pocházející přibližně z poloviny 8. století. Kromě Bangorského antifonáře jsou všechny jeho dochované liturgické knihy ovlivněny římským ritem, jímž byl nakonec během 7. až 12. století vlivem misií anglosaských benediktinů vytlačen (v Bretani začal ustupovat v 9. století, v Irsku až po synodě v Cashel konané roku 1172).\n\n"}
{"id": "969349", "url": "https://cs.wikipedia.org/wiki?curid=969349", "title": "Generická substituce", "text": "Generická substituce\n\nGenerická substituce je záměna léčivého přípravku za jiný léčivý přípravek se stejnou účinnou látkou, se stejnou cestou podání a ve stejné lékové formě.\n\nMožnost provádět generickou substituci při výdeji léčivého přípravku v lékárně přinesl zákon č. 378/2007 Sb. Viz § 83 tohoto zákona:\nProtože účinnost a bezpečnost léčivého přípravku posoudil již Státní ústav pro kontrolu léčiv v rámci procesu registrace generického přípravku, v praxi je téměř vždy možné nahradit předepsaný lék některým jeho generickým substitutem. Aby mohlo k záměně dojít, je nutný souhlas pacienta. V případě rozdílné síly léků lékárník upraví dávkování tak, aby odpovídalo dávkování, které předepsal lékař.\n\nAčkoliv je generická substituce z lékařského hlediska většinou považována za bezpečnou, přesto přináší problémy. Největším problémem je patrně tzv. double dosing, kdy pacienti užívají současně starý i nový lék, protože nepoznají, že jde o ekvivalentní léky. Problémem může být i psychická závislost na barvě tabletky (pacient je zvyklý na růžovou a najednou má užívat modrou). I když jsou originální a generická léčiva shodná, co se týče účinné látky, mohou se lišit pomocnými látkami, jež mohou způsobovat problémy lidem, kteří jsou na některé látky alergičtí. V praxi k tomu ovšem dochází patrně velmi zřídka.\n\nPři zavádění generické substituce někteří odborníci varovali před tím, že generická léčiva mohou mít jinou účinnost. Jde o to, že ke schválení generického léčiva stačí předložit tzv. bioekvivalenční studii, která dokazuje, že z daného generického léčiva se do těla dostane stejné množství účinné látky jako z léčiva originálního. Přesněji to nemusí být úplně stejné množství, ale toto množství musí být v rozmezí 80 – 125 % hodnoty originálního přípravku. Teoreticky je tedy možné, že pacient např. užívá léčivo s hodnotou na spodní hranici a v lékárně dostane léčivo s hodnotou na horní hranici, což by znamenalo, že náhle začne být léčen podstatně vyšším množstvím (o více než 50 %) účinné látky.\n\nZ tohoto důvodu někteří odborníci nedoporučují generickou substituci u léků s úzkým terapeutickým oknem (tj. tam, kde musí pacient dostat téměř přesně stanovenou dávku účinné látky), např. u antiepileptik a antiarytmik. Důkazy o tom, že by toto byl v praxi problém, ovšem chybějí a tak tento problém zůstává spíše v teoretické rovině.\n\nObčas se objeví fáma o neúčinnosti generických léčiv, která je patrně výsledkem nepříliš logické úvahy „levné léky = neúčinné léky“. Zde se hodí ocitovat z odpovědi Státního ústavu pro kontrolu léčiv na dotaz ohledně účinnosti generických léčiv ze dne 25. října 2013:\n\n\n"}
{"id": "969350", "url": "https://cs.wikipedia.org/wiki?curid=969350", "title": "Martin Petrásek", "text": "Martin Petrásek\n\nMartin Petrásek (* 26. března 1966 Ostrov) je bývalý český běžec na lyžích, který závodil v letech 1988–2001. Po ukončení aktivní sportovní kariéry mimo jiné působí jako spolukomentátor televizních přenosů ze závodů v běhu na lyžích pro Českou televizi. V říjnu 2015 se stal šéfredaktorem časopisu \"Nordic\".\n\nStartoval na ZOH 1988, 1992 a 1994, jeho nejlepším individuálním výsledkem bylo 24. místo v závodě na 30 km klasicky v Albertville 1992. Zúčastnil se také světových šampionátů v letech 1989 (bronz ve štafetě 4×10 km) a 1991. Vynikal především v závodech klasickou technikou.\n\nV roce 1992 z vlastního rozhodnutí opustil reprezentaci. V roce 1994 s ní ještě absolvoval olympijské hry, ale od té doby se věnoval téměř výhradně dálkovým běhům (Vasův běh, Konig-Ludwig Lauf, Dolomitenlauf, Marcialonga, Kangaroo Hoppet) a našel si zaměstnání – pracoval v lese. V létě 2000 se na přání sponzorů pokusil o návrat do reprezentace s cílem účasti na Olympijských hrách v roce 2002 v americkém Salt Lake City. Petrásek svému cíli podřídil letní přípravu, ovšem výsledkově už se prosadit nedokázal.\n\n"}
{"id": "969351", "url": "https://cs.wikipedia.org/wiki?curid=969351", "title": "Mark Charles Lee", "text": "Mark Charles Lee\n\nMark Charles Lee (* 14. srpna 1952 Viroqua, Wisconsin) je americký vojenský letec a kosmonaut. Ve vesmíru byl čtyřikrát.\n\nV rodném městě absolvoval střední školu (High School, Virogua). Potom nastoupil do letecké akademie v Colorado Springs, kterou zdárně ukončil roku 1974. Studoval na Massachusetts Institute of Technology, zde ukončil studium v roce 1980.\n\nV roce 1984 nastoupil k NASA, kde zůstal až do roku 2001. Pak pracoval v soukromém sektoru.\n\nOženil se dvakrát a má tři děti.\n\nNa oběžnou dráhu se v raketoplánech čtyřikrát a strávil ve vesmíru 32 dní, 21 hodin a 48 minut. \nTřikrát vystoupil do volného vesmíru (EVA), strávil v něm 19 hodin.\nByl 215. člověkem ve vesmíru.\n\n\n"}
{"id": "969354", "url": "https://cs.wikipedia.org/wiki?curid=969354", "title": "Jana Rázlová", "text": "Jana Rázlová\n\nJana Rázlová (* 15. listopadu 1974 Liberec) je bývalá česká běžkyně na lyžích, která závodila v letech 1993–1997.\n\nStartovala na ZOH 1994, kde se nejlépe umístila na 42. místě v závodu na 30 km klasicky; v dalších startech se skončila v šesté desítce. Zúčastnila se také juniorského světového šampionátu v roce 1994.\n\n"}
{"id": "969355", "url": "https://cs.wikipedia.org/wiki?curid=969355", "title": "Jiří Teplý", "text": "Jiří Teplý\n\nJiří Teplý (* 2. prosince 1962 Nové Město na Moravě) je bývalý český běžec na lyžích, který závodil v letech 1991–1994.\n\nStartoval na ZOH 1992 a 1994, jeho nejlepším individuálním výsledkem bylo sedmnácté místo v závodě na 30 km volným způsobem v Lillehammeru 1994. Na týchž hrách pomohl české štafetě k osmé příčce. Zúčastnil se rovněž světových šampionátů v letech 1991 a 1993.\n\n"}
{"id": "969356", "url": "https://cs.wikipedia.org/wiki?curid=969356", "title": "Ondřej Valenta", "text": "Ondřej Valenta\n\nOndřej Valenta (* 27. ledna 1973 Ústí nad Orlicí) je bývalý český běžec na lyžích, který závodil v letech 1993–1995.\n\nStartoval na ZOH 1994, kde jeho nejlepším individuálním výsledkem bylo 34. místo v závodě na 30 km volným způsobem. Zúčastnil se i závodu na 50 km klasicky, kde se umístil na 58. příčce. V prosinci 1993 skončil osmý v závodě Kontinentálního poháru.\n\n"}
{"id": "969358", "url": "https://cs.wikipedia.org/wiki?curid=969358", "title": "Sedžong (město)", "text": "Sedžong (město)\n\nSedžong je město v Jižní Koreji, které je de facto druhé hlavní město státu (po Soulu). V roce 2007 byl jihokorejskou vládou vytvořen jeho distrikt ze sousedních provincií Jižní Čchungčchong a Severní Čchungčchong a jako jedinému městu v Jižní Koreji mu byl udělen status \"Speciálního autonomního města\". V rámci plánu bylo do Sedžongu přesunuto devět ministerstev a čtyři úřady. S úplným přesunutím všech úřadů ze Soulu se však prozatím nepočítá.\n\nMěsto bylo pojmenováno na počest krále Sedžonga Velikého, který nechal vytvořit korejskou národní abecedu, hangul. Předtím zněl název okresu Jongi (연기).\n\nPlán na vytvoření města vznikl v roce 2004 poté, co selhal plán prezidenta Ro Mu-hjona přemístit hlavní město taktéž do oblasti Čchungčchong; tento plán předpokládal umístění města buď v oblasti mezi Jongi-Kongdžu nebo mezi Kongdžu-Nonsanem.\n\nPlány na přesun hlavního města způsobily rozepře v jihokorejském parlamentu, Sedžong měl být původně hlavním městem, ale Nejvyšší soud to prohlásil za nezákonné.\n\nV roce 2012 byl vytvořen distrikt skládající se z celého okresu Jongi, tří obcí Kongdžu a jedné obce okresu Čchongwon.\n\nV roce 2013 Putrajaya — taktéž nově budované hlavní město Malajsie — navázalo styky se Sedžongem.\n\nSedžong se nachází přímo mezi třemi velkými jihokorejskými městy: Tedžonem, Čchonanem a Čchongdžu. Nachází se asi 120 km jižně od Soulu.\n\nV roce 2012 byla větší část města stále ve výstavbě. Rezidenční čtvrť měla několik výškových budov, šest škol, obchod a pár restaurací a byla oddělena od čtvrti vyhrazené pro úřady, která byla rozestavěná. K roku 2012 Sedžong neměl žádnou nemocnici ani muzeum.\n\nV roce 2013 mělo město asi 122 000 obyvatel. Podle plánu by město mělo mít v roce 2020 200 000 obyvatel a v roce 2030 500 000 obyvatel.\n\nJihokorejská vláda plánuje do Sedžongu přesunout dalších 36 úřadů. Ve městě se nachází vládní komplex, jehož rozloha činí 213 000 m² a má 7 poschodí. Komplex byl dokončen 16. listopadu 2013. Ceremonie při příležitosti přesunu mnoha úřadů a ministerstev do komplexu se uskutečnila 23. prosince 2013.\n"}
{"id": "969366", "url": "https://cs.wikipedia.org/wiki?curid=969366", "title": "Hubený", "text": "Hubený\n\nHubený je české příjmení.\n\nZnámí nositelé tohoto příjmení:\n\n"}
{"id": "969370", "url": "https://cs.wikipedia.org/wiki?curid=969370", "title": "Mark Neil Brown", "text": "Mark Neil Brown\n\nMark Neil Brown (* 18. listopadu 1951 v Valparaiso, stát Indiana, USA) je americký vojenský letec, důstojník a kosmonaut. Ve vesmíru byl dvakrát.\n\nV rodném městě absolvoval střední školu (Valparaiso High School). Potom nastoupil ke studiím na Purdue University, která ukončil roku 1973. Absolvoval Air Force Institute of Technology i další studia. Po roce 1973 pracoval jako armádní pilot. V roce 1984 nastoupil k NASA, kde zůstal až do roku 1993. Pak pracoval v různých řídících funkcích v soukromém sektoru.\n\nOženil se s Lynn A., rozenou Andersonovou a mají spolu dvě děti.\n\nNa oběžnou dráhu se v raketoplánech dostal dvakrát jako letový specialista a strávil ve vesmíru 10 dní, 09 hodin a 27 minut. Byl 217 člověkem ve vesmíru.\n\n\n"}
{"id": "969375", "url": "https://cs.wikipedia.org/wiki?curid=969375", "title": "Ľudovít Baďura", "text": "Ľudovít Baďura\n\nĽudovít Baďura (12. prosince 1951 Staškov – 31. října 2006 Trenčín) byl slovenský fotbalový útočník. Po skončení aktivní kariéry působil jako trenér.\n\nV československé lize hrál za Spartak Trnava. Nastoupil ve 164 ligových utkáních a dal 19 gólů. V Poháru vítězů pohárů nastoupil ve 2 utkáních. Vítěz Československého poháru 1974/75.\n\nPo skončení aktivní kariéry působil jako trenér Spartaku Dubnica, trenér extraligového futsalového klubu ŠK Makroteam Žilina a trenér týmu malého futbalu ŠK Program Dubnica nad Váhom. Vedl také vysokoškolský výběr Slovenska ve futsalu na Akademickém mistrovství světa ve Finsku.\n\n\n"}
{"id": "969380", "url": "https://cs.wikipedia.org/wiki?curid=969380", "title": "Římskokatolická farnost Droužkovice", "text": "Římskokatolická farnost Droužkovice\n\nŘímskokatolická farnost Droužkovice (lat. \"Trauschkovicium\") je zaniklé územní společenství římských katolíků v Droužkovicích a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nJiž roku 1352 byla v místě plebánie. Matriky jsou vedeny od roku 1658.\nFarnost existovala do 31. prosince 2012 jako součást chomutovského farního obvodu. Od 1. ledna 2013 zanikla sloučením do farnosti Údlice-Přečaply, která však zanikla od 3. ledna 2013 sloučením s farností-děkanství Chomutov.\n\n\"Začátek působnosti jmenovaného v duchovní správě farnosti od:\"\nDo farnosti náleželo území obce Droužkovice (\"Trauschkowitz\").\n\nVe farnosti se nacházely také další drobné sakrální stavby a pamětihodnosti. Patří k nim sloupy Immaculaty z roku 1736 a Nejsvětější Trojice z roku 1757. Dále pískovcový kříž z roku 1738 a třípatrová hranolová zvonice z konce 16. století stojící u kostela sv. Mikuláše.\n\n\n"}
{"id": "969391", "url": "https://cs.wikipedia.org/wiki?curid=969391", "title": "FK Milano Kumanovo", "text": "FK Milano Kumanovo\n\nFK Milano Kumanovo (makedonskou cyrilicí ФК Милано Куманово) je severomakedonský fotbalový klub z města Kumanovo, který byl založen roku 1990. Své domácí zápasy hraje na stadionu Milano Arena s kapacitou 3 000 diváků (dříve měl kapacitu 7 000).\n\nV sezoně 2007/08 se dostal do finále severomakedonského fotbalového poháru, kde podlehl týmu FK Rabotnički 0:2.\n\n"}
{"id": "969395", "url": "https://cs.wikipedia.org/wiki?curid=969395", "title": "Uhelný mlýn v Libčicích", "text": "Uhelný mlýn v Libčicích\n\nUhelný mlýn v Libčicích je průmyslová stavba z přelomu minulého století, která byla zrevitalizována architektonickým ateliérem Hoffman a byla oceněna Národní cenou za architekturu Grand Prix v roce 2013.\n\nLibčice nad Vltavou, kde uhelný mlýn stojí, se nacházejí asi 13 km severně od centra Prahy, na levém břehu Vltavy. Prochází jimi železnice z Prahy do Děčína, která město od řeky odřezává. Původně především průmyslová funkce města (cihelny, továrny, železárna) dnes ztrácí na svém významu.\n\nCharakter města vychází z uložení zástavby v mírném svahu. Největší část zabírají staré rodinné domy napojené síťově na hlavní komunikaci která vede ve středu zástavby. Na západní části města potom bylo v minulém století vystavěné sídliště. Dominantní je ve městě průmyslový areál šroubáren, který se nachází mezi železnicí a řekou a přispívá tím k oddělení města.\n\nAreál šroubáren a drátoven byl založen v roce 1872. Nachází se v něm několik desítek různých objektů, které souvisí s provozem – především výrobní haly a sklady. Původně zde pracovalo asi 1600 lidí, v současné době, po omezení provozu, je to pak jenom asi 60 zaměstnanců. Areál nyní není nijak památkově chráněn a vlastní ho firma SCREWS & WIRE Libčice a.s., která nabízí k prodeji i pronájmu volné budovy i pozemky.\n\nVýhodná je i dobrá dostupnost z Prahy. Areál leží přímo u nádraží. Podél Vltavy vede cyklostezka a dá se jezdit dokonce i lodí. Oproti výstavbě na zelené louce má místo velice silnou historii, vybudovanou infrastrukturu a úžasný přírodní kontext – řeka, vzrostlé stromy. Areál je zanedbaný a opuštěný, jen ho znovu probudit k životu.\n\nArchitekt Patrik Hoffman chtěl původně opravit celý areál, ale nepodařilo se mu přesvědčit investora a tak sám začal drobnou iniciací v podobě uhelného mlýnu. Pro město Libčice, se kterým spolupracuje od roku 2008, navrhl jeho ateliér i úpravu prostoru, který se nachází mezi železnicí a řekou. Měla by tu vzniknout náplavka molem a majákem.\n\nDalší plány se týkají dvanáct metrů vysoké výrobní haly sousedící s uhelným mlýnem. Architektovi by se líbilo postavit v ní dům v domě. Těmi ohromnými průmyslovými okny by do něj proudilo denní světlo a kolem by měl prostor, do nějž by nepršelo. Skvěle by se tam regulovala teplota, v létě vy se tam klimatizovalo studeným vzduchem z podzemí, v zimě by se nemusel odhrnovat sníh. A děti by pořád měly kde si hrát.\n\nTím, že areál ještě do nedávna plně fungoval a poté během chvíle zredukoval svojí působnost, zůstal v podstatě autenticky zachován. Žádné budovy nebyly zbourány a areálem stále prochází rozvody teplovodního potrubí na vysokých konstrukcích. Provoz doznívá a areál čeká na svojí další náplň.\n\nCelý prostor šroubáren a drátoven se tak stává dokumentem doby a dokumentem provozu, který se zde odehrával. Areál by v budoucnu mohl těžit z jeho polohy, která je urbanisticky velice hodnotná. Nachází se u břehu Vltavy s výhledem na protější skalní masiv a je skvěle dopravně obsloužen. Nabízí plochy i budovy pro rozvoj města, které postrádá jakékoli větší centrální místo pro shromažďování uvnitř města. Svojí izolovaností vlastně způsobil konzervaci nejlepšího prostoru ve městě, který tak nemohl být zneužit pro jiné účely. Pokud by se umožnilo aktivní propojení města areálu a náplavky strhla by se veškerá pozornost na oblast u řeky a ta by se tak stala novým městským centrem.\n\nObjekt samotného uhelného mlýna vznikl kolem roku 1900 a stejně jako celý areál je postaven z pálených cihel z místní cihelny. Uhelný mlýn samozřejmě sloužil k tomu, že se v něm mlelo uhlí na uhelný prach. Ten se následně spaloval v sousední kotelně.\n\nCelý areál byl v roce 1948 zestátněn a uhelný mlýn poté, v roce 1965, přepatrován ocelovým skeletem – ze dvou, na tři patra – a sloužil jako sklad kancelářských potřeb. Do objektu byly přidány některé další prvky, jako například dopravní výtah, který zůstal zachován dodnes. V roce 1992 byl areál zprivatizován, ale v roce 2003 zbankrotoval. \n\nObjekt uhelného mlýna zůstal zachován bez dalších výrazných zásahů do doby, kdy ho v roce 2007 navštívil architekt Patrik Hoffman. Po několika neúspěšných jednáních s investory a městem, se rozhodl budovu koupit sám. To se stalo v roce 2010.\n\nVe stejném roce architektonický ateliér Hoffman, v čele s Patrikem Hoffmanem, začal pracovat na dokumentaci revitalizace objektu a ještě ten rok začaly stavební práce, které trvaly do konce roku 2011. V lednu 2012 byla potom celá stavba zkolaudována.\n\nZděná budova o rozměrech 12,1 × 17,5 m a výšce 11 m, která byla dodatečně výškově rozdělena vloženou nezávislou ocelovou konstrukcí na 3 podlaží. Zastřešená nízkou sedlovou nezateplenou střechou s hřebenovým světlíkem, nesenou ocelovými příhradovými vazníky. Podlahy nulové – tvořily je ocelové plechy s žebry, položené na nosné konstrukci patrové vestavby. \n\nJednotlivá podlaží byla propojena přímým, velmi strmým jednoramenným ocelovým schodištěm. Součástí objektu byl nákladní výtah o nosnosti 1 000 kg, vytápění a osvětlení jednoduchými dělenými ocelovými okny. Vstup do objektu byl přes dvoukřídlá ocelová vrata. Sklad byl vybaven ocelovými regály s dřevěnou výplní.\n\nArchitektonická hodnota domu prošla zajímavým vývojem. Kdysi obyčejný sklad uhlí se stal v podstatě reprezentativní, oceňovanou budovou. Stavba je vlastně informací o době ve které vznikala. Ukazuje rozdílný přístup oproti dnešku a je zhmotněním lásky k průmyslu. \n\nDalší vrstvou je pak přestavba z minulého století, která je dnes už také informací o době. Z hlediska památkové ochrany ukazuje ledabylost minulého režimu ke stavbám, které byli často transformovány úplně bez ohledu na jakékoli kvality i na estetiku. Autenticita stavby je tedy do jisté míry narušena, ale z dnešního hlediska k ní přibyla jen další autentická část. Při přestavbě jsou všechny tyto historické vrstvy podrženy a extrahovány a architekti vlastně jen pokračují v započatém procesu. \n\nNa stavbě jsou zachovány všechny detaily práce s cihelnou vazbou – římsy, nadpraží, zpevněná nároží i zaoblené cihelné tvarovky. Stejně tak všechny ocelové prvky jako mříže v oknech nebo příhradové nosníky nesoucí střechu. Celý dům je napojen na soustavu potrubí a je jím v podstatě opletený. Na čelní fasádě si můžeme všimnout i původních přípojek elektřiny s keramickými chrániči. Z normalizační vrstvy je to potom dopravní výtah.\n\nÚčelem stavby po revitalizaci má být ateliér Patrika Hoffmana, galerie ARTO.TO a showroom designového nábytku GUBI. Přáním architekta je aby tento projekt nastartoval proměnu zanedbaného průmyslového areálu v centrum s ateliéry, výrobou, showroomy a prodejnami. Aby se stal místem, které inspiruje.\n\nKoncept celé revitalizace byl překvapivě jednoduchý. Očistit, co se dá – až na samu podstatu domu a přidat to, co potřebujeme. Při pohledu na zrekonstruovaný Uhelný Mlýn by mělo být jednoznačně patrné, co je původní a co přidané. Hmoty nově přistavovaných vnějších částí byly realizovány jako systém vzájemně propojených ocelových krabic (vstupní pavilon, schodiště, balkon, kotelna) z plechů tloušťky 4 mm tak, aby co nejméně narušovaly původní vzhled budovy. \n\nMottem stavby se potom stal slogan „Jedna budova, dvě epochy.“, který má vyjadřovat změnu původní funkce po sto letech existence stavby a zahájení nové éry revitalizací objektu. \n\nAdresa: Areál Šroubáren 860, Libčice nad Vltavou 252 66, Česká republika Projekt: 2010\n\nRealizace: 6 / 2010 – 12 / 2011 \n\nKolaudace: 1/2012\n\nAutor: Ing.arch. Patrik Hoffman – Atelier Hoffman (www.atelierhoffman.eu)\n\nTeam: Ing. arch. Jan Kuva, Ing. arch. Tomáš Horský, Ing. arch. Tomáš Havlíček, Ing. arch. Pavla Krásová, Mgr. Andrea Hoffman Nečasová\n\nInvestor: Patrik Hoffman\n\nDodavatel: Hefaistos spol. s.r.o\n\nCena: 13 mil. Kč (z toho 8 mil. dotace EU)\n\n\"Projekt byl podpořen a spolufinancován ze strukturálních fondů EU: dotačním programem OPPI (Operační program podnikání a inovace)\"\n\nRealizovaný projekt se v zásadě pevně drží výše zmíněného konceptu. ,Původní dispoziční řešení bylo jednoduché bez dělení a zůstalo v zásadě zachováno. Byly odstraněny dodatečné vestavby a stávající vnitřní schodiště bylo nahrazeno novým, nově orientovaným ocelovým schodištěm. \n\nHlavní vstup do objektu je nově navržen z čelní JZ fasády přes nové závětří a zádveří, na které je podél JV fasády napojeno nová venkovní odsazené kryté ocelové schodiště, umožňující nezávislý vstup do 3. NP přímo z úrovně terénu. Boční vstup zůstal zachován a bude sloužit pro zásobovaní. Jednotlivá podlaží jsou propojena stávajícím výtahem a jednoramenným schodištěm. \n\nNa SV fasádu (směrem k řece) byl v úrovni 3. NP, v místě okenního otvoru, přidán vykonzolovaný ocelový balkon a na SZ fasádě byl realizován prosklený blok technické místnosti. \n\nHmoty nově přistavovaných vnějších části byly realizovány jako systém vzájemně propojených otevřených ocelových krabic z ocelových plechů tl. 4 mm tak, aby co nejméně narušovaly původní vzhled budovy. |1\nPodobný systém adice prvků je uplatněn i v interiéru. Veškeré zázemí v podobě toalet, kuchyňky, úklidových komor a propojovacího schodiště mezi jednotlivými podlažími je ukryto v samostatných dřevěných „krabicích“, umístěných volně v prostoru tak, aby nechali maximálně vyniknout původní konstrukci domu. |2\n\nPominu-li přidané černé ocelové prvky na fasádě, vnější vzhled budovy se jinak zásadně nezměnil. Materiálové provedení i barevnost zůstaly zachovány. Stejně tak byla zachována vložená nosná nezávislá ocelová konstrukce na sloupech. Na tuto konstrukci s nulovými podlahami z pochozích ocelových plátů s výztužnými břity bylo položeno nové podlahové souvrství. Nová podlaha i konstrukce byla dotažena až k obvodovým zdem. Tímto docílili zavětrování celé konstrukce, díky čemuž mohlo být odstraněno zavětrování šikmými táhly v místě nových vstupů do objektu. Celá konstrukce byla očištěna a natřena. \n\nStřešní ocelová vazníková konstrukce byla ponechána ve své podobě, včetně dřevěných krokví a bednění. Na tuto konstrukci byl proveden nový zateplený střešní plášť. Světlík byl po stranách opatřen novými okenními otvory. Okenní otvory byly z vnitřního líce doplněny novými hliníkovými okny s izolačním dvojsklem a stávající ocelové rámy okenních výplní byly opraveny a zachovány. \n\nDnes je zrekonstruovaný objekt využíván jako sklad nábytku Lugi a ateliér Patrika Hoffmana. Ateliér Hoffman, sídlící v horním patře mlýna, obohatil své prostory o depozit současného umění artotéka.eu a expozici dánského designového nábytku GUBI. \n\n\n"}
{"id": "969405", "url": "https://cs.wikipedia.org/wiki?curid=969405", "title": "Informovaný souhlas", "text": "Informovaný souhlas\n\nInformovaný souhlas (někdy též poučený souhlas) je formou informovaného rozhodnutí, kterým daná osoba vyjadřuje souhlas s určitou skutečností, respektive s provedeném určitého úkonu (například dotazníkového šetření). S pojmem informovaný souhlas se lze také setkat ve zdravotnictví, kde se využívá k vyjádření souhlasu s prováděním léčebných výkonů.\n\nPrvní koncepce informovaného souhlasu byla formulována po druhé světové válce, v roce 1946 v rámci tzv. norimberském kódu, který vzešel z Norimberských procesů v reakci na pokusy na lidech v koncentračních a vyhlazovacích táborech.\n\nV Česku je (v případě zásahu do tělesné integrity) nutnost informovaného souhlasu regulována § 93-103 občanského zákoníku. Souhlas musí být v písemné formě, pokud by mělo jít o oddělení části těla, která se již neobnoví, o lékařský pokus nebo zákrok, který není nutný (s výjimkou přechodných kosmetických zákroků).\n\nInformovaný souhlas je vyžadován ve výzkumech, které zahrnují lidské subjekty a jejich osobní údaje, bez ohledu na techniku sběru dat. Jeho podstatou je ochrana osobních údajů podle zákona o ochraně osobních údajů. všech subjektů výzkumu a informátorů. Takové údaje mohou být zprostředkovány jak písemně (dotazník), tak ústně (rozhovor), případně audiovizuálně (záznam pozorování). Účelem informovaného souhlasu je zmocnit autora výzkumu k nakládání a prezentování získaných dat.\n\nRozlišujeme dvě základní podoby informovaného souhlasu, a sice aktivní a pasivní.\n\nAktivní souhlas nabývá podoby písemného prohlášení, ve kterém subjekt výzkumu deklaruje, že byl informován zejména o:\n\nPasivní souhlas je uzavírán konkludentně (na základě projevu vůle), nenabývá tak přímo písemné podoby. Typickým příkladem je vyplnění dotazníku, při jehož vyplňování je udělen pasivní souhlas, pokud zúčastněný tak činil v dobré víře a nebyl k tomu nucen. Pasivního souhlasu je využíváno především při provádění anonymního dotazníkového šetření, a to především z důvodu slabého, respektive žádného vymezení práv a povinností mezi účastníkem a autorem výzkumu.\n\nRozlišuje se též souhlas udělovaný pouze k výzkumu a souhlas udělovaný jako souhlas se zprostředkování nabytých údajů třetí osobě, případně k prezentaci získaných dat.\n\nInformovaný souhlas by měl být ze své podstaty uzavírán předem, respektive před započetím zkoumání. V opačném případě se autor výzkumu vystavuje riziku, že subjekt výzkumu odvolá svou účast ve výzkumu, a tak znehodnotí celé zkoumání. Nicméně jej lze uzavřít i zpětně. Specifickým případem jsou kvalitativní přístupy, u kterých nelze vyloučit změnu postupu, cílů apod., a u kterých je proto nutné žádat o souhlas opakovaně.\n\nUdělení souhlasu může provést pouze osoba dospělá, čili starší 18 let. Za jedince mladší musí souhlas udělit jejich zákonný zástupce. Pokud není svéprávná, podává souhlas za ni zodpovědná osoba.\n\nOd povinnosti uzavření informovaného souhlasu se lze oprostit pouze z omezeného množství důvodů. Osvobození lze provést pouze okamžitou anonymizací, čili vypuštěním všech poznatků, které by vedly k identifikaci subjektu výzkumu. Informovaného souhlasu není také třeba, jedná-li se o sběr dat z historických (soukromých i veřejných) archivů, nevyžaduje-li to zákon, případně vlastník archivu. \n\nTzv. skrytý výzkum (výzkum vedený bez zjevného vědomí subjektů o jejich průběhu) lze provést pouze v krajní situaci, kdy by provádění výzkumu jako takového bylo blokováno držitelem veřejné moci ve státě.\n"}
{"id": "969410", "url": "https://cs.wikipedia.org/wiki?curid=969410", "title": "BMW K 1600 GT", "text": "BMW K 1600 GT\n\nBMW K 1600 GT je sportovně cestovní motocykl, vyvinutý firmou BMW, vyráběný od roku 2010. Jeho předchůdcem byl model BMW K 1300 GT. Zároveň s ním byl představen i model K 1600 GTL, který se liší především v ergonomii a předpokládaném určení. GT s vyšším sedlem je prezentován jako sportovnější, zatímco GTL s nižším sedlem a širším plexištítem jako turistická varianta.\n\nMotor je nakloněn směrem dopředu o 50°. Jediným konkurentem používajícím šestiválcový motor je Honda GoldWing, jejíž motor však má protilehlé válce. Mezi další konkurenty je možno zařadit Kawasaki 1400 GTR a s přihmouřeným okem ještě modely Yamaha FJR 1300 a koncepčně poněkud starší Honda ST 1300 Pan European.\n\nMotocykl má kapalinou chlazený čtyřiadvacetiventilový řadový šestiválec s rozvodem DOHC o výkonu 160 koní nakloněný dopředu o 50°, který je podle BMW s 560 mm šířky nejužším šestiválcem, který kdy byl vyroben.\n\n\n"}
{"id": "969421", "url": "https://cs.wikipedia.org/wiki?curid=969421", "title": "Zolná (Zvolen)", "text": "Zolná (Zvolen)\n\nZolná je malá obec, která se nachází v Banskobystrickém kraji. Dnes je administrativní součástí Zvolena, od kterého leží východně ve vzdálenosti 8 kilometrů. V obci se nachází raně gotický kostel sv. Matouše z 13. století. Od Banské Bystrice je obec vzdálena asi 20 km, od Bratislavy 200 km, Budapešti 150 km a od Vídně 250 km.\n\n"}
{"id": "969430", "url": "https://cs.wikipedia.org/wiki?curid=969430", "title": "Franz Vollgruber", "text": "Franz Vollgruber\n\nFranz Vollgruber (11. února 1847 České Budějovice – 14. dubna 1917 České Budějovice) byl rakouský a český pedagog a politik německé národnosti, na počátku 20. století poslanec Českého zemského sněmu.\n\nVystudoval gymnázium v Českých Budějovicích. Působil pak jako učitel. Od roku 1890 byl ředitelem německé obecné a měšťanské školy v I. okresu v Českých Budějovicích. Byl rovněž veřejně a politicky aktivní. Působil coby předseda budějovického spolku německých učitelů a zasedal v obecním zastupitelstvu. Byl také jednatelem správního výboru městského muzea.\n\nNa přelomu století se zapojil i do zemské politiky. V doplňovacích volbách v prosinci 1899 byl zvolen do Českého zemského sněmu v kurii měst (volební obvod České Budějovice), poté co dosavadní poslanec, Adalbert Wunderlich mladší, nezískal potvrzení svého mandátu. Vollgruber zde byl opětovně zvolen v řádných volbách v roce 1901. Politicky patřil k Německé pokrokové straně (němečtí liberálové). Na sněmu se zaměřoval na školské otázky, zasedal v školské sněmovní komisi.\n\nZemřel v dubnu 1917. Pohřben byl na hřbitově v Mladém.\n"}
{"id": "969431", "url": "https://cs.wikipedia.org/wiki?curid=969431", "title": "Katolická církev v Alžírsku", "text": "Katolická církev v Alžírsku\n\nKatolická církev v Alžírsku je křesťanské společenství. Hlásí se k ní asi 1 % obyvatel. Je v jednotě s papežem. Má jednu arcidiecézi a tři diecéze. Z\n\ntoho jedna diecéze – Laghouat – je přímo podřízena svatému stolci. Církev v Alžírsku má svůj původ až ve starověké církevní Africe.\n\nAlžírsko má jednu církevní provincii složenou z dvou diecézí. Mimo tuto provincii stojí diecéze Laghouat, která je podřízena svatému stolci. Všechny tyto diecéze slouží mše v latinském (římském) ritu.\n\n\n\nAlžírsko nemá vlastní biskupskou konferenci, ale spadá pod konferenci Conférence Episcopale Régionale du Nord de l’Afrique kde jsou také země – Libye, Maroko, Tunisko a Západní Sahara. V současné době je předseda této konference Vincent Louis Marie Landel, S.C.I. arcibiskup Rabatu (Maroko).\n\nAlžírsko má v současné době 352 titulární biskupství.\n\nAlžírsko mělo ve své historii jen dva kardinály. Prvním kardinálem se stal Charles-Martial Allemand-Lavigerie (kreoval Lev XIII.) – arcibiskup Alžír a Léon-Étienne Duval (kreoval Pavel VI.) byl také arcibiskup Alžíru.\n\nV rámci dnešní diecéze Constantine, v provincii Sétif, se nachází zaniklá diecéze Partenia. V 5. století byla opuštěna a pohlcena Saharou. Titulárním biskupem této diecéze byl rozhodnutím papeže Jana Pavla II. v roce 1995 ustanoven za své liberální názory někdejší biskup Évreux Jacques Gaillot.\n\n"}
{"id": "969433", "url": "https://cs.wikipedia.org/wiki?curid=969433", "title": "Valentín Balaša", "text": "Valentín Balaša\n\nValentín Balaša nebo Valent Balaša ( \"Balassi Bálint\" nebo \"Balassa Bálint\", titul: Baron Bálint Balassa de Gyarmathy et Kekkei, Barón Valentín Balaša z Ďarmôt a Modrého Kameňa, (20. říjen 1554, Zvolen - 30. květen 1594 Ostřihom (město)), byl uherský renesanční básník, který psal maďarsky, turecky a slovensky. Je zakladatelem moderní maďarské lyrické poezie a prvním autorem maďarské erotické poezie. Pohřben je v kostele v obci Hybe na Slovensku.\n\nBalaša pocházel z přední uherské šlechtické rodiny Balašů. Jeho předkové vlastnili v 13. století liptovské obce Iľanovo a Paludza, které vyměnily za Ďarmoty, kde se na dlouhou dobu usídlili. Na přelomu 13. a 14. století získali i panství Modrý Kameň (maďarsky Kekkei), v letech 1554-1600 vlastnili i hrad Liptovský Hrádok.\nValentín prožil své dětství na zvolenském zámku, ale i na hradě v Liptovském Hrádku. Bylo mu poskytnuto kvalitní vzdělání - ovládal až osm jazyků. Balaša studoval na univerzitách v Německu (od roku 1565 studoval například v Norimberku) i v Itálii a dosáhl výborné vzdělání v literatuře. Jistý čas byl jeho učitelem evangelický kněz Peter Bornemisa (maďarsky Bornemissza Péter). V letech 1573-1574 studoval na vojenské škole v dnešním Egeru.\n\nOd roku 1575 působil na území Sedmihradska, kde se účastnil bojů proti vojskům sedmihradského vévody Štěpána Bátoriho, ale během bojů upadl do jeho zajetí. Když se Báthory stal polským králem, vzal ho ve svém doprovodu do Polska, kde se Balaša zúčastnil v roce 1577 bojů u Gdaňsku proti císařské armádě.\n\nV roce 1577 se vrátil do Uherska. Koncem 70. let žil opět na hradě Liptovský Hrádok, který mu připadl při dělení rodových majetků. S vlastní rodinou vedl několik právních sporů kvůli rodovým majetkům. Spolu s bratrem Františkem se postaral o obnovu hradu a dal ho obehnat novou hradební zdí. Pro zvýšení poddanských povinností se však dostal do konfliktu s vlastními poddanými, zejména v obci Pribylina.\n\nV letech 1579-1582 byl důstojníkem v posádce Egerského hradu, později se vrátil do Zvolena. V roce 1588 sloužil u hlavního kapitána v Nových Zámcích. V roce 1589 cestoval po Sedmihradsku, ale koncem roku 1589 odešel opět do Polska, kde žil zejména v Krakově. Na podzim 1591 se vrátil do Uher a obchodoval s vínem.\n\nValentín Balaša se v roce 1593 zapojil do bojů patnáctileté války proti Osmanům v řadách císařského vojska, tedy na straně Habsburků, bojoval ve vojsku Mikuláše Pálfiho a zúčastnil se dobytí hradů Divín (hrad) a Modrý Kameň. Při obléhání Ostřihomi byl těžce raněn - přišel o obě nohy - a do tří dnů skonal. Původně vyznával kalvínskou víru, ale později přestoupil na římskokatolické vyznání.\n\nValentín Balaša psal maďarsky, slovensky a turecky. Kromě poezie napsal i jednu komedii v maďarštině. Slovenské básně byly objeveny až v roce 1949 ve vídeňské Národní knihovně. Do té doby nikdy nevyšly knižně. Balaša psal v slovenštině nábožensky laděné básně a jednu o lásce: \"Píseň jménem pěkné děvy\". Je autorem této časově nejstarší světské milostné básně v slovenštině zveřejněné v kodexu Jana Joba Fanchaliho, který má pozdně renesanční charakter.\n\nValentín Balaša psal stance a dal jméno jednomu jejich druhu - \"Balášova stanca\" (Balassi stanza).\nMá strukturu verše a a b c c b d d b neboli v devíti veršové sloce se opakují rýmy ve třetím, šestém a devátém verši. Balaša měl vyspělou básnickou techniku. Jeho hrdinské básně i náboženské básně patří k vrcholům renesanční lyriky.\n\n\n\n"}
{"id": "969434", "url": "https://cs.wikipedia.org/wiki?curid=969434", "title": "Modrý Kameň (hrad)", "text": "Modrý Kameň (hrad)\n\nHrad Modrý kameň (starší názvy: 1290 \"Keykkw\", 1446 \"Kekkew\" , ), je goticko-renesanční hrad ze druhé poloviny 13. století, který se nachází v Banskobystrickém kraji v okrese Veľký Krtíš a je postaven nad stejnojmenným městem v nadmořské výšce asi 315 metrů.\n\nSoučástí hradního komplexu je i barokní zámeček, který však byl postaven až o několik století později. V současnosti je hrad spolu s areálem (kam patří například zahrada, most, hradní kaple, hospodářská budova či příkop) evidován jako národní kulturní památka SR.\n\nVýstavba tohoto hradu pravděpodobně začala po tatarském vpádu, i když pamětní tabule datuje vznik hradu již do roku 1237. Nejstarší písemné zmínky o hradu se datují do let 1278 a 1290.\nVe zmínce z roku 1285 je zmíněn majitel a i předpokládaný stavebník hradu Peter Forró. Po jeho smrti sídlo získali synové Kazimíra z bínské větve Huntů-Poznanů. Ale už v roce 1290 ho dobyli zpět Petrovi sourozenci, zakladatelé rodu Balašů. Jejich držení hradu přerušil Matúš Čák Trenčianský, ale po jeho smrti se vrátil do jejich moci.Hrad byl celá staletí majetkem šlechtické rodiny Balašů (dříve \"Balassů\"), kteří ho vlastnili až do 19. století.\n\nVzhled hradu byl několikrát změněn v důsledku mnoha rekonstrukcí a přestaveb. První výraznější oprava hradu se konala v letech 1609 až 1612, kdy získal renesanční podobu. Důvodem bylo to, že v roce 1576 (některé prameny uvádějí rok 1575) hrad obsadili Turci, kteří ho opustili až v roce 1593, přičemž hrad zničili. Při této rekonstrukci hradu vznikly i dělostřelecké plošiny. V době stavovských povstání na začátku 17. století se hradní majitel Zikmund Balaša ucházel o funkci sedmihradského knížete a za tímto účelem se neváhal spojit i s Turky. Proto hrad v roce 1616 dobylo královské vojsko a Zikmund byl uvězněn. V rámci bezohledného vpádu byl hrad znovu napaden Turky v roce 1659. V roce 1683 hrad dobývala povstalecká vojska Imricha Tököliho a hrad byl značně poškozen. Tato poškození již majitelé neobnovili.\n\nV první polovině 18. století postavil tehdejší majitel Gabriel Balaša na starších zničených základech rozsáhlý barokní zámeček, který však byl postaven pouze na dolním nádvoří hradu; horní část hradu se obnovy nedočkala a tyto prostory se využily jako zahrada, která také patří mezi národní kulturní památky. K zámku byla později přistavěna i kaple svaté Anny.\n\nV 19. a 20. století hrad několikrát změnil majitele. V roce 1813 hrad od rodu Balašů získal župan Forgáč z Gýmeše a Haliče, po něm se majitelem hradu stal hrabě Károly. Poslední soukromou majitelkou byla Károlyho dcera Gabriela Almášiová, která ho však v roce 1923 prodala státu , který je jeho vlastníkem až do současnosti. Od roku 1991 je v hradě Muzeum loutkářských kultur a hraček Slovenského národního muzea.\n\n"}
{"id": "969446", "url": "https://cs.wikipedia.org/wiki?curid=969446", "title": "Karl Hermann Wolf", "text": "Karl Hermann Wolf\n\nKarl Hermann Wolf (27. ledna 1862 Cheb – 11. června 1941 Vídeň) byl rakouský a český novinář, publicista a politik německé národnosti, na přelomu 19. a 20. století poslanec Českého zemského sněmu a Říšské rady; jeden z předáků německorakouského nacionalistického, všeněmeckého proudu.\n\nVystudoval gymnázium v Liberci a práva na německé univerzitě v Praze. Působil jako novinář a publicista. Psal pro listy \"Deutsche Volkszeitung\", \"Deutsche Volksblatt\" a \"Deutsche Wacht\". Podílel se na práci na konverzačním slovníku. Angažoval se veřejně a politicky, byl předákem německorakouských spolků.\n\nV 90. letech patřil spolu s Georgem von Schönererem mezi hlavní osobnosti všeněmeckého hnutí v Rakousku. Tento politický proud se definoval národnostně radikálně, byl kritický k Rakousku-Uhersku a naopak hlásal blízkost s Německou říší. Všeněmci se výrazně podíleli na protestním německém hnutí proti Badeniho jazykovým nařízením z roku 1897, která měla zvýšit úřední status češtiny. Na zasedání Říšské rady na jaře 1897 označil Wolf tato nařízení za \"neslýchaný a frivolní atentát na Němce\", během rozpravy v září 1897 zase předsedu vlády Kazimíra Felixe Badeniho označil za \"polského padoucha\". Badeni si u císaře vyžádal souhlas s vyzváním Wolfa na souboj. Ten se odehrál 25. září 1897. Badeni byl při něm raněn do pravé ruky.\n\nNa přelomu století se zapojil i do zemské politiky. V doplňovacích volbách roku 1897 a opět roku 1899 byl zvolen do Českého zemského sněmu v kurii venkovských obcí (volební obvod Teplice, Duchcov, Bílina). Mandát obhájil za týž obvod v řádných volbách v roce 1901. Politicky patřil tehdy k Všeněmeckému sjednocení. Uspěl i ve volbách v roce 1908, nyní jako člen a zakladatel Německé radikální strany, která vznikla, když se skupina okolo Wolfa odtrhla od všeněmecké skupiny vedené Georgem von Schönererem.\n\nDlouhodobě rovněž zasedal v Říšské radě (celostátní zákonodárný sbor), kam poprvé usedl po volbách roku 1897, zvolen byl za městskou kurii v obvodu Trutnov, Vrchlabí atd. Za týž obvod uspěl i ve volbách roku 1901 (v nich všeněmecké parlamentní zastoupení výrazně vzrostlo.). Rezignaci oznámil na schůzi 29. listopadu 1901, ale opětovně byl zvolen v následné doplňovací volbě a znovu složil slib 4. února 1902. Opětovně byl zvolen i ve volbách roku 1907, konaných již podle všeobecného a rovného práva (obvod Čechy 95). Usedl do poslanecké frakce Německý národní svaz, v jehož rámci zastupoval Německou radikální stranu. V témž poslaneckém klubu zasedal i po dalších volbách roku 1911.\n\nPo válce zasedal ještě v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n\nZemřel 11. června 1941 ve Vídni.\n\n"}
{"id": "969447", "url": "https://cs.wikipedia.org/wiki?curid=969447", "title": "Muzeum loutkářských kultur a hraček", "text": "Muzeum loutkářských kultur a hraček\n\nMuzeum loutkářských kultur a hraček, ( \"Múzeum bábkarských kultúr a hračiek\") je jedno z muzeí Slovenského národního muzea. Specializuje se na dokumentování historie a současnosti loutkového divadla, na historii a historický vývoj dětských hraček a také na historii a etnografii regionu. Instituce vznikla v roce 1964 jako \"Muzeum Imre Madácha\", o čtyři roky později se přetransformovala na \"Okresní vlastivědné muzeum\" se sídlem v kaštelu Imre Madácha v Dolné Strehové. Od roku 1991 je umístěno na hradě Modrý Kameň v okrese Veľký Krtíš. Na \"Muzeum loutkářských kultur a hraček\" se změnilo v roce 1994.\n\nMuzeum v rámci své činnosti organizuje různé akce, například \"Loutkářský festival Modrý Kameň\", na kterém se koná přehlídka loutkářských souborů ze Slovenska a zahraničí a jeho součástí jsou i tvůrčí dílny a výstava prací zhotovených dětmi.\n\nPůvodně existovalo jako samostatné muzeum, součástí SNM se stalo až v roce 2002. \n\n"}
{"id": "969448", "url": "https://cs.wikipedia.org/wiki?curid=969448", "title": "Raphael Georg Kiesewetter", "text": "Raphael Georg Kiesewetter\n\nRaphael Georg Kiesewetter šlechtic von Wiesenbrunn (29. srpna 1773, Holešov, Morava — 1. ledna 1850, Baden u Vídně) byl rakouský hudební historik.\n\nKiesewetter studoval nejprve filosofii v Olomouci, zapsal se však od roku 1792 ke studiu práv na Vídeňské univerzitě, kde roku 1794, ještě před ukončení studia, nastoupil státní službu v úřadě války. V roce 1811 se stal předsedou Dvorní válečné rady ve Vídni, v letech 1813 a 1814 řídil zdravotní odbor, aby i poté zůstal ve státních službách.\n\nKiesewetterovi se dostávalo hudebního vzdělání od dětství. Jeho sestra, sama vynikající klavíristka, byla matka Augusta Wilhelma Ambrose. Od roku 1816 až do 40. let 19. století pořádal Kiessewetter ve svém domě historické koncerty amatérů, při kterých byla provozována také vokální hudba z tvorby 16. - 18. století. Od roku 1814 byl členem Společnosti přátel hudby ve Vídni a v letech 1821 až 1843 jejím místopředsedou. V této funkci měl veliký vliv na vídeňský hudební život.\n\nJeho hlavní význam spočívá v oblasti hudební vědy. Kiesewetter vlastnil velikou sbírku partitur starých hudebních děl (dnes v Rakouské národní knihovně). Napsal řadu zásadních pojednání o evropských dějinách hudby od antiky po 19. století, a také o hudbě Blízkého Východu.\n\nDiplomem z 30. července 1843 byl Kiesewetter povýšen do dědičného šlechtického stavu s predikátem \"Edler (šlechtic) von Wiesenbrunn\" v rakouských zemích. Roku 1845 odešel do penze a v dubnu 1848 odešel do Badenu u Vídně, kde roku 1850 zemřel.\n\nV roce 1887 byla po něm byla ve Vídni pojmenována \"Kiesewettergasse\" v obvodě Favoriten (10. okrsek).\n"}
{"id": "969457", "url": "https://cs.wikipedia.org/wiki?curid=969457", "title": "Anton Karl Wüst", "text": "Anton Karl Wüst\n\nAnton Karl Wüst (11. ledna 1863 Praha – 14. září 1932 Žatec) byl rakouský a český podnikatel a politik německé národnosti, na počátku 20. století poslanec Českého zemského sněmu a Říšské rady.\n\nProfesí byl majitelem realit a tiskárny v Žatci. Působil jako politik a publicista. Angažoval se ve veřejném a politickém životě. Byl zástupcem předsedy \"Ústředního spolku německých pěstitelů řepy v Čechách\" (Zentralverein der deutschen Rübenbauern in Böhmen) a předseda německého \"Středostavovského spolku\" v Žatci. Měl též podíl na organizování pěstitelů chmele na Žatecku. Zasedal v městské radě v Žatci. Jeho tiskárna vydávala list \"Nationale Zeitung\".\n\nNa počátku století se zapojil i do zemské politiky. Ve volbách v roce 1901 byl zvolen do Českého zemského sněmu v kurii venkovských obcí (volební obvod Kadaň, Přísečnice, Vejprty, Doupov). Politicky patřil k Všeněmeckému sjednocení Georga von Schönerera. Uspěl i ve volbách v roce 1908, stále jako člen všeněmeckého Schönererova politického bloku.\n\nVe volbách roku 1911 zasedl i v Říšské radě (celostátní zákonodárný sbor), kam byl zvolen za obvod Čechy 114. Byl členem poslaneckého klubu Všeněmecké sjednocení. Po válce zasedal ještě v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "969462", "url": "https://cs.wikipedia.org/wiki?curid=969462", "title": "Katolická církev v Angole", "text": "Katolická církev v Angole\n\nKatolická církev v Angole je křesťanské společenství. Hlásí se k ní asi 10 000 000 obyvatel. Je v jednotě s papežem. Skládá se z 5 metropolitních arcidiecézí a 14 diecézí.\n\nAngola má 5 církevních provincií složených ze 14 diecézí. Všechny diecéze slouží mše v latinském (římském) ritu.\n\n\nAngola má svou biskupskou konferenci \"Conferência Episcopal de Angola e São Tomé\" spolu se Svatým Tomášem a Princovým ostrovem. Současným předsedou je Gabriel Mbilingi, C.S.Sp. arcibiskup Lubanga.\n\nApoštolská nunciatura v Angole byla založena roku 1975 papežem Pavlem VI. Roku 1975 neměla svého apoštolského nuncia, nýbrž apoštolského delegáta, kterým byl Giovanni De Andrea, titulární arcibiskup Aquavivy. V současné době (od 2015) je apoštolským nunciem Petar Rajič.\n\nSeznam apoštolských delegátů a nunciů\n\nApoštolští delegáti\n\nApoštolští nunciové\n\n"}
{"id": "969463", "url": "https://cs.wikipedia.org/wiki?curid=969463", "title": "Budínská kronika", "text": "Budínská kronika\n\nBudínská kronika je latinská původně rukopisná uherská kronika, která vznikla za vlády Karla Roberta (1308 – 1342). Její první tištěná verze z 15. století se nazývá Chronica Hungarorum.\n\nRukopisná verze se zachovala v 4 kodexech. Nejlépe se původní znění kroniky zachovalo v kodexu ze sklonku 15. století nalezeném v knihovně Trnavčana Jána Sambuca.\n\nVerze v kodexu Jána Sambuca začíná tzv. Hunskou kronikou, následuje výklad historických událostí do konce 14. století (do konce vlády Ludvíka Velikého, tj. 1382) a končí kronikářské záznamy o nejdůležitějších událostech let 1383 až 1468, tj. až po vládu Matyáše Korvína.\n\nBudínská kronika patří do tzv. první skupiny (tj. rodiny, skladebného okruhu) uherských kronik 14. století (tj. tzv. Kroniky 14. století); druhou skupinu tvoří Vídeňská obrázková kronika.\n\n"}
{"id": "969464", "url": "https://cs.wikipedia.org/wiki?curid=969464", "title": "Dolný Hričov", "text": "Dolný Hričov\n\nDolný Hričov ( ) je obec v okrese Žilina na Slovensku. V roce 2013 zde žilo 1 555 obyvatel. První písemná zmínka o obci pochází z roku 1208. V obci se nachází mezinárodní letiště Žilina.\n\nObec Dolný Hričov leží v Bytčanské kotlině na terasovitých náplavech Váhu. Do jejího katastrálního území zasahuje chráněná přírodní rezervace Súľovské skály.\n\nPrvní listinné doložení území Hričova je z roku 1208. Další vývoj obce úzce souvisí s historií Hričovského hradu, který byl postaven v letech 1235 – 1241. Jeho prvním majitelem je církev. Později přechází střídavě z rukou krále do rukou šlechty, stává se z něj i loupežné hnízdo. Posledním majitelem hradu byl Jozef Antol Esterházy, který byl i majitelem panství Bytča. Začátkem 18. století hrad vyhořel, ztratil svou obrannou funkci a pustl. V současné době je z něj jen zřícenina, kde jsou zachovány nezvratné důkazy o jeho minulosti, které stále přitahují turisty. V okolí hradu se nachází množství jeskyní.\n\nNejstarší zachovalou budovou v obci je římskokatolický kostel z přelomu 13. – 14. století, kteří spolu s farou dali postavit první majitelé hradu. Nese znaky románského a gotického slohu. Největší památkou v kostele je gotická klenba nad hlavním vchodem, která se zachovala v původním stavu. V roce 1820 se porušila renesanční podoba kostela stavbou boční lodě do kříže. Vnitřní malby na stěnách byly v 2. polovině 20. století obnoveny akademickým malířem Vincentem Hložníkem. V okolí se v minulosti pohřbívalo, pod kostelem se nachází krypta, ve které jsou pohřbeni hradní páni. Ve vnějších zdech jsou v částech nad zemí dvojkruhy přeťaté křížem se jmény pohřbených. Kostel je zasvěcený svatému Michalovi.\n\nDruhou nejstarší budovou v obci je kaštel – celnice z roku 1556. Měl obranné postavení, jedno patro a pod ním se nacházel průchod, kde se vybíralo mýtné. V baště sídlil celník spolu s ozbrojenou stráží. Průchod budovou byl zrušen začátkem 19. století. Historická podoba zámečku je zobrazena na malbě Pavla Miduly, která se nachází na stěně v obecní knihovně. Budova je národní kulturní památkou, jsou v ní zachovány gotické klenby v přízemní části. V současné době slouží pro kulturní účely.\n\n\n"}
{"id": "969465", "url": "https://cs.wikipedia.org/wiki?curid=969465", "title": "Chronica Hungarorum (1473)", "text": "Chronica Hungarorum (1473)\n\nChronica Hungarorum (jiné názvy: Kronika Uhrů, trochu nepřesně i: Budínská kronika, celým jménem Chronica Hungarorum finita Budae Anno Domini MCCCCLXXIII in vigilia penthecostes per Andream Hess) je tištěná středověká uherská kronika, vytištěna v roce 1473. Je to první tištěná kniha v Uhersku. Obsahuje text rukopisné latinské kroniky ze 14. století, která se běžně nazývá Budínská kronika.\n\nAutorem je András Hess, vytiskl ji v své knihtiskárně v Budíně. Sestává ze 67 listů. Vytištěna byla v asi 240 exemplářích. Zachovalo se 10 exemplářů, nacházejí se např. v Budapešti, v Praze, v Lipsku, ve Vídni, v Paříži a v Petrohradě.\n\nPopisuje dějiny Uherska po korunovaci Matyáše Korvína. V souvislosti se zánikem Velké Moravy obsahuje i tzv. bajku o bílém koni, která se stala základem tzv. Podmanitelské teorie.\n\n"}
{"id": "969467", "url": "https://cs.wikipedia.org/wiki?curid=969467", "title": "Kronika Jána z Turca", "text": "Kronika Jána z Turca\n\nKronika Jána z Turca nebo Uherská kronika Jána z Turca nebo Kronika Uhrů ( \"Chronica Hungarorum, \" \"Kronika Jana z Turce)\" je kronika, která vyšla poprvé 20. března 1488 v Brně, a jejímž autorem byl první známý laický spisovatel v Uhersku, Ján z Turca.\n\nV roce 1488 vyšla v Brně (březen) a Augsburgu (červen), v následujících desetiletích ve Frankfurtu nad Mohanem, Vídni, Trnavě a Budapešti. Jednu z verzí vlastní Matice slovenská. \n\nPrvní část napsal úpravou básní benátského básníka Lorenza de Monaco. Popisuje vládu Karla II. Malého v Uhersku. Napsal ji z popudu svého nadřízeného Štěpána z Haserhagu, generálního notáře královského dvora, a možná i Tomáše Drágiho, zemského soudce. Fyzicky je tato část připojena za částí c. druhé části.\n\nDruhou část napsal v roce 1486. Popisuje činy uherských králů do dob vlády Ludvíka Velikého. Tato část se skládá ze tří oddílů:\nTřetí část o událostech od smrti Karla II. Malého (1386) do dobytí Vídně a Vídeňského Nového Města Matyášem Korvínem v srpnu 1487 se považuje za Janovu vlastní tvorbu. Napsal ji na začátku roku 1487. Je inspirována historicko-geografickým lexikonem Cosmographia od Eneáše Silvia Piccolomiho, jakož i zachovalými diplomatickými dokumenty a listy. Údaje z Cosmographie vybíral velmi jednostranně a povrchně,\n\nJán z Turca, jak vyplývá z jeho vlastních slov v úvodu díla, neměl v úmyslu být historiografem. A kronika opravdu obsahuje mnoho chyb, vynechání důležitých událostí, příliš se opírá o ústní tradici, lidové písně a anekdoty, a vzpomíná příliš mnoho \"zázračných\" událostí a zázraků. Osud a štěstěna hrají významnou roli v popisovaném dějinném procesu. Autor je také přesvědčen o blízkém vztahu mezi lidským štěstím, historickými událostmi a pohybem nebeských těles. Značnou pozornost věnuje i zobrazení pocitů historických postav. Mnoho vysvětlení hledal v morálním imperativu. Má také jasnou tendenci idealizovat Attilu a Matyáše Korvína a snižovat význam královen na uherském trůnu.\n\n"}
{"id": "969470", "url": "https://cs.wikipedia.org/wiki?curid=969470", "title": "Ján z Turca", "text": "Ján z Turca\n\nJán z Turca (soudobé psaní .\".. de Thwrocz\"; \"Johannes de Thuróczy\"; \"Thuróczy János\", \"Jan z Turce\") (1435, Pýr, Uhersko - mezi 1488 a 1490) byl uherský kronikář a historik.\n\nJeho rodina pocházela z Turce. V letech 1467-1475 byl notářem zemského soudce, pak notářem hodnověrného místa v Šahách, v letech 1476-1488 byl hlavním notářem zemského soudce na královském dvoře.\n\nJeho \"Uherská kronika\" je vrcholem dobové kronikářské tvorby. V díle popisuje dějiny Uherska od příchodu Maďarů do Podunají až po období vlády Matyáše Korvína, přičemž čerpá ze starších kronik (např. \"Kronika Jana ze Šarišských Sokoloviec\"), děl italských humanistů a dobové korespondence a listin. Nejde však o suché podání faktů, ale výklad dějin se prolíná s anekdotami, pověstmi a přirovnáními. V jeho kronice je také poprvé doloženo pojmenování \"Slovák\" ve tvaru s koncovkou obsahující dnešní -a-.\n\n"}
{"id": "969472", "url": "https://cs.wikipedia.org/wiki?curid=969472", "title": "James Wetherbee", "text": "James Wetherbee\n\nJames Donald Wetherbee (* 27. listopadu 1951 v Flushing, stát New York, USA), vojenský letec, důstojník a americký kosmonaut. Ve vesmíru byl šestkrát.\n\nStřední školu Holy Trinity Diocesan High School ukončil v South Huntington v roce 1970. Pak studoval na University of Notre Dame, zakončil zdárně v roce 1974. Od roku 1975 byl armádním letcem. V letech 1980 až 1981 létal jako učitel letců na námořní akademii United States Naval Academy .\n\nV roce 1984 nastoupil k NASA, po zácviku v letech 1984 až 1985 se stal členem týmů kosmonautů. V Houstonu zůstal pracovat i po ukončení kariéry astronauta.\n\nMěl přezdívku Jim. Oženil se s Robin De Vore, rozenou Plattovou.\n\nNa oběžnou dráhu se v raketoplánech dostal šestkrát a strávil ve vesmíru 66 dní, 10 hodin a 23 minut. Byl 223 člověkem ve vesmíru.\n\n\n"}
{"id": "969473", "url": "https://cs.wikipedia.org/wiki?curid=969473", "title": "Ronny Jordan", "text": "Ronny Jordan\n\nRonny Jordan, rodným jménem Ronald Laurence Albert Simpson (29. listopadu 1962 Londýn – 13. ledna 2014) byl britský kytarista. Patřil k nejvýznamnějším osobnostem acid jazzu. Své první album nazvané \"The Antidote\" vydal v roce 1992 na značce Island Records a za své album \"A Brighter Day\" z roku 2000 byl nominován na cenu Grammy. Mezi jeho nejznámější písně patřila upravená verze skladby „So What“ od trumpetisty Milese Davise. Zemřel v lednu 2014 ve svých jedenapadesáti letech.\n\n"}
{"id": "969478", "url": "https://cs.wikipedia.org/wiki?curid=969478", "title": "Kronika z Monemvasie", "text": "Kronika z Monemvasie\n\nKronika o založení Monemvasie známá také jako Kronika z Monemvasie je byzantská kronika k období 7. a 8. století popisující situaci na Peloponésu.\n\nPůvod a vznik kroniky je nejasný a její obsah podnítil spory mezi historiky. Podporuje totiž teorii německého historika J. P. Fallmerayera o přerušení řeckého osídlení na území Peloponésu. Podle něj bylo helénské obyvatelstvo v období stěhování národů vytlačeno slovanskými etniky, takže moderní Řekové nejsou potomky antických Řeků.\n\nProti této teorii se postavili řečtí vědci, zejména D. A. Zakythénos a S. P. Kyriakidis, kteří autentičnost a pravdivost kroniky popřeli.\n\nExistují čtyři části této kroniky: první se našla v roce 1749 v Turíně, druhá a třetí v Athosu, na Chalkidiki v roce 1884. Poslední se našla v r. 1910 v Římě. Všechny pocházejí z 16. století, ale jsou to opisy starších textů. Předpokládá se, že kronika vznikla v 10. století.\n\nPrvní strany popisují období císařů Justiniána a Maurikia, tedy dobu, kdy Avaři prolomili dunajskou hranici limitu a dobyli významná byzantská města na Dunaji, jak Syrmion, Anchialos, Viminakion a Singidunum. Dospělo se k závěru, že autor této části kroniky čerpal poznatky z děl spisovatelů jako Theofanes, Theofylaktos Simokattés, Meandros Protektor či Prokopios.\n\nDůvěryhodnost druhé kroniky je předmětem sporů, přičemž neexistuje žádný jiný zdroj z té doby, které by toto tvrzení potvrdil, nebo vyvrátil. Popisuje vpád útočníků (Avarů) na Peloponés a jeho důsledky.\n\nTato druhá část v podstatě říká, že Slované vyvraždili a vyhnali z Peloponésu většinu Řeků a usadili se zde. Přesněji byly to kmeny Ezeritů a Milingů. Opravdu to pravděpodobně tak bylo. Máme důkazy o masivním příchodu Řeků do řeckých oblastí Itálie. Na základě tohoto spisu německý historik Falmerayer založil hypotézu, že moderní Řekové absolutně nejsou potomci těch starověkých, ale pouze helenizovaní Slované. Proti němu se postavili řečtí vědci, kteří kroniku zpočátku brali jako výmysl 16. století. To se všechno změnilo v roce 1905, kdy se v Drážďanech našla marginálie Kesarského biskupa Aretha, která popisuje dotyčné události skoro stejně přesně. Arethas žil v letech (848-932) a dospělo se k názoru že to byl samotný Arethas, jenž napsal druhou kroniku Monemvasie. \n\nV druhé knize nám vypráví o založení města Monemvasia, kam se uchýlili peloponéští Řekové. Avšak některé pasáže z této kroniky se dají označit za zveličené. V kronice se píše, že Slované osídlili celý Epirus, Thesálii, Euboiu a jižní Řecko, což není pravda, protože Řekové se udrželi v pobřežních oblastech Epiru a Thesálie, dále Řekové zůstali v jižním Řecku a Slované se v Euboii nikdy neusadili. Není pravda ani to, že Slované obsadili celý Peloponés, protože celá východní a jižní část zůstala osídlena Řeky. Toto na některých místech kronika potvrzuje, ale jinde zase říká, že Slované byli všude, což není pravda. \n\nŘečtí historici se však přidržují třetí knihy z Monemvasie, kde se hovoří o porážkách Slovanů, jakož i o jejich přesídlování do Anatolie. To se dá opravdu potvrdit. V této knize, a také v jiných pramenech se píše, že když byli Slované poraženi, byly přesídlováni do Anatolie a z východu sem přišli také noví řečtí osadníci. Toto můžeme s jistotou potvrdit, protože máme zprávy o masivní řecké rekolonizácií Peloponésu, konkrétně sem přišli Řekové z jižní Itálie (mezi nimi i potomci těch, co z Peloponésu odešli), Anatolie a Kypru. Podle těchto důkazů můžeme říci, že Řekové se na Peloponésu stali opět většinovým obyvatelstvem. Slované, kteří zde zůstali byli pořečteni. \n\nDůkazem o kontinuitě Řeků na Peloponésu je i spis císaře Konstantina Porfyrogennetha, který popisuje peloponéské události z 9 stol., před porážkou místních Slovanů u Patrasu. Císař píše, že předtím, než Slované zaútočili na Patras, vyloupili vesnice svých sousedů, Řeků, přičemž autor zde použil termín \"Grekos \"k označení etnického Řeka. To znamená, že na západním Peloponésu existovalo četné řecké obyvatelstvo. \n\nVe třetí kronice se dále píše o vybudování míst a zavedení církevní správy, pod správou Patrasu. Mnozí etničtí Řekové přišli do Řecka z oblastí, které Byzanc později ztratila, jako Sicílie, Egypt, či jiné, asijské území. Další pozdně středověké prameny nám dokládají masivní migraci v 13 stol., mezi Řeky z Konstantinopole, Anatolie a Řecka. Můžeme tedy tvrdit, že Řecko se během několika etap opět osídlilo etnickými Řeky, což nám nakonec potvrzuje i nedávná DNA analýza řeckého národa, kterou dělali italští vědci Paolo Menozzi, Luigi Luca Cavalli-Sforza a Alberto Piazza, kde se zjistilo, že slovanské geny má méně než 12% moderních Řeků a že je zde evidentní výrazné spojení mezi antickými a moderními Řeky. \n\nTento důkaz zároveň částečně potvrzuje základní fakta z druhé kroniky z Monemvasia a potvrzuje i řeckou rekolonizaci Řecka ve středověku. Slovanská invaze však neznamenala kompletní vyhlazení Řeků, naopak mnohé řecké vesnice existovaly, přičemž pravděpodobně platili Slovanům tribut. Existovaly i smíšené vesnice a několik Řeků se takovýmto způsobem slovanizovalo. Dodnes však na Peloponésu žijí kromě Řeků i potomci Slovanů, kteří se od jižních Řeků odlišují světlými vlasy, často zelenýma očima a světlou barvou pleti. Mnoho vesnic na Peloponésu má slovanské jméno (např. Zigovisti, Zatuna). Kronika nám zároveň říká, jak se někteří Řekové schovali do hor v krajích Tsakonia. Tito Řekové zde žijí dodnes a mluví archaickým jazykem, tsakonskou řečtinou.\n\n"}
{"id": "969480", "url": "https://cs.wikipedia.org/wiki?curid=969480", "title": "Dům U Zlatého zvonku", "text": "Dům U Zlatého zvonku\n\nDům U Zlatého zvonku, někdy také zvaný U Zlatého zvonečku, je dům čp. 11 na Starém Městě v Praze v ulici U Radnice č. 4. Stojí mezi domy U Zlatého bažanta a U Zlatotepců. Je chráněn jako kulturní památka České republiky.\n\nDnešní dům z doby kolem roku 1840 vznikl na románských a gotických základech částí původních dvou domů, v severní části stával poměrně velký dům, jižní část byla součástí románského dvorce, jehož centrum bylo na místě dnešního domu U Zlatého bažanta. Obě tyto části byly spojeny až v letech 1801 až 1802. Po roce 1939 byl dům opět výrazně upravován. Z původních domů se dochovaly pouze sklepy a obvodové zdi.\n\n"}
{"id": "969482", "url": "https://cs.wikipedia.org/wiki?curid=969482", "title": "Conversio Bagoariorum et Carantanorum", "text": "Conversio Bagoariorum et Carantanorum\n\nO obrácení Bavorů a Korutanců (jiné názvy: O obrácení Bavorů a Korutanců na víru, Spis o obrácení Bavorů a Korutanců; \"Conversio Bagoariorum et Carantanorum, Libellus de conversione Bagoariorum et Carantanorum, De conversione Bagoariorum et Carantanorum Libellus\"; zkráceně Konverze\", Conversio\") je francká kronika z 9. století, ve které blíže neznámý solnohradský kněz popisuje misionářské aktivity salcburského arcibiskupství v Karantánii, Panonii a Nitransku od období biskupa Ruperta na začátku 8. století (tj. kolem roku 700) po rok 870.\n\nNapsaná byla v roce 871 nebo někdy v letech 871–872 (podle Kroniky Slovenska na počátku 80. let 9. století ).\n\nJako argument pro rok 871 se mimo jiné uvádí, že autor Conversia napsal \"podle datování v závěru svého díla 75 let po přidělení panonského území k Salcburské diecézi: 796 + 75 = 871\"\n\nKniha vznikla asi v Salcburku jako obranný spis, který měl dokázat nárok salcburského arcibiskupa Adalwina na navrácení území Panonie do jeho jurisdikce poté, co byla Panonie kolem roku 870 přidělena Metodějovi. Zároveň je myšlena jako útok proti celé byzantské misijní činnosti a proti slovanské liturgii.\n\nMá tyto části:\n\nJe významným zdrojem na dějiny celého východoalpského prostoru.\n\nZe slovenských dějin je významným zdrojem o Pribinovi a Kocelovi. Představuje jediný soudobý doklad o postavení kostela v Nitře. Informuje o vzniku Velké Moravy spojením Moravského a Nitranského knížectví vyhnáním Pribiny Mojmírem z Nitry.\n\n\n"}
{"id": "969487", "url": "https://cs.wikipedia.org/wiki?curid=969487", "title": "Baden", "text": "Baden\n\nBaden může být:\n\n"}
{"id": "969489", "url": "https://cs.wikipedia.org/wiki?curid=969489", "title": "Komsomolec", "text": "Komsomolec\n\nKomsomolec je pojmenování člena sovětské mládežnické organizace, Komsomolu. Jménem Komsomolec jsou rovněž označeny ponorky, lodě, technické výrobky a jiné:\n\n"}
{"id": "969492", "url": "https://cs.wikipedia.org/wiki?curid=969492", "title": "Chronicon Hungarico-Polonicum", "text": "Chronicon Hungarico-Polonicum\n\nUhersko-polská kronika ( \"Chronicon Hungarico-Polonicum\") je uherská kronika z první poloviny 13. století (vznikla asi mezi lety 1234–1241), která podává obraz uherských dějin značně odlišný např. od Anynomovy kroniky či Kroniky Šimona z Kézy. \n\nAž do 19. století byla v uherské historiografii prakticky neznámým dílem, dnes prožívá její výzkum (alespoň v Polsku a na Slovensku) renesanci.\n\nVznikla na dvoře Arpádovce Kolomana Haličského (1208–1241), který v té době ovládal jižní Uhersko, a jeho manželky Salomey, dcery krakovského knížete Leška Bílého. Koloman byl v roce 1214 korunován haličským králem, ale zakrátko byl odtud vyhnán společně se Salomeou. Kronika je vlastně jednou z variant Hartvikova Života sv. Štěpána. Navazuje, podobně jako jiné kroniky, na ztracené Gesta Hungarorum (Skutky Uhrů) z 11. století. Důvodem jejího vzniku byla asi snaha legitimovat politické ambice Kolomanova dvora, zejména právo na Chorvatsko a Halič. \n\nZ obsahu kroniky jsou významná zejména následující fakta:\n\nUhry ztotožňuje s Huny. Funkci Arpádovců a Arpádovců jiných kronik nahrazuje hunský král Attila (\"Aquila\") a jeho rod. Kronika vypráví příběh, jak Attila dobyl slovanské území \"Chorvatsko a Sclavonii\", které krátce předtím ovládal jistý král Kazimír (možná poslední Mojmírovec), kterého ale zabili vlastní poddaní (Attila přišel do Panonské pánve s původním cílem dobýt Římské císařství, ale po andělském vnuknutí se zaměřil na Kazimírova území). Úspěšně dobyté území dal Attila po dobytí jméno Ungaria (tedy Uhersko). Attila následně zemi definitivně získal prostřednictvím sňatků se Slovankami.\n\nVe většině textu kronika (úplně) ztotožňuje (a střídavě používá) termíny Sclavonia a Ungaria (tedy Uhersko). V 9. kapitole však ztotožňuje ve vztahu k 20. letům 11. století termín Sclavonia s Nitranským knížectvím, když Imricha, jako knížete (vévodu) Nitranského knížectví (vévodství), označuje jako \"Henricus dux Sclavonie\". J. Steinhübel k tomu píše: \"Kronikář tedy Nitransko bez rozpaků nazval Slovenia, čili Slovensko, a znal i hranice, které toto slovanské či přesněji slovenské knížectví oddělovaly od ostatního Uherska, a velmi přesně je popsal.\" V 3. kapitole lze výraz Sclavonia alternativně chápat i jen jako Slavonie.\n\nO rodokmenu prezentovaném v kronice K. Hollý píše: \"Rodokmen Arpádovců (v kronice \"Aquilovců\") vypadá podle kroniky následovně: Aquilův syn Koloman měl manželku Chorvatku a Kolomanův syn Béla se oženil s Řekyní z Konstantinopolského císařství (Byzance). Z tohoto svazku se narodil Gejza, otec prvního uherského krále Štěpána. Zatímco dosud zmíněné manželky Aquilovců zůstávaly ve vyprávění Uhersko-polské kroniky anonymní, Gejzově manželce Adelaidě, matce sv. Štěpána, věnuje kronika zvláštní pozornost. Adelaida pocházela z Krakova a byla sestrou knížete Měška. Vedle původu, kronika specifikuje i její vlastnosti a dovednosti: byla křesťanka, uměla psát a byla vzdělaná v oblasti teologie. V celém tomto příběhu sehrála zásadní roli, když přesvědčila Gejzu, aby přijal katolickou víru a odvrátil se od uctívání pohanských model. Gejza tak díky přesvědčovací schopnosti Adelaidy přijal křest a stal se prvním křesťanem ve svém rodu.\"<br>\"Když Adelaida čekala na porod představitele (počítáno od Aquily) v pořadí čtvrté generace Arpádovců (Aquilovců), zjevil se jí sv. Štěpán, prvomučedník. Oznámil jí, že porodí syna, kterému jako prvorozenému připadne koruna a království, a zároveň jí přikázal, aby mu dala jeho jméno. Další události se vyvíjely ve smyslu zmíněného zjevení, když syna Gejzy a Adelaidy pokřtil sv. Vojtěch a dal mu jméno Štěpán. Čtyři roky po Gejzově smrti vyslal Štěpán biskupa Astrika do Říma k papeži s prosbou o královskou korunu. Nicméně těsně předtím učinil totéž i krakovský kníže Měšek (historický Boleslav Chrabrý), který vyslal biskupa Lamperta k papeži Leonovi (historický Silvestr II.) se stejnou žádostí. Papež už byl rozhodnut poslat královskou korunu do Krakova, jeho rozhodnutí však změnilo zjevení, ve kterém mu anděl zvěstoval, aby korunu určenou pro Poláky dal Štěpánovi. Papež poslechl božské vnuknutí a poslal korunu do Uher. Naplnil se tak slib, který svého času dostal v zjevení Aquilovi.<br>\"\"Když se krakovský vyslanec biskup Lampert dozvěděl o papežově rozhodnutí, upadl do hlubokého zoufalství. V argumentaci, kterou papež utěšoval Lamperta, sehrála významnou roli zmiňovaná Adelaida. Papež zdůraznil, že právě ona přesvědčila Gejzu, aby přijal křesťanskou víru. Následně se setkal polský posel se uherským a vyjádřili si vzájemné porozumění. Byl to předobraz pozdějšího setkání Štěpána s Měškem v nově postavené katedrále v Ostřihomi, která byla zasvěcena sv.Vojtěchovi, apoštolu Poláků a Uhrů. Na tomto setkání bylo potvrzeno uhersko-polské porozumění.\"\n\nKronika končí vyprávěním o králi Ladislavu, který získal právo vlády nad Haličí.\n\nHollý, K.: Znovuobjevovaná uhersko-polská kronika in: \"História\"\n"}
{"id": "969494", "url": "https://cs.wikipedia.org/wiki?curid=969494", "title": "Martina Vondrová", "text": "Martina Vondrová\n\nMartina Vondrová (* 3. července 1972 Jablonec nad Nisou), provdaná Chlumová, je bývalá česká běžkyně na lyžích, která závodila v letech 1992–1996.\n\nStartovala na ZOH 1994, kde jejím nejlepším individuálním výsledkem bylo 31. místo v závodě na 15 km volným způsobem. Ve štafetovém závodě pomohla českému týmu k deváté příčce. Zúčastnila se rovněž Mistrovství světa 1993, v závodě Kontinentálního poháru na 5 km klasicky skončila v roce 1995 na šestém místě.\n\n"}
{"id": "969496", "url": "https://cs.wikipedia.org/wiki?curid=969496", "title": "Gesta Hunnorum et Hungarorum", "text": "Gesta Hunnorum et Hungarorum\n\nČiny Hunů a Uhrů ( \"Gesta Hunnorum et Hungarorum\"; jiné názvy: Kronika Šimona z Kézy, Činy Uhrů (II), Skutky Uhrů (II), Gesta Hungarorum (II);\" lat. \"Gesta Hungarorum\") je významná středověká kronika o dějinách Uherska, původu Maďarů a jejich příchodu do Panonské pánve. Pochází z let 1272 - 1285.\n\nMá dvě části:\n\nPodobně jako Anonymova kronika, i tato kronika je ve starších dějinách zcela nespolehlivá a popisy příchodu Maďarů do Panonské pánve a porážky Velké Moravy v těchto dvou kronikách si zcela protiřečí. \n"}
{"id": "969499", "url": "https://cs.wikipedia.org/wiki?curid=969499", "title": "Dům U Zelené žáby", "text": "Dům U Zelené žáby\n\nDům U Zelené žáby, je dům čp. 13 na Starém Městě v Praze v ulici U Radnice č. 8. Stojí mezi domy U Zlatotepců a U Tří bubnů. Je chráněn jako kulturní památka České republiky.\n\nNa místě dnešního domu stály ve středověku domy dva, pak byly ale spojeny a první písemná zmínka z roku 1403 už pojednává o jediném domě. K roku 1428 je první zmínka o názvu „U Žáby“. Koncem 16. století byl dům renesančně upraven, poté i barokně a klasicistně. Dnešní stav fasády je z roku 1810. Pozůstatky gotické stavby se ve zdivu dochovaly dodnes až do výšky druhého patra, třetí patro bylo přistavěno během renesanční přestavby. Portál je pozdně renesanční z roku 1654. Přes bývalou uličku Huselmarkt od kostela svatého Mikuláše je postaven prampouch.\n\n"}
{"id": "969500", "url": "https://cs.wikipedia.org/wiki?curid=969500", "title": "Iveta Fořtová-Zelingerová", "text": "Iveta Fořtová-Zelingerová\n\nIveta Fořtová-Zelingerová (* 21. června 1972 Ústí nad Orlicí) je bývalá česká běžkyně na lyžích, která závodila v letech 1992–1998.\n\nStartovala na ZOH 1992, 1994 a 1998, jejím nejlepším individuálním výsledkem je 18. místo v Albertville 1992 v závodě na 5 km klasicky. V olympijských štafetových závodech byla s českým družstvem šestá (1992) a devátá (1994). Zúčastnila se také světových šampionátů v letech 1993, 1995 a 1997. Na začátku roku 2006 absolvovala dva oficiální závody.\n\n"}
{"id": "969505", "url": "https://cs.wikipedia.org/wiki?curid=969505", "title": "FK Napredok", "text": "FK Napredok\n\nFK Napredok (makedonskou cyrilicí ФК Напредок Кичево) je severomakedonský fotbalový klub z města Kičevo, který byl založen roku 1928. Své domácí zápasy hraje na stadionu Gradski stadion Kičevo s kapacitou 5 000 diváků.\n\nV sezoně 2003/04 se dostal do finále severomakedonského fotbalového poháru, kde podlehl týmu FK Sloga Jugomagnat 0:1.\n\nKlubový emblém je ve tvaru protáhlého pětiúhelníku se spodním vyčnívajícím rohem. Většinu plochy zabírají svislé modrobílé pruhy, v nichž je ve spodní části vepsán letopočet založení klubu – 1928. Nahoře je pak azbukou napsáno modře v bílém pásu Ф.К. \"Напредок\" Кичево.\n\n"}
{"id": "969506", "url": "https://cs.wikipedia.org/wiki?curid=969506", "title": "Katolická církev v Beninu", "text": "Katolická církev v Beninu\n\nKatolická církev v Beninu je křesťanské společenství. Hlásí se k ní asi 3 milióny lidí. Je v jednotě s papežem. Skládá se z dvou metropolitních arcidiecézí a osmi diecézí.\n\nBenin má 2 církevní provincie složených z 8 diecézí. Všechny diecéze slouží mše v latinském (římském) ritu.\n\n\nBenin má svou vlastní biskupskou konferenci \"Conférence Episcopale du Bénin\". Současným předsedou je Antoine Ganyé, metropolitní arcibiskup Cotonou.\n\nKardinálové\nKardinál pocházející z Beninu byl Bernardin Gantin, bývalý arcibiskup Cotonou a místopředseda Papežské rady pro spravedlnost a mír.\n\nApoštolská nunciatura v Beninu byla založena papežem Pavlem VI. roku 1972 pod názvem \"Apoštolská nunciatura Dahomey\", ale poté roku 1975 byl přejmenována na \"Apoštolská nunciatura Benin\". Roku 1972 neměla svého nuncia, ale pro-nuncia kterým byl Giovanni Mariani, titulární arcibiskup Missua. V současné době je apoštolským nunciem Brian Udaigwe, titulární arcibiskup Suelli.\n\nSeznam apoštolských pro-nunciů a nunciů\n\nApoštolští pro-nunciové\n\nApoštolští nunciové\n\n"}
{"id": "969508", "url": "https://cs.wikipedia.org/wiki?curid=969508", "title": "Andrea del Verrocchio", "text": "Andrea del Verrocchio\n\nAndrea del Verrocchio, vlastním jménem Andrea di Michele di Francesco di Cioni (1435, Florencie – 10. října 1488, Benátky) byl italský renesanční malíř, zlatník a sochař, který pracoval na dvoře Lorenza I. Medicejského ve Florencii. Byl Donattelovým pokračovatelem a všestranným umělcem. Mezi jeho žáky patřili i Leonardo da Vinci, Pietro Perugino, Domenico Ghirlandaio a Sandro Botticelli, ovlivnil i Michelangela.\n\nJeho nejvýznamnější dílo je pomník kondotiéra Colleoniho v Benátkách. Dalším významným dílem je Puti s delfínem na kašně před florenskou radnicí a Dáma s prvosenkami.\n\n"}
{"id": "969509", "url": "https://cs.wikipedia.org/wiki?curid=969509", "title": "François Asselineau", "text": "François Asselineau\n\nFrançois Asselineau (; * 14. září 1957 Paříž Francie) je francouzský politik a generální inspektor finanční správy, zpočátku člen Rassemblement pour la France (RPF) [Sdružení za Francii], následně založil vlastní politickou stranu Union Populaire Républicaine (UPR) [Lidová republikánská unie], jejíž program si klade za cíl unilaterální vystoupení Francie z Evropské unie, z eurozóny a z NATO. V roce 2012 oznámil svou kandidaturu v prezidentských volbách, nepodařilo se mu však získat 500 podpisů od zvolených zastupitelů, které by mu dovolily tuto kandidaturu oficiálně potvrdit. V následujících prezidentských volbách z roku 2017 již kandidoval, umístil se s 0,92 % na 9. místě.\n\nPo maturitě s hodnocením « Výborně » se François Asselineau zapisuje na École des hautes études commerciales (HEC) [Vysoká škola obchodní] v Paříži. V roce 1980 studium dokončil a získal magisterský diplom (MSc) v oboru Management v programu Grande École. V roce 1982 po skončení základní vojenské služby byl na základě přijímacích zkoušek přijat na École nationale d'administration (ENA) Vystudoval jako druhý nejlepší v ročníku (ročník Léonard de Vinci) obor zaměřený na ekonomickou administrativu. Hned po ukončení studií v roce 1985 nastupuje na Generální inspekci finanční správy, což je jeden ze tří velkých orgánů francouzského státu.\n\nFrançois Asselineau započal svou kariéru v Japonsku. Zde působí v rámci své vojenské služby jako asistent (CSNE). Slouží zde v Oddělení pro ekonomický rozvoj. Po odchodu z ENA roku 1985 nastupuje na místo generálního inspektora v Generální inspekci finanční správy.\n\nV letech 1989 až 1990 působí jako šéf mise v Crédit National. Je také generálním ředitelem \"Société d'analyse et de diagnostic économique et financier\" (SADEF) [Společnost pro ekonomickou a finanční analýzu a diagnostiku]. V roce 1991 se stává šéfem mise odboru Asie – Oceánie na Direction des Relations étrangères économiques (DREE) Ministerstva hospodářství a financí ve vládě Pierra Bérégovoye. Roku 1993 vstupuje do kabinetu Gérarda Longueta, ministra průmyslu a zahraničního obchodu ve vládě Edouarda Balladura, kde bude působit jako poradce pro mezinárodní záležitosti.\n\nV roce 1995 je François Asselineau jmenován ředitelem ministerského kabinetu Françoise de Panafieu, ministryně pro rozvoj turismu ve vládě Juppé I. O několik měsíců později, v lednu 1996, se stává náměstkem kabinetu Hervé de Charettea, ministra zahraničí ve vládě Juppé II, «kde má na starosti Asii, Oceánii, Latinskou Ameriku a ekonomické otázky. Z tohoto titulu připravuje cesty prezidenta republiky a ministra zahraničí především do Číny, Japonska, jihovýchodní Asie a Latinské Ameriky. Účastní se jednání a setkává se s řadou vůdčích osobností této planety od papeže Jana Pavla II. až po japonského císaře či od Nelsona Mandely až po státní vůdce Brazílie, Argentiny, Saúdské Arábie, Číny (Jiang Zemin, Li Peng), Vietnamu, Indonésie atd.»\n\nPo rozpuštění Národního shromáždění v dubnu 1997 se François Asselineau vrací do Generální inspekce finanční správy. Naváže spolupráci s mužem jménem Charles Pasqua. Ten se v lednu 1999 rozhodne protestovat proti ratifikaci Amsterodamské smlouvy bez referenda, a to tak, že představí v červnových volbách do Evropského parlamentu kandidátní listinu. Poprvé je tak François Asselineau stoupencem politické strany a stává se členem celorepublikového výboru Rassemblement pour la France (RPF). Bude zde působit jako ředitel pro průzkum a mluvčí až do podzimu roku 2005.\n\n27. července roku 2000 se François Asselineau stává náměstkem ředitele generální rady departmentu Hauts-de-Seine, přičemž je pověřen zabývat se ekonomickými a mezinárodními záležitostmi. Následující rok, 19. března 2001, je zvolen pařížským radním na kandidátce odštěpené pravicové strany, která vznikla dohodou mezi Jeanem Tiberiem et Charlesem Pasquou a kterou vedl v 19. obvodu Paříže. Získává 15,8% hlasů v druhém kole proti dvěma kandidátům - socialistickému (kandidátka sjednocené levice) a pravicovému (RPR-UDF). 23. května 2001 ho Charles Pasqua, předseda generální rady departmentu Hauts-de-Seine, jmenuje ředitelem své kanceláře. Poté, co v dubnu 2004 nastoupil na předsednické místo Charlese Pasquy v generální radě, byl François Asselineau v říjnu téhož roku jmenován Nicolasem Sarkozym generálním zmocněncem v oblasti ekonomických strategií na Ministerstvu hospodářství a financí. Jeho post je však velmi rychle zrušen, v čemž sám François Asselineau spatřuje opatření, jak jej odstranit, jelikož « jeho analýzy, přestože byly nezvratné, nebyly vítány ».\n\n31. prosince 2004 se François Asselineau rozhodl připojit ke skupině Union pour un mouvement populaire (UMP) v pařížské radě. Tuto skupinu opouští 3. listopadu 2006, aby nadále mohl zasedat s nezávislými zastupiteli. Stalo se hned poté, co byla Françoise de Panafieu, bývalá ministryně, v jejímž kabinetu za vlády Juppé II působil jako ředitel, zvolena předsedkyní pařížské rady. Kandidovala za UMP. Přidává se tedy k řídícímu výboru strany Rassemblement pour une France indépendante et souveraine (RIF) [Sdružení za nezávislou a suverénní Francii]. Tuto stranu založil Paul-Marie Coûteaux. François Asselineau z ní však po třech měsících vystupuje, aby vytvořil svou vlastní politickou stranu.\n\nPřesně v den 50. výročí od podpisu Římských smluv, 25. března 2007, založil François Asselineau novou politickou stranu Union Populaire Républicaine (UPR), « jejímž cílem je vyvázání Francie z evropských smluv, a to mírovou cestou, unilaterálně, demokraticky a v souladu s mezinárodním právem. […] UPR chce z Francie učinit světového hlasatele svobody, míru a spolupráce mezi lidmi a národy, přičemž zejména odmítá přikročit k pochybnému a nebezpečnému rozlišování, zda ta či ona země patří či nepatří na evropský kontinent. »\n\nOd září 2007 François Asselineau a jeho mladá strana přispívají jedné politické odštěpené skupině, která se jmenuje Paris Libre [Svobodná Paříž] a kterou tvoří několik bývalých členů UMP. Tato skupina představí několik kandidátních listin proti UMP. François Asselineau povede kandidátní listinu pro 17. pařížský obvod proti Françoise de Panafieu. Nakonec však couvne, když promluví o silném tlaku, jenž byl vyvíjen na členy uvedené na jeho kandidátce.\n\nUPR byla dlouho považována za nevýznamnou politickou skupinku, i samotný François Asselineau ji takto vnímal. Avšak od roku 2012 počet jejích stoupenců význačně roste, ze 707 členů na konci roku 2011 se strana rozrostla na 2140 členů na konci roku 2012. 25. března 2014 se podle UPR počet stoupenců pohyboval kolem 4400. Členy strany najdeme ve všech francouzských departementech, a dokonce i v zahraničí, a to ve 54 státech.\n\nV lednu 2011 oznamuje François Asselineau svůj záměr kandidovat na prezidenta Francouzské republiky ve volbách roku 2012. Svou kandidaturu potvrdil v prosinci 2011 na národním kongresu Union Populaire Républicaine. Jelikož nedokázal získat 500 podpisů od zvolených zastupitelů, nefiguroval mezi oficiálními kandidáty schválenými Ústavní radou v pondělí 19. března 2012.\n\nFrançois Asselineau hlásá své politické názory s cílem shromáždit všechny Francouze, přičemž se snaží zůstat mimo politickou debatu, ať je levicová či pravicová, « aby vrátil Francii svobodu a demokracii. Toto v prvé řadě znamená právně vypovědět evropské smlouvy […] a vymanit hospodářství, veřejný sektor a média z rukou soukromých magnátů. » Unilaterální odstoupení Francie z Evropské unie (EU) by se uskutečnilo v souladu s článkem 50 Maastrichtské smlouvy (Smlouvy o Evropské unie), v němž je daná možnost uvedena a platí pro všechny členské státy.\nVzhledem k tomu, že « opravdová moc je dnes v rukách Centrální evropské banky ve Frankfurtu n/M, dále v Bruselu a v případě NATO ve Washingtonu », tvrdí François Asselineau, « že nemůžeme nic konat, dokud jsme uvnitř Evropské unie, protože jsme vázáni smlouvami. Navrhuji tedy vystoupit z Evropské unie, z eurozóny a z NATO, abychom znovu nalezli národní suverenitu. » Kromě toho také hovoří o záštitě Spojených států, které podle jeho názoru « od konce 2. světové války vytrvale pracovaly na « budování Evropy » jakožto hlavní strůjce, iniciátor a investor », přičemž se obává, aby to nevedlo k « celosvětovému apartheidu bílých ».\n\nFrançois Asselineau se nechal inspirovat programem vlády, který vypracovala a uveřejnila Národní odbojová rada 15. března 1944. Do svého programu zahrnul mimo jiné i určitý počet ústavních reforem. Jejich cílem by bylo « znovuobnovení demokracie » (zákaz přesunu neomezené nejvyšší moci v čase, zřízení referenda, které by vycházelo z iniciativy občanů, uznání bílých /prázdných/ hlasovacích lístků ve volbách ...). Dále by se jednalo o ustanovení, která by « tisku navrátila jejich nezávislost, pokud jde o vliv státní moci a moci finančních subjektů» (vytvoření veřejné služby kontrolující nezávislost informací, zákonů zabraňujících soustředění médií, zákona umožňujícího zestátnění TF1...). Počítá také s hospodářskými opatřeními (navrácení původní role Francouzské bance, tj. financování státu, obnovení kontroly pohybu kapitálu, potvrzení ústavního principu o veřejném vlastnictví velkých společností působících ve veřejném sektoru ...).\n\nFrançois Asselineau začal psát pod pseudonymy do několika revue. Ve svých textech analyzoval důvody, kvůli nimž budování Evropy « vede Francii z hlediska politického, ekonomického, sociálního a morálního do slepé uličky historického významu ».\n\nPo vzniku UPR zahajuje cyklus konferencí pořádaných ve Francii a Belgii. Jejich šíření po internetu mu dopomohlo k získání značného počtu posluchačů. Podle něj byl blok konferencí, který je přístupný na internetu, zhlédnut na konci roku 2012 více jak milionkrát. Podle průzkumu Alexy Rankinga ze 7. ledna 2013, který zjišťoval umístění 29 francouzských politických stran na světovém žebříčku podle návštěvnosti jejich internetových stránek, se UPR umístila na 4. místě, hned po Parti socialiste (PS) /Socialistická strana/ a před Front de gauche (FG) /Levicová fronta/.\n\nI přesto, že je François Asselineau pravidelně zván do regionálních francouzských médií a do dvou velkých ruských médií (RIA Novosti ; Russia Today), zůstává stále neviditelný ve velkých francouzských médiích, která obviňuje z cenzury. Jakožto prezidentský kandidát ve volbách v roce 2012 pochopil, že francouzská média nerespektovala doporučení Conseil supérieur de l'audiovisuel [Vrchní audiovisuální rady]. Poté, co podal stížnost, Conseil supérieur de l'audiovisuel potvrdila, že se všemi kandidáty by se mělo jednat nestranně a že k posouzení reprezentativnosti kandidáta by měly být brány v úvahu všechny nástroje komunikace, včetně internetu.\n\nFrançois Asselineau rovněž obvinil francouzskou Wikipedii z cenzurování jeho stránky. Podle Numerama.com byla stránka nejednou smazána francouzskou Wikipedií, a to z důvodu, podle jejích tvůrců, že François Asselineau by nesplňoval kritéria, co se týče jeho proslulosti.\n\n"}
{"id": "969513", "url": "https://cs.wikipedia.org/wiki?curid=969513", "title": "Pruská G 8.1", "text": "Pruská G 8.1\n\nPruská G 8.1 je dvouválcová parní lokomotiva na přehřátou páru. Lokomotivu zkonstruoval Robert Garbe jako vylepšenou variantu řady G 8, z počátku byla i označená jako „zesílené normální provedení“ - „Verstärkte Normalbauart“. Na rozdíl od původního provedení má větší kotel a tím pádem vyšší hmotnost, což mělo sice za důsledek zvýšení tažné síly vlivem vyšší adhezní váhu, na druhou stranu měla nová lokomotiva vlivem vyššího nápravového tlaku omezenou přechodnost převážně pouze na hlavní tratě. Lokomotivy této řady našly uplatnění v dopravě těžkých nákladních vlaků a později také v těžkém posunu. Pro lehčí svršek byla od této řady odvozena pětispřežní lokomotiva řady G 10.\n\nLokomotivy G 8.1 měly kotel z plechů tl. 17 mm. Válcový kotel tvořily dva prstence, na jednom z nich byl umístěn parní dóm s ventilovým regulátorem. Vzdálenost trubkovnic byla 4 500 mm. Válcovým kotlem procházelo 130 žárnic o průměru 51/46 mm a 24 kouřovek o průměru 133/125 mm. Lokomotivy měly nainstalovaný Schmidtův přehřívač páry, předehřívač vody a pístové napájecí čerpadlo Knorr.\n\nV rámu z plechů tl. 30 mm byl uložen čtyřnápravový pojezd, třetí náprava byla hnací. Druhé a třetí dvojkolí mělo zeslabené okolky o 15 mm, poslední spřažené dvojkolí mělo příčný posuv 3 mm. Válcová šoupátka měla průměr 220 mm, rozvod byl Heusingerův s kuhnovými kulisami.\n\nLokomotivy byly spřahovány s tendry pr 3 T 16,5, pr 3 T 20 a pr 2'2' T 21,5.\n\nŘada G 8.1 se stala nejpočetnějším typem lokomotiv zemských drah v německých zemích a po řadě 52 druhým nejpočetnějším typem lokomotivy zkonstruovaným v Německu. Pro pruské státní dráhy a Německé říšské dráhy bylo dodáno celkem 4 958 strojů, dalších 137 obdržely Alsasko-lotrinské říšské dráhy, deset meklenburské velkovévodské dráhy, 50 strojů německé polní dráhy během 1. světové války, šest nebo deset lokomotiv zakoupilo těžařstvo německého císaře, 112 lokomotiv si pořídily rumunské dráhy a 73 polské dráhy.\nV roce 1925 převzaly říšské dráhy 3.121 pruských lokomotiv a označily řadou 55.25–56. Lokomotivy dostaly čísla 55 2501–5622 (mimo 55 367), dvanácti meklenburským lokomotivám (dvě byly v roce 1920 dodatečně zakoupeny od pruských drah) bylo přiděleno označení 55 5801–5810, 5851 a 5852. Mezi pruskými lokomotivami bylo i deset G 8.1 původně alsasko-lotrinských. V roce 1935 přibylo do stavu DR dalších 43 lokomotiv ze Sárska – 55 5623-5665, poslední z nich byla původně alsasko-lotrinská.\n\nZa druhé světové války byly polské a litevské stroje označeny řadou 55, došlo k druhému použití inventárních čísel tehdy již zrušených lokomotiv. Lokomotivám převzatým z Belgie byla přidělena čísla 55 5666–5699. Po roce 1945 zařadily východoněmecké Deutsche Reichsbahn do svého parku polskou lokomotivu jako 55 5898 a několik belgických a francouzských strojů 55 7251–7260 a 55 8170.\n\nV letech 1934 až 1941 bylo 691 lokomotiv G 8.1 vybaveno předním běhounem - Bisselovým podvozkem za účelem zvýšení maximální rychlosti a snížení nápravového tlaku. Tyto lokomotivy nesly označení 56.2-8..\n\nNa konci druhé světové války existovalo ještě více než 1.000 lokomotiv této řady. V roce 1968 měly DR ve stavu ještě 150 strojů a DB 50. Západoněmecké lokomotivy byly v tomto roce přeznačeny na řadu 055. Poslední z nich – 055 538-3 byla z provozu vyřazena 21. prosince 1972.\n\nZ celkem přibližně 1500 pruských lokomotiv G 8.1, které se staly předmětem válečných reparací, obdržela asi 900 strojů Francie. Byly dislokovány především na severu a východě země. Lokomotivy neměly jednotné označení, každá železniční společnost si je značila po svém. Po zestátnění a založení SNCF dostaly tato označení:\nPoslední z nich dojezdily v roce 1969.\n\nPo první světové válce se do Belgie dostalo 576 lokomotiv G 8.1. Lokomotivy byly označeny řadou 81. \n\nV Lucembursku jezdilo 12 lokomotiv G 8.1. Byly označeny řadou 46. \n\nPo první světové válce připadlo Polsku jako válečná reparace 412 G 8.1. Dalších 50 strojů této řady si PKP objednaly v roce 1921. PKP označily tyto lokomotivy řadou Tp4. Staly se nejpočetnější řadou polských drah v meziválečném období. Po obsazení Polska v roce 1939 převzaly DR 360 těchto lokomotiv, zbytek zmizel v Sovětském svazu. Není známo, že by byly přestavěny na široký rozchod.\n\nPo válce měly PKP 302 lokomotiv G 8.1, z nichž pouze část byla u PKP před válkou. V provozu vydržely až do roku 1972, mezitím byly postupně převáděny na méně náročné výkony a prodávány průmyslovým drahám. Slezské pískové dráhy provozovaly celkem 50 Tp4, poslední dosloužila v roce 1983.\n\nPo druhé světové válce se dostalo k PKP i 66 lokomotiv řady 56.2-8, které zde byly označeny řadou Tr5.\n\nV roce 1953 provedly železniční opravny ZNTK Wrocław rekonstrukci lokomotivy Tp4 na akumulační. Při této rekonstrukci použily zásobník páry původně zkonstruovaný pro pojezd třínápravové tendrové lokomotivy TKi3 (původně pruské T 9.3). Aby bylo možno zásobník na pojezd vhodně usadit, byla odebrána poslední spřažená náprava. Nápravový tlak tak vzrostl na 20 t a rychlost byla omezena na 20 km/h. Až do roku 1956 bylo takto zrekonstruováno 28 lokomotiv Tp4. Lokomotivy byly dodány do různých průmyslových závodů, poslední dojezdila v roce 1998 a v srpnu 2004 byla sešrotována.\n\nPo první světové válce obdržela Itálie 45 strojů G 8.1 jako válečnou reparaci. FS je označily 460.001-045. Jejich nasazení bylo kvůli vysokému nápravovému tlaku omezeno na trať Piacenza - Bologna. Za druhé světové války bylo deset z nich převedeno do Slezska, kde vozily uhelné vlaky. Poslední lokomotiva řady 460 dojezdila u FS v roce 1959.\n\nŠvédsko obdrželo v roce 1918 dvacet lokomotiv, které byly označeny jako řada G, od roku\n1919 jako Ga. Lokomotivy dodala firma Linke-Hoffmann. Dalších 17 lokomotiv dodal domácí výrobce:\nPo letech provozu a vícerých úpravách byly poslední vyřazeny v roce 1973.\n\nLitevské státní dráhy - Lietuvos Geležinkeliai (LG) v roce 1920 převzaly 22 lokomotiv G 8.1 a označily je řadou P8. V roce 1932 dodala Škoda další čtyři poněkud modifikované lokomotivy této řady.\n\nV roce 1914 zakoupily CFR u firmy Henschel 6 lokomotiv, jejichž konstrukce vycházela z G 8.1. Lokomotivy s čísly 1531-1536 se od standardního provedení lišily především nižším nápravovým tlakem (16 t), instalací samočinné tlakové brzdy Westinghouse, pneumatickým pískováním, absencí předehřívače vody, průměrem válců 500 mm a zdvihem pístů 630 mm. Lokomotivy byly připraveny na instalaci olejového vytápění. V roce 1915 objednaly CFR dalších 15 lokomotiv, avšak 28. srpna 1916 vyhlásilo Německo válku Rumunsku a lokomotivy byly dodány pruským drahám. Stroje 1531-1536 byly vyřazeny z provozu do roku 1938.\n\nPrvních 30 lokomotiv G 8.1 dostaly rumunské dráhy v roce 1919 jako válečnou kompenzaci. Těmto lokomotivám byla přidělena čísla 40.470-40.499. Dalších šest G 8.1 obdržely nebo zakoupily CFR od pruských drah. Všem 36 lokomotivám pak byla přidělena nová čísla 40.001-036. V letech 1921-22 doplnilo vozidlový park CFR dalších 76 nově vyrobených lokomotiv (40.037-112) z produkce lokomotivek Hohenzollern, Linke-Hoffmann, a Orenstein&Koppel.\n\nLokomotivy byly vybaveny tlakovou brzdou Westinghouse nebo Knorr, přídavným olejovým topením Cosmovici, injektory a mazacími lisy Friedmann, pojistnými ventily Ramsbottom, petrolejovými svítilnami a pneumatickými pískovači. Byly spojeny s třínápravovými tendry s objemem 16,5 m3 vody, 4,5 m3 oleje a 3,4 t uhlí. Tendry lokomotiv 40.097-106 z produkce Orenstein&Koppel měly nápravová ložiska typu Cosmovici.\n\nV letech 1929-1930 zapůjčily DR dalších 30 lokomotiv řady 55 CFR pro zvládnutí požadovaných přepravních výkonů.\n\nV roce 1953 měly CFR ve stavu 106 lokomotiv řady 40. V 70. letech začalo systematické vyřazování, v Bukurešti dojezdila jako poslední 40.111 v roce 1977 a v prosinci 1981 byla vyřazena 40.098 jako úplně poslední zástupkyně své řady v depu Ploieşti.\nU ČSD se řada G 8.1 vyskytla dvakrát. V roce 1919 pořídily ČSD 15 lokomotiv G 8 pro výtopnu Trenčianská Teplá. Ve skutečnosti dvě z těchto lokomotiv byly G 8.1. ČSD všechny stroje označily řadou 273 a k 1.1.1925 přečíslovaly na řadu 425.0 s tendry 412.1 nebo 616.0. Lokomotivy G 8.1 byly označeny 425.010 a 425.015. Později se všech 15 lokomotiv přesunulo do výtopny Nové Zámky, kterou v roce 1939 zabralo Maďarsko. MÁV přečíslovaly 425.010 a 15 na 410.501 a 410.502. Obě se k ČSD již nevrátily.\n\nPodruhé se u ČSD vyskytly opět dvě lokomotivy G 8.1 po skončení války. Jednalo se o stroje, které v roce 1920 připadly PKP. ČSD je označily 427.0500 a 501. První z nich sloužila na posunu a přetahovala soupravy v Praze, druhá nejspíš do provozu nezasáhla. Obě byly na konci roku 1947 vráceny PKP. Lokomotiva 427.0500 je v Česku známá díky modelovému ztvárnění ve velikostech H0 i N východoněmeckou firmou Piko.\n\nBěhem 1. světové války byly pravděpodobně německými vojsky na území Turecka zavlečeny dvě G 8.1. TCDD je označily 44101 a 44102. Byly však příliš těžké pro turecké tratě a kolem roku 1956 byly vyřazeny.\n\nČtyři původně alsasko-lotrinské G 8.1 se po roce 1918 dostaly do Alžírska. Jako řada 4-E se zde udržely v provozu do roku 1958.\n\nPo skončení druhé světové války skončily italské lokomotivy 460.007 a 036 v Jugoslávii. Jugoslávské železnice jim přidělily označení 23.44 a 23.45.\n\n \n"}
{"id": "969515", "url": "https://cs.wikipedia.org/wiki?curid=969515", "title": "Antonio Galli da Bibbiena", "text": "Antonio Galli da Bibbiena\n\nAntonio Luigi Galli da Bibbiena (1. ledna 1697, Parma, Itálie — 28. ledna 1774, Milán) byl italský pozdně barokní malíř a architekt, příslušník slavné toskánské umělecké rodiny Galliů, jehož část uměleckého života je spojena s působením na Slovensku; strávil zde celkem čtyři roky (ve dvou obdobích: 1739–1740 a 1744–1745).\n\nSlávu umělecké rodiny Galliů, kteří vynikli jako malíři, divadelní architekti a dekoratéři, založil její nejstarší známý příslušník Giovanni Maria Galli da Bibbiena (1625–1665). Podle místa jeho narození, města Bibbiena, ležícího nedaleko hranic Toskánska a regionu Emilia-Romagna, si rodina zvolila svůj predikát. Třináct umělců ve čtyřech generacích působilo v Itálii, Německu, Švédsku, Uhersku, ale i např.. v Lisabonu nebo v Petrohradu.\n\nZe všech jejích členů pro dějiny umění na Slovensku měla význam tvorba bratří Galliů -Giuseppa (1696–1757) a o rok mladšího Antonia, působících ve službách vídeňského císařského dvora jako dvorní divadelní dekoratéři a inženýři. Jejich umělecké působení na Slovensku se spojuje se jménem ostřihomského arcibiskupa a uherského primase Imricha Esterházyho, pro kterého spolu navrhovali v Bratislavě různé příležitostné architektonické scény a kulisy. Významnější uměleckou stopu na Slovensku zanechal mladší z bratrů, Antonio.\n\nAntonio Luigi Galli da Bibbiena byl třetím synem Ferdinanda Galliho (1656–1743), umělce, který se proslavil svými iluzívně působícími malbami. V roce 1711 vydal traktát \"L'architettura civilu preparát su la geometrie e ridotto alle prospettive\" (\"Občanská architektura zaměřená na geometrii a sníženou perspektivu\"), v němž se zabýval malířstvím a architekturou z pohledu perspektivy. Jako proslulý malíř a scénický dekoratér přišel do Vídně na pozvání císaře Karla VI. a díky úspěšnému působení v hlavním městě císařství ho následovali i jeho synové Giuseppe a Antonio.\n\nAntonio Luigi plně zúročil po otci zděděné vlohy. Umělecké vzdělání získal v Boloni; výtvarné nadání si zdokonaloval i u svého otce (spolu s ním se podílel např. na obnově divadla Teatro della Fortuna ve městě Fano).\n\nPo příjezdu do Vídně v novém prostředí poměrně rychle zdomácněl. V letech 1723 až 1747 pracoval pro dvůr císaře Karla VI. ve funkci \"císařského prvního divadelního inženýra\". Z Vídně podnikal kratší \"umělecké výjezdy\" do blízkého okolí. V období let 1726–1727 např. působil v Uhersku, kde se podílel na výzdobě Baziliky svatého Michala ve Veszprému. V roce 1727 se vrátil zpět do Vídně.\n\nZačátkem 30. let 18. století se zúčastnil první významnější samostatné umělecké akce – práce na nově postaveném vídeňském trinitářském Kostele svatého Petra. Bibbienovo řešení presbytáře s hlavním oltářem a iluzivní malbou na klenbě zaujalo tehdejšího uherského primase Imricha Esterházyho, ostřihomského arcibiskupa sídlícího v Bratislavě. Pro kardinála a významného mecenáše umělců (mj. do Bratislavy pozval sochaře Georga Rafaela Donnera) začal Bibbiena pracovat v roce 1739 na výmalbě interiéru kaple Trnavské Panny Marie, kterou dal Imrich Esterházy přistavět k trnavskému farnímu kostelu svatého Mikuláše. Následovaly práce v kapli bývalého pálfiovského zámečku v Kráľové při Senci v roce 1740. Ještě v témže roce ho arcibiskup Imrich Esterházy pověřil dalším významným dílem – výmalbou interiéru domácí kaple Neposkvrněného početí Panny Marie v arcibiskupském letním paláci. Zdejší práce Bibbiena realizoval spolu s pomocníkem, jímž byl Joseph Bernhard Krinner (kolem 1720–1770).\nBibbienovým nejvýznamnějším dílem na Slovensku jsou bezpochyby iluzívní malby na klenbách bratislavského trinitářského kostela, realizované v letech 1744–1745. O Bibbienově mistrovství svědčí fresky s dokonale perspektivně malovanými fiktivními architektonickými články (volutová konzole, římsy, sloupy, pilastry a edikuly se sochami); jejichž stupňovitá výstavba vytváří iluzi zvýšení poměrně nízko klenutých skutečných kleneb.\n\nPobyt v Bratislavě přinesl změnu i v jeho osobním životě. 1. února 1745 se v dómu svatého Martina oženil a v červnu o rok později se mu zde narodil syn Giovanni.\n\nPo polovině 18. století, po nástupu Marie Terezie na panovnický trůn, byli italští umělci postupně z vídeňského dvora vytlačováni a nahrazování malíři francouzské provenience, jež upřednostňoval především nový římskoněmecký císař František I. Štěpán Lotrinský. To byl zřejmě i důvod, proč se i Antonio Galli da Bibbiena vrátil v roce 1751 do Itálie. Ve své vlasti ještě víc než čtvrtstoletí, až do své smrti v lednu 1774, byl umělecky velmi aktivním. Svůj umělecký odkaz zanechal ve vícero městech jako např. Siena, Florencie, Bologna, Milán, Parma, Mantova a další.\n\nPodstatnou část Bibbienovy výtvarné tvorby představují fiktivní architektonické články. Jeho malby jsou přesvědčivé především touto složkou. Tím se odlišují od prací jiných umělců zabývajících se iluzivními malbami, např. jeho současníka Paula Trogera (1698–1762), případně mladšího Franze Antona Maulbertsche (1724–1796), kteří výrazně potlačovali architektonické prvky svých kupolových dekorací. V jejich podání je perspektiva tvořena množstvím postav a jejich promyšleným umístěním do iluzivního prostoru.\n"}
{"id": "969516", "url": "https://cs.wikipedia.org/wiki?curid=969516", "title": "Vodní nádrž Hričov", "text": "Vodní nádrž Hričov\n\nVodní nádrž Hričov je vodní nádrž na řece Váh, pod jeho soutokem s Kysucou a Rajčankou, u obce Horný Hričov. Je součástí druhé části Vážské kaskády a s Žilinskou přehradou jsou jejím nejvyšším stupněm. Při výstavbě vodního díla byla zatopena část žilinské městské části Strážov.\n\n\nV době vyšších vodních stavů se do nádrže dostává vodami Kysuce i Rajčanky velké množství nečistot, které ji zanášejí. V současnosti jsou zanesené odhadem 2/3 objemu nádrže, což značně snižuje její akumulační možnosti.\n\nSoučástí nádrže je i vodní elektrárna, která byla uvedena do provozu v roce 1962. Elektrárna má nainstalovány 3 Kaplanovy turbíny s průtokem 3x 133 m³ a výkonem 31,5 MW. Průměrně vyrobí 59,1 GWh elektrické energie ročně.\n"}
{"id": "969521", "url": "https://cs.wikipedia.org/wiki?curid=969521", "title": "Horný Hričov", "text": "Horný Hričov\n\nHorný Hričov ( ) je obec v okrese Žilina na Slovensku. V roce 2011 zde žilo 761 obyvatel. První písemná zmínka o obci pochází z roku 1208.\n\n"}
{"id": "969522", "url": "https://cs.wikipedia.org/wiki?curid=969522", "title": "Petr Garabík", "text": "Petr Garabík\n\nPetr Garabík (* 1. ledna 1970 Jeseník) je bývalý český biatlonista.\n\nStartoval na ZOH 1994, 1998 a 2002, jeho nejlepším individuálním výsledkem je 11. místo z vytrvalostního závodu v Lillehammeru 1994. V Salt Lake City 2002 pomohl českému týmu k 5. místu v závodu štafet. Na světových šampionátech byl individuálně nejlépe osmý ve sprintu v roce 1996, roku 1995 získal v závodě družstev stříbrnou medaili.\n\n"}
{"id": "969525", "url": "https://cs.wikipedia.org/wiki?curid=969525", "title": "Julius von Blaas", "text": "Julius von Blaas\n\nJulius von Blaas (1845 - 1923) byl italský malíř, druhý syn otce Karla a bratr malíře Eugena de Blaase, narodil se v Albanu v Itálii. Studoval pod vedením otce, zaměřil se hlavně na téma koní, a odešel do Říma kde maloval scény z Campagna. Jeho \"\"Race of Intoxicated Slavonic Peasants\"\" (1869) je v Císařském vídeňském muzeu, pod názvem \"\"Antlassritt\"\" (1899).\n\nJulius von Blaas měl mnoho práce na rakouských dvorech jako malíř portrétů a stal se profesorem na vídeňské akademií.\n\n\n"}
{"id": "969528", "url": "https://cs.wikipedia.org/wiki?curid=969528", "title": "Agostino Carracci", "text": "Agostino Carracci\n\nAgostino Carracci (nebo Caracci) (16. srpna 1557, Bologna, Itálie – 22. března 1602, Parma) byl italský malíř a grafik, mistr rytiny, jenž zavedl takzvaný \"široký styl\" s tlustými velkorysými vrypy.\n\nAgostino Carracci je znám zejména jako teoretik umění. Jeho starším bratrem byl malíř Annibale Carraci a bratranec Ludovico Carracci. Ze všech tří Carracciů byl jako malíř umělecky nejméně významný. Původně vyučený zlatník se učil malovat nejprve u svého bratrance Ludovica, následně se stal žákem malířů Domenica Fontany a P. Passerortiho. Jako hlavní představitel carracciovského akademismu byl dobrý učitel, znamenitý řečník a vynikající grafik. Ve svém raném období vytvářel grafické reprodukce podle děl Michelangela. V roce 1582 pobýval v Benátkách, kde ho zaujala díla Veronese a Tintoretta. Mezi roky 1584 a 1585 s bratrem Annibalem navštívil Parmu. Parmský malíř Antonio da Correggio na něho svými plátny velmi zapůsobil. Po Parmě podniká cestu do Benátek a do Bologni. S bratrancem Ludovicem spolupracoval freskové výzdobě mnoha bolognských paláců:\nV Římě pak spolu se svým bratrem Annibalem\n\nAgostino Carracci měl velký podíl na ikonografické koncepci. Zde mohl nejlépe využít svou humanistickou učenost a znalost grafických předloh. Když se nepohodl se svým bratrem, odešel do Říma, kde pracoval pro vévodu Farnése. Byl významně činný na bolognské akademii (Accademia dei Desiderosi - Accademia degli Incamminati). S jeho přispěním akademie opouští manýristický styl a stává se místem zrodu barokního malířství. Mimo jiné byl také autorem pojednání o perspektivě. Mezi jeho hlavní díla patří:\n\nObraz vznikl kolem roku 1586, jedná se o olej na plátně, rozměry obrazu 151 cm × 120 cm, Gallerie Nazionale, Parma. Tento oltářní obraz z kostela S. Paolo v Parmě ukazuje Pannu Marii kojící malého Ježíška. Kolem ní jsou světci Benedikt, Markéta, Cecília a malý Jan Křtitel. Carracci, ovlivněný hlavně Correggiem a benátskými malíři s jejich paletou barev, zde dává velký důraz na kolorit. Ze všech Carracciů je nejblíže k benátské tradici, aniž upadá do pouhého eklektismu.\n\nObraz \"Poslední pomazání sv. Jeronýma\" vznikl kolem roku 1592, jedná se o olej na plátně, rozměry obrazu 376 cm × 224 cm, Bologna, Pinacoteca Nazionale. Na tomto obrazu Carracci vědomě opouští benátský styl. Bohaté ztvárnění povrchu je omezeno na několik okrajových úseků. Kompozici malíř určil statický účinek, takže rozmanitě obměňované figury působí hlavně klidem a vyvážeností.\n\n\n"}
{"id": "969543", "url": "https://cs.wikipedia.org/wiki?curid=969543", "title": "Cima da Conegliano", "text": "Cima da Conegliano\n\nGiovanni Battista Cima, nazývaný také Cima da Conegliano (1459, Conegliano - 1517 nebo 1518) byl italský renesanční malíř.\n\n"}
{"id": "969559", "url": "https://cs.wikipedia.org/wiki?curid=969559", "title": "Pavel Frána", "text": "Pavel Frána\n\nPavel Frána (* 17. července 1977) v Plzni je český basketbalista. Hraje na pozici pivota. Pavel Frána byl hráčem české basketbalové reprezentace a s týmem Sparta Praha startoval v 6 ročnících evropských basketbalových pohárů klubů. \n\n\n\n\n"}
{"id": "969561", "url": "https://cs.wikipedia.org/wiki?curid=969561", "title": "Jiří Holubec", "text": "Jiří Holubec\n\nJiří Holubec (* 3. března 1966 Jilemnice) je bývalý český biatlonista.\n\nStartoval na ZOH 1988, 1992, 1994 a 1998, jeho nejlepším individuálním výsledkem je 15. místo z vytrvalostního závodu v Albertville 1992. Na týchž hrách pomohl českému týmu k sedmému místu ve štafetovém závodě. Na světových šampionátech získal v letech 1990 a 1995 dvě stříbrné medaile v závodech družstev.\n\n"}
{"id": "969575", "url": "https://cs.wikipedia.org/wiki?curid=969575", "title": "Iveta Roubíčková", "text": "Iveta Roubíčková\n\nIveta Roubíčková (* 3. března 1967 Karlovy Vary), rozená Knížková, je bývalá česká biatlonistka.\n\nStartovala na ZOH 1992 a 1994, jejím nejlepším individuálním umístěním jsou 34. místa ve sprintu a ve vytrvalostním závodě v Lillehammeru 1994. Na týchž hrách pomohla českému týmu k sedmému místu ve štafetovém závodě. Na Mistrovství světa 1993 získala zlatou medaili ve štafetách.\n\n"}
{"id": "969578", "url": "https://cs.wikipedia.org/wiki?curid=969578", "title": "Beatrice Caracci", "text": "Beatrice Caracci\n\nBeatrice Caracci je poslední opera českého skladatele Františka Neumanna. Libreto podle vlastní hry \"Monna Beatrice\" napsal rakouský dramatik Ludwig Huna. Opera byla napsána v letech 1920–1921 a premiéru měla 29. dubna 1922 v Národním divadle v Brně, v němž Neumann působil jako šéf opery, a to v českém překladu Ferdinanda Pujmana.\n\nOpera \"Beatrice Caracci\" je poslední Neumannovou operou a současně jeho poslední větší skladbou vůbec; vznikla v době, kdy byl zaneprázdněn organizací brněnského hudebního života, v jehož čele jako šéf opery v letech 1919–1928 stál.\n\nJeho nové významné postavení v českém kulturním životě nezměnilo nic na tom, že stejně jako u ostatních svých oper komponoval na německé libreto, s výhledem na uvádění na německých jevištích. Látku mu tentokrát poskytl román Ludwiga Huny \"Monna Beatrice\", vydaný poprvé roku 1913. Podle brněnského divadelního časopisu \"Divadelní šepty\" „[s]kladatele lákala ke zhudebnění renesanční doba a rozkošné prostředí benátské, jehož kouzla skladatele vábila k četným návštěvám.“ Jako první ze skladatelovy tvorby však tato opera měla premiéru v českém jazyce a v českém divadle.\n\nFrantišek Neumann operu sám nastudoval v dokonalém provedení a opera docílila nemalého úspěchu, za který však Neumann vděčil z velké části svému postavení v brněnském kulturním životě a zásluhám o divadlo. Kritika (Gracián Černušák v Lidových novinách) vyslovovala značné výhrady. Již libreto „kolportážního románu“ Hunnova odmítl Černušák jako banální „historii manželské nevěry a tří vražd“, pro niž má renesanční prostředí Benátek 16. století „jenom dodat vnější divadelní nádhery“; výtce neušel ani „naivní a nemotorný“ Pujmanův překlad. Rovněž v hudbě kritik nenalezl žádnou souvislost s renesancí a Benátkami: „Je to prostě zase mezinárodní skladatelská metoda veristických epigonů, kteří to, co u Mascagniho, Leoncavalla či Pucciniho mělo plemenné oprávněný, spojili s novými pokroky technickými v bezpečnou manýru.“ Přes určité názvuky Wagnera a Strausse prý Neumannovi nejde o hudební drama, „jeho hudba chce být jen poutavým doprovodem a zvukově barevným zesílením vnějšího děje“. Zatímco melodie „je určována zřetelem k vnější líbivosti“ a harmonie „užívá prostředků velmi opotřebovaných“, chvály se dočkala barvitá instrumentace z rukou zkušeného kapelníka.\n\nVe srovnání s předchozí Neumannovou operou \"Ekvinokce\" vidí Černušák „zřejmý pokles a sklon k všednosti v invenci“. Neumann prý píše pro tu část obecenstva, jež „nehledá v divadle víc, než pastvu očí a vzrušení nervů“, a tedy se \"Beatrice Caracci\" může stát „účinnou operní novinkou a vděčnou repertoární hrou, která bude míti v Německu, kde poptávka po tomto druhu produkce je stále ještě velmi značná, větší ještě úspěch, než u nás“. Ale Neumannova skladatelská práce je „negace reformních snah posledního desítiletí i soudobého uměleckého úsilí“ a „vychází […] z předpokladů a názorů, jež musí odmítnout každý, komu jde o umělecký pokrok“, proto kritik nevidí budoucnost pro tuto operu na české půdě, kde proniká „vážnější názor na úkoly umění vůbec a dramatické hudby zvláště“.\n\nJeště roku 1922 bylo vydáno libreto i klavírní výtah \"Beatrice Caracci\", a to v brněnském nakladatelství Barvič a Novotný. Žádná další inscenace opery není doložena.\n\nOdehrává se v Benátkách za časů cinquecenta.\n(U brány paláce Caracciů) Dnes má být zvolen novým benátským dóžetem dosavadní senátor Pietro Pisano. Jeho hlavní rival, prokurátor Paolo Caracci, je rozhořčen, že úřad nepřipadl jemu, a touží po dóžecí hodnosti natolik, že najímá za dvě stě stříbrných nájemného vraha Vermicella, aby Pisana odstranil. – Caracci má krásnou, mladou a vznešenouženu Beatrici, kterou nedávno vykoupil z kláštera. Církev mladou paní neztratila z očí a právě k ní přichází papežský vyslanec kardinál D'Arca. Přivádí s sebou malíře Tofana, který má za úkol podle její podoby – jakožto vzoru ctnostné a ušlechtilé ženy – vymalovat obraz Madony pro jeden z římských kostelů. To je však jen záminka: kardinál Beatrici přemlouvá, aby opustila Caracciho (církev už zařídí zneplatnění jejich sňatku) a provdala se za Pisana. To Beatrice odmítá.\n\nDůvodem jejího odmítnutí však není ctnost a už vůbec ne láska k manželovi. Již nějakou dobu má tajného ctitele, jenž jí posílá milostná psaní po panské Sandře. Je to mladý šlechtic a básník Giordano Avezzino, který se právě se svým přítelem Vaskem skrývá v zahradě v naději, že se setká s Beatricí. Je tak svědkem toho, jak se Pisano, přicházející v masce k paláci Caracciů, setkává s Vermicellem. Ten jej však nezavraždí, naopak mu za další a vyšší úplatek prozradí, co na něj Caracci chystal. Nyní má Pisano v hrsti nejen svého odvěkého soupeře, ale – jak se domnívá – i jeho vnadnou manželku. Pisano Beatrici uvidí a naléhá na ni, nabízeje jí svou lásku i pozici manželky dóžete. Nanejvýš pohoršen jeho návrhy a hrozbami Beatrici vyskočí z křoví maskovaný Avezzino a v krátkém souboji Pisana zabije. Přispěchavší Tofano se snaží mladíkovi strhnout masku, ale na Beatricin pokyn otvírá Sandra mladíkům bránu a ti mohou uniknout.\n\nCelé scéně však byli svědky nejen Beatrice a Tofano, ale i vracející se kardinál se svou družinou dominikánských mnichů; jim Pisano stačil ještě sdělit, že mu o život usiloval Caracci. Beatrice od nich získá slib mlčení o celé události za to, že přenechá celý svůj majetek církvi a sama se vrátí do kláštera. Lid zatím provolává slávu novému dóžeti. Přitom nacházejí jen jeho mrtvolu. Nad ní se shledávají Caracci a Beatrice a vzájemně se zkoumají pohledem.\n\n(V paláci Caracciů) Zatímco zvenčí zaznívají pohřební zpěvy za dóžete, Caracci – který neví, zda Pisano zemřel Vermicellovou rukou nebo jinak – hovoří s manželkou obezřetně o Pisanově smrti. Oba cítí vzájemnou nedůvěru. Beatrice poznává, že ji manžel nemiluje a vzal si ji jen k posílení svého společenského postavení, a z vraždy nově zvoleného dóžete obviňuje manžela.\n\nPo jejím odchodu přijímá Caracci kardinála; od něj se dozví, že Pisana nezabil jím najatý vrah, ale Beatricin tajný ctitel. Kardinál za úplatu slibuje mlčet o původních Caracciho úkladech a radí mu. aby dal Beatrici střežit malířem Tofanem. Caracci malíře přijímá do služby a pověřuje ho, aby případně i předstíral lásku k jeho ženě (což malíři toužícímu po Beatrici vyhovuje), jen aby zjistil, kdo usiluje o její ctnost.\n\nKdyž je pak Caracci předvolán před Radu deseti v souvislosti se smrtí dóžete a kardinál odchází i s Tofanem, může konečně Sandra uvést k Beatrici Avezzina a Vasca. Avezzino konečně vyznává Beatrici lásku a oba si smluví schůzku v jejím letohrádku na Lidu na ostrove Burano, až se rozezní velikonoční zvony.\n\nCaracci se brzy vrátí z Rady deseti, která ho očistila od podezření, a vyzvídá na manželce, kdo tedy zavraždil Pisana. Beatrice přiznává, že to byl mladík v masce, odmítá však, že by znala jeho totožnost, i když jí manžel hrozí pranýřem i smrtí. Sílu jí dodává představa noci lásky na Buranu. Z dálky zaznívá Avezzinova serenáda pro Beatrici.\n\n(Beatricin letohrádek na Buranu) Velikonoce na Buranu. Několik dětí tančí s Beatricí v zahradě, pak je Sandra odvádí. Beatrice s rozechvěním očekává Avezzina, místo něj se však objevuje Tofano a vnucuje jí svou lásku. Ta však tuší, že je jejím dozorcem, a jeho přísahám lásky až na smrt připraví léčku: předkládá mu dva poháry, z nichž jeden má obsahovat otrávené víno: nechť spolu náhodně po jednom vypijí. Tofano se zkoušce ze strachu vyhne a Beatrice s pohrdáním vypije oba (přirozeně zcela neškodné) poháry. Zahanbený a rozzlobený Tofano jí hrozí prozrazením. Beatrice se mu vymaní slibem, že se mu oddá, ale až za určitou dobu, již chce strávit podle vlastního. Malíř je naoko spokojen a odchází, ve skutečnosti se však skryje v blízkosti.\n\nKonečně přichází Avezzino – prožívá s Beatricí ihned okamžiky horoucí lásky a mladík ji přemlouvá k útěku lodí až na Kypr. Beatrice souhlasí, a zatímco Avezzino jde připravit loď, činí se Sandrou kvapné přípravy k odjezdu. Cestu jí však zastoupí Tofano a žádá po ní splnění slibu, opět pod výhrůžkou prozrazení manželovi, jehož loď již je na cestě k Buranu. Když malíř Beatrici násilím uchopí do náruče a pokouší se políbit, ta ho probodne dýkou. V nesmírném rozrušení dává pochodní světelné signály Avezzinovi, mezitím se však od pevniny blíží loď Caracciho. Beatrice, aby manželovi lépe unikla, si oblékne Tofanův plášť a baret a běží k přístavu. Tam na ni narazí Avezzino, a pokládaje ji za svého zrádného soka, hned ji protkne mečem. Když si uvědomí omyl, klesne ve mdlobách na mrtvolu své milenky. Tak ho najde Caracci, který ho předává městským strážníkům jako hledaného Pisanova vraha.\n"}
{"id": "969582", "url": "https://cs.wikipedia.org/wiki?curid=969582", "title": "Ján Novota", "text": "Ján Novota\n\nJán Novota (* 29. listopadu 1983, Matúškovo, Československo) je bývalý slovenský fotbalový brankář a reprezentant, naposledy hráč klubu Debreceni VSC. V únoru 2018 musel ze zdravotních důvodů ukončit profesionální fotbalovou kariéru.<br>\nMimo Slovensko působil na klubové úrovni v Řecku, Rakousku a Maďarsku, v dresu slovenské fotbalové reprezentace odchytal v letech 2014–2016 celkem čtyři zápasy. Účastník EURA 2016 ve Francii.\n\nJán Novota začal s fotbalovou kariérou v malých slovenských klubech. V letech 2005–2008 hrál v týmu FC Senec, který se v roce 2008 sloučil s DAC 1904 Dunajská Streda (kam tedy hráč přešel). V roce 2010 prošel krátkou anabází v řeckém týmu Panserraikos FC, poté se vrátil do Dunajské Stredy.\n\nV červenci 2011 přestoupil do slavného rakouského klubu SK Rapid Wien, kde se vypracoval do pozice brankářské jedničky. V dubnu 2014 překonal klubový rekord v počtu odchytaných minut bez inkasované branky v rakouské Bundeslize od jejího vzniku v roce 1974. Předčil Herberta Feuera, jenž za Rapid odchytal v letech 1982–1983 527 minut bez inkasované branky. Jeho úspěšná šňůra se zastavila na hodnotě 623 minut, utnul ji hráč klubu SV Grödig Tadej Trdina. Utkání skončilo remízou 2:2.\n\nS Rapidem si zahrál v předkolech Evropské ligy 2014/15, do základní skupiny se klub nedokázal kvalifikovat. To se Rapidu podařilo až v následujícím ročníku 2015/16. V sezóně 2016/17 dostával na hřišti minimum příležitostí.\n\nV červenci 2017 se přesunul z Rakouska do sousedního Maďarska, kde posílil klub Debreceni VSC. Dostal návrh dvouletého kontraktu. V únoru 2018 musel kvůli zdravotním obtížím skončit s profesionální kopanou.\n\n23. května 2014 debutoval pod trenérem Jánem Kozákem v A-mužstvu Slovenska v přátelském zápase proti reprezentaci Černé Hory (výhra 2:0). Odchytal druhý poločas.\n\nJán Kozák jej vzal společně s dalšími brankáři Matúšem Kozáčikem a Jánem Muchou na EURO 2016 ve Francii, kam se Slovensko probojovalo poprvé v éře samostatnosti. Na turnaji byl náhradním brankářem a nenastoupil v žádném utkání, jedničkou byl Matúš Kozáčik.\n\n"}
{"id": "969584", "url": "https://cs.wikipedia.org/wiki?curid=969584", "title": "Katolická církev v Botswaně", "text": "Katolická církev v Botswaně\n\nKatolická církev v Botswaně je křesťanské společenství, ke kterému se hlásí asi 100 tisíc obyvatel. Je v jednotě s papežem. Má jednu diecézi a jeden apoštolský vikariát.\n\nBotswana má jednu diecézi a jeden apoštolský vikariát. Obě tyto církevní území patří pod metropolitní arcidiecézi Pretoria, která se nachází v Jihoafrické republice a slouží mše v latinském (římském) ritu.\n\n\n\nNemá vlastní biskupskou konferenci, ale patří pod konferenci \"Southern African Catholic Bishops’ Conference\", kam patří také Svazijsko a Jihoafrická republika. Současným předsedou je arcibiskup Cape Townu Stephen Brislin (Jihoafrická republika).\n\nApoštolská nunciatura v Botswaně byla založena roku 2009 papežem Benediktem XVI.. V minulosti byla jen apoštolskou delegací (zal. 2000). Současným apoštolským nunciem je Peter Bryan Wells, titulární arcibiskup marcianopoliský.\n\nSeznam apoštolských delegátů a nunciů\n\nApoštolští delegáti\n\nApoštolští nunciové\n\n"}
{"id": "969585", "url": "https://cs.wikipedia.org/wiki?curid=969585", "title": "Olga Sobotková", "text": "Olga Sobotková\n\nOlga Sobotková, rozená Pekárková (* 18. května 1981), je bývalá manželka bývalého předsedy vlády České republiky, Bohuslava Sobotky, jenž vykonával premiérský úřad v letech 2014–2017.\n\nPochází z táborských Měšic. V letech 1995–1999 studovala na Střední zemědělské škole v Táboře.\nV dubnu 2003 se provdala za Bohuslava Sobotku na Zámku Hluboká. V roce 2003 se jim narodil první syn David a v roce 2009 druhý syn Martin. Dne 8. června 2017 vydala spolu se svým manželem společné prohlášení o odluce. Rozvod proběhl v září 2018.\n\nPracovala na sekretariátu poslaneckého klubu. Dále pracovala i jako asistentka předsedy klubu, Bohuslava Sobotky.\n"}
{"id": "969586", "url": "https://cs.wikipedia.org/wiki?curid=969586", "title": "Ivo Křen", "text": "Ivo Křen\n\nIvo Křen (* 6. února 1964 v Pardubicích) je český grafik a kurátor.\n\nPo absolvování gymnázia v Pardubicích (1979 – 82) Ivo Křen vystudoval Pedagogickou fakultu v Hradci Králové – obor výtvarná výchova, český jazyk (1983–1988).\nJe členem Sdružení českých umělců grafiků Hollar, umělecké skupiny Rubikon a Akademie designu České republiky. Za používání originálních grafických postupů získal v letech 2004, 2007, 2010, 2012 a 2013 významná ocenění na prestižních výstavách Grafika roku v Praze.\nPatří k předním grafikům střední generace SČUG Hollar a byl zde opakovaně oceněn za techniku vícebarevného linorytu (2000, 2003, 2004, 2013).\nSamostatně vystavuje od roku 1991. Grafická díla představil rovněž na mnoha společných výstavách po celém světě.\nJako autor stálé expozice České sklo 20. století a kurátor uměleckoprůmyslových sbírek Východočeského muzea v Pardubicích (1992), vede rozsáhlou a oceňovanou sbírku ateliérového skla. Je zakládajícím členem skupiny Rubikon (1998), sdružující významné české skláře, kurátorem jejich výstav i autorem textů. Se skupinou Rubikon představil své práce v tuzemsku a v mnoha zahraničních výstavních síních Německa, Rakouska, Islandu, Francie, Belgie a Itálie.\nŽije a tvoří v Pardubicích.\n\nIvo Křen se v grafické tvorbě specializuje na techniku linorytu, kterou od roku 2008 někdy kombinuje s monotypovým podkladem. Prvními linoryty (1988) byly ilustrace k básnické skladbě Vladimíra Holana Noc s Hamletem, kde ve figurálních kompozicích využil syrové neuhlazenosti, šrafování, dramatičností kontrastu černé a bílé linie a mohutných temných ploch.\nBrzy však začal zkoumat technické možnosti této grafické techniky – od iluze objemovosti rytými liniemi a strukturami, přes tvary plošné a monochromní, až po možnost vytvářet tiskem pastózní škvárovité nánosy s podpovrchovými průsvity barev, které vystupují z plochy jako postřehnutelný reliéfní prvek. Osvojil si techniku vícebarevného linorytu, kde je barva nositelem významu a součástí vyjádření všech smyslových vjemů i citových vazeb. Jeho díla vznikají postupným rytím do jediné tiskové matrice. Tiskne ručně hladítkem a postupně dospěl až k soutiskům 35 barev.\nBarevné odstíny si míchá sám a ke svým linorytům přidává tzv. rodokmeny, záznamy přibývajících barev.\nZdlouhavý postup rytí na velkém formátu matrice umožňuje kontemplativní přístup k práci a kontinuální proměnu původního motivu v tvůrčím procesu i zkoumání nových technických možností výrazu.\nPočátkem 90. let se s přechodem k vícebarevným tiskům jeho zájem postupně přesunul od figurální tvorby k přírodním kompozicím skal, zdí a labyrintů nebo detailům interiérů, kde zkoušel možnosti zobrazení perspektivy a obrazové hloubky nebo účinku světel a stínů.\n\nDruhou polovinu 90. let charakterizuje malířský přístup ke skutečnosti, plošná výrazná barevnost i jemné detaily, kombinace mnoha valérů jediné barvy ve výsledném soutisku a přechod k abstrahovaným tvarům.\nInspirace krajinou je přítomná ve většině grafických listů od konce 90. let – některé abstraktní krajiny (někdy jako rozměrný diptych) jsou interpretací velkých ploch řepkových polí nebo vlčích máků, pro jiné se předobrazem staly sluncem prozářené vrchy Toskánska nebo dramatická sopečná krajina Islandu. \n\nČastým motivem jsou intimní zákoutí zahrad, v přeneseném smyslu zákoutí duše, tajemství nepoznaného a vyjádření subjektivního hledání rovnováhy a řádu. \nNěkteré grafiky zobrazují biomorfní tvary podobné buněčným tkáním a exotickým rostlinám nebo podivné laboratorní přístroje.\n\nLinoryty z poslední doby charakterizuje snová realita a tlumená barevnost pastelových tónů vznikající postupným soutiskem, jemná práce s rydlem, časté využití geometrických rastrů nebo bodové osnovy. Šrafování při znázornění stínů nebo barevných valérů se blíží grafickým technikám v kovové matrici.\n\nJako grafik se Ivo Křen zabývá tvorbou plakátů a typografickým zpracováním knižních publikací skupiny Rubikon a některými drobnými příležitostnými tisky.\n\nVýstavy se skupinou Rubikon\n\n\n\n"}
{"id": "969588", "url": "https://cs.wikipedia.org/wiki?curid=969588", "title": "Domenichino", "text": "Domenichino\n\nDomenichino (vyslov [domenykino]), vlastním jménem Domenico Zampieri (21. říjen 1581, Bologna, Itálie – 6. duben 1641, Neapol) byl italský klasicistní malíř.\n\nMalířství studoval v Bologni na \"Akademii Carracci\".\n\nByl velmi oblíbeným umělcem ve své době, podílel se na výzdobě vil, domů a kaplí v okolí Říma. I když jeho působení spadá především do období baroka, charakteristikou svých prací a kompozicemi se řadí ke klasicismu.\n\n"}
{"id": "969591", "url": "https://cs.wikipedia.org/wiki?curid=969591", "title": "Šúsaku Endó", "text": "Šúsaku Endó\n\nŠúsaku Endó (27. března 1923 Tokio – 29. září 1996 tamtéž) byl japonský náboženský a humoristický spisovatel. Do roku 1933 žil v čínském Dairenu, pak se s matkou vrátil do Japonska.\n\nVydával literární časopis \"Mita bungaku\". Od roku 1986 byl předsedou japonského PEN klubu.\n\n"}
{"id": "969595", "url": "https://cs.wikipedia.org/wiki?curid=969595", "title": "Životopisy dvanácti císařů", "text": "Životopisy dvanácti císařů\n\nŽivotopisy dvanácti císařů jsou charakterizační biografií prvních římských císařů (od Julia Caesara, který byl zahrnut do souboru jako zakladatel dynastie, až po Domitiana), kterou napsal Gaius Suetonius Tranquillus. Dílo obsahuje mnoho konkrétních faktů a údajů o nejintimnějších záležitostech jejich života.\n\nSuetonius byl sekretářem římského císaře Hadriána, sběratelem historického a kulturně historického materiálu a literátem. V jednotlivých životopisech Suetonius vždy podává nejdříve informace o rodině, o výchově a mládí, a potom píše o veřejné činnosti, soukromém životě a nakonec o okolnostech smrti. Suetonius při psaní svého díla využíval císařských archivů, k nimž měl přístup, jinak v podstatě využíval stejné prameny jako Tacitus, a popisoval prakticky i stejnou dobu. Suetonius se nezaměřoval na problematiku politicko-mravní jako Tacitus, ale v jeho díle je zachyceno mnoho zpráv z politického života i různé skandální historky ze života soukromého, které podávají plastický obraz o životě tehdejší vyšší společnosti, zejména o císařích a jejich nejbližším okolí. Pro Suetonia je přitom typické, že ve svém díle píše o věcech příznivých i nepříznivých, aniž by vyslovil svůj názor.\nSuetoniovo dílo \"Životopisy dvanácti císařů\" bylo Bohumilem Rybou přeloženo do češtiny a vydáno v roce 1966 (nakladatelství Odeon) a v roce 1974 (Nakladatelství Svoboda). Druhé vydání obsahuje dvě díla, jak nejvýznamnější Suetinovo dílo \"De vita Caesarum\" ( \"Životopisy dvanácti císařů\"), tak dochovanou část jeho druhého nejznámějšího díla \"De viris illustribus\" ( \"O slavných mužích\", v knize pod názvem \"O význačných literátech\").\n\nSuetonius žil v době, která je označována za vrchol římského císařství, kdy za flaviovské dynastie došlo k upevnění římského císařského systému a kdy za Trajána došlo k největšímu územnímu rozmachu. Tato skutečnost se také projevila v jeho literární tvorbě. Byl literátem s všestrannými zájmy a napsal velké množství různých pojednání z mnoha oborů, největší pozornost však věnoval životopisům.\n\nJeho nejznámějším dílem jsou \"Životopisy dvanácti císařů\", zahrnující biografie caesarovské dynastie julsko-klaudijské počínaje Caesarem a konče Neronem, dále životopisy velmi krátce vládnoucích císařů Galby, Othona a Vitellia, a císaře z rodu Fláviovců. Suetonius si byl vědom toho, že nepíše historické dílo, ale biografie, a proto dodržoval určitou kompozici, v jejímž rámci nepopisoval události chronologicky, ale podle určitých věcných hledisek. Při práci na životopisech postupoval Suetonius podle určitého schematu, jehož prvky však nebyly zcela neměnné a závisely zřejmě na množství shromážděného materiálu.\n\nŽivotopisy císařů byly uveřejněny v letech 119–122. Existuje však domněnka, že v té době byly možná uveřejněny pouze první dvě biografie (\"Božský Julius\" a \"Božský Augustus\"), které se v některých částech liší od knih následujících. Odlišnost je vysvětlována tím, že k těmto dvěma životopisům asi mohl Suetonius shromáždit dokumentární materiál v době, kdy se těšil přízni císaře Hadriána a měl přístup k přímým pramenům v archivu, zatímco další biografie psal bez zmíněné možnosti, protože upadl do Hadriánovy nemilosti.\n\n\"Životopisy dvanácti císařů\" se dochovaly téměř celé, chybí pouze několik počátečních kapitol životopisu Julia Caesara, včetně Suetoniovy dedikace veliteli prétoriánů Septiciu Clarovi a předmluvy, které byly někdy ve středověku ztraceny. O jejich existenci se dnes ví jen zásluhou svědectví ze 6. století, které podal učený byzantský mnich Johannes Laurentius Lydus.\n\nKniha I, nazvaná \"Božský Julius\" ( \"Divus Iulius\"), obsahuje životopis Julia Caesara (plným jménem Gaius Iulius Caesar), římského vojevůdce a politika, který se po vítězství v občanské válce, která stále znovu propukala v důsledku politických krizí, stal jediným vládcem římského státu. Caesar se nechal prohlásit doživotním diktátorem, kvůli úmyslu prosadit formu občanského zákoníku, která by omezila zneužívání moci politickými předáky, byl svými odpůrci obviňován z úmyslu přeměnit republiku v monarchii a byl zavražděn. Občanský zákoník chránící jednotlivce před mocí státu tak byl v civilizované Evropě zaveden až po 1850 letech, po francouzské revoluci.\n\nKniha II, nazvaná \"Božský Augustus\" ( \"Divus Augustus\"), je životopisem Gaia Octavia, jenž se po adopci Caesarem jmenoval Gaius Iulius Caesar Octavianus a od roku 27 př. n. l. byl nazýván Imperator Caesar Augustus. Augustus byl první císař (princeps) římský, první z julsko-klaudijské caesarovské dynastie.\n\nKniha III, nazvaná \"Tiberius\", pojednává o životě a činech Tiberia Claudia Nerona, později nazývaném Tiberius Julius Caesar Augustus, jenž byl nevlastním synem císaře Augusta a po smrti svého adoptivního otce se ujal vlády. Tiberius byl druhým císařem římským.\n\nKniha IV, nazvaná \"Gaius Caligula\", obsahuje biografii Gaia Caesara Augusta Germanika, známého pod přízviskem Caligula, jímž ho obdařili žertem táboroví vojáci. Caligula byl synem Germanika, jenž byl synovcem a adoptivním synem císaře Tiberia, a z matčiny strany pravnukem císaře Augusta. Caligula byl třetím císařem z julsko-klaudijské caesarovské dynastie.\n\nKniha V, nazvaná \"Božský Claudius\" ( \"Divus Claudius\"), pojednává o Claudiovi (plným jménem Tiberius Claudius Nero Germanicus), jenž se po zavraždění Caliguly stal nečekaně, ve věku téměř padesáti let, císařem jako Caligulův strýc.\n\nKniha VI s názvem \"Nero\" obsahuje biografii Nerona Claudia Caesara (rodným jménem Lucius Domitius Ahenobarbus), jenž se stal římským císařem po smrti svého strýce Claudia. Když se proti Neronovi vzbouřili praetoriáni, vzal si sám život a tím skončila julsko-klaudijská caesarovská dynastie.\n\nKniha VII má název \"Galba, Otho a Vitellius\" a obsahuje životopisy jmenovaných císařů, kteří již vůbec žádným stupněm příbuznosti s domem Caesarů nesouvisejí. Každý z těchto tří císařů vládl velice krátce, a každý z nich přišel v roce 69 n. l. (kterému se říká rok čtyř císařů) o život. Galba byl zavražděn, Otho po porážce svých vojsk spáchal sebevraždu a Vitellius byl zabit v Římě při pouličních bojích.\n\nKniha VIII má název \"Božský Vespasianus\" ( \"Divus Vespasianus\"), \"Božský Titus\" ( \"Divus Titus\") \"a Domitianus\" a obsahuje životopisy císařů flaviovské dynastie. Vespasianus (plným jménem Titus Flavius Vespasianus) po zmatcích, vzniklých smrtí Neronovou, stabilizoval situaci římského státu a stal se zakladatelem flaviovské dynastie. Po Vespasianovi nastoupil jeho syn Titus (plným jménem Titus Flavius Vespasianus), který se tak stal prvním císařem, jenž nastoupil na trůn po svém vlastním otci. Po Titovi se ujal vlády jeho bratr Domitianus (plným jménem Titus Flavius Domitianus), který byl posledním flaviovským císařem.\n\nLatinský text\n\n\"[53] Vini parcissimum ne inimici quidem negaverunt. Marci Catonis est: unum ex omnibus Caesarem ad evertendam rem publicam sobrium accessisse. Nam circa victum Gaius Oppius adeo indifferentem docet, ut quondam ab hospite conditum oleum pro viridi adpositum aspernantibus ceteris solum etiam largius appetisse scribat, ne hospitem aut neglegentiae aut rusticitatis videretur arguere.\"\n\nČeský překlad\n\n\"53/ V pití vína byl neobyčejně umírněný a ani jeho nepřátelé to nepopřeli. Uvádím výrok Marka Catona: „Jako jediný ze všech přikročil Caesar k rozvracení státu střízliv.“ Také k jídlu byl podle záznamu Gaia Oppia do té míry lhostejný, že když jednou hostitel předložil uleželý olej místo čerstvého a ostatní hodovníci jej odmítali, samojediný si dokonce hojněji jím posloužil, aby nevzbudil dojem, že hostitele viní z nedbalosti nebo z nevychovanosti.\"\n\nUžitá literatura\n\nŽivotopisy dvanácti císařů, větší a významnější část knihy, byly přeloženy z latinského originálu \"De vita Caesarum\", který v nakladatelství B. G. Teubner vydal M. Ihm (Lipsko 1907).\n\nK překladu dochované části spisu O význačných literátech byla užita tato vydání:\n\nPřeklady byly pořízeny s přihlédnutím k vydáním:\n\nDosavadní české překlady\n\nSuetonius byl velmi oblíbený už ve středověku, přesto není ze starší doby znám žádný překlad jeho díla. Nejstarším známým překladem je práce V. Kubelky, který na konci devatenáctého století přeložil \"Caesarův životopis\", jenž byl uveřejněn ve \"Výroční zprávě gymnasia v Uherském Hradišti\". Celý překlad pak vyšel v Praze a dočkal se dvou vydání, prvního v roce 1903 a druhého o dvacet let později, v roce 1923. Dnes je tento překlad nejen nedostupný, ale i zastaralý.\n\nNový překlad pořídil klasický filolog a překladatel z latiny profesor Bohumil Ryba. Jeho překlad, který vydalo nakladatelství \"Odeon\" v roce 1966, byl natolik úspěšný, že musel být ve stejném roce vydán ještě jednou.\n\nKromě uvedených vydání vyšly ještě jednotlivě životopisy Caesara a Nerona, a to roku 1972 v nakladatelství Odeon (ve sbírce Antická próza, sv. III).\n\nVydání celého souboru \"Životopisů dvanácti císařů\" v roce 1974 je celkově třetí. Texty o životě některých římských rétorů, gramatiků a spisovatelů z dochovaného torza Suetoniova spisu \"O význačných literátech\", které v knize doplňují texty o životech císařů, vycházejí v češtině poprvé.\n\nPoznámky, seznam vlastních jmen\n\nKniha obsahuje poznámkový aparát, jímž jsou vysvětleny některé pojmy, data, jména a názvy, okolnosti, souvislosti atp. Poznámky k \"Životopisům dvanácti císařů\" jsou v rozsahu 38 stran textu, poznámky k části \"O význačných literátech\" jsou v rozsahu 12 stran textu.\n\nV závěru knihy je uveden seznam a výklad vlastních jmen. Seznam je zpracován v rozsahu 77 stran textu.\n\nPřekladatelé, editoři, redaktoři\n\nPřeklad části \"Životopisy dvanácti císařů\" pořídil Bohumil Ryba.\n\nČást \"Životopisy gramatiků, rétorů a básníků\" přeložila Jana Nechutová.\n\nPředmluvu napsala Bohumila Mouchová.\n\nPoznámky a seznam vlastních jmen k \"Životopisům dvanácti císařů\" zpracoval Bohumil Ryba. Poznámky k části \"O  význačných literátech\" napsala Jana Nechutová.\n\nVydalo nakladatelství Svoboda jako svou 3561. publikaci. Vydání třetí, ve Svobodě první. Praha 1974. Obálka, vazba a grafická úprava Lea Novotného. Odpovědná redaktorka Eva Šimůnková. Technická redaktorka Jaroslava Lorenzová. Vázaný výtisk. Náklad 40 000.\n\n\n\n"}
{"id": "969598", "url": "https://cs.wikipedia.org/wiki?curid=969598", "title": "Směnárna", "text": "Směnárna\n\nSměnárna (v pojetí peněžnictví) je místo, kde lze nakupovat a prodávat valuty nebo devizy podle stanovených kurzů. Směnárny provozují často banky a další peněžní instituce, ale i podnikatelé, pokud to umožňují místní zákony různých zemí. Kromě bankovních přepážek se směnárny soustřeďují do míst se zvýšeným cizineckým turistickým ruchem jako jsou například letiště, velká nádraží, hraniční přechody a historická centra velkých měst.\n\nU renomovaných směnáren klienti neplatí žádný poplatek za směnu, resp. ne druhotně, protože je již započítán do kurzů, ani částka transakce nemusí být nijak omezena. Naopak při transakci nad určitý limit lze dosáhnout výhodnějšího kurzu – tzv. VIP kurzu (VIP sazby). V rámci konkurenčního boje směnáren tyto sazby směnárny nabízejí svým zákazníkům například VIP kupónem, který lze na jejich webových stránkách stáhnout, vytisknout a při předložení tohoto kupónu při transakci klient získá výhodnější kurz bez ohledu na výši transakce.\n\nKurzy na frekventovaných místech, jako jsou letiště, mohou být pro zákazníka méně výhodné. Funkci směnárny mohou zákazníkovi, který potřebuje domácí měnu (někdy i vybranou zahraniční) a který vlastní platební kartu, nahradit bankomaty. \n\n"}
{"id": "969599", "url": "https://cs.wikipedia.org/wiki?curid=969599", "title": "Lebesgueova míra", "text": "Lebesgueova míra\n\nLebesgueova míra je v teorii míry standardní způsob přiřazení míry podmnožinám \"n\"-rozměrného eukleidovského prostoru. Pro \"n\" = 1, 2 nebo 3 se shoduje se standardním pojmem délky, plochy nebo objemu. Obecně se nazývá n\"-rozměrný objem, n\"-objem nebo jednoduše objem. Lebesgueova míra se používá v analýze v reálném oboru především pro definici Lebesgueova integrálu. Množiny, kterým lze přiřadit Lebesgueovu míru, se nazývají Lebesgueovsky měřitelné; míra Lebesgueovsky měřitelné množiny \"A\" se v tomto článku označuje λ(\"A\").\n\nLebesgueova míra je pojmenovaná po francouzském matematikovi Henri Lebesgueovi, který ji popsal v roce 1901. V roce 1902 vyšel jeho popis Lebesgueova integrálu. Obojí bylo publikováno jako část jeho disertace v roce 1902.\n\nLebesgueova míra se často značí \"dx\"; toto označení nesmíme zaměňovat se stejně značenou objemovou formou variety.\n\nJestliže délku (otevřeného, uzavřeného nebo polouzavřeného) intervalu formula_1 označíme formula_2, pak pro libovolnou podmnožinu formula_3 definujeme její Lebesgueovu vnější míru formula_4 jako\n\nLebesgueova míra je definovaná na Lebesgueově sigma algebře, která je kolekcí všech množin E splňujích „Carathéodoryovo kritérium“. Toto kritérium požaduje, aby pro každé formula_6\n\nPro libovolnou množinu v Lebesgueově sigma algebře se Lebesgueova míra rovná její Lebesgueově vnější míře formula_8.\n\nMnožiny, která nepatří do Lebesgueovy sigma algebry, nejsou Lebesgueovsky měřitelné. Takové množiny existují, tj. Lebesgueova sigma algebra je vlastní podmnožinou potenční množiny formula_9.\n\nPrvní část definice říká, že podmnožina formula_10 reálných čísel je omezena na svou vnější míru pokrytím množinami otevřených intervalů. Každá z těchto množin intervalů formula_11 pokrývá formula_10 v tom smyslu, že sjednocení intervalů obsahuje formula_10. Celková velikost libovolné množiny intervalů pokrytí může být klidně větší než míra formula_10, protože formula_10 je podmnožinou sjednocení intervalů, a intervaly tedy mohou obsahovat i body, které v formula_10 nejsou. Lebesgueova vnější míra je největší dolní závora (infimum) velikostí všech možných takových množin. Intuitivně je to celková velikost takové množiny intervalů, které se vejdou do formula_10 co nejtěsněji a nepřekrývají se.\n\nTím je definována Lebesgueova vnější míra. Zda je tato vnější míra také Lebesgueovou mírou množiny formula_10, závisí na další podmínce. Tato podmínka se ověřuje pomocí podmnožin reálných čísel formula_19, z nichž každá rozděluje množinu formula_10 na dvě části: první část patří do formula_19 i do formula_10 (tj. průnik formula_19 a formula_10), druhá část patří do formula_19, ale nepatří do formula_10 (tj. množinový rozdíl formula_19 a formula_10). Na tyto dvě části množiny formula_19 se aplikuje vnější míra. Pokud součet vnějších měr obou částí je roven vnější míře celé množiny formula_19, a toto platí pro všechny množiny formula_19, které jsou podmnožinou reálných čísel, pak Lebesgueova míra množiny formula_10 je rovna její vnější míře. Intuitivně to znamená, že množina formula_10 nesmí mít nějaké podivné vlastnosti, které způsobí rozdíl v míře jiné množiny, pokud je nožina formula_10 použita jako „maska“, která „vyřezává“ z množin formula_19 části, pro které Lebesgueova vnější míra nevytváří Lebesgueovu míru. (Takové množiny nejsou Lebesgueovsky měřitelné.)\n\n\nLebesgueova míra na ℝ má následující vlastnosti:\n\n\nVšechny výše uvedené body lze stručně shrnout takto:\n\nLebesgueova míra je také σ-konečná.\n\nLibovolná podmnožina ℝ je \"množinou míry nula\", jestliže pro každé ε > 0 může být pokryta spočetně mnoha součiny \"n\" intervalů, jejichž celkový objem je nejvýše ε. Všechny spočetné množiny jsou množinami míry nula.\n\nKaždá podmnožina ℝ s Hausdorffovou dimenzí menší než \"n\" má míru nula vzhledem k \"n\"-rozměrné Lebesgueově míře. Hausdorffova dimenze je relativní vůči Eukleidově metrice na ℝ (nebo libovolné metrice s ní Lipschitzovsky ekvivalentní). Naopak množina, která má topologickou dimenzi menší než \"n\", může mít kladnou \"n\"-rozměrnou Lebesgueovu míru. Příkladem je Smithova-Volterraova-Cantorova množina, která má topologickou dimenzi 0, ale má kladnou 1-rozměrnou Lebesgueovu míru.\n\nPro důkaz, že daná množina \"A\" je Lebesgueovsky měřitelná, se obvykle snažíme nalézt „hezčí“ množinu \"B\" která se od \"A\" liší nejvýše o množinu míry nula (tj. symetrická diference (\"A\" − \"B\") formula_54(\"B\" − \"A\") je množina míry nula), a pak ukázat, že \"B\" lze generovat z otevřených nebo uzavřených množin pomocí spočetných sjednocení a průniků.\n\nModerní konstrukce Lebesgueovy míry je aplikací Carathéodoryovy věty o rozšíření:\n\nNechť pevné. kostka v ℝ je množina tvaru\nkde a symbol součinu zde znamená kartézský součin. Objem této kostky je definovaný vztahem\n\nPro \"libovolnou\" podmnožinu \"A\" množiny ℝ, můžeme definovat její vnější míru \"λ\"*(\"A\") takto:\n\nPak řekneme, že množina \"A\" je Lebesgueovsky měřitelná, jestliže pro každou podmnožinu \"S\" množiny ℝ,\n\nTyto Lebesgueovsky měřitelné množiny vytvářejí σ-algebru a Lebesgueova míra je definována vztahem pro libovolnou Lebesgueovsky měřitelnou množinu \"A\".\n\nExistence množin, které nejsou Lebesgueovsky měřitelné, je důsledkem axiomu výběru, který je nezávislý na mnoha obvyklých systémech axiomů teorie množin. Vitaliho věta, která vyplývá z axiomu výběru, tvrdí, že existují podmnožiny ℝ, které nejsou Lebesgueovsky měřitelné. S použitím axiomu výběru lze zkonstruovat různé neměřitelné množiny s mnoha překvapivými vlastnostmi, např. Banachův-Tarského paradox.\n\nV roce 1970 ukázal Robert M. Solovay, že existence množin, které nejsou Lebesgueovsky měřitelné, není dokazatelná v rámci Zermelovy-Fraenkelovy teorie množin bez použití axiomu výběru (viz Solovayův model).\n\nBorelovská míra souhlasí s Lebesgueovou mírou na těch množinách, pro které je definovaná; ale existuje mnohem více lebesgueovsky měřitelných množin než borelovsky měřitelných množin. Borelovská míra je translačně invariantní, ale není úplná.\n\nHaarova míra může být definována na libovolné lokálně kompaktní grupě a je zobecněním Lebesgueovy míry (ℝ s přídavek je lokálně kompaktní grupa).\n\nHausdorffova míra je zobecněním Lebesgueovy míry na jest užitečný pro určení míry podmnožiny ℝ nižších dimenzí než \"n\", jako podvariety, například povrchy nebo křivky v ℝ³ a fraktální množiny. Nezaměňujte Hausdorffovu míru s pojetím Hausdorffovy dimenze.\n\nLze ukázat, že neexistuje nekonečněrozměrná Lebesgueova míra.\n\n"}
{"id": "969600", "url": "https://cs.wikipedia.org/wiki?curid=969600", "title": "Marsha Sue Ivinsová", "text": "Marsha Sue Ivinsová\n\nMarsha Sue Ivinsová (* 15. dubna 1951 v Baltimore, stát Maryland, USA), vědecká pracovnice a americká kosmonautka. Ve vesmíru byla pětkrát.\n\nStřední školu Nether Providence High School ukončila v Wallingfordu v roce 1969. V letech 1969 až 1973 absolvovala studium na University of Colorado.\n\nV roce 1974 nastoupila k NASA v Houstonu, v letech 1984 až 1985 se podrobila výcviku a od roku 1985 se stala členem týmu amerických kosmonautů. V něm zůstala do konce roku 2010.\n\nJe rozvedená.\n\nNa oběžnou dráhu se v raketoplánech ve funkci letová specialistka dostala pětkrát a strávila ve vesmíru 55 dní, 21 hodin a 48 minut. Byla 224 člověkem ve vesmíru, 13 ženou.\n\n\n"}
{"id": "969603", "url": "https://cs.wikipedia.org/wiki?curid=969603", "title": "Nicolò dell’Abbate", "text": "Nicolò dell’Abbate\n\nNiccolò dell'Abbate (1509 nebo 1512 Modena – 1571 Fontainebleau) byl italský malíř, jeden z hlavních malířů první fontainebleauské školy.\n\nNiccolò dell'Abbate se narodil mezi lety 1509 a 1512 v italské Modeně jako syn houslisty. Společně s malířem Alberto Fontanou začal studovat sochařství v ateliéru Antonína Begarelliho (1499 - 1565). Později byl ovlivněn tvorbou malířů tzv. ferrarské školy jako byl Benvenuto Tisi (také znám jako Il Garofalo, 1481 – 1559), Dosso Dossi - vlastním jménem Giovanni di Niccolò de Luteri (kolem roku 1490 – 1542 ), malíř Parmigianino - také znám jako Francesco Mazzola, 1503 - 1540), Antonio Allegri da Correggio (1489 – 1534). Specializací Niccolò dell'Abbate byly dlouhé vlysy se světskými či mytologickými motivy jako v \"Palazzo dei Beccherie\" (1537). Pro hraběte Boiardo vytvořil 12 fresek v \"Rocca di Scandiano\", náměty čerpal z knihy Aeneid. Mezi roky 1548 až 1552 pracoval v Bologni. Většina jeho obrazů zde vytvořených zobrazovala komplikované krajiny a aristokratické žánrové scény lovu a dvorní lásky, často paralelně s mytologickými příběhy. V roce 1552 odcestoval do Francie, do Fontainebleau, kde se v královském paláci Château de Fontainebleau podílel na výzdobě zámku a také tzv. galerie Jindřicha II. pod vedením italského malíře, architekta a sochaře Francesca Primaticcio (1504 – 1570). Jeho syn Giulio Camillo se stal také malířem, stejně tak jako jeho synovec Ercole Abbate.\n\nNiccolò je znám hlavně pro své mytologické krajiny, a také pro jeho bohaté a elegantní kresby. Navrhoval také vzory koberců pro královskou manufakturu, věnoval se zlatnické práci, projektoval slavnostní (efemérní) architekturu. Nemnoho jeho fresek přežilo. Sbírku jeho kreseb má galerie Louvre. Mnoho z jeho pláten spálila v roce 1643 regentka Anna Rakouská, (22. září 1601 - 20. ledna 1666), španělská princezna z domu Habsburského. Některé z jeho krajin vytvořených pro francouzského krále Karla IX. ovlivnily i malíře 17. století - Claude Lorraina (1600 - 1682), a Nicolase Poussina (1594 – 1665).\n\nMezi jeho klíčová díla patří:\n\n"}
{"id": "969604", "url": "https://cs.wikipedia.org/wiki?curid=969604", "title": "Diecéze Řím", "text": "Diecéze Řím\n\nKatolická církev v Římě je středem katolické církve. Jejím biskupem je papež, který jmenuje kardinála vikáře, vicegerenta (vlastního generálního vikáře diecéze) a generálního vikáře Vatikánského státu.\n\nŘímská diecéze se také nazývá Papežský stolec v Římě a má sedm tzv. suburbikálních diecézí. Katedrálním chrámem diecéze je Lateránská bazilika, i když papež sídlí ve Vatikánu a jeho hlavním chrámem je Bazilika svatého Petra.\n\n\nNemá biskupskou konferenci. V současné době má 6 pomocných biskupů a jednoho emeritního pomocného biskupa a jednoho emeritního papeže Benedikta XVI..\n\n\n\n\n\n\nEmeritní\n\n\n"}
{"id": "969605", "url": "https://cs.wikipedia.org/wiki?curid=969605", "title": "Tomáš Kos", "text": "Tomáš Kos\n\nTomáš Kos (* 31. prosinec 1967 Semily) je bývalý československý a český biatlonista. V letech 2000–2014 trénoval slovinskou reprezentaci.\n\nStartoval na ZOH 1988, 1992 a 1994, jeho nejlepším individuálním výsledkem je 22. místo ze sprintu v Albertville 1992. Na týchž hrách pomohl českému týmu k sedmému místu ve štafetovém závodě. Na Mistrovství světa 1990 v Oslu získal stříbrnou medaili v závodu štafet (s Janem Matoušem, Jiřím Holubcem a Ivanem Masaříkem).\n\n"}
{"id": "969606", "url": "https://cs.wikipedia.org/wiki?curid=969606", "title": "Jana Vápeníková", "text": "Jana Vápeníková\n\nJana Vápeníková (* 10. července 1964 Ústí nad Labem), rozená Kulhavá, je bývalá česká biatlonistka.\n\nStartovala na ZOH 1992 a 1994, jejím jediným individuálním umístěním je 43. místo ve vytrvalostním závodě v Albertville 1992. Ve štafetových olympijských závodech dosáhla sedmého (1994) a osmého místa (1992). Na světových šampionátech získala bronzovou medaili v družstvech (1992) a zlatou medaili ve štafetách (1993).\n\n"}
{"id": "969608", "url": "https://cs.wikipedia.org/wiki?curid=969608", "title": "Gbeľany", "text": "Gbeľany\n\nGbeľany ( ) jsou obec v okrese Žilina na Slovensku. V roce 2011 zde žilo 1 226 obyvatel. První písemná zmínka o obci pochází z roku 1362.\n\n\n"}
{"id": "969610", "url": "https://cs.wikipedia.org/wiki?curid=969610", "title": "Ivan Masařík", "text": "Ivan Masařík\n\nIvan Masařík (* 14. září 1967 Jilemnice) je bývalý český biatlonista. Čtyřikrát startoval na olympijských hrách, jeho nejlepším individuálním výsledkem je čtvrté místo ve vytrvalostním závodě v Naganu 1998.\n\nOd konce sportovní kariéry obchoduje se sportovními potřebami a věnuje se také tréninku mládeže v běhu na lyžích. Je ženatý, má syna a dceru.\n\nS lyžováním začal v deseti letech v klubu Naveta Jablonec.\n\nNa Zimních olympijských hrách startoval v letech 1992, 1994, 1998 a 2002. V individuálních závodech skončil nejlépe na 4. místě ve vytrvalostním závodě v Naganu 1998, na 12. místě ve sprintu v Albertville 1992 a na 15. místě ve sprintu v Naganu 1998. Kromě individuálních závodů se zde zúčastnil také závodů štafet, které se umístily na pátém (Salt Lake City 2002) a sedmé místě (Albertville 1992).\n\nNa světových šampionátech získal v letech 1990 a 1995 dvě stříbrné medaile v závodech družstev. V závodech světového poháru byl v roce 2001 členem vítězené štafety v Anterselvě.\n\n"}
{"id": "969611", "url": "https://cs.wikipedia.org/wiki?curid=969611", "title": "Irena Česneková", "text": "Irena Česneková\n\nIrena Česneková (* 2. května 1972 Třebíč), rozená Novotná, je bývalá česká biatlonistka.\n\nVystudovala Střední zdravotní školu v Brně, obor rehabilitace. Po škole se stala členkou nového týmu SKP Jablonec a v sezoně 1992/1993 poprvé startovala ve Světovém poháru. V roce 1997 byla členkou vítězné štafety v závodě SP ve finském Kontiolahti.\n\nStartovala na ZOH 1994, 1998, 2002 a 2006, jejím nejlepším individuálním výsledkem je 22. místo ze sprintu v Salt Lake City 2002. V Naganu 1998 pomohla českému týmu k šestému místu ve štafetovém závodě, o čtyři roky později se česká štafeta umístila osmá. Pravidelně se účastnila světových šampionátů, největším úspěchem pro ni bylo 4. místo v závodech smíšených štafet na Mistrovství světa 2005. Sportovní kariéru ukončila po ZOH v Turíně 2006.\n\nOd roku 2011 pracuje jako masérka české biatlonové reprezentace.\n\n"}
{"id": "969614", "url": "https://cs.wikipedia.org/wiki?curid=969614", "title": "Gabriela Sůvová", "text": "Gabriela Sůvová\n\nGabriela Sůvová (* 8. února 1972 Jablonec nad Nisou), provdaná Lehká, je bývalá česká biatlonistka.\n\nStartovala na ZOH 1992 a 1994, jejím nejlepším individuálním výsledkem je 18. místo ve sprintu v Albertville 1992. Na týchž hrách pomohla českému týmu k osmému místu v závodě štafet. Na Mistrovství světa 1992 získala bronzovou medaili v závodě družstev.\n\n"}
{"id": "969616", "url": "https://cs.wikipedia.org/wiki?curid=969616", "title": "Mei Finegold", "text": "Mei Finegold\n\nMei Feingold \"מיי פיינגולד\" (* 19. prosince 1982 Rišon le-Cijon, Izrael) je izraelská zpěvačka. V nedávné době se účastnila televizní show \"Kokhav Nolad 7\" a ačkoliv patřila mezi favority, diváci ji nakonec přisoudili třetí místo.\n\nV roce 2014 reprezentovala Izrael na Eurovision Song Contest s písní \"\"Same Heart\"\", kterou vybrali sami televizní diváci.\n\nNarodila se v roce 1982 ve zápodoizraelském městě Rišon le-Cijon, kde žije dodnes.\n\nVystupovat začala již během školních představení a později se rozhodla navštěvovat hodiny zpěvu se zaměřením na operu. Hudba byla jejím snem již od dětství a proto ještě jako neplnoletá přijala každou nabídku na vystoupení, včetně těch v barech a nočních klubech. Od té doby vede kapelu Disiac. Kapela se dokonce podílela na \"Hebrew Labor\", což je speciální album, které obsahuje coververze na staré izraelské písně.\n\nV roce 2010 se svěřila médiím o svém otřesném zážitku z dětství, kdy byla znásilněna. Tento svůj příběh následně vylíčila v nové písni a videoklipu, který se z důvodu otevřených scén setkal s velkou kritikou.\n\nPřed Kokhav Nolad byla krátce vdaná za muzikanta Michaela Feingolda, jehož jméno si nechala. V současné době žije s fotografem Liorem Nordmanem, se kterým má dceru Emily.\n\nMeino místo v show ji bylo slíbeno od svého prvního konkurzu. Porotci byli ní okouzleni a ani od jednoho nezískala negativní kritiku. Během show se držela rockové linie a zpívala hlavně izraelské písně z poloviny 80. let. Byla pětkrát oceněna cenou „Vystoupení týden“.\n\nDne 11. ledna 2014 byla interně vybrána izraelským vysílatelem IBA, a proto reprezentovala Izrael v soutěži Eurovision Song Contest 2014, která konala v dánské Kodani.\n\nNa výběr měli televizní diváci ze tří písní \"\"Same Heart\"\" (česky \"Totéž srdce\"), \"\"Nish’eret iti\"\" (česky \"Setrvání se mnou\") a \"\"Be proud\"\" (česky \"Buď hrdý\"). Dne 5. března 2014, během show \"KDAM\", televizní diváci vybrali píseň \"\"Same Heart\"\", se kterou následně reprezentovala Izrael na Eurovision Song Contest 2014, v dánské Kodani.\n\nDo finále soutěže neprošla a umístila se na 14. místě se ziskem 19 bodů. Následně díky tomuto výsledku izraeslký vysílatel zvažoval i odstoupení ze soutěže.\n\n"}
{"id": "969617", "url": "https://cs.wikipedia.org/wiki?curid=969617", "title": "Two of Us (film, 1988)", "text": "Two of Us (film, 1988)\n\nTwo of Us (tj. \"My dva\") je britský hraný film z roku 1988, který režíroval Roger Tonge. Snímek popisuje vztah dvou studentů na střední škole. Film produkovala stanice BBC jako součást série \"Scene\" školních filmů pro mladistvé. Byl natočen jako konfrontace se zákazem thatcheristické vlády informovat o homosexualitě v rámci sexuální výchovy ve školách prostřednictvím legislativního článku 28. Vzhledem k těmto okolnostem se BBC rozhodla nevysílat film přes den, ale až v pozdě v noci, ačkoliv byl původně vytvořen pro školou povinné diváky.\n\nPhil je student posledního ročníku střední školy. Chodí s přítelkyní Sharon, jejíž nejlepší kamarádka Vera by chtěla chodit s Matthewem, který kamarádí s Philem. Ovšem Matthew je gay, který odešel ze školy předchozího roku. Phil sám je nejistý ve svých pocitech, když si uvědomí, že sice miluje Sharon, ale stejnou náklonnost cítí i k Matthewovi. Když Matthewův otec objeví doma jeho gay časopisy, rozhodnou se oba kamarádi odjet pryč. Autostopem se dostanou na pobřežní letovisko Seaford v Sussexu, kde se seznámí s dívkou Suzie, která je na útěku z domova. Phil zde vyzná Matthewovi lásku, přesto pozve Sharon, aby za nimi přijela.\n\nFilm má dvě zakončení. V původní verzi z roku 1987 Phil vyprovodí Sharon na nádraží a poté se vrací k Matthewovi na pláž, kde se společně vrhnou do moře. Verze upravená v roce 1988 končí tak, kde to vypadá, že Phil odjíždí se Sharon a Matthew zůstává sám.\n"}
{"id": "969620", "url": "https://cs.wikipedia.org/wiki?curid=969620", "title": "Seznam dílů seriálu Laboratorní krysy", "text": "Seznam dílů seriálu Laboratorní krysy\n\nToto je seznam dílů seriálu \"Laboratorní krysy. \"Americký seriál \"Laboratorní krysy\", který se vysílá na dětské americké stanici Disney XD, měl premiéru 27. února 2012 v USA a 8. února 2014 na českém Disney Channelu. Děj je o mladíkovi jménem Leo, který objeví tři teenagery s bionickými schopnostmi v suterénu (laboratoři) svého domu. V hlavních rolích se objevují Billy Unger, Spencer Boldman, Kelli Berglund, Tyrel Jackson Williams a Hal Sparks.\n\nSeriál byl ve vysílání nahrazen spin-offem \"\".\n\n<onlyinclude></onlyinclude>\n\nČtvrtá řada nesla podtitul \"Bionický ostrov\".\n\n"}
{"id": "969623", "url": "https://cs.wikipedia.org/wiki?curid=969623", "title": "Peter Petrán", "text": "Peter Petrán\n\nPeter Petrán (* 18. dubna 1981) je slovenský fotbalový obránce, který momentálně hraje v polském klubu Sandecja Nowy Sącz.\n\nV letech 2000–2008 hrál za FK Inter Bratislava. Od ledna 2009 hrál ve slovinském týmu NK Primorje, kde stihl nastoupit do 15 zápasů ve slovinské nejvyšší lize, v nichž vstřelil jeden gól. Na konci sezony klub sestoupil do druhé ligy, a hráč s ním. V roce 2010 se vrátil na Slovensko, kde působil v FK Senica a FK LAFC Lučenec.\n\nV únoru 2012 odešel do Polska do týmu Sandecja Nowy Sącz. V lednu 2014 prodloužil s klubem smlouvu do léta 2014.\n\n"}
{"id": "969624", "url": "https://cs.wikipedia.org/wiki?curid=969624", "title": "Australian Open 2014 – dvouhra juniorek", "text": "Australian Open 2014 – dvouhra juniorek\n\nObhájkyní titulu soutěže ženské dvouhry byla Chorvatka Ana Konjuhová, která z důvodu ukončení juniorské kariéry na turnaji už nestartovala.\n\nVítězkou se stala čtvrtá nasazená ruská tenistka Jelizaveta Kuličkovová, která ve finále zdolala Chorvatku Janu Fettovou po dvousetovém průběhu 6–2 a 6–1. Pro Kuličkovovou tak vítězství znamenalo první singlovou grandslamovou trofej.\n\nVítězka si do juniorského žebříčku připsala 375 bodů.\n\n"}
{"id": "969627", "url": "https://cs.wikipedia.org/wiki?curid=969627", "title": "Borelovská míra", "text": "Borelovská míra\n\nBorelovská míra je v matematice, jmenovitě v teorii míry definována takto: nechť \"X\" je lokálně kompaktní Hausdorffův prostor a nechť formula_1 je nejmenší σ-algebra tvořená otevřenými množinami z \"X\", známá jako σ-algebra borelovských množin. Libovolná míra \"µ\" definovaná na σ-algebře borelovských množin se nazývá borelovská míra. Někteří autoři navíc vyžadují, aby \"µ\"(\"C\") < ∞ pro každou kompaktní množinu \"C\". Pokud je borelovská míra \"µ\" vnitřní regulární míra i vnější regulární míra, nazývá se Borelovská regulární míra (někteří autoři navíc vyžadují, aby byla těsná). Pokud je \"µ\" vnitřní regulární a lokálně konečná, nazývá se Radonova míra. Všimněte si, že lokálně konečná borelovská míra automaticky splňuje podmínku, že \"µ\"(\"C\") < ∞ pro každou kompaktní množinu \"C\".\n\nReálná osa formula_2 se svou obvyklou topologií je lokálně kompaktní Hausdorffův prostor, takže na ní můžeme definovat borelovskou míru. V tomto případě je formula_3 nejmenší σ-algebra obsahující otevřené intervaly množiny reálných čísel formula_2. Přestože existuje mnoho Borelovských měr µ, obvykle se používá míra, která přiřazuje každému intervalu formula_5 míru formula_6. V praxi tato borelovská míra není nejužitečnější mírou definovanou na σ-algebře borelovských množin; vskutku, Lebesgueova míra formula_7 je rozšířením této borelovské míry, která je na rozdíl od borelovské míry úplná. Pro objasnění, když řekneme, že Lebesgueova míra formula_7 je rozšířením borelovské míry formula_9, znamená to, že každá borelovsky měřitelná (B-měřitelná) množina \"E\" je také lebesgueovsky měřitelná, a pro borelovské množiny se borelovská míra a Lebesgueova míra shoduje (tj. formula_10 pro každou Borelovsky měřitelnou množinu).\n\n\n"}
{"id": "969635", "url": "https://cs.wikipedia.org/wiki?curid=969635", "title": "Pedro Soares", "text": "Pedro Soares\n\nPedro Soares [Pedru Suariš], (* 10. srpen 1974 Amadora, Portugalsko) je bývalý reprezentant Portugalska v judu.\n\nUrostlý, fyzicky dobře vybavený Soares patřil v polovině 90. let k nejlepším evropským judistům. Byl součástí první vlny mezinárodně úspěšných portugalských zápasníků judo.\n\nV roce 1996 se účastnil olympijských her v Atlantě. V prvním kole znepříjemnil návrat domů zkušenému Němci Knorrekovi. V polovině zápasu ho hodil technikou aši-waza na ippon. Ve druhém kole porazil Kubánce Sáncheze, ale ve čtvrtfinále prohrál s největším favoritem Polákem Nastulou. V opravách ho do boje o bronz nepustil Maďar Antal Kovács.\n\nV roce 2000 se kvalifikoval na své druhé olympijské hry v Sydney. Prohrál ve druhém kole s pozdějším finalistou Kanaďanem Gillem. V opravách nestačil na Nizozemce Sonnemanse.\n\nPo úspěšné sezoně 2002 musel kvůli přetrvávajícím zdravotním problémům předčasně ukončit vrcholovou kariéru.\n\n"}
{"id": "969636", "url": "https://cs.wikipedia.org/wiki?curid=969636", "title": "Věra Komárková", "text": "Věra Komárková\n\nČechoameričanka Věra Komárková (25. prosince 1942, Písek – 25. května 2005, Leysin, Švýcarsko) byla průkopnice ženského horolezectví a významná botanička.\n\nV roce 1976 zdolala nejvyšší horu Severní Ameriky Denali, v roce 1978 byla členkou americké ženské expedice na Annapurnu, vrcholu dosáhla s Irene Miller. S Dinou Štěrbovou pak roku 1984 jako první ženy na světě stanuly na šesté nejvyšší hoře světa Čo Oju.\n\nVystudovala botaniku na Karlově univerzitě v Praze, kam nastoupila už v 16 letech. Ještě za studií se provdala za o 11 let staršího Jiřího Komárka, také botanika a horolezce. V roce 1967 se v rámci expedice \"Šlápoty\" vydala se třemi dalšími horolezkyněmi pěšky na letní olympiádu v Mexiku (z Anglie do Kanady se dopravily lodí). Poté roku 1968 emigrovala do USA, kde získala občanství. \n\nNa University of Colorado at Boulder promovala v roce 1976, v disertační práci se zabývala alpskou květenou v \"Colorado Rockies\". Několik let pak pracovala na univerzitním institutu \"Arctic and Alpine Research\". V roce 1986 se přestěhovala do Švýcarska, na \"Schiller International University\" v Leysinu byla profesorkou přírodních věd, především alpské ekologie a později profesorkou informačních technologií.\n\nZemřela roku 2005 na komplikace léčby rakoviny prsu.\n\n\n"}
{"id": "969637", "url": "https://cs.wikipedia.org/wiki?curid=969637", "title": "Antonín Zázvorka", "text": "Antonín Zázvorka\n\nAntonín Zázvorka (21. ledna 1866 Podbradec – 6. února 1937 Šlapanice) byl rakouský a český statkář a politik, na počátku 20. století poslanec Českého zemského sněmu a Říšské rady.\n\nProfesně působil jako sedlák v Šlapanicích, kam se přiženil.\n\nPočátkem 20. století se zapojil i do zemské a celostátní politiky. Ve volbách v roce 1901 byl zvolen do Českého zemského sněmu v kurii venkovských obcí (volební obvod Hořice). Uvádí se jako kandidát České agrární strany.\n\nVe volbách roku 1901 byl zvolen do Říšské rady (celostátní zákonodárný sbor), za kurii venkovských obcí, obvod Jičín, Hořice, Jilemnice, Semily atd. Do Říšské rady byl zvolen i ve volbách roku 1907, nyní již podle všeobecného a rovného volebního práva (obvod Čechy 041). Ve vídeňském parlamentu usedl do Klubu českých agrárníků a zároveň se stal místopředsedou Poslanecké sněmovny Říšské rady. Funkci místopředsedy sněmovny zastával od roku 1908. Zasadil se o zrovnoprávnění češtiny na Říšské radě, protože při vypisování účtů za poslanecké diety odmítl podepsat jinak než v českém jazyce. Spor skončil u Nejvyššího správního soudu, který potvrdil Zázvorkův postup.\n\nVe volbách v roce 1911 se již o mandát v parlamentu neucházel a až do zániku monarchie se vzdálil politickému dění. Mimo aktivní politiku zůstal i po vzniku Československa, udržoval si ovšem zájem o veřejné dění a byl členem četných spolků (Ústřední matice školská, Národní jednota severočeská).\n\nZemřel v únoru 1937 na svém statku v Šlapanicích na Slánsku. Pohřben byl u svatého Isidora v Budeničkách.\n"}
{"id": "969639", "url": "https://cs.wikipedia.org/wiki?curid=969639", "title": "Římskokatolická farnost Všestudy", "text": "Římskokatolická farnost Všestudy\n\nŘímskokatolická farnost Všestudy (lat. \"Schoesla\") je zaniklé územní společenství římských katolíků ve Všestudech a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nJiž před rokem 1375 byla v místě plebánie. Matriky jsou vedeny od roku 1611. Od roku 1784 byly Všestudy expoziturou k Údlicím-Přečaplům.\nFarnost existovala do 31. prosince 2012 jako součást chomutovského farního obvodu. Od 1. ledna 2013 zanikla sloučením do farnosti Údlice-Přečaply, která však zanikla od 3. ledna 2013 sloučením s farností-děkanství Chomutov.\n\n\"Začátek působnosti jmenovaného v duchovní správě farnosti od:\"\nDo farnosti náleželo území obcí:\n\nVe farnosti se nacházely také další drobné sakrální stavby a pamětihodnosti.\n\n\n"}
{"id": "969642", "url": "https://cs.wikipedia.org/wiki?curid=969642", "title": "Jan Zimmer", "text": "Jan Zimmer\n\nJan Zimmer (1858 Habrová – 15. března 1938 Čáslav) byl rakouský a český advokát a politik, na počátku 20. století poslanec Českého zemského sněmu; starosta Čáslavi.\n\nPocházel od Rychnova nad Kněžnou, roku 1889 se usadil v Čáslavi coby advokát. V letech 1903–1918 zastával úřad starosty Čáslavi (podle jiného zdroje byl starostou po 19 let) Po dobu 21 let byl i čáslavským okresním starostou.\n\nNa přelomu století se zapojil i do zemské politiky. Ve volbách v roce 1901 byl zvolen do Českého zemského sněmu v kurii městské (volební obvod Čáslav, Chotěboř, Golčův Jeníkov). Politicky se uvádí coby člen mladočeské strany. Mandát obhájil ve volbách v roce 1908, opět za mladočechy.\n\nZemřel v březnu 1938 krátce před svými 80. narozeninami, které se město Čáslav chystalo oslavit.\n"}
{"id": "969643", "url": "https://cs.wikipedia.org/wiki?curid=969643", "title": "Jiří Džmura", "text": "Jiří Džmura\n\nJiří Džmura (* 8. dubna 1963 Jablonec nad Nisou) je bývalý český a slovenský bobista. Jako pilot dvojbobu jezdil s Karlem Dostálem, Romanem Hrabaněm, později s Pavlem Polomským.\n\nStartoval na ZOH 1992, 1994 a 1998, jeho nejlepším umístěním bylo 7. místo dvojbobu v Lillehammeru 1994. Po sporech s českým svazem začal v roce 2002 reprezentovat Slovensko. Kariéru ukončil v roce 2006.\n\n"}
{"id": "969648", "url": "https://cs.wikipedia.org/wiki?curid=969648", "title": "Římskokatolická farnost Hrušovany u Chomutova", "text": "Římskokatolická farnost Hrušovany u Chomutova\n\nŘímskokatolická farnost Hrušovany u Chomutova (lat. \"Hruschovana\") je zaniklé územní společenství římských katolíků v Hrušovanech a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nJiž před rokem 1356 farnost existovala. Matriky jsou v místě vedeny od roku 1724. Území farnosti mělo duchovní správu do roku 1806 z farnosti Stranná. Farnost byla kanonicky znovu zřízena roku 1806.\nFarnost existovala do 31. prosince 2012 jako součást chomutovského farního obvodu. Od 1. ledna 2013 zanikla sloučením do farnosti Údlice-Přečaply, která však zanikla od 3. ledna 2013 sloučením s farností-děkanství Chomutov.\n\n\"Začátek působnosti jmenovaného v duchovní správě farnosti od:\"\nDo farnosti náleželo území obcí:\n\nVe farnosti se nacházely také další drobné sakrální stavby a pamětihodnosti.\n\n\n"}
{"id": "969650", "url": "https://cs.wikipedia.org/wiki?curid=969650", "title": "Jan Kobián", "text": "Jan Kobián\n\nJan Kobián (* 28. října 1970 Praha) je bývalý český bobista. Ve dvojbobu jezdil s Pavlem Puškárem, později s Milošem Veselým.\n\nStartoval na ZOH 1994, 1998, 2002, 2006 a 2010, jeho nejlepším umístěním bylo 8. místo dvojbobu v Naganu 1998. Ve čtyřbobech dosáhl nejlépe 10. příčky v Lillehammeru 1994.\n\n"}
{"id": "969651", "url": "https://cs.wikipedia.org/wiki?curid=969651", "title": "Alfred Bernardin", "text": "Alfred Bernardin\n\nAlfred Bernardin (2. ledna 1864 – 23. května 1934) byl rakouský a český advokát a politik německé národnosti, na počátku 20. století poslanec Českého zemského sněmu.\n\nPůsobil jako komunální politik. Profesí byl advokátem. Zasedal v městské radě v Chebu, byl místostarostou a okresním zastupitelem. Zastával funkci ředitele městské spořitelny a patřil mezi zakladatele \"Svazu německých spořitelen v Čechách\".\n\nNa počátku století se zapojil i do zemské politiky. Ve volbách v roce 1901 byl zvolen do Českého zemského sněmu v kurii městské (volební obvod Cheb). Politicky patřil k Všeněmeckému sjednocení Georga von Schönerera.Sněm se ovšem kvůli vzájemným obstrukcím Čechů a Němců fakticky nescházel.\n\nV roce 1918 byl stoupencem odtržení Chebska od Čech a byl mezi protagonisty manifestace na chebském náměstí konané dne 27. října 1918. I po vzniku Československa se angažoval v menšinových otázkách sudetských Němců.\n"}
{"id": "969652", "url": "https://cs.wikipedia.org/wiki?curid=969652", "title": "Pavel Polomský", "text": "Pavel Polomský\n\nPavel Polomský (* 8. ledna 1966 Domažlice) je bývalý český a slovenský bobista. Jako brzdař dvojbobu jezdil s Jiřím Džmurou.\n\nStartoval na ZOH 1994 a 1998, jeho nejlepším umístěním bylo 7. místo dvojbobu v Lillehammeru 1994. Po sporech Jiřího Džmury s českým svazem začal v roce 2002 reprezentovat Slovensko.\n\n"}
{"id": "969653", "url": "https://cs.wikipedia.org/wiki?curid=969653", "title": "Pavel Puškár", "text": "Pavel Puškár\n\nPavel Puškár (* 19. dubna 1965 Most) je bývalý český bobista. Ve dvojbobu jezdil s Janem Kobiánem.\n\nStartoval na ZOH 1992, 1994, 1998 a 2002, jeho nejlepším umístěním bylo 8. místo dvojbobu v Naganu 1998. Ve čtyřbobech dosáhl nejlépe 10. příčky v Lillehammeru 1994.\n\n"}
{"id": "969654", "url": "https://cs.wikipedia.org/wiki?curid=969654", "title": "Radmila Chroboková", "text": "Radmila Chroboková\n\nRadmila Chroboková (* 10. srpna 1976 Bohumín) je bývalá česká krasobruslařka, závodící v tanečních párech s Milanem Brzým.\n\nStartovala na ZOH 1994, kde se v tanečních párech umístila na 16. místě. Zúčastnila se také světových šampionátů v letech 1993 a 1994 a mistrovství Evropy v letech 1992–1994.\n\n"}
{"id": "969655", "url": "https://cs.wikipedia.org/wiki?curid=969655", "title": "Pierre Joseph Thuot", "text": "Pierre Joseph Thuot\n\nPierre Joseph Thuot (* 19. května 1955 v Groton, stát Connecticut, USA), důstojník námořnictva a americký kosmonaut. Ve vesmíru byl třikrát.\n\nStřední školu Fairfax High School v rodném městě ukončil v roce 1973. V letech 1973 až 1977 absolvoval studium na námořní akademii United States Naval Academy. Další vysokoškolské studium absolvoval na University of Southern California (zakončil roku 1985), pak ještě následovalo studium pro výkon funkce testovacího pilota.\n\nV roce 1985 nastoupil k NASA v Houstonu, v letech 1985 až 1986 se podrobil výcviku a od roku 1986 se stal členem týmu amerických kosmonautů. V něm zůstal 10 let, do června roku 1995.\n\nPo odchodu z týmů astronautů pracoval ve vedení řady soukromých firem.\n\nJe ženatý, jeho manželkou je Cheryl Ann, rozená Mattingly.\n\nNa oběžnou dráhu se v raketoplánech dostal třikrát a strávil ve vesmíru 27 dní, 06 hodin a 51 minut. V posádce zastával post letového specialisty. Byl 228 člověkem ve vesmíru. Vystoupil třikrát do volného vesmíru (EVA) a strávil v něm 17,38 hodiny.\n\n"}
{"id": "969658", "url": "https://cs.wikipedia.org/wiki?curid=969658", "title": "Milan Brzý", "text": "Milan Brzý\n\nMilan Brzý (* 7. května 1969 Karviná) je bývalý český krasobruslař, závodící v tanečních párech s Radmilou Chrobokovou.\n\nStartoval na ZOH 1994, kde se v tanečních párech umístil na 16. místě. Zúčastnil se také světových šampionátů 1990, 1993 a 1994 a mistrovství Evropy v letech 1990 a 1992–1994 (oba šampionáty v roce 1990 absolvoval s Ivanou Strondalovou).\n\n"}
{"id": "969659", "url": "https://cs.wikipedia.org/wiki?curid=969659", "title": "Hôrky", "text": "Hôrky\n\nHôrky jsou obec v okrese Žilina na Slovensku. V roce 2011 zde žilo 693 obyvatel. První písemná zmínka o obci pochází z roku 1393.\n\n"}
{"id": "969660", "url": "https://cs.wikipedia.org/wiki?curid=969660", "title": "Římskokatolická farnost Březno u Chomutova", "text": "Římskokatolická farnost Březno u Chomutova\n\nŘímskokatolická farnost Březno u Chomutova (lat. \"Prisna\", něm. \"Priesen\") je zaniklé územní společenství římských katolíků v Březně a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nJiž před rokem 1384 byla v místě plebánie. Matriky jsou vedeny od roku 1580.\nFarnost existovala do 31. prosince 2012 jako součást chomutovského farního obvodu. Od 1. ledna 2013 zanikla sloučením do farnosti Údlice-Přečaply, která však zanikla od 3. ledna 2013 sloučením s farností-děkanství Chomutov.\n\n\"Začátek působnosti jmenovaného v duchovní správě farnosti od:\"\nDo farnosti náleželo území obcí:\n\nVe farnosti se nacházely také další drobné sakrální stavby a pamětihodnosti.\n\n\n"}
{"id": "969661", "url": "https://cs.wikipedia.org/wiki?curid=969661", "title": "Rok pánů z Kunštátu", "text": "Rok pánů z Kunštátu\n\nRok pánů z Kunštátu je název projektu a kulturní akce, která se konal v roce 2014 na Moravě a v Čechách. Šlo o součást projektu Po stopách šlechtických rodů, jehož hlavním organizátorem byl Národní památkový ústav.\n\nPanský rod s erbem tří vrchních pruhů, nazývaný podle svého nejdůležitějšího sídla z Kunštátu, patřil od 13. století k nejvýznamnějším a nejmocnějším rodům středověké Moravy, s níž svázal svůj osud na téměř tři století. Za zakladatele rodu je považován olomoucký kastelán Gerhard ze Zbraslavi, jeden z nepostradatelných dvořanů českých králů Přemysla Otakara I. a Václava I., jehož vliv zajistil odpovídající moc i jeho synům – zakladatelům pevných hradů a nových větví rodu. Podobně jako další šlechtici té doby stáli i oni u vzniku vesnic, měst a klášterů nesoucích jejich jména a erby proudem času až do současnosti. Jedním z nich byl i velmož Kuna, který v divokých hvozdech na svazích Českomoravské vrchoviny, které rodu daroval český král Václav I., založil hrad nazvaný jeho jménem – Kunštát. Rod s erbem tří vrchních pruhů tak zakotvil na dlouhá staletí v nepřístupné krajině, z níž ve stejných časech vzešly i další rody ovlivňující podobu moravských dějin: Pernštejnové, páni z Lomnice a z Boskovic.\n\nSláva pánů z Kunštátu, panovníkových věrných, opřená o rozsáhlé majetky a významné úřady byla založena v období největšího rozmachu přemyslovské moci, pokračovala však i za vlády Lucemburků.\n\nPříslušníci rodu zastávali celou řadu vysokých zemských úřadů a působili i ve funkcích provinciálních správců a královských purkrabí. Nejznámějším představitelem rodu byl v 15. století český král Jiří z Kunštátu a Poděbrad.\n\nV závěru roku 2013 a na počátku roku 2014 bylo v souvislosti s přípravami Roku budováno návštěvnické centrum na zámku v Kunštátě, kde byl také připravován nový okruh pro návštěvníky památky. V souvislosti s těmito přípravami byl posunut začátek návštěvnické sezóny tohoto zámku na 19. dubna.\n\nNa tiskové konferenci Národního památkového ústavu dne 13. 3. 2014 bylo pořádání Roku pánů z Kunštátu oficiálně představeno zástupcům médií.\n\nDne 19. 3. 2014 na tiskové konferenci seznámili pracovníci Územní památkové správy NPÚ v Kroměříži s přípravami akcí Roku pánů z Kunštátu zejména na jižní Moravě.\n\nDne 14. 4. 2014 se v Nostickém paláci v Praze na Malé Straně, sídle Ministerstva kultury ČR, konalo slavnostní zahájení Roku pánů z Kunštátu. Zúčastnili se ministr kultury ČR Daniel Herman, generální ředitelka NPÚ Naděžda Goryczková, ředitelé některých pracovišť NPÚ a další významné osobnosti.\n\nDne 25. 4. 2014 bylo slavnostně otevřeno nové návštěvnické centrum na státním zámku Kunštát. Při této příležitosti byla veřejnosti představena publikace Průvodce krajinou hradů, autorů Michala Konečného, Aleše Flídra a Radima Štěpána, věnovaná podrobným rozborům stavebního vývoje středověkých hradů v povodí Svratky a Svitavy.\n\nDne 4. 7. 2014 byla na hradě Pernštejn slavnostně zahájena výstava \"Dlouhá cesta za krásou\". Vernisáže se účastnil předseda Vlády České republiky Bohuslav Sobotka a významní představitelé státní památkové péče.\n\n3.4.-5.5.2014. Výstava Moravských zemských desk \"Symboly moci a paměti\" v místnosti Korunního archivu ve Starém královském paláci na Pražském hradě.\n\n5.7.-7.9.2014. Výstava \"Dlouhá cesta za krásou\" konaná na hradě Pernštejn připomíná kulturní pozadí diplomatických misí Jiřího z Kunštátu a Poděbrad, vyslaných k západoevropským panovnickým dvorům. Úspěšně navázané spojenecké svazky předznamenaly vznik smlouvy o nastolení míru v celém křesťanstvu. Výstava je sestavena především z uměleckých děl ze sbírek hradů, zámků a dalších památek. Vernisáž výstavy se konala 4.7.2014 za účasti předních představitelů státu a kulturních institucí.\n\n14.11.2014-22.2.2015. Výstava Poděbradský mýtus: Jiří z Kunštátu a Poděbrad v českém umění 19. století, Moravská galerie v Brně, Místodržitelský palác (Kabinet). Na souboru děl výtvarného umění 19. století byly představeny důležité projevy kultu \"husitského krále\" Jiřího z Poděbrad, jenž se v období takzvaného národního obrození stal pro emancipující se českou společnost významným symbolem státnosti a politické svrchovanosti. Výstavu pořádala Moravská galerie v Brně ve spolupráci s Národním památkovým ústavem.\n\nZáštitu na Rokem pánů z Kunštátu přijali:\nProjekt Rok pánů z Kunštátu podpořil Jihomoravský kraj.\n\nStátní zámek Kunštát; Oficiální stránky zámku Kunštát\n\nStátní zámek Lysice\n\nStátní zámek Vizovice. Barokní zámek stojí na místě cisterciáckého kláštera, založeného roku 1261 Smilem ze Zbraslavi a Střílek.\n\nStátní hrad Bouzov\n\nMěsto a zámek Poděbrady\n\nDům pánů z Kunštátu v Brně\n\nPalác pánů z Kunštátu a Poděbrad v Praze\n\nStátní hrad Pernštejn. Místo konání výstavy Dlouhá cesta za krásou.\n\n\n18.11.2013 | V Kunštátě začaly přípravy na příští Rok Pánů z Kunštátu (boskovicko.cz).\n\n25.11.2013 | Rok pánů z Kunštátu: lidé nahlédnou do nejstarší části zámku (blanensky.denik). Rok 2014 bude Rokem pánů z Kunštátu. V tamním zámku tak otevřou novou prohlídkovou trasu, která povede nejstarší částí památky.\n\n18.12.2013 | Příští rok ve znamení pánů z Kunštátu (regionpress.cz).\n\n13.3.2014 | Sezona na hradech a zámcích bude patřit pánům z Kunštátu (ceskenoviny.cz/ČTK).\n\n15.3.2014 | Ve sklepě kunštátského zámku zažijete středověk (ct24.cz).\n\n19.3.2014 | Nad hrady letos zavlají tři kunštátské pruhy (brnensky.denik.cz). Akce Roku pánů z Kunštátu a další plány správ státních památek na jižní Moravě.\n\n20.3.2014 | Kunštátský zámek sází na novou expozici. V podzemí (blanensky.denik.cz). Především o přípravách na zámku v Kunštátu.\n\n21.3.2014 | Civilizace: Jiří z Poděbrad a jeho děti (rozhlas.cz).\n\n21.3.2014 | Jihomoravské hrady a zámky budou lákat do podzemí či na fontánu (idnes.cz).\n\n25.4.2014 | Průvodce krajinou hradů (rozhlas.cz)\n\n4.7.2014 | Na hradě Pernštejn na Brněnsku začala unikátní výstava (blesk.cz/ČTK).\n\n"}
{"id": "969663", "url": "https://cs.wikipedia.org/wiki?curid=969663", "title": "Lenka Kulovaná", "text": "Lenka Kulovaná\n\nLenka Kulovaná (* 25. října 1974 Ústí nad Labem) je bývalá česká krasobruslařka.\n\nStartovala na ZOH 1992, 1994 a 1998, jejím nejlepším výsledkem je 11. místo z Albertville 1992. V letech 1990–1998 se pravidelně účastnila světových i evropských šampionátů, největšího úspěchu dosáhla 5. místem na ME 1992.\n\n"}
{"id": "969664", "url": "https://cs.wikipedia.org/wiki?curid=969664", "title": "Josef Čipera", "text": "Josef Čipera\n\nJosef Čipera (17. března 1850 Rakovník – 9. června 1911 Plzeň) byl rakouský a český pedagog a politik, na počátku 20. století poslanec Českého zemského sněmu a Říšské rady.\n\nVystudoval reálnou školu v Rakovníku a českou techniku v Praze.\n\nJiž od mládí se politicky angažoval. Například roku 1870 organizoval jako předseda spolku „Vesna pro okolí rakovnické“ slavnosti ve prospěch vybudování pomníku Jana Žižky na místě jeho úmrtí. V květnu 1871 měl ve Vršovicích přednášku o příčinách a následcích bitvy na Bílé hoře. Byl tehdy v Rakovníku tak známý, že jej někteří podezírali i z pisatelství hanlivých anonymních dopisů do novin; to ale dementoval jak on, tak i příslušná redakce. V té době se zpravidla podepisoval jako Josef Slavomír Čipera.\n\nOd roku 1872 byl učitelem matematiky na reálce v Plzni. Zde se nadále veřejně a politicky angažoval. Od roku 1882 zasedal v plzeňském obecním zastupitelstvu. Zastával také funkci okresního starosty. Napsal knihu \"Nové divadlo královského města Plzně\". Město Plzeň mu udělilo čestné občanství. Získal Řád železné koruny.\n\nNa počátku století se zapojil i do zemské a celostátní politiky. V doplňovacích volbách roku 1906 byl zvolen do Českého zemského sněmu v kurii městské (volební obvod Plzeň). Mandát za týž obvod obhájil i v řádných volbách v roce 1908. Politicky se uvádí coby člen mladočeské strany. Kvůli obstrukcím se ovšem sněm fakticky nescházel.\n\nV roce 1904 se stal rovněž v doplňovací volbě poslancem Říšské rady (celostátní zákonodárný sbor), za kurii městskou, obvod Plzeň. Nastoupil 8. března 1904 místo Františka Schwarze. Do Říšské rady byl zvolen i ve volbách roku 1907, nyní již podle všeobecného a rovného volebního práva (obvod Čechy 14).\n\nV květnu 1906 se uvádí jako jeden z 36 členů poslaneckého Klubu českých poslanců (\"Klub der böhmischen Abgeordneten\") na Říšské radě. Po volbách roku 1907 usedl ve vídeňském parlamentu do Českého klubu.\n"}
{"id": "969665", "url": "https://cs.wikipedia.org/wiki?curid=969665", "title": "Kateřina Mrázová", "text": "Kateřina Mrázová\n\nKateřina Mrázová (* 9. července 1972 Brno) je česká soudkyně a bývalá krasobruslařka, závodící v tanečních párech s Martinem Šimečkem. Jejím otcem je bývalý ligový hokejista Zdeněk Mráz.\n\nStartovala na ZOH 1992, 1994 a 1998, jejím nejlepším výsledkem bylo 8. místo v Lillehammeru 1994. V letech 1991–1998 se pravidelně účastnila světových a evropských šampionátů, největšího úspěchu dosáhla 6. místem na ME 1995.\n\nV roce 1996 vystudovala Právnickou fakultu Univerzity Karlovy. Dne 1. října 2002 byla jmenována soudkyní, působí na správním úseku Krajského soudu v Brně.\n\n"}
{"id": "969666", "url": "https://cs.wikipedia.org/wiki?curid=969666", "title": "Ryan Idol", "text": "Ryan Idol\n\nRyan Idol (* 10. srpna 1964, Worcester, USA) je umělecké jméno amerického herce s občanským jménem Marc Anthony Donais. V 90. letech 20. století účinkoval v gay pornografických filmech a později také na divadelních prknech.\n\nV únoru 1989 se pod svým občanským jménem stal mužem měsíce magazínu Playgirl, což odstartovalo jeho modelingovou kariéru a také nasměrovalo do pornoprůmyslu. J.C. Adams uvádí, že Idol často přišel do konfliktu s producentem, režiséry a spoluúčinkujícími.\n\nDne 20. března 1998 se vážně zranil pádem z okna svého bytu ve třetím patře. Poté se věnoval už jen divadelnímu herectví. V letech 1996–2001 účinkoval v inscenaci \"Making Porn\". V Chicagu a poté v Los Angeles hrál mezi lety 2001 a 2003 v představení \"Scent of Rain\" a napodzim 2007 debutoval na Broadwayi v nově nastudované hře \"The Ritz\", která však neměla dlouhého trvání.\n\nV září 2011 byl soudem shledán vinným z pokusu o vraždu své partnerky. Podle médií k němu mělo dojít v roce 2009, když ji uhodil do hlavy záchodovým prkénkem, resp. víkem od splachovací nádrže. O rok později byl odsouzen k trestu 12 let odnětí svobody.\n\n"}
{"id": "969667", "url": "https://cs.wikipedia.org/wiki?curid=969667", "title": "Martin Šimeček", "text": "Martin Šimeček\n\nMartin Šimeček (* 29. července 1967 Příbram) je bývalý český krasobruslař, závodící v tanečních párech.\n\nV páru s Kateřinou Mrázovou startoval na ZOH 1992, 1994 a 1998, nejlepším výsledkem bylo 8. místo v Lillehammeru 1994. V letech 1987–1998 se pravidelně účastnil světových a evropských šampionátů (na konci 80. let s Andreou Juklovou, následně s Mrázovou), největším úspěchem bylo 6. místo na ME 1995.\n\n"}
{"id": "969668", "url": "https://cs.wikipedia.org/wiki?curid=969668", "title": "Irena Zemanová", "text": "Irena Zemanová\n\nIrena Zemanová (* 8. května 1977 Gottwaldov) je bývalá česká krasobruslařka.\n\nStartovala na ZOH 1994, kde se v závodě jednotlivkyň umístila na 27. místě. V letech 1992–1994 se účastnila světových a evropských šampionátů (nejlépe 13. místo na ME 1994), roku 1994 vyhrála Mistrovství České republiky.\n\n"}
{"id": "969670", "url": "https://cs.wikipedia.org/wiki?curid=969670", "title": "Kostel svatého Floriána (Krásné Březno)", "text": "Kostel svatého Floriána (Krásné Březno)\n\nKostel svatého Floriána je římskokatolický chrám v Krásném Březně, významná památka gotizující saské renesance. Nyní ve správě Národního památkového ústavu, územního odborného pracoviště v Ústí nad Labem, které sídlí v sousedním zámku. Od roku 2008 je chráněn jako národní kulturní památka České republiky.\n\nChrám vznikl jako soukromá luteránská kaple Panny Marie pro zámeckou rodinu a čeleď, k zasvěcení sv. Floriánovi došlo až se zřízením římskokatolické farnosti Krásné Březno v roce 1897.\n\nVystavěn byl v letech 1597−1603 stavitelem Hansem Bogem z Pirny z podnětu majitele zámku Rudolfa III. z Bünau (příslušníka saského rodu, který vlastnil statky na Ústecku a Děčínsku). Opravy v letech 1897, 1926, 2011−2014.\n\nV roce 2008 byl kostel prohlášen za národní kulturní památku.\n\nV současnosti je kostel veřejnosti přístupný o víkendu a ve svátek v rámci průvodcovské služby (duben–září) nebo po předchozí domluvě (celoročně) i v pracovní dny (Národní památkový ústav v Ústí nad Labem - Krásné Březno). Každou sobotu v 16 hodin probíhají bohoslužby (ŘKF Střekov).\n\nKostel jednolodní s odsazeným presbytářem a užší zvonicí čtvercového půdorysu v ose průčelí. Na jižní straně navazuje na stavby související se zámkem.\n\nVnějšek členěn opěrnými pilíři a hrotitě zaklenutými okny s pozdně gotickými kružbami. Na severní straně lodi půlkruhem zaklenutý portál s profilovaným ostěním, do kterého je vyryt letopočet 1601. V patře presbyteria a lodi obdélná okna s kamenným ostěním. Věž vrcholí barokní střechou cibulové formy s lucernou a cibulkou.\n\nV obdélné lodi i trojboce zakončeném presbyteriu pozdně gotické síťové žebrové klenby. V lodi trojkřídlá renesanční empora, při západní straně třípodlažní, podklenutá křížovými hřebínkovými klenbami.\n\nZachovaly se relikty umělecky kvalitní výzdoby z doby výstavby kostela, původně reprezentační panské kaple.\n\nHlavní oltář s alabastrovými reliéfy je pozdně renesanční z roku 1604, vytvořený Melchiorem Kuntzem z Freibergu. Restaurování probíhalo v roce 2014.\n\nAlabastrové reliéfy z poprsní zídky dřevěné kazatelny představující pašijový cyklus byly sňaty roku 1887 a jsou uloženy v muzeu. V roce 2015 jsou osazovány repliky všech 17 reliéfů v prostoru pod emporami.\n\n"}
{"id": "969672", "url": "https://cs.wikipedia.org/wiki?curid=969672", "title": "Pavel Geffert", "text": "Pavel Geffert\n\nPavel Geffert (* 7. května 1968 Praha) je bývalý český hokejový útočník.\n\nNejvyšší československou soutěž začal hrát v sezóně 1987/1988 v dresu Sparty Praha, s níž v sezónách 1989/1990 a 1992/1993 získal mistrovské tituly. V tomto klubu zůstal až do sezóny 1996/1997. Do ročníku 1999/2000 poté působil v Plzni, v dalších letech postupně vystřídal několik týmů (Slavia Praha, Kladno, Havířov, Mladá Boleslav). Sportovní kariéru ukončil po sezóně 2002/2003.\n\nV první polovině 90. let hrál také za českou reprezentaci.\n\nStatistiky reprezentace:\n\n"}
{"id": "969673", "url": "https://cs.wikipedia.org/wiki?curid=969673", "title": "Loutnista (Caravaggio)", "text": "Loutnista (Caravaggio)\n\nLoutnista ( \"Suonatore di liuto\") je název obrazu italského barokního malíře Caravaggia.\n\nObraz nepatří k autorovým vrcholným dílům, přesto se často objevuje v publikacích představujících významná díla světového malířského umění.\n\nDílo obsahuje znaky žánrové scény, přesto takovým úplně není. Námět můžeme chápat jako alegorické vyjádření lásky a harmonie. Zpívající mladík, sám se doprovázející hrou na loutnu, karafa s kytičkou květů a ovoce položené na stole má v divákovi, při pohledu na obraz, vyvolat klidnou a uvolněnou náladu.\n\nO tom, kdo je na obraze namalován se vedou polemiky. Podle názoru jedněch, modelem autorovi stál pravděpodobně některý z umělcových přátel. Jiní odborníci jsou názoru, že mladík na obraze je sám Caravaggio, který se maloval před zrcadlem v době, kdy se přestěhoval do Říma a neměl objednávky, a tedy ani peníze aby mohl zaplatit model.\n\nZnámý je i notový zápis, podle něhož chlapec hraje: jde o začátek populárního dobového madrigalu \"\"Voi sapeto Ch'i v'amo\"\" (\"Vy víte, že vás miluji\").\n\nVelmi výstižně se o obraze \"loutnista\" vyjádřil Caravaggiův současník a životopisec italských malířů Giovanni Baglione, když napsal: \"\"Zpodobnil také věrně a živě mladíka hrajícího na loutnu a vedle květiny v karafě s vodou, v které se zřetelně zrcadlí okno a předměty v pokoji: s důkladností jsou převedeny kapky rosy na květech. Sám řekl, že je to nejlepší dílo, jaké kdy namaloval. \"\".\n\nObraz vznikl během Caravaggiova pobytu v domě římského preláta Pandolfa Pucciho. Později se stal majetkem markýza Giustinianiho. Když byla markýzova sbírka v roce 1808 rozprodána v aukci, získala ji díky tehdejšímu řediteli pařížského Louvru Vivantovi Denonovi Ermitáž.\n\n\"Loutnista\" je obraz klasicky komponovaný, bez vedlejších symbolických prvků. Už současníci vyčítali Caravaggiovi, že dílo nemá ideu. Autorovým záměrem však nebylo předvádění nějakého děje, jeho \"Loutnista\" je čistě výtvarné dílo.\n\nObraz existuje celkem ve třech verzích. Po namalování \"petrohradského\" \"Loutnisty\" se v následujícím roce Caravaggio pustil do práce na dvou dalších verzích, lišících se v některých detailech od původního díla. Ty našly své umístění v Metropolitan Museum of Art v New Yorku a v tzv. Badminton House v hrabství Gloucestershire.\n\n"}
{"id": "969675", "url": "https://cs.wikipedia.org/wiki?curid=969675", "title": "Madona s hadem", "text": "Madona s hadem\n\nMadona s hadem ( \"Madonna dei Palafrenieri\") je název náboženského obrazu namalovaného italským barokním umělcem Caravaggiem.\n\nPrůlomové roky mezi 16. a 17. stoletím patřily k nejdůležitějšímu období v Caravaggiově uměleckém životě. Navzdory bouřlivému životu a vcelku špatné pověsti, která ho předcházela, podařilo se mu, zásluhou kardinála Scipiona Borgheseho získat zakázku na obraz s námětem Panny Marie pro oltář Palafrenieri v příčné lodi Baziliky svatého Petra.\n\nOltář Palafrenieri původně stával v centrální lodi a zdobil jej obraz zachycující svatou Annu, Pannu Marii a Ježíška mezi svatými Petrem a Pavlem. Po přestěhování oltáře se však již původní obraz něj nehodil a proto bylo určeno osadit oltář novým obrazem. Na jeho namalování se hledal vhodný umělec.\n\nPřestože o podobné objednávce snili všichni významnější římští umělci, právě Caravaggiovi byla touto zakázkou nabídnuta možnost plného rozvinutí jeho génia. V prosinci 1605 obdržel na obraz zálohu.\n\nJiž na počátku práce věděl, že zakázku získal navzdory nelibosti kardinálů. Tento fakt měl zohlednit při realizaci díla. Jak se však ukázalo později, svému renomé rebelanta nezůstal nic dlužen.\n\nUž výběr modelky se ukázal jako nešťastný. Opět se rozhodl pro dívku jménem Lena (prostá dívka z náměstí Piazza Navona, která mu již pózovala při obraze \"Loretánská Madona\"). Obraz vytvořil za několik dní.\n\nPobouření nad hotovým dílem bylo nepopsatelné. Ještě nikdy nezašel Caravaggio ve svém realismu tak daleko - mnozí dokonce tvrdili, že až k obscénnosti. Výtvarný historik Roberto Longhi napsal: \"„Je možné, že Caravaggio byl právě v případě této nejvytouženější objednávky, která vyžadovala velkou snahu, podněcován k nejsurovější interpretaci?“\"\n\nCaravaggio si jistě uvědomoval, že téma, které mu bylo zadáno je spojováno s liturgickým symbolem neposkvrněného početí a je tedy nanejvýš posvátná. Podle názoru zúčastněných však v díle převládal takový hrubý plebejský a rebelský tón, že se zcela neomylně vystavil již nejednou vyslovené výtce, že je malířem níže postavených vrstev společnosti. Bylo otázkou proč se vydal touto cestou.\n\nVýčitky směřovaly, jako vždy, k zobrazení postav. Svatá Anna vypadá jako stará žena z římské periferie, Panna Maria jako „pračka v zástěře přes šaty“ a Ježíš je nahý. Obraz byl odmítnut kvůli „urážlivému zobrazení Panny s nahým Ježíšem“. Ztvárnění matky a syna je překvapivé a na první diváky působilo až odvážné naturalisticky. Zcela zřetelně zde absentuje jakýkoliv náznak důstojnosti a vážnosti, spojené s Boží rodičkou a jejím synem, jehož nahota připadala lidem neméně urážlivá.\n\nCaravaggiovi se definitivně zavřely dveře k dalším významnějším objednávkám. Zhodnocení obrazu shrnul jeden z kardinálů do jediné věty: \"„Nevidíme na tomto obraze nic než sprostotu, svatokrádež, bezbožnost, bohorouhačství a nevkus.“\"\n\nPo ikonografické stránce dílo zachycuje Ježíše s jeho matkou Pannou Marií a svatou Annou, jak upřeně hledí na hada, který se jim svíjí u nohou. Panna Maria něžně podpírá svého syna a nohou pod jeho chodidlem spolu s ním drtí hadovu hlavu.\n\nMalba zobrazuje svatou Annu, která přihlíží, jak panna Marie učí malého Ježíše chodit. Syn má položené chodidlo na jejím chodidle a oba šlapou na hlavu velkému hadovi. I když byl obraz určený k uctění světice Annny, hlavní místo v kompozici má matka s dítětem.\nNámět obrazu vychází z knihy Genesis: \"„Položím nepřátelství mezi tebe a ženu, mezi tvé potomstvo a její potomstvo; ono ti rozdrtí hlavu a ty jemu rozdrtíš patu.“\" (Gen 3:15) Had je symbolem prvotního hříchu, ale je také symbolem vítězství víry nad kacířstvím a úkoly Panny Marie při vykoupení lidstva. Způsobem ztvárnění nohou obou postav Caravaggio precizní interpretoval znění buly papeže Pia V. Z roku 1569, kde bylo dogmaticky stanoveno, že Marie rozdrtila hadovi hlavu s pomocí svého syna.\n\nSymbolika obrazu: had je ztělesněním prvotního hříchu, který mladý Ježíš v doprovodu matky ničí v roli spasitele. Existují také domněnky, že tématem obrazu je podpora role panny Marie (která je odlišná v katolické a protestantské víře) a had zobrazuje ďábla a asi i kacířství protestantů.\n\nPo odmítnutí obrazu papežskou komisí ho darem získal kardinál Borghese, který ho umístil ve své vile.\n\n"}
{"id": "969678", "url": "https://cs.wikipedia.org/wiki?curid=969678", "title": "Prismatic World Tour", "text": "Prismatic World Tour\n\nPrismatic World Tour bylo třetí koncertní turné americké zpěvačky Katy Perry, na podporu jejího čtvrtého studiového alba, \"Prism\". Turné začalo 7. května, 2014 v Belfastu, Severním Irsku v Odyssey aréně. První část bude obsahovat vystoupení v Skotsku a Anglii toho měsíce. Prismatic World Tour zavítalo i do Česka a to 23. února, 2015. Turné skončilo 18. října téhož roku v Alajuela v Kostarice.\n\nKaty poprvé zmínila turné během její události \"We Can Survive\" v Hollywood Bowl 23. října, 2013. Na události, povzbuzuje své fanoušky k vidění na jejím turné v roce 2014, o tom že její turné bude \"magické.\" Během jejího photo shootu pro \"Entertainment Weekly\" 8. října, Katy diskutovala o svém turné, říkajíc, „Turné bude fantastické. Vždycky se to snažím dotáhnout na další úroveň. Myslím si že lidé pochopí jaké turné bude když si poslechnou hudbu“. Také zdůraznila, že bude \"velmi blízko\" k publiku během turné. Na MTV Europe Music Awards 2013, Katy řekla že její turné bude \"méně kreslené\" než California Dreams Tour a že to bude \"pastva pro oči\". V prosincovém interview s Capital FM, Katy prohlásila že turné bude mít menší děj než předchozí turné, říkajíc, „Přinesu všechny ty zvonky a píšťalky jako to bylo naposledy ale nebude to tak velmi vyprávěné. Chci jen prostor abych vyjádřila sama sebe.“. Také řekla „Moc se těším. Včera jsem udělala velké setkání pro turné a viděla jsem všechny ty grafické kresby pódia a je to úplně odlišné od všech ostatních umělců a je to úplně odlišné od toho co jsem kdy dělala. Je to jiné, svěží, čisté a je to vlastně uprostřed publika jak to vypadá.“, vysvětlila Katy.\n\nKaty oznámila turné 18. listopadu, 2013 přes Twitter. Oznámila prvních 11 koncertů v Severním Irsku, Skotsku a Anglii spolu s Iconou Pop jako předkapelu. Podle oficiální tiskové zprávy, turné je navrženo jako \"multi-faceted spectacular\" a bude obsahovat speciální publikum kolem pódia zvané \"The Reflection Section\" díky tomu bude Katy svým fanouškům \"blíže jako nikdy předtím\". Později bylo přidáno 5 dalších koncertů; s první částí naplánovanou na květen 2014. Severoamerická část byla oznámena 15. ledna 2014, obsahující 8 koncertů v Kanadě a 34 koncertů ve Spojených státech probíhajících od června do října 2014.\nPrvní etapa přilákala vysokou poptávku veřejnosti, což má za následek přidání dalších show v Belfastu, Glasgow a Londýně. Brzy poté, Katy přidala další data v Manchesteru a Birminghamu.\n\nV první části turné, která zahrnovala Anglii, Skotsko a Irsko to bylo švédské duo Icona Pop. V druhé části, která zahrnovala USA, Kanadu a Mexiko bylo více předskokanů. V USA a Kanadě: Capital Cities, Ferras, Kacey Musgraves, v poslední části USA to bylo kanadské duo Tegan and Sara, již zmiňovaný Ferras a zpěvačka Becky G vystoupila na 2 koncertech v Houstonu a poté byla předskokankou v Mexiku.\n\nNa části třetí (Austrálie a Nový Zéland) se předskokankou stala Betty Who a poté jí vystřídala Tove Lo. Celá čtvrtá část, evropská část, která zahrnovala i Prahu, si mohla vychutnat zpěvačku Charli XCX. Na páté části turné se stalo asijské duo The Dolls a v Taipei vystoupil i Ferras.\n\nSeznam písní nemusí být pro všechny koncerty stejný.\nPřídavek\n\n20. Firework\n\nJedná se o první část koncertu. Začíná tanečním vystoupením tanečníků. Poté následuje uzavírání hranolu ve prostředku stage. Po rozevření se objevuje Katy Perry. Celý koncert je otevřen písní Roar. Následující písní je Part of Me, ve které oběhne celou stage. Další písní je Wide Awake, kterou doplňuje magické barevné osvětlení. Po této písni má Katy menší projev. Po projevu následuje píseň This Moment, při které se objevují hudebníci. Píseň je v půlce přerušena písní Love Me, kterou zakončuje tutu část koncertu.\n\nPřechod na tuto část je teleport ve tvaru hranolu až se objevují pyramidy. Poté se objevuje Katy na mechanickém koni s písní Dark Horse, při které proběhne jakési \"kouzlo\" a Katy se objevuje na druhé straně stage na poslední část písně. Na druhé části stage začíná zpívat píseň E.T., v průběhu refrénu se přesouvá na zpáteční část stage. V průběhu třetí sloky se vznáší zavěšená na konstrukci diamantu. Následuje píseň Legendary Lovers a poté I Kissed A Girl.\n\nČást začíná prohlídka města koček – Kittywood. Poté jakási verze Hot N Cold a píseň International Smile.\n\nNa začátku této části má Katy menší selfie chvilku. Pro země s obyvateli mluvící anglicky vždy vybere nějakého fanouška, který má na sobě nějaký kostým vztahující se ke Katy a ta se s ním udělá selfie. Pro ostatní země vždy vybere fanouška, aby ji naučil nějaká slovíčka jeho jazykem a jako odměna následuje selfie s Katy. Poté následuje píseň By The Grace Of God, poté mix písně Thinking Of You a The One That Got Away. Jako poslední píseň následuje Unconditionally.\n\nČást začíná menší přehlídkou tanečníků s tanci a pěveckým vystoupením vokálistek. Pak nastupuje Katy s písní Walking On Air a v průběhu druhé sloky se Katy vznese a za pomoci látky, která má simbolizovat to, že chodí po nebi. Následuje píseň It Takes Two, která se vynese veprostřed stage do vzduchu se sukní se vzory Jing Jang. Poté zpívá This Is How We Do, která je podruhé sloce vystřídána písní Last Friday Night (T.G.I.F).\n\nPřechod je míchánicí barev na obrazovce s podhudbou Peacock. Po tomto přechodu se Katy objevuje na druhé straně stage s písní Teenage Dream. Pak následuje skladba California Gurls, při které i tancovala u písmen, ze který tanečníci skládali slova jako Hollywood – OOH a další. \n\nPři této písni Katy posadila do oslavaneckého křesla fanouška, který slavil narozeniny v době koncertu. Jako dárek dostal selfie s Katy a oslavenecký klobouk. Během třetího refrénu Katy obletěla zavěšená na baloncích celou halu. A nakonci děkuje svým hudebníkům, tanečníkům a všem fanouškům.\n\nTato poslední část začíná uporněním, že začíná PRISM – VISION. Tote se objevuje Katy s písní Firework. Projekce písně je dělána 3D. Proto všichni učastníci při vstupu do haly dostali 3D brýle a upozornění vedlo, aby si brýle nasadili. Část končí uzavřením hranolu s Katy, ve kterém se na začátku objevila.\n"}
{"id": "969680", "url": "https://cs.wikipedia.org/wiki?curid=969680", "title": "Thrillington", "text": "Thrillington\n\nThrillington je klasické album Paula McCartneyho, které natočil pod smyšleným jménem Percy \"Thrills\" Thrillington. Vydáno bylo 29. dubna 1977 ve Spojeném království a 17. května 1977 v USA. Jedná se o instrumentální coververzi alba \"Ram\". Album bylo natočeno už v roce 1971, ale McCartney se jeho vydání rozhodl odložit, protože v té době se svou ženou Lindou zakládal kapelu Wings. V roce 1995 a 2004 bylo album znovu vydáno na CD a 21. května 2012 jako součást deluxe edice \"Ram\".\n\nVšechny skladby napsali Paul McCartney a Linda McCartney, pokud není uvedeno jinak.\n\n"}
{"id": "969683", "url": "https://cs.wikipedia.org/wiki?curid=969683", "title": "Obrácení svatého Pavla (Caravaggio)", "text": "Obrácení svatého Pavla (Caravaggio)\n\nObrácení svatého Pavla (tal. \"Conversione di San Paolo\") je název obrazu italského barokního malíře Caravaggia.\nObraz vznikl současně s dílem \"Ukřižování svatého Petra\" pro boční kapli římské baziliky Santa Maria del Popolo. Objednatelem obrazů byl Tiberio Ceraso, strážce pokladu papeže Klementa VIII., který jimi plánoval vyzdobit zmiňovanou kapli.\n\nV případě \"Obrácení svatého Pavla\" jde o druhou verzi obrazu. První verze, namalovaná někdy v průběhu let 1600–1601 byla odmítnuta a skončila v soukromé sbírce. Druhá verze byla, sice s výhradami, přijata.\n\nAni v případě tohoto obrazu Caravaggio nezapřel svébytný přístup k zobrazení námětu, čerpajícího ze Skutků apoštolů. Zde je příběh Saulova obrácení vylíčen celkem třikrát. Saul, obávaný a neúprosný pronásledovatel křesťanů byl s jeruzalémskými kněžími na cestě do Damašku, když se stala událost, která způsobila změnu v jeho životě:\n\nUdálost Caravaggio zobrazil velmi prostě a stroze. Jemný paprsek světla zasáhl Pavla, který s roztaženýma rukama padá, shozen z koně. Na rozdíl od první verze obrazu zde Pavel není starý vousatý muž, ale mladík v oděvu římského vojáka. V ležící poloze je očividně zranitelný a pokorný.\n\nPři zhlédnutí hotového díla přítomným prelátům vadil nezvyklý postoj Pavlova koně a zdálo se jim, že umělec kladl příliš velký důraz na koňský zadek. Posléze obraz přijali a dnes je spolu s protilehlým \"Ukřižováním svatého Petra\" vyhledávaným uměleckým dílem.\n\n"}
{"id": "969684", "url": "https://cs.wikipedia.org/wiki?curid=969684", "title": "Ukřižování svatého Petra (Caravaggio)", "text": "Ukřižování svatého Petra (Caravaggio)\n\nUkřižování svatého Petra ( ) je název obrazu italského barokního malíře Caravaggia.\n\nPo dokončení dvou obrazů s výjevy ze života svatého Matouše – \"Povolání svatého Matouše\" a \"Umučení svatého Matouše\" – Caravaggiova sláva začala růst. Stal se vyhledávaným a žádaným umělcem. Vzápětí po dohotovení těchto děl, v září 1600, podepsal smlouvu na namalování dvou postranních obrazů do boční kaple v bazilice Santa Maria del Popolo.\n\nV devadesátých letech 16. století Tiberio Ceraso, strážce pokladu papeže Klementa VIII., získal od augustiniánských mnichů úzkou kapli v příčné lodi baziliky. U tehdy dvou významných římských malířů, Annibale Carracciho a Caravaggia, si objednal její výzdobu. Carracci měl namalovat vysoký oltář s námětem Nanebevzetí Panny Marie a navrhnout fresky na klenbu s výjevy ze života svatých Petra a Pavla. Caravaggio měl podle smlouvy namalovat dva postranní obrazy zachycující scény Mučení svatého Petra a Obrácení svatého Pavla. Měly být namalovány na dvou cypřišových deskách do osmi měsíců.\n\nNáměty obrazů měly v době probíhajícího Svatého roku 1600 symbolizovat probouzení „věčného města“ k novému životu, k znovuzrození křesťanství, které mělo svůj základ v apoštolátu svatého Petra a Pavla.\n\nPřesně v duchu svého výtvarného a ikonografického pojetí je příběh obrazu \"Ukřižování svatého Petra\" zasazen do všedního světa; přesto symbolickým pojetím světla a tmy vytvořil velmi dojímavé, ale zároveň velmi sugestivní dílo. Svatý Petr, starý vousatý muž, přibíjený na kříž na vlastní žádost hlavou dolů, je prostý, jednoduchý člověk, jehož jakoby větrem ošlehaná tvář je tváří někdejšího rybáře z Betsaidy, vyrovnaně přijímajícího krutou smrt.\n\nRealita současného světa je zřejmá i z postav popravčích; jsou to římští dělníci, špinaví a zpocení, kteří vypjatými svaly dokončují svou práci. Jejich obličeje jsou ve stínu, postavy jsou tak anonymní. Divák si při pohledu na velmi realisticky podanou scénu mimoděk uvědomuje krutou pravdu, vnímá obraz nesmírného utrpení a fyzické bolesti, kterou musel umírající Petr podstoupit. Navzdory této skutečnosti se apoštolova postava, přibitá na kříž velkými hřeby, vyznačuje naprostým klidem.\n\nVelmi důležitými skutečnostmi jsou způsob a místo umístění obrazu a pohled svatého Petra: zdálo by se, že jeho zrak je upřený na jeho levou dlaň. Při pozornějším zkoumání je však zřejmé, že pohled přibitého Petra směřuje mimo rámec obrazu, ale ne na diváka, ale na obraz visící na protilehlé stěně kaple – na \"Obrácení svatého Pavla\". Z toho vyplývá, že malíř měl již při koncipování těchto dvou děl jasnou představu o jejich ideové náplni: zatímco jednoho (Pavla) zachytil v momentě jeho spojení s křesťanskou vírou, druhého (Petra) na konci jeho životní i duchovní pouti.\n\n\n\n"}
{"id": "969685", "url": "https://cs.wikipedia.org/wiki?curid=969685", "title": "Povolání svatého Matouše (Caravaggio)", "text": "Povolání svatého Matouše (Caravaggio)\n\nPovolání svatého Matouše ( \"Vocazione di San Matteo\") je název obrazu namalovaného italským barokním malířem Caravaggiem.\n\nOkolnosti vzniku tohoto díla jsou poměrně složité a zajímavé zároveň. Prvního května 1599 se slavnostní mší otevírala kaple v kostele San Luigi dei Francesi v těsné blízkosti římského náměstí Piazza Navona, která patřila dědicům francouzského kardinála Matthieua Cointrela (Mattea Contarelliho). Kostel byl od dob svého vzniku národním kostelem Francouzů.\n\nV roce 1585 kardinál Contarelli koupil kapli, která byla zasvěcena jeho jmenovci a patronovi svatému Matoušovi, a přál si její výzdobu. Navrhoval fresky s výjevy z Matoušova života, kterým měly dominovat scény ze světcova povolání a umučení. Chtěl aby v \"Povolaní svatého Matouše\" byl apoštol zachycen v kanceláři výběrčího daní, zaneprázdněný počítáním peněz, nebo \"co by bylo lepší, než se zvedá v touze přijít ke Kristu a následovat ho.\"\n\nObrazy v kapli měly také splňovat jisté věroučné a ideologické aspekty. Nadcházející Svatý rok 1600 a s tím související oslavy se ukázaly jako velmi důležité v posilování katolické víry a náměty fresek (původně se uvažovalo o freskové výzdobě kaple) - konverze a mučednictví - vhodně zapadaly do programu oslav.\n\nVýzdoba kaple se však neúměrně protahovala a umělci, pověření její výzdobou, nebyli s pracemi hotovi. Nejdále pokročil malíř Cavalier d'Arpino, kterému byla výzdoba kaple zadána ještě v roce 1591, když v roce 1593 dokončil stropní výmalbu.\n\nV červenci roku 1599 se kněží z kostela obrátili na Caravaggia s požadavkem vyhotovení dvou obrazů do kaple s podmínkou jejich dokončení do konce roku. Pro Caravaggia, který byl dosud malířem elegantních a lyrických výjevů, křehkých a jemných předmětů a postav, a příznivec malého okruhu mecenášů, byla tato úloha nesmírnou výzvou. Na objednaných rozměrných plátnech, vyžadujících mnoho postav, musel prokázat své dosavadní zkušenosti a zručnost.\n\nJako první začal tvořit obraz \"Umučení svatého Matouše\", ale během práce jej přepadla nespokojenost s dílem. Práci na tomto obraze přerušil a soustředil se na obraz \"Povolání svatého Matouše\".\nV tomto díle čerpal inspiraci ze svého vlastního života a biblický výjev zasadil do soudobé reality. Dějištěm příběhu je Matoušova celnice (ve skutečnosti jde o kancelář výběrčích daně ze soli), ale místnost podle ponuré atmosféry připomíná hospodu v jedné ze zastrčených římských ulic, kde se postavy sedící kolem stolu oddávají pití a hazardním hrám.\n\nNámět obrazu vychází z krátké pasáže Matoušova evangelia \"\"Ježíš viděl v celnici sedět muže jménem Matouš a řekl mu: 'Pojď za mnou.' On vstal a šel za ním.\"\" (Mt 9:9)\n\nPostavy na Caravaggiově obraze jsou oblečené do dobových oděvů 16. století. Matouš, muž s bohatým plnovousem, je, podle důležitosti úřadu jím zastávaného, bohatě oblečen s kloboukem, na kterém výrazně svítí mince zastrčená za klopu. V úžasu dívá na příchozího a pokorně ukazuje na sebe, jestli se Kristova výzva týká opravdu jeho. V obličeji mladého chlapce v klobouku s perem umělec zachytil podobu mladíka známého z obrazu \"Věštkyně\". V přítmí místnosti, kde přes jediné, jakoby zazděné okno nedopadá světlo, se objevuje Kristus a prstem, nápadně připomínajícím vztyčený ukazováček Adama na Michelangelově fresce na stropě Sixtinské kaple, ukazuje na Matouše.\n\nObraz navzdory tmavé atmosféře působí poměrně barevně, přičemž umělec postavil do kontrastu samet a kožešiny bohatých šatů proti strohé jednoduchosti příchozích Krista a Petra, bosých a oděných do hrubých tóg.\n\nVelmi výrazným kompozičním prvkem obrazu je hra světla a stínů. Ta kromě dramatičnosti příběhu má i symbolický význam. Postavy kolem stolu jsou zahaleny stínem, který spolu s velkým tmavým prostorem nad jejich hlavami má symbolicky vyjadřovat tíživý, bezútěšný a časově ohraničený pobyt člověka na tomto světě. Temnotou proniká paprsek světla jako dojemný symbol božského osvícení a naděje. Matouš byl považován za hříšníka, jehož Kristova výzva zachránila před temnotou zatracení. Kristovo povolání je symbolicky znázorněno paprskem dopadajícím na Matouše.\n\nLze říci, že Caravaggio si tímto dílem otevřel dveře ke slávě. Dokázal, že i Boží zázrak lze spojit s každodenní realitou a Kristus může být stejně přítomen v Božím chrámu jako v nejzastrčenější hospodě.\n\nObraz visí spolu obrazy \"Umučení svatého Matouše\" (na protější stěně) a \"Matouš s andělem\" (v retábulu) v kapli Contarelli Kostela San Luigi dei Francesi na stejném místě, na jaké ho pověsili za malířovy přítomnosti.\n"}
{"id": "969686", "url": "https://cs.wikipedia.org/wiki?curid=969686", "title": "Siedlce", "text": "Siedlce\n\nSiedlce ( ) jsou město v Polsku v Mazovském vojvodství v okrese Siedlce ve stejnojmenné gmině. V roce 2013 zde žilo 76 438 obyvatel. Počtem obyvatel je 47. největším městem v Polsku a čtvrtým v Mazovském vojvodství. Město bylo založeno v roce 1448 a městská práva získalo v roce 1547.\n\nSiedlce leží ve východním Polsku v Jihopodleské nížině, mezi řekami Muchawka a Helenka, a je střediskem jižní části historického regionu Podlesí.\n\nProchází tudy železniční magistrála z Varšavy do Terespolu a dále do Běloruska a Moskvy. Odbočuje tu regionální trať do Czeremchy.\n\nSiedlce mají\n\n\n"}
{"id": "969687", "url": "https://cs.wikipedia.org/wiki?curid=969687", "title": "Umučení svatého Matouše (Caravaggio)", "text": "Umučení svatého Matouše (Caravaggio)\n\nUmučení svatého Matouše ( \"Martirio di San Matteo\") je název obrazu namalovaného italským barokním malířem Caravaggiem.\n\nOkolnosti vzniku tohoto obrazu jsou totožné se vznikem plátna \"Povolání svatého Matouše\". Po obdržení zakázky se umělec pustil nejprve do práce na tomto díle.\n\nZadavatel obrazu, kardinál Matteo Contarelli, si v případě tohoto plátna představoval scénu zasazenou do prostředí velkolepé architektury chrámu. Podle něj Matouš měl být zabit při slavení mše a \"\"bylo by lepší zobrazit ho, jak padá, ale ještě není mrtvý\"\". Měl být obklopen množstvím osob, které se modlí a svými gesty vyjadřují svůj žal a zděšení.\n\nS těmito požadavky objednavatele se Caravaggio pustil do práce. Při tvorbě obrazu musel vycházet i z historického podání Matoušova příběhu. Podle něj apoštol Matouš působil jako misionář v Etiopii, kde obrátil na křesťanskou víru místní dívku jménem Ifigénie, snoubenku krále Hirtaka. Když se král dozvěděl, že se stala následovnicí Krista, strašně se rozzuřil. Podle \"Zlaté legendy\" (sbírky životopisů svatých, díla historika Jacoba de Voragine z let 1255–1266) poslal svého vojáka, který \"\"našel Matouše, stojícího před oltářem v modlitbě, s rukama zvednutými k nebi. Bodl apoštola do boku a zabil ho, učiniv z něj mučedníka. \"\"\n\nScéna působí na diváka dramaticky. Apoštol padá bodnut mečem během bohoslužby. Pravou rukou se natahuje za palmovou ratolestí mučedníka, kterou mu podává anděl. Chlapec stojící vpravo je touto scénou zděšen. Snaží se z tohoto místa uniknout, ale pohledem ještě sleduje průběh děje. Popravčí s nenávistným pohledem se sklání nad svou obětí. Jeden ze svědků tragédie s prořídlými vousem a výrazem utrpení je Caravaggio sám, vyhlíží zpoza muže stojícího před ním. Je to jeho třetí autoportrét, po \"nemocném Bakchovi\" a \"Muzicírujících chlapcích\". Pokračoval tak v tradici včlenění autorovy podobizny do velkého veřejného obrazu zavedené Raffaelem (na fresce \"Athénská škola\") a Michelangelem (freska \"Poslední soud\" v Sixtinské kapli). Svůj pohled namířil autor přímo na diváka, čímž dosáhl jeho vtažení do děje na plátně a tím intenzivnějšího prožívání dramatických událostí.\n\nObraz, který Caravaggio dodal s několikaměsíčním zpožděním, téměř okamžitě vyvolal mohutné emoce. Rentgenové snímky odhalily, že autor kompozici obrazu několikrát změnil.\n\nHotového obrazu se kardinál Contarelli nedožil, ale vykonavatelé závěti byli s dílem spokojeni. Pověřili Caravaggia namalováním centrálního obrazu v kapli s námětem setkání apoštola Matouše s andělem.\n\nPo dohotovení obrazové výzdoby Contarelliho kaple kostela San Luigi dei Francesi byla cesta Caravaggia ke slávě volná. Pouze dva měsíce po instalaci obrazů v kostele dostal Caravaggio další, ještě skvostnejší zakázku na výzdobu kaple Kostela Santa Maria del Popolo.\n"}
{"id": "969688", "url": "https://cs.wikipedia.org/wiki?curid=969688", "title": "Kostel San Luigi dei Francesi", "text": "Kostel San Luigi dei Francesi\n\nKostel San Luigi dei Francesi ( \"Chiesa di San Luigi dei Francesi\"; : \"Sancti Ludovici francorum de Urbe\") je kostel v Římě, v blízkosti Piazza Navona.\n\nKostel navrhl Giacomo della Porta a v letech 1518 až 1589 postavil Domenico Fontana. Je to francouzský národní kostel, který je zasvěcen Ludvíku IX.\n\nNejvzácnější díla jsou tři oltářní malby Caravaggia v Contarelliho kapli nalevo od hlavního oltáře. Ty popisují život apoštola Matouše. Jsou prvními náboženskými malbami autora. Vznikly v letech 1597 až 1602 a vyznačují se pro Caravaggia typickými světelnými efekty.\n"}
{"id": "969689", "url": "https://cs.wikipedia.org/wiki?curid=969689", "title": "Domenico Fontana", "text": "Domenico Fontana\n\nDomenico Fontana (1543, Melide, Švýcarsko – 28. června 1607, Neapol, Itálie) byl italský architekt, malíř a sochař pozdní renesance.\n\nDomenico Fontana se narodil ve vesnici na Luganském jezeře, které se dnes nachází na hranici mezi jižním Švýcarskem a severní Itálií. \n\nV roce 1563, rok před smrtí Michelangela, odcestoval Fontana do Říma, aby se přidal ke svému staršímu bratrovi. V Římě si získal důvěru kardinála Montalta, pozdějšího papeže Sixta V., který mu v roce 1584 svěřil stavbu \"Cappella del Presepio\" – Baziliky di \"Santa Maria Maggiore\". Je to nádherně vyvážená konstrukce, bez ohledu na hojnost detailů a přetížení bohaté výzdoby, která nijak nezasahuje do hlavního architektonického schématu. \n\nPro kardinála Montaltu postavil \"Palazzo Montalto\" – zvané také \"Palazzo Mergulese-Montalto\" poblíž Santa Maria Maggiore. Fontana zde vynalézavým způsobem rozložil celou stavbu a celek provázal dekorativním plánem reliéfů a girlandin. Místo, které zde měl Fontana k dispozici je dokonale využito. Palác je působivý zejména pro vynalézavost, s níž architekt přizpůsobil svůj záměr místu, které měl k dispozici. Po zvolení kardinála Montalta papežem pak už jako Sixtus V. jmenoval Fontanu architektem \"Baziliky sv Petra\" v Římě. Byl mu mimo jiné udělen titul rytíře Zlatého ostrova. Fontana navrhl svítilnu na kupoli baziliky svatého Petra a navrhl také prodloužení interiéru. Důležitější byly změny, které učinil v bazilice San Giovanni v Lateranu (1586), kde zavedl do lodžie severní fasády impozantní dvojitou arkádu s širokým rozpětím a pravděpodobně přidal dvoupodlažní portikum \"Scala Santa\". Tato představa arkád jako základního rysu architektonického schématu byla vyvinuta ve fontánách, které navrhl Domenico a jeho bratr Giovanni, např. \"Fontana dell'Acqua Paola\" nebo \"Fontana di Termini\".\n\nDalší jeho stavba je lateránský palác, italsky \"Arcibasilica Papale di San Giovanni in Laterano\", od architekta Jacopa Barozziho (či Barocchio) da Vignola (často jednoduše jen Vignola, 1. října 1507 – 7. července 1573). Na této stavbě, zahájené v roce 1586, je dobře vidět jednoduchý Fontanův styl. Zdravé strukturální principy jsou na této stavbě nepopiratelné, ale také naprostý nedostatek fantazie a neplodná monotónnost stylu. Pro Fontanu bylo charakteristická spokojenost s jediným řešením architektonického problému, jak ukazuje skutečnost, že znovu uplatnil motiv Lateránského paláce v pozdější části Vatikánu, současné papežské rezidenci a v dostavbě k \"Quirinal Palace\", dnešnímu sídlu prezidenta Itálie. Fontana také navrhl příčná ramena oddělující dvory Vatikánu.\n\nDomenico Fontana také využil svých znalostí statiky, které v té době vzbudily všeobecný údiv, při vztyčování dalších tří starobylých obelisků na náměstí \"Piazza del Popolo\", na náměstí \"Piazza di S. Maria Maggiore\" a \"Piazza di S. Giovanni\" v Lateranu.\n\nPo smrti papeže Sixta V., jeho patrona, zůstal Fontana po nějakou dobu ve službách jeho nástupce, papeže Klementa VIII. Brzy však vznikla nespokojenost s jeho stylem. Došlo i na závist spojenou s obviněním, že měl Fontana zneužít veřejné peníze. To vedlo k ukončení jeho kariéry papežského architekta. Poté odešel do Neapole, kde byl jmenová architektem od neapolského místokrále, hraběte Mirandy. Vedle stavebních návrhů systému kanálů postavil v Neapoli impoznantní Královský palác.\n\nDomenico Fontana zemřel v roce 1607, a byl pochován v kostele \"Sant'Anna dei Lombardi\".\n\nDomenicův bratr byl také architektem a jeho syn Giulio Cesare uspěl jako architekt v Neapoli.\n"}
{"id": "969690", "url": "https://cs.wikipedia.org/wiki?curid=969690", "title": "Smrt Panny Marie (Caravaggio)", "text": "Smrt Panny Marie (Caravaggio)\n\nSmrt Panny Marie ( \"La Morte della Vergine\") je název obrazu namalovaného italským barokním malířem Caravaggiem.\n\n\"Smrt Panny Marie\" je největším Caravaggiovým oltářním obrazem a původně byl určen na hlavní oltář karmelitánského kostela Santa Maria della Scala v římské čtvrti Trastevere. Kostel postavený v roce 1593 stál v jedné z nejchudších římských čtvrtí a proto ho navštěvovali především lidé z nejnižších společenských vrstev. Spolu s přilehlým klášterem Casa Pia se stával útočištěm zejména bezbranných žen a dívek, týraných a často nucených k prostituci. V roce 1597 se jeho správcem stal Laerzo Cherubini, který kolem roku 1606 objednal u Caravaggia oltářní obraz s námětem skonu Panny Marie.\n\nCaravagiovi byl svěřen nelehký úkol. Kolem posledních dnů života a smrti Panny Marie se totiž v průběhu staletí nashromáždilo množství legend, ale koncem 16. století, kdy se kladl důraz na historickou přesnost, byly mnohé z nich zavrženy. Především se zdůrazňovala Mariina lidská podstata a s ní související utrpení pozemské ženy. Církev prohlašovala, že \"\"Maria zemřela jako obyčejná duše a ohledně smrti Boží matky neexistují žádné pochybnosti, protože je jasné, že měla lidskou přirozenost a tedy stejně prožívala i lidskou nutnost smrti.\"\"\n\nNavzdory církevnímu podání této události Caravaggio čerpal ze starých záznamů v \"Zlaté legendě\", kde se uvádí, že při Mariině skonu apoštolové, tehdy rozprchlí po celém světě, byli zázračně přeneseni k jejímu smrtelnému lůžku v Jeruzalémě. Tehdy se zde zázračně zjevil i její syn, připraven přenést její duši do věčnosti. Caravaggio však příběh podal zcela osobitě. Především z něho vyloučil cokoliv božského, což dosud na obrazech s tímto námětem dominovalo - žádný sbor andělů nezpívá Marii na poslední cestě; ani jeden pohled nesměřuje do nebes a nedívá na onen svět; žádný náznak Boží pomoci neprosvětluje atmosféru hlubokého žalu.\n\nJako vícekrát předtím i později, událost je zasazena do soudobých reálií: prostředí tvoří ubohý ponurý pokoj s trámovým stropem, holými stěnami a hrubou červenou židlí. Jednoduchost místnosti narušuje jedině obrovský těžký tmavočervený závěs visící ze stropu. Na dřevěném lůžku leží Mariino tělo oblečené netradičně v červeném oděvu, připomínajícím šaty jednoduchých pracujících žen z Trastevere. Jednoduchost je očividná i z Mariina bledého obličeje, rukou a bosých nohou. Celá postava Marie je odrazem života místních lidí. Mluví o pustotě, bezútěšnosti a neodvratitelné jistotě smrti.\n\nPřesto má obraz v sobě náznak vznešenosti, která ho povznáší nad životní realitu a dělá z něj skutečně hluboce religiózní dílo. Mariina pravá ruka, spočívající na nafouknutém břiše, dojemně připomíná obranné gesto těhotné ženy, chránící své očekávané dítě. Očekávaným dítětem je Ježíš, Boží syn, vykupitel hříšného lidstva.\n\nKolem Mariina lůžka jsou shromážděni truchlící apoštolové. Spolu s nimi divák prožívá chvíle smrtelné úzkosti a lidského smutku. Už samotná vážnost apoštolů, prostě oděných do těžkých látek, přispívá k dojmu dusivé a smutkem naplněné atmosféry interiéru. Smutek však střídá naděje, vycházející z křesťanského přesvědčení, že smrt není konec, je pouze přechodem z jednoho světa do druhého. Na obraze má naděje podobu světla, jakéhosi Božského mystéria, které se shora vlévá do místnosti přes neviditelný otvor a ozařuje Mariinu hlavu ověnčenou jemně naznačenou tenoučkou svatozáří.\n\nPo dohotovení díla však následovala katastrofa. Umělcovo osobité podání se u zadavatelů setkalo s rázným odmítnutím. Karmelitáni neviděli v díle dojemné rozjímání o žalu a smrti. Více než námět jejich zaujala osoba Panny Marie, v níž poznali místní prostitutku, ba co víc, Caravaggiovu milenku. Podle nich její tělo s nafouknutým břichem svědčilo o nějaké nemoci. Byly otřeseni touto \"nestoudnosti\" jakož i výjevem, na kterém chyběl byť jen náznak důstojnosti. Nezpochybňovali umělecké kvality díla, ale pro \"necudnost a nedostatek slušnosti\" ho odmítli a u benátského umělce Carla Saraceniho si objednali náhradu.\n\nJeden z Caravaggiových \"nejrevolučnějších\" obrazů otřásl základy věky zaužívaných výtvarných konvencí. Pro církevní kruhy byla Panna Maria královnou nebes, tudíž by měla být zobrazována s největší velebností při zachování slušnosti a při malování její smrti by se měl umělec pečlivě vyhýbat jakýmkoli apokryfním pramenům.\n\nCaravaggio vzhledem k těmto okolnostem nenašel pro svůj obraz kupce. Nakonec ho pro svou soukromou sbírku získal mantovský vévoda Vicenzo Gonzaga, a to na radu Rubense, fascinován obrazem, jeho námětem i technikou provedení šerosvitu. V roce 1628 byl obraz spolu s dalšími díly z vévodovy sbírky prodán anglickému králi Karlovi I. Po jeho smrti se prostřednictvím jistého francouzského kupce dostal z Anglie na kontinent, kde ho později získal král Ludvík XIV. Z královských sbírek se se dostal do galerie Louvre.\n\n"}
{"id": "969691", "url": "https://cs.wikipedia.org/wiki?curid=969691", "title": "Stětí Jana Křtitele (Caravaggio)", "text": "Stětí Jana Křtitele (Caravaggio)\n\nStětí Jana Křtitele je obraz, který namaloval italsky barokní malíř Caravaggio během svého pobytu na Maltě mezi maltézskými rytíři. Mnozí ho pokládají za umělcovo největší mistrovské dílo.\n\nObraz je největším plátnem, které Caravaggio namaloval. Zachytil na něm okamžik, kdy ještě kat odděloval nožem Janovu hlavu od těla. Plačící stará žena, strážce i kat jsou na obraze znázorněni jako prostí lidé v napjaté situaci, v době, kdy i jejich přičiněním umírá bezbranný člověk.\n\nCaravaggio byl dlouhý čas za své tvrdě naturalistické ztvárnění této události kritizován.\n\nPravděpodobně toto své dílo autor vysoce hodnotil, protože je to jediný jeho obraz, který podepsal. Podpis je překvapivě v krvavé skvrně vytékající z odříznuté hlavy mučedníka Jana.\n\n"}
{"id": "969693", "url": "https://cs.wikipedia.org/wiki?curid=969693", "title": "Vítězný Amor", "text": "Vítězný Amor\n\nVítězný Amor (latinsky Amor vincit omnia) je název obrazu italského barokního malíře Caravaggia.\n\nChlapecky opovážlivý, provokující, dráždící a bez studu je Caravaggiův Amor. Autor nemaluje tradičního Amora, boha lásky, který svým šípem zasahuje oběti, rozněcující v nich lásku. Jeho Amor je mladý chlapec, provokující diváky svou nahotou, kterou beze studu vystavuje na odiv.\n\nCaravaggiův Amor je vítězem lásky nad vším uměním a vědami. Jeho nadřazenost umělec zvýraznil oslavným postojem, kterému všichni podlehli. Atributy umění a vědy - hudební nástroje, kružítko, noty, kniha, pero a vavřínový věnec mu leží u nohou. Atributy sochařství a malířství zde však chybí; jimi je Amor sám.\n\nPředlohou této postavy, zejména polohy jeho nohou, jsou figury vítězů, Michelangelův \"Vítěz\" na náhrobku papeže Julia II. nebo dílo Pierina da Vinciho \"Samson zdolává Finistra\".\n\nAmor na obraze působí sexuálně vyzývavě. Obrazů, které takovým způsobem stavěly na odiv nedospělého chlapce, v dosavadní monumentální malbě nenajdeme. Dvacet let po namalování obrazu navrhl jistý italský milovník umění schovávat provokující malby a zahalovat provokující \"věci\". Mezi takové malby jednoznačně řadil i Caravaggiova \"Vítězného Amora\". Ve třicátých letech 17. století byl obraz skutečně zahalen, ne však proto, že by byl obscénní. Při prohlídce galerie ho chtěli ukazovat jako poslední exponát, protože jinak \"by všechny rarity přestaly být zajímavé\".\n\n\"Vítězný Amor\" byl namalován v roce 1601 nebo 1602 pro římského sběratele, markýza Vincenza Guistinianiho. V roce 1812 se spolu s jinými uměleckými díly s Napoleonovou kořistí dostal do Paříže a stal se exponátem v Louvru. V roce 1815 se díla vracela původním majitelům, kteří však často nedokázali zaplatit přepravní náklady. To byl případ i tohoto díla. Pruský král Friedrich Wilhelm III. koupil v uvedeném roce 157 obrazů z Guistinianovy sbírky, mezi nimi i \"Vítězného Amora\". Obraz byl vystaven v berlínské Umělecké akademii, od roku 1904 v Kaiser Friedrich Museum. Od roku 1988 patří ke klenotům berlínské Gemäldegalerie.\n\n\nSeznam Caravaggiových děl – přehledný seznam obrazů Caravaggia\n"}
{"id": "969696", "url": "https://cs.wikipedia.org/wiki?curid=969696", "title": "K League 1", "text": "K League 1\n\nK League Classic je nejvyšší jihokorejská ligová fotbalová soutěž, kterou pořádá jihokorejská fotbalová asociace. V nynější podobě byla vytvořena v roce 1983, kdy ji tvořilo 5 týmů. Účastní se jí 12 klubů. Obvykle začíná v březnu či dubnu a končí v listopadu. První tři kluby následující rok postupují do Ligy mistrů AFC. Kluby často vlastní čeboly, po kterých se i jmenují. Druhá nejvyšší jihokorejská ligová soutěž se nazývá K League Challenge.\n\n"}
{"id": "969697", "url": "https://cs.wikipedia.org/wiki?curid=969697", "title": "FC Seoul", "text": "FC Seoul\n\nFC Soul, korejsky FC 서울, mezinárodní název FC Seoul je jihokorejský fotbalový klub sídlící v hlavním městě Jižní Koreje, v Soulu. Hraje od roku 1984 nepřetržitě nejvyšší soutěž K League Classic.\n\nZaložen byl roku 1983 jako Lucky-Goldstar FC (majitelem byla firma LG Group) a hrál v provincii Čchungčchong. V roce 1990 se přestěhoval do Soulu a přijal jméno \"LG Cheetahs\" (gepardi). V roce 1995 rozhodlo vedení ligy ve snaze podpořit před blížícím se domácím mistrovstvím světa rozvoj fotbalu mimo hlavní město o přemístění klubu do Anjangu, nadále vystupoval jako \"Anyang Cheetahs\". Také změnil klubové barvy ze žluté a černé na červenou a černou. Poté co majitelé klubu finančně přispěli na stavbu stadiónu pro MS 2002 Sangam, bylo klubu v roce 2004 dovoleno vrátit se do Soulu a užívat tento stadión jako domácí hřiště, s tím souviselo i přijetí současného názvu. Novým majitelem se stala GS Group.\n\nPětkrát se stal mistrem Jižní Koreje (1985, 1990, 2000, 2010, 2012). Vyhrál také Korejský fotbalový pohár v letech 1998 a 2015, byl finalistou Ligy mistrů AFC 2002 a 2013. Největším rivalem je Suwon Samsung Bluewings, vzájmené utkání je známo jako Super Match.\n\n"}
{"id": "969703", "url": "https://cs.wikipedia.org/wiki?curid=969703", "title": "Johnny Hazzard", "text": "Johnny Hazzard\n\nJohnny Hazzard (* 21. září 1977, Cleveland, USA) je umělecké jméno amerického modela a herce účinkujícího v gay a bisexuálních pornografických filmech, a to nejčastěji pro studio Rascal Video, obvykle v režii Chi Chi LaRue. Od roku však 2011 „změnil stáj“ a začal pracovat pro studio Randy Blue.\n\nJ.C. Adams o něm píše jako o renesančním muži. Předváděl oděvní modely z dílny provokativního Boy George a vytvořil vlastní eko-oděvní značku Hazz-Been. Natočil tanečně-popový single \"Deeper Into You\", působil jako hudební recenzent kalifornského LGBT magazínu \"Frontiers\". Získal také řadu drobných rolí mimo pornografickou tvorbu. Od roku 2008 účinkoval v druhé a třetí řadě původního televizního seriálu \"The Lair\" televizní společnosti Here!, která se zaměřuje na LGBT diváky. V obsazení seriálu je uváděn pod svým občanským jménem Frankie Valenti.\n\nJohnny Hazzard získal řadu ocenění v oblasti gay pornografické tvorby:\n"}
{"id": "969706", "url": "https://cs.wikipedia.org/wiki?curid=969706", "title": "Castelvecchio Museum", "text": "Castelvecchio Museum\n\nMuzeum Castelvecchio ( \"Museo Civico di Castelvecchio\") je umělecké muzeum ve Veroně, v severním Itálii, které se nachází v středověkém hradě postaveném v letech 1354 - 1356 Cangradem II. Budova byla na muzeum přestavěna v roce 1925, a dnes vystavuje sochy a malby ve středověkém prostředí.\n\nObnova architektem Carlem Scarpou mezi lety 1959 a 1973 změnila vzhled budovy i expozice. Scarpův unikátní architektonický styl je viditelný v detailech vchodů, schodišť, zařízení a inventáři navrženého pro jednotlivé specifické umělecké předměty. Scarpa beze změny ponechal hlavní fasádu.\n\n"}
{"id": "969707", "url": "https://cs.wikipedia.org/wiki?curid=969707", "title": "Stowský misál", "text": "Stowský misál\n\nStowský misál, podle svého obsahu však spíše sakramentář, je irský iluminovaný rukopis pocházející přibližně z poloviny 8. století a sepsaný z větší části latinsky, jen poslední tři listy obsahují text v gaelštině. Představuje nejdůležitější písemnou památku keltského ritu. V polovině 11. století byl v klášteře Lorrha v irském hrabství Tipperary opatřen poznámkami, některé jeho stránky přepsány a pro rukopis vyrobena dřevěná ochranná schránka nazývaná cumdach, jejíž nynější přední část však vznikla až kolem roku 1375.\n\nV 18. století se stal součástí soukromé sbírky, roku 1883 byl britským parlamentem zakoupen pro Britské muzeum a předán Královské irské akademii v Dublinu. Později jej získalo Irské národní muzeum, v němž je dosud uložen. Některé jeho prvky převzala Anglikánská církev do své Knihy společných modliteb.\n"}
{"id": "969708", "url": "https://cs.wikipedia.org/wiki?curid=969708", "title": "Dóžecí palác (Janov)", "text": "Dóžecí palác (Janov)\n\nDóžecí palác ( \"Palazzo Ducale\") je významná historická budova v italském městě Janov. V dobách Janovské republiky byl sídlem janovského dóžete. Dnes je budova muzeem, jedním z nejvýznamnějších muzeí ligurské metropole. Nachází se v centru města, se dvěma rozdílnými vchody a fasádami, hlavní na náměstí \"Piazza Matteotti\" a druhou na \"Piazza De Ferrari\".\n\nPrvní části paláce byly postaveny mezi lety 1251 a 1275, během rozkvětu Janovské republiky, zatímco Torre Grimaldina (známá také jako \"Torre del Popolo\") byla dokončena v roce 1539.\n\nDóžecí palác byl zrekonstruován v roce 1992, při příležitosti oslav 500. výročí objevení Ameriky Kryštofem Kolumbem. V roce 2001 se zde konal summit G8, kterému předsedal tehdejší premiér Silvio Berlusconi.\n\n"}
{"id": "969709", "url": "https://cs.wikipedia.org/wiki?curid=969709", "title": "Flóra (Tizian)", "text": "Flóra (Tizian)\n\nFlóra je název obrazu benátského malíře období renesance Tiziana, namalovaného kolem roku 1515.\n\nTizian je autorem řady portrétních maleb, z nichž zvláštní skupinu tvoří obrazy mladých půvabných žen, kterými Tizian chce představit svůj ideál ženské krásy.\n\nObraz, který lze datovat asi rokem 1515, je jedním z nich. Patří mezi nejkrásnější díla z malířovy rané tvorby. Zcela zřetelně je zde patrný umělecký vliv Tiziánova předchůdce Giorgioneho.\n\nTiziánova \"Flóra\" je krásná mladá Benátčanka s výrazně klenutými tvary a jemným výrazem v obličeji. Je zřejmé, že umělec klade důraz na zachycení dokonalé krásy dívky, na její zlatavou pokožku, dlouhé plavé vlasy a čerstvé květiny v dlani. Tizian v póze dívky, rukou si přidržující odhalenou bílou halenku a růžový brokátový plášť, projevil svůj cit pro smyslnost.\n\nSymbolické vyjádření kvetoucího ženství se stalo podnětným inspiračním zdrojem pro pozdější evropské i světové umění. Ve čtyřicátých letech 17. století bylo dílo zřejmě inspirací pro holandského umělce Rembrandta, když v podobném duchu zpodobňuje, i když ne tak spoře oděnou, svou manželku na obraze \"Saskia jako Flóra\".\n\nObraz byl majetkem jistého Alfonse Lópeze a později rakouského arcivévody Leopolda Viléma Habsburského, velkého mecenáše umění. Do galerie Uffizi se dostal v roce 1793 výměnou z vídeňského uměleckohistorického muzea.\n\n\n"}
{"id": "969710", "url": "https://cs.wikipedia.org/wiki?curid=969710", "title": "Seznam Tizianových děl", "text": "Seznam Tizianových děl\n\nSeznam Tizianových děl je seznamem výtvarných prací italského renesančního malíře Tiziana (1477/1490 - 1576), významného představitele benátské malířské školy. Během svého dlouhého a mimořádně plodného života obohatil evropské umění vynikajícími náboženskými, mytologickými a portrétními díly.\n\n\n\n\n\n\n"}
{"id": "969711", "url": "https://cs.wikipedia.org/wiki?curid=969711", "title": "Nanebevzetí Panny Marie (Tizian)", "text": "Nanebevzetí Panny Marie (Tizian)\n\nNanebevzetí Panny Marie ( \"Assunta\") je název náboženského obrazu benátského renesančního malíře Tiziana z let 1516 - 1518.\n\nMotiv Nanebevzetí Panny Marie (\"Assumptio\") pochází z apokryfních podání, tedy textů nezahrnutých do kanonických knih Bible. Vyprávění o nanebevzetí Bohorodičky, všeobecně známé pod společným pojmenováním \"Transitus Mariae\", pocházejí již z 3. a 4. století. Jejich obsah byl pravidelně doplňován o nové prvky a konečnou podobu nabyly v \"Zlaté legendě\" (\"Legenda Aurea\"), díle historika Jacoba de Voragine z let 1255 - 1266. Přestože Nový zákon neobsahuje žádnou zmínku o nanebevzetí, toto téma se stalo velmi častým námětem umělců všech uměleckých epoch a jeho zhmotnění nacházíme v mnoha chrámech a galeriích. Význam této události dosahoval vrcholu v období protireformace; v opozici proti protestantům římskokatolická církev zdůrazňovala především tři nejdůležitější aspekty v životě Panny Marie - nesporné panenství, neposkvrněné početí a nanebevzetí.\n\nNanebevzetí v náboženském významu vyjadřuje, že Panna Maria byla vzata a odnesena do nebe s tělem i duší. Po prvních dílech s tímto motivem, pocházejících z 13. století, se v umění zformoval ustálený typ zobrazování námětu nanebevzetí: kompozice je sestavena ze dvou horizontálně uspořádaných složek. Jádro tvoří postava Panny Marie, stojící nebo sedící na trůnu, kterou do nebes doprovázejí nebo odnášejí andělské chóry. Maria má ruce sepnuté v modlitbě nebo jejich vzpíná s pohledem směrem k nebi. Dole na zemi jsou apoštolové, seskupení kolem prázdného hrobu, a v posvátné úctě dívají na Pannu Marii. Někdy je doplňují světci nebo jiné postavy, jako například donátora. Někdy je dílo doplněno o třetí složku - zobrazení Boha Otce, který na nebesích s vítajícím gestem očekává Pannu Marii.\n\nTiziánova \"Assunta\", první umělcovo reprezentační dílo s náboženskou tematikou patří současně k jeho nejznámějším.\n\nV roce 1516 převor kláštera františkánů German da Casale objednal u Tiziana oltářní obraz pro řádový kostel Santa Maria Gloriosa dei Frari. Stalo se tak v roce smrti Giovanniho Belliniho, do tehdy oficiálního malíře Benátské republiky. O dva roky, 20. března 1518, bylo dílo dokončeno.\n\nKdyž bylo dílo hotovo, reakce na něj se různily. Jedni nešetřili chválou, jiní ho nekompromisně odmítali. Řadoví bratři nebyli vesměs nadšeni. Už během práce na obraze umělce neustále vyrušovali a nad dokončených dílem vyjadřovali nespokojenost. Podle jejich mínění obrazu chybělo duchovní podání, byl jen nakupením postav. Když se o tom dozvěděl císařský vyslanec v Benátkách a nabídl za obraz značnou částku, mniši náhle obrátili a vzkázali mu, že si konečně uvědomili, že umění není jejich povoláním a že nemohou porozumět obrazu. Odmítání se změnilo na nadšení. Podobné ztvárnění tohoto námětu v Benátkách ještě neviděli.\n\nObraz byl v roce 1817 z hlavního oltáře odstraněn a přemístěn do obrazárny Galleria dell'Accademia. Na své místo se vrátil až za sto let - v roce 1919.\n\nV souladu s ustálenou kompoziční osnovou námětu i Tizian obraz člení na dvě sféry: nebeskou, reprezentovanou postavou Panny Marie, sborem andělů a Bohem Otcem, a pozemskou, kterou tvoří zástup lidí a apoštolů. Apoštolové, jež umělec neoznačil žádnými zavedenými atributy, se chovají jako prostí lidé.\n\nZatímco pozemská sféra působí na diváka chaotickým dojmem a výrazy obličeji postav jsou ohromeny děním nad jejich hlavami, z Marie vyzařuje lehkost a pokora. Doprovázená zástupem andělů a obklopená tajemnou ohnivou září vznáší se na obláčku a její pohled vyjadřující nadšení a připravenost setkat se s Otcem svého Syna se upírá nahoru, kde ji klidně a se vznešeným majestátem očekává Bůh Otec. Ten má po levé ruce archanděla Michaela, který je připraven Marii korunovat. Sjednocujícím prvkem celého díla je intenzivní červená barva oděvů apoštolů, Marie a Boha Otce.\n\nU diváka, sledujícího obraz z určité vzdálenosti, vyvolává dění na něm iluzi pohybu směrem vzhůru.\n\nNa \"Nanebevzetí Panny Marie\" je třeba pohlížet jako na mezník v Tizianově umělecké kariéře. Je nesporné, že při tvorbě díla se nechal inspirovat staršími velikány italské renesance - postavy odrážejí vliv Michelangela, kompozice obrazu je odkazem na tvorbu Raffaela. Tizianovou touhou při práci na tomto obraze byla především snaha prolomit určité konvence v tradici benátské malby a dospět k symbióze teatrálnosti a dynamického podání díla, tedy rysů, které se od té doby staly nejvýraznějšími charakteristickými prvky jeho tvorby. Tizian svým obrazem v bazilice Santa Maria Gloriosa dei Frari v Benátkách vytvořil výtvarný kánon Nanebevzetí Panny Marie, napodobovaný a používaný umělci v průběhu následujících dvou století.\n\nZájem návštěvníků benátské baziliky Santa Maria Gloriosa dei Frari zhlédnout toto dílo nad hlavním oltářem v bazilikální apsidě se dělí s dalším Tiziánovým obrazem - \"Madonou rodu Pesaro\" (\"Pala Pesaro\") - v levé chrámové lodi.\n\n\n"}
{"id": "969712", "url": "https://cs.wikipedia.org/wiki?curid=969712", "title": "Madona rodu Pesaro", "text": "Madona rodu Pesaro\n\nMadona rodu Pesaro ( \"Pala Pesaro\", i \"Madonna di Ca 'Pesaro\") je název velkorozměrného plátna italského renesančního umělce Tiziana z let 1519–1526.\n\nPo \"nanebevzetí Panny Marie\" byla dalším větším Tizianovým obrazem na náboženské téma \"Madona rodu Pesaro\", namalovaná také pro Baziliku Frari. Práce na obraze začala v roce 1519 a trvala sedm let.\n\nUž při prvním pohledu obraz působí dojmem dynastické vznešenosti a důstojnosti. V klečícím muži v tmavém plášti vlevo mistr zvěčnil Jacopa Pesara, jehož podobiznu nacházíme už na obraze \"Papež Alexandr VI. představuje Jacopa Pesara svatému Petrovi\", votivní olejomalbě z let 1506–1511.\n\nPro celkovou kompozici obrazu je důležité umístění postavy sedící Panny Marie. Záměrem umělce, tvořícího obraz určený pro oltář, byla možnost pozorovateli dát vidět širší scénu, zachytit větší množství postav a diváka podvědomě vtáhnout do děje. Umělec tento záměr zdůraznil postavou mladého děvčete zcela vpravo dole, dívající se z obrazu přímo na případného pozorovatele.\n\nTizian představuje objednatele obrazu klečícího před trůnem Panny Marie držící na rukou malého Ježíška. Zprostředkovatele setkání dělá svatý Petr (poznáváme ho podle klíče na schodu), který s vážnou tváří hledí na svého chráněnce. Proti Jacopovi Pesarovi klečí muž v senátním plášti, kterým je Francesco Pesaro. Nad ním stojí svatý František, který zdá se, přimlouvá se za senátora a členy jeho rodiny, klečící za ním, u Ježíška. Na otevřených dlaních mu jsou zřetelně vidět stigmata, což má být symbolickým předobrazem Kristova ukřižování.\n\nCelý děj se odehrává na průčelí budovy, z níž je vidět pouze vysoký obloukový vchod, dva mohutné sloupy a část schodiště.\n\nZa Františkovými zády stojí další postava v mnišském hábitu. Je jím svatý Antonín Paduánský. V postavách obou světců chtěl Tizian poukázat na původ chrámu, pro nějž byl obraz určen; svatý František i svatý Antonín byli františkáni a františkánský je i kostel Frari.\n\nPostavou důležitou pro pochopení námětu je světec ve vojenské uniformě vedoucí zajatce s turbanem na hlavě. V levé ruce drží vztyčenou rudou vlajku s papežskými insigniemi a rodovým erbem Pesarů. Obraz totiž vznikl jako poděkování za vítězství benátských vojsk nad Turky v námořní bitvě v srpnu 1502, v níž Jacopo Pesaro stál v čele papežských galér.\n"}
{"id": "969714", "url": "https://cs.wikipedia.org/wiki?curid=969714", "title": "Urbinská Venuše", "text": "Urbinská Venuše\n\nUrbinská Venuše či Venuše z Urbina (také známá jako \"Ležící Venuše\"), (italsky Venere di Urbino) je olejomalba italského malíře Tiziana. \n\nVenuše se dívá přímo na diváka, nezastírá svou nahotu. V pravé ruce drží kytici růží, zatímco druhou ruku má položenou v klíně. V pozadí je pes, symbol věrnosti. Za ležícím psem jsou dvě služky zabývající se truhlicí, ve kterých se uchovávalo oblečení. Tak podrobné zobrazení vnitřního prostředí je u Tiziana neobvyklé, možná jedinečné.\n\nKompozicí navazuje Tiziánova Urbinská Venuše na Giorgioneho obraz \"Spící Venuše\", který Tizian dokončil. Celkové pojetí Tiziánova díla je však jiné. Ideálně krásná Giorgioneho Venuše spí v širé podvečerní zemi, naproti tomu Tiziánova, světštější, s plnějšími tvary a s individuálními rysy tváře, odpočívá na lůžku v místnosti, obsluhována služkami. Krásná mladá žena zde nezakrytě dává najevo svou smyslnost, kterou zvýrazňuje zlatavá pokožka jejího nahého těla na bílé pokrývce. Červený samet lůžka a zelený závěs za ní vytvářejí dokonalý kontrast. Scéna se odvíjí za brzkého rána, což naznačuje náznak rozbřesku za oknem. Služky, na obraze v pozadí, chystají paní šaty. Tizian namaloval pravděpodobně toto plátno pro urbinského vévodu Guidobalda II. v roce 1538. Patří mezi nejreprezentativnější práce zralého umělce. V díle je cítit inspiraci dvou velkých renesančních umělců a Tizianových předchůdců: Michelangela a Raffaela. Dlouho se vedly polemiky, koho vlastně mladá žena představuje. Ve druhé polovině 20. století byl přijat názor, že nejde o žádnou konkrétní osobu a že toto dílo, zdobící původně urbinský vévodský palác, je vlastně alegorií manželské lásky a oddanosti.\n\nObraz pravděpodobně začal Tizián malovat v roce 1532 nebo 1534. Dokončen byl pravděpodobně v roce 1534, ale nebyl prodán až do roku 1538. Zobrazuje nahou mladou ženu, tradičně ztotožňovanou s bohyní Venuší, ležící na lehátku nebo lůžku v luxusním prostředí renesančního paláce. Obraz se nyní nachází v Gallerii degli Uffizi ve Florencii. Póza postavy je založena na obraze známém jako \"Drážďanská Venuše\" či \"Spící Venuše\" přisuzovaném Giorgionemu. Dlouho se předpokládalo, že toto dílo dokončil po Giorgionově smrti v roce 1510 Tizian. Titian zakomponoval Venuši do vnitřního prostředí a zdůraznil její smyslnost. Žena je zbavena jakýchkoli klasických nebo alegorických náznaků bohyně – Venuše nevykazuje žádné atributy bohyně, kterou má představovat – obraz je smyslný a výrazně erotický. Interpretace obrazu je dvojí. Obě se shodují na silném erotickém náboji díla. Podle jedné teorie jde o portrét kurtizány, možná Zaffetty. Podle druhé obraz oslavuje manželku prvního majitele obrazu (který podle některých možná ani nebyl přímým zadavatelem). Tento názorový nesoulad je součástí širší debaty o významu převážně benátské tradice zobrazení ženské nahoty. Tradice, kterou Tizian dotvořil nebo pomohl dotvořit asi 25 let předtím, kolem roku 1510–11, dokončením obrazu \"Drážďanská Venuše\" či \"Spící Venuše\" po smrti malíře Giorgiona. \n\nTizian uzavřel smlouvu na portrét s jednadvacetiletým Ippolito de' Medici, kterého (i když neochotně) jmenoval jeho strýc, papež Klement VII. kardinálem, přestože neexistuje důkaz, že byl kdy Ippolito vysvěcen alespoň jako kněz. Ippolito toužil po vojenské kariéře a stal se papežským diplomatem. Dne 20. října 1532 strávil noc v Benátkách s Angelou del Moro nebo Angelou Zaffetta, přední benátskou kurtizánou. Jeho společníky byli Tizian a Pietro Aretino, kardinálův přítel. Tizian maloval portrét Ippolita a zdá se pravděpodobné, že byl při té příležitosti požádán, aby namaloval i nahý portrét Angely Zaffetta, nebo že se Tizian rozhodl namalovat tento obraz v naději, že se bude Ippolitovi líbit.\n\nDne 20. prosince 1534 Titian napsal Ippolitovu komorníkovi v Římě, že maluje obraz pro kardinála. Ippolito zemřel v srpnu 1535 a zřejmě nikdy tento obraz neviděl. Když v lednu 1538 přišel Guidobaldo II della Rovere, čtyřiadvacetiletý syn vévody z Urbina do ateliéru Tiziana aby malíř namaloval jeho portrét, \"Venuše z Urbina\" zde stále byla. Dokazuje to korespondence mezi ním a jeho matkou. O několik měsíců později píše jak je velmi rád, že obraz koupil. V dopisech obraz označuje prostě jako „nahá žena “. Dále píše o obavě, že by Tizian mohl obraz prodat někomu jinému. Později v tomto roce zdědil vévodství Urbino po smrti svého otce. Tak získal obraz svůj název \"Venuše z Urbina\", ačkoli dílo bylo po většinu doby v Pesaru. \n\nObjednavatelem obrazu mohl být také sám Guidobaldo, možná při příležitosti svého manželství, které uzavřel v roce 1534 s desetiletou Giuliou Varano. Možná také až při příležitosti konzumace manželství, což bylo jistě o několik let později. Někteří historici viděli odkazy na manželství v detailech, jako jsou například služky u komody ve které bývala uložena výbava mladých žen, očekávajících manželský život. Rona Goffen vidí Venušinu ruku „hladící“ její genitálie jako další důkaz této teorie, neboť tehdy se věřilo, že k tomu, aby došlo k početí, byla nezbytná „emise“ nebo orgasmus ženy, a masturbace žen byla proto povolena pouze v případech, kdy muž ejakuloval. Otázka dědiců byla u elitních manželství velmi důležitá. I zobrazení psíka u lůžka zdá se potvrzuje teorii manželství. Na Tizianově portrétu vévodovy matky Eleonory Gonzagy je zobrazen stejný pes. Pes totiž podle některých identifikuje dům jako domov della Rovere a to že zůstává tichý, neštěká, naznačuje, že divák je manželem ženy.\n\nV roce 1624 se vévodství připojilo k Papežskému státu a dvůr se přestěhoval do Pesara, kde obraz visel v císařské vile. V roce 1633 byl obraz připojen k uměleckým sbírkám rodiny Medici, když poslední della Rovere, Vittoria della Rovere, si vzala Ferdinanda II de 'Medici, velkovévodu Toskánska. Do Uffizi se obraz dostal v roce 1736 a od té doby je stále zde, kromě občasných zápůjček do galerií v Madridu, Bruselu, Tokiu, Benátkách a Urbinu. \n\nO tom jak dlouho je již dílo slavné svědčí jeho prominentní umístění v popředí galerijního obrazu Johana Zoffanyho \"Tribuna of the Uffizi\" z roku 1770. Ve svém 1880 cestopisu „A Tramp Abroad“ označil Mark Twain \"Venuši z Urbina\" za „nejšpinavější, nejodpornější a nejneslušnější obraz na světě“. Píše, „to bylo namalováno pro koupelnu [bordel], a pravděpodobně to bylo i tam odmítnuto, protože tato maličkost byla příliš silná“ a s ironií dodal, že „ve skutečnosti je to maličkost příliš silná na jakékoli jiné místo, než do veřejné umělecké galerie.“ Twain dodává, že je tato umělecká licence (například pro nahotu) je povolena v malbě, na rozdíl od omezení a viktoriánské morálky uvalené na literaturu v „posledních osmdesáti letech“. Ve stejné pasáži popisuje také Twain také sochy v Římě, které „stály v nevinné nahotě po celé věky“.\n\n\"Venuše z Urbina\" byla jednou z inspirací pro obraz Edouarda Maneta \"Olympie\" z roku 1863, ve které je postava Venuše malována podle tehdy slavné modelky Victorine Meurent. \n\n\n"}
{"id": "969715", "url": "https://cs.wikipedia.org/wiki?curid=969715", "title": "Spící Venuše", "text": "Spící Venuše\n\nSpící Venuše ( \"Venere dormiente\") je název obrazu italského renesančního malíře Giorgioneho.\n\nObraz, patřící k nejznámějším výtvarným dílům vůbec, je jednou z nemnohých prací, jejichž Giorgioneho autorství je bezpečně doloženo. Vznikl kolem roku 1510, krátce před umělcovou smrtí.\n\nKompozice obrazu je poměrně jednoduchá. Antická bohyně lásky spí v otevřené krajině. Její mladé bělostné tělo je krásné jako sama příroda za ní. Erotickou smyslnost obrazu vyvolává nejen Venušina póza ale i její červené rty, rudé závěsy a bílá saténová pokrývka, na které leží. Příroda v pozadí je klidná stejně jako klidný je Venušin spánek. Její tělo, svými křivkami kopírující nerovnosti okolní krajiny, je jakoby součástí přírody.\n\nPo Giorgioneho smrti zůstalo dílo nedokončené. Na jeho dotváření se podílel Tizian, Giorgioneho současník. Nedá se s určitostí říci, zda podle původního Giorgioneho záměru měla dívka na obraze představovat Venuši nebo šlo o portrétní malbu konkrétní osoby. O to, že jde skutečně o antickou bohyni se \"postaral\" Tizian, který k jejím nohám domaloval postavu Kupida, tradičního Venušina společníka a pomocníka. Kupid však byl v pozdějším období při přemalbě odstraněn.\n\nGiorgioneho \"Spící Venuše\" inspirovala dvě další světoznámá díla – Tizianovu \"Urbinskou Venuši\" a \"Olympii\" francouzského impresionistického umělce Édouarda Maneta.\n\nObraz se v roce 1699 stal majetkem saského kurfiřta Augusta II., který ho vystavil ve svém kabinetu umění a kuriozit na zámku Zwinger. Po vzniku drážďanské Gemäldegalerie se stal jedním z jejích největších klenotů.\n\n"}
{"id": "969717", "url": "https://cs.wikipedia.org/wiki?curid=969717", "title": "Jezdecký portrét Karla V.", "text": "Jezdecký portrét Karla V.\n\nJezdecký portrét Karla V. ( \"Ritratto di Carlo V a cavallo\") je název portrétního díla italského renesančního umělce Tiziana.\n\nUmělecká sláva Tiziana, jednoho z vrcholných představitelů benátského malířství, umožnila umělci navazovat kontakty s předními osobnostmi tehdejší doby. K jedněm z nejprominentnějších obdivovatelů Tizianova díla patřil císařský rod Habsburků. Od třicátých let 16. století se datuje navázání styků s těmito Tizianovými významnými mecenáši, jejichž zájem v největší míře přispěl k umělcově celosvětové slávě. Do toho období spadá i vznik jezdeckého portrétu císaře Karla V.\n\nNámětem obrazu, nazývaného také \"Císař Karel V. u Mühlbergu\", se stala významná historická událost znamenající posílení pozice katolicismu -bitva u Mühlbergu- v dubnu 1547. V ní spojené vojenské oddíly římskoněmecké říše, Španělska a Uherska porazily vojska protestantských zemí sdružených v Šmalkaldském spolku. V následujícím roce se v bavorském Augsburgu sešel říšský sněm, během něhož vzniklo toto, jedno z nejslavnějších Tizianových děl.\n\nMalba zachycuje císaře Karla V. v brnění sedícího na koni, vyjíždějícího z lesního porostu do otevřené krajiny. Zdánlivě jednoduchá skladba v sobě skrývá složitou symboliku. Především tu jde o samotnou postavu císaře, který vzezřením připomíná středověkého rytíře ve zbroji po vítězném souboji. V pravé ruce svírá kopí připomínající zbraň svatého Jiří nebo Longinovo kopí, kterým římský voják probodl bok ukřižovaného Ježíše Krista. Karlova vzpřímená postava, sevřené rty a pohled upřený do dálky jednoznačně zobrazují muže oslavujícího svůj triumf. V tomto případě jde o triumf katolictví nad protestantskými herezemi. Tento fakt má zdůraznit i barva oblohy; tmavá barva vyjadřující neklidnou minulost postupně přechází do jasné oblohy, což má symbolizovat příchod nových, mírových dob.\n\nJako předloha postavy císaře Tizianovi posloužila jezdecká socha císaře Marca Aurelia na římském Kapitolu jakož i různé rytiny Albrechta Dürera a Hanse Burgkmaira.\n\n\n\n"}
{"id": "969718", "url": "https://cs.wikipedia.org/wiki?curid=969718", "title": "Kajícnice Máří Magdalena (Tizian)", "text": "Kajícnice Máří Magdalena (Tizian)\n\nKajícníce Marie Magdaléna ( \"Maddalena penitente\") je název obrazu italského renesančního umělce Tiziana.\n\nBiblický příběh Máří Magdalény je velmi známý a sama Marie Magdaléna patří do galerie nejpopulárnějších světic biblického panteonu. Její osobnost a účinkování jsou neodmyslitelně spojeny s Ježíšem Kristem. Byla jednou z nejvěrnějších postav provázejících Krista až na Golgotu. Zůstala u kříže po Ježíšově smrti, zúčastnila se pohřbu a když šla k hrobu po Ježíšově vzkříšení, byla první z novozákonních postav, která našla hrob prázdný.\n\nJejí životní osudy odedávna inspirovaly mnohé umělce, malíře nevyjímaje. Příběh mladé ženy, která v touze zbavit se hříchů odešla do pustiny a modlila se k Bohu, se stal námětem tří obrazů velikána benátské renesance Tiziana. Všechny představují velmi dojímavou scénu modlící se ženy uprostřed krajiny. Obraz \"Kajícníce Marie Magdaléna\" vznikl v době vrcholící Tizianovy tvorby a je odrazem jeho výtvarného mistrovství. Obraz mistr na skále vlevo signoval.\n\nNa tomto obraze Tizian zachytil Marii jako mladou půvabnou Benátčanku. Rozpuštěné dlouhé, na ramena padající vlasy, slzami zalité oči plné pokory a očekávání, oteklé rty, ruka přitisknuta k hrudi - to vše svědčí o hlubokém prožitku a pocitech vyvěrajících z hloubky lidské duše, zmítající se v návalu zbožné lítosti.\n\nZa Mariinou postavou je vidět tmavou skálu a potemnělou oblohu. V pravém dolním rohu před Marií Magdalenou leží na lebce otevřená kniha - symboly víry a pomíjivosti lidského života. V postavě mladé ženy se asketická stránka snoubí s umělcovou představou o ideální kráse člověka období renesance. Současně Tizian vizuálním prožitkem nutí diváka uvěřit o reálnosti Mariina životního příběhu.\n\nNa rozdíl od florentských mistrů štětce, jejichž hlavním záměrem bylo zachycení tvarů, Tizian kromě zachycení dokonalých lidských proporcí klade velký zřetel na barvu a způsob jejího nanesení na plátno. Jemné barevné tóny, hra světla a stínů, které vytvářejí působivý umělecký a duchovní zážitek, svědčí o mistrovské zručnosti a mimořádné genialitě umělce. Dílo je krásným příkladem tvorby vyzrálého malíře s vlastním uměleckým projevem.\n\nObraz zůstal až do Tiziánovy smrti v roce 1576 v jeho majetku. V roce 1581 ho jeho mladší syn Pomponio, spolu s dalšími Tizianovými obrazy (\"Danae\", \"Portrét mladé ženy\", \"Útěk do Egypta\" a \"Svatý Šebestián\"), prodal otcovu příteli Cristoforu Barbarigovi. V roce 1850 se Barbarigova umělecká sbírka dostala do Petrohradu a stala se součástí malířské kolekce Ermitáže.\n\nKromě tohoto díla Tizian Máří Magdalénu představil ještě ve dvou verzích - \"Svatá Marie Magdaléna\" z roku 1532 (umístěné ve florentském paláci Pitti) a \"Svatá Marie Magdaléna\" z roku 1567 (dnes v Museo Nazionale di Capodimonte v Neapoli). Odborníky i laiky je za nejlepší považována právě petrohradská verze.\n\n\n\n"}
{"id": "969720", "url": "https://cs.wikipedia.org/wiki?curid=969720", "title": "Salomon de Bray", "text": "Salomon de Bray\n\nSalomon de Bray (1597, Amsterdam, Nizozemí - 11. května 1664, Haarlem, Nizozemí) byl holandský barokní architekt a malíř. \n\nV Haarlemu se usadil ještě před rokem 1617, kde se pravděpodobně učil u Hendricka Goltzia a Cornelia van Haarlem, a kde se také v roce 1625 oženil. Postupně se mu narodilo deset dětí, z nichž tři se vydaly na uměleckou dráhu. Zemřel pravděpodobně na mor, tak jako i některé z jeho dětí, a je pohřben v Sint-Bavokerk v Haarlemu.\n\nMaloval historické obrazy, portréty a krajinomalby. Jako katolík pravděpodobně také vytvořil oltářní obrazy pro tajné kostely. Jako architekt spolupracoval při výzdobě paláce Huis ten Bosch v Haagu. De Bray byl také aktivní i jako designér výrobků ze stříbra, jako básník, architekt a urbanista. Jako architekt se zapojil do stavby nebo rozvoje haarlemské radnice, kostela sv. Anny nebo Zijlpoortu. Jedna z jeho básní byla také zhudebněna jeho přítelem Corneliem Padbrué. Jeho dílo zobrazuje ducha holandského klasicismu, který vznikal v tomto období, a je srovnatelný s takovými umělci, jako Pieter de Grebber. \n"}
{"id": "969721", "url": "https://cs.wikipedia.org/wiki?curid=969721", "title": "Charles Le Brun", "text": "Charles Le Brun\n\nCharles Le Brun (24. února 1619 Paříž, Francie – 22. února 1690 Paříž, Francie) byl francouzský malíř a teoretik umění, jeden z nejdominantnějších umělců 17. století ve Francii Jako dvorní malíř Ludvíka XIV., který jej prohlásil za „největšího francouzského umělce všech dob“, byl dominantní osobností francouzského umění 17. století. Ovlivněn byl uměním Nicolase Poussina.\n\nCharles Le Brun se narodil v Paříži a díky tomu, že si jeho talentu povšiml kancléř Séguier, dostal se v jedenácti letech do ateliéru Simona Voueta. Byl také žákem Françoise Perriera. V patnácti letech získal objednávku od kardinála Armand-Jean du Plessis de Richelieu, která mu umožnila prokázat své schopnosti. Později pracoval čtyři roky v ateliéru Nicolase Poussina v Římě. V roce 1646 se vrátil do Paříže, kde získal mnoho sponzorů, z nichž byl nejdůležitější asi ministr Nicolas Fouquet, pro kterého namaloval velký portrét Anny Rakouské.\n\nV Paříži se Le Brun spojil s Jean-Baptistem Colbertem (1619–1683) a společně převzali kontrolu nad Akademií malířství a sochařství (Académie Royale de Peinture et de Sculpture), založenou roku 1648 králem Ludvíkem XIV. a Francouzskou akademií ve Francii a Římě (Académie de France à Rome) založenou v roce 1666 a společně dali nový směr vývoji průmyslu s uměním. Dalším projektem, na němž pracoval Le Brun, byl hotel Hôtel Lambert. Práce na stropě v galerii \"Herkules\" byly započaty v roce 1650, práce trvala s přestávkami více než dvanáct let, neboť byla přerušována renovací zámku Vaux-le-Vicomte. V roce 1660 založili společně manufakturu na výrobu gobelínů \"Gobelins\". Byla to skvělá škola nejen pro výrobu gobelínů a tapisérií, ale pro veškeré zařízení požadované v královském paláci. Byla to nejslavnější královská továrna, která dodávala na dvůr francouzských panovníků od doby Ludvíka XIV. Nyní je provozována francouzským ministerstem kultury. Le Brun tak ovládal umělecký průmysl jednak skrze manufakturu Gobelins, jednak prostřednictvím Akademie, ve které postupně získával všechny posty. Tak se mu podařilo vtisknout vlastní představu o umění produkovaném během jeho života ve Francii. Byl to on, kdo byl autorem stylu Ludvíka XIV. a určil směřování francouzského umění na dlouhou dobu od své smrti.\n\nLudvík XIV. byl okouzlen Le Brunovým talentem, jeho pompézností a schopností přesvědčovat. Obdivoval jeho obrazy a jeho práci na výzdobě zámku Vaux le Vicomte (1661). Pověřil jej vytvořením série s tématy ze života Alexandra Velikého. První z nich, \"Alexander and the Family of Darius\" Ludvíka XIV. tak potěšil, že okamžitě (v prosinci 1602) jmenoval Le Bruna \"Premier peintre du Roi\" (první královský malíř) s důchodem 12.000 livrů, stejnou částkou, kterou každoročně dostával od ministra Fouqueta. Král ho prohlásil za „největšího francouzského umělce všech dob“. Od toho okamžiku vše v královském paláci řídil Le Brun. V roce 1663 se stal ředitelem \"Académie royale de peinture et de sculpture\", položil základy této akademie a stal se všemocným pánem francouzského umění 17. století. Během tohoto období zasvětil řadu děl dějinám Alexandra Velkého (Battles of Alexander the Great) a nezmeškal jedinou příležitost k poukázání na spojení mezi velkolepostí Alexandra a velkolepostí krále Ludvíka XIV. Během doby, kdy pracoval na obrazech Alexandrových bitev, stal se Le Brunův styl mnohem osobitější, nebyl už tolik ovlivněn uměním starých mistrů. Práce v Louvru byly přerušeny v roce 1677, kdy doprovázel krále do Flander (při svém návratu z Lille vytvořil několik kompozic pro královský palác Château de Saint-Germain-en-Laye a pustil se do rozsáhlých prací ve Versailles. Zde si pro sebe rezervoval \"Salons de la Guerreand de la Paix, 1686 (Síň války a míru)\", \"Ambassadors' Staircase (Schodiště velvyslanců)\", \"Galerie des Glaces, 1679–1684 (Ledový sál)\". Přestože mu smrt zabránila dílo zcela dokončit, nestala se Le Brunova výzdoba pouhým uměleckým dílem, je definitivním památníkem období panování Ludvíka XIV. Díky kardinálu Mazarinovi se podílel i na výstavbě zámku Versailles, a to nejen jako malíř, ale spolu s architektem Louisem Le Vau jako architekt a se zahradním architektem André Le Nôtre také jako zahradní architekt.\n\nPo Colbertově smrti (1683), François-Michel le Tellier, Markýz de Louvois, Colbertův nepřítel, který se stal ředitelem útvaru veřejných prací, zaujal nepřátelský postoj i k Le Brunovi, který byl Colbertovým oblíbencem. Navzdory královské podpoře Le Brun pocítil hořkou změnu ve své pozici. To přispělo k nemoci, která 22. února 1690 ukončila jeho život na jeho soukromém panství v Paříži.\n\n\nObraz pravděpodobně věnoval městu Paříži cech malířů, sochařů a zlatičů. Le Brun pro své zobrazení zvolil dramatický okamžik, kdy je mučedníkovo tělo vyzvedáno do kotle plného vroucího oleje. Katovi pomocníky rozdmychávající oheň sledují vojáci na koních, nad tělem mučedníka anděl přináší světci nebeské poselství, květinovou korunu a vavřínový věnec. Téma vítězství víry nad utrpením je obsahem všech obrazů mučedníků, pouze baroko má však odvahu takto ukázat duševní vytržení světce v okamžiku tělesné nouze s takovou brutalitou.\n\nLe Brun pracoval především pro krále Ludvíka XIV.. Maloval pro něj velké oltáře a bitvy. Jeho nejvýznamnější obrazy jsou ve Versailles. Kromě svých obrovských prací ve Versailles a Louvru je počet jeho prací pro náboženské společnosti a soukromé patrony obrovský. Le Brun byl také skvělým portrétistou a vynikajícím navrhářem, ale neměl rád portréty nebo krajinomalbu, byl toho mínění, že taková práce je pouhým cvičením v rozvoji technické zdatnosti. Základem, na kterém Le Brun založil své umění, bylo nechat obrazy hovořit prostřednictvím série symbolů, kostýmů a gest, které daly jeho obrazům speciální hloubku. Pro Le Bruna obraz představoval příběh, který je možno číst. Téměř všechny jeho kompozice byly reprodukovány slavnými rytci.\n\nVe svém posmrtně publikovaném pojednání, \"Méthode pour apprendre à dessiner les passions\" (1698), prosazoval vyjádření emocí v malbě. To mělo velký vliv na teorii umění pro příští dvě století.\n\nMnoho jeho kreseb se nachází v Louvru a v Monaco Royal Collection. Byl také učitelem malíře Ludovica Dorigny (1654–1742).\n\nJeho socha je jednou ze 146 soch umístěných na fasádě pařížské radnice Hôtel de ville de Paris. 23. ledna 2013 umělečtí poradci hotelu Ritz v Paříži, Wanda Tymowska a Joseph Friedman, oznámili objev obrazu \"The Sacrifice of Polyxena (Oběť Polyxeny)\", rané dílo Le Bruna v pařížském paláci Parisian palace. \n\nDecorace\nPlátna \nPublikace\n"}
{"id": "969722", "url": "https://cs.wikipedia.org/wiki?curid=969722", "title": "John de Critz", "text": "John de Critz\n\nJohn de Critz (také John Decritz (1551/1552, Antverpy, Belgie – před 14. březnem 1642, Londýn, Anglie) byl vlámský malíř.\n\nByl jeden z mnoha malířů vlámského a nizozemského původu, kteří působili na anglickém královském dvoře během vlády Jakuba I. Stuarta a Karla I.. Od roku 1603 získal jako malíř vysoký post, nejprve spolu s Leonardem Fryerem a později od roku 1610 spolu s Robertem Peakem starším.\n\nJeho rodiče – vlámští protestanti – se přestěhovali z Antverp do Anglie, když byl ještě malý chlapec, aby tak unikli náboženskému pronásledování. Zde ho dali do učení k umělci a básníkovi Lucasovi de Heere, který pocházel také z Antverp. Koncem 90. let 16. století již de Critz vystupoval jako nezávislý umělec a v roce 1603 byl jmenován na lukrativní pozici dvorního malíře, což mu zajistilo práci a pravidelný příjem.\n"}
{"id": "969724", "url": "https://cs.wikipedia.org/wiki?curid=969724", "title": "Thomas de Keyser", "text": "Thomas de Keyser\n\nThomas de Keyser (asi 1596, Amsterdam, Nizozemí − 1667, Amsterdam, Nizozemí) byl nizozemský barokní malíř a architekt; syn nizozemského architekta a sochaře Hendrika de Keysera.\n\nNarodil se v rodině architekta a sochaře Hendrika de Keysera a není jisté, kde se vyučil, a také existují jen kusé informace o průběhu jeho života. Podle různých zdrojů by mohli jeho talent rozvíjet Aert Pietersz, Cornelis vander Voort, Werner van Valckert a Nicolas Elias. V 40. letech 17. století přijal de Keyser jen velmi málo malířských objednávek a byl přinucen hledat si jiný příjem. V letech 1640–1654 vlastnil obchod s čedičem, pak se vrátil k malování.\n\nVynikal jako malíř portrétů a byl nejvyhledávanějším portrétistou v Nizozemsku do 30. let 17. století, kdy jeho slávu zastínil Rembrandt. Rembrandt byl ovlivněn jeho prací, a mnohé z Keyserových maleb bylo později chybně přisouzeno Rembrandtovi.\n\nJeho portréty jsou plné charakteru a mistrovsky provedené, a často jsou charakteristické bohatou zlatou září barev a rembrandtovským šerosvitem. Některé z jeho portrétů jsou v životní velikosti, ale on sám obvykle preferoval zachycení postav ve značně menších rozměrech, jako např. známý obraz „Čtyři starostové Amsterdamu přijímající Marii Medicejskou 1. září 1638“ (\"De vier burgemeesters van Amsterdam vernemen de aankomst van Maria de Medici op 1 september 1638\") z roku 1638, v současnosti vystaven v nizozemském muzeu Mauritshuis v Haagu. Kromě portrétů také vytvořil několik historických a mytologických obrazů, jako např. „Tézeus a Ariadna“ v amsterdamské radnici (nyní Královský palác v Amsterdamu).\n\nNejvětší sbírkou jeho malířských děl je Rijksmuseum v Amsterdamu. Jeho díla lze mezi jiným vidět také v Louvru v Paříži, Francie, Metropolitním muzeu v New Yorku, Spojené státy americké, v Ermitáži v Petrohradě, Rusko a v Národní galerii v Londýně, Anglie.\n\nDe Keyser pracoval také jako architekt. Od roku 1662 až do své smrti v roce 1667 dohlížel na stavbu nové radnice v Amsterdamu.\n\n"}
{"id": "969725", "url": "https://cs.wikipedia.org/wiki?curid=969725", "title": "Iveri Džikurauli", "text": "Iveri Džikurauli\n\nIveri Džikurauli (: ), (* 22. březen 1976 Dušeti, Sovětský svaz) je bývalý reprezentant Gruzie v judu.\n\nPatřil v první plně gruzínských zápasníků judo, kteří nemuseli řešit nominační politiku bývalého Sovětského svazu. Jeho styl boje byl dán tradičním gruzínským zápasem, který je judu velmi podobný. Často doplácel za prohřešky proti pravidlům (penalizace = šido). V 18 letech získal svojí první velkou seniorskou medaili, ale v olympijském roce 1996 účast na olympijských hrách v Atlantě nepotvrdil. Měl problém držet váhu pod 86 kg a nakonec místo něho trenéři nominovali stejně starého Cmidašviliho. Od roku 1997 přešel nastálo do váhy polotěžké.\n\nV polotěžké váze se první roky hledal, ale účast na olympijských hrách v Sydney se ujít nenechal. Po výhrách na ippon v prvním a druhém kole narazil ve čtvrtfinále na Kanaďana Gilla. Kanaďan měl více štěstí a vyhrál minimálním rozdílem na koku. V opravách nakonec nestačil na Rusa Sťopkina a obsadil konečné 7. místo.\n\nV roce 2004 se pokusil sedmé místo vylepšit na olympijských hrách v Athénách. Prožil však velké déjà vu. Po výhrách na ippon v prvním a druhém kole, prohrál ve čtvrtfinále minimálním bodovým rozdílem s Bělorusem Makarovem. V opravách nestačil na na Kazacha Žitkejeva.\n\nSportovní kariéru ukončil po roce 2005.\n\n"}
{"id": "969726", "url": "https://cs.wikipedia.org/wiki?curid=969726", "title": "Jean-Étienne Liotard", "text": "Jean-Étienne Liotard\n\nJean-Étienne Liotard (22. prosince 1702, Ženeva, Švýcarsko – 12. června 1789, Ženeva, Švýcarsko) byl švýcarský barokní malíř.\n\nNarodil se v rodině francouzského zlatníka, který jako hugenot uprchl do Švýcarska po roce 1685. Své studium začal u profesorů Daniela Gardella a Jeana-Louise Petitota, jejichž emailové malby a miniatury kopíroval s velkou zručností.\n\nV roce 1725 odešel do Paříže, kde studoval u Jeana-Baptisty Masseho a Françoise Lemoyna. Na jejich doporučení odešel do Neapole a v roce 1735 se přestěhoval do Říma, kde vznikly jeho portréty papeže Klementa XII. a několika kardinálů. O tři roky později odešel do Konstantinopole. Jeho excentrické osvojení si orientálních kostýmů mu zajistilo přezdívku „Turecký malíř“. V roce 1742 odešel do Vídně, aby zde namaloval portréty císařské rodiny, a odtud se vydal do Paříže. V roce 1744 navštívil Anglii, kde v roce 1753 namaloval princeznu z Walesu, a v roce 1756 se vrátil do Nizozemska, kde se následujícího roku oženil s Marií Farguesovou, která také pocházela z hugenotské rodiny. Do Anglie zavítal znovu v roce 1772, přičemž jeho jméno během následujících dvou let figurovalo v seznamu vystavovatelů Královské akademie.\n\nDo rodného města se vrátil v roce 1776 a v roce 1781 vydal \"Traité des principes et des règles de la peinture\" (pojednání o základech a pravidlech malířství). Ke konci života maloval zátiší a krajinky.\n\n"}
{"id": "969727", "url": "https://cs.wikipedia.org/wiki?curid=969727", "title": "Paul Boyer", "text": "Paul Boyer\n\nPaul-Anatole-Marie-Joseph Boyer (28. září 1861, Toulon, departement Var – 1908) byl francouzský fotograf.\n\nNarodil se 28. září 1861 v Toulonu (departement Var) jako syn architekta Charlese Boyera a jeho ženy Séraphine Grec. Vystudoval Národní vysokou školu krásných umění v Paříži, vynalezl použití hořčíku v zábleskové lampě ve fotografii a získal zlatou medaili na Světové výstavě v roce 1889. Podílel se rovněž na výstavě v Moskvě.\n\nDne 30. prosince 1891 byl nominován na rytíře Řádu čestné legie. Během Světové výstavy v roce 1900, se stal členem rozhodčí poroty. Získal celou řadu ocenění, například byl důstojníkem Řádu akademických palem, tuniského Řádu slávy nebo perského Řádu Slunce a lva. Provozoval studio na adrese 35 boulevard des Capucines v Paříži. Pořídil celou řadu portrétů herců, hereček a dalších osobností své doby, které se pak často objevovaly na pohlednicích.\n\nZemřel v roce 1908.\n"}
{"id": "969728", "url": "https://cs.wikipedia.org/wiki?curid=969728", "title": "Pieter Post", "text": "Pieter Post\n\nPieter Jansz Post (pokřtěn 1. května 1608 Haarlem – pohřben 8. května 1669 Haag) byl holandský barokní architekt, malíř a grafik. \n\nPost byl synem malíře chrámového skla a starší bratr malíře Franse Posta. Uznání si získal vytvořením holandského barokního stylu během dlouhodobé spolupráce s architektem a malířem Jacobem van Campen, se kterým navrhl např. Mauritshuis v Haagu.\n\n"}
{"id": "969732", "url": "https://cs.wikipedia.org/wiki?curid=969732", "title": "Edward Hopper", "text": "Edward Hopper\n\nEdward Hopper (22. července 1882 Nyack, stát New York – 15. května 1967 New York) byl americký malíř, grafik a ilustrátor. Patří k hlavním představitelům realistického směru v americkém malířství. Jeho dílo ztělesňuje svým důrazem na osamocenost, melancholii a izolovanost člověka specifický směr v americkém umění 20. století.\n\nHopper se narodil v baptistické rodině v malém přístavu Nyack severně od New Yorku. Po absolvování střední školy ve svém rodišti odešel roku 1899 do New Yorku, kde se zapsal na Correspondence School of Illustrating, aby se připravil na dráhu komerčního ilustrátora. Rok nato přešel na New York School of Art, kde zůstal až do roku 1906. Pod vedením Roberta Henriho a Kennetha Hayese Millera tam studoval malbu a užitou grafiku.\n\nPo ukončení školy krátce pracoval v reklamní agentuře. Na konci roku 1906 odjel poprvé do Evropy, kterou do konce roku 1910 navštívil celkem třikrát. Pobýval v Anglii (studium Turnera), Nizozemsku (v Amsterdamu a Haarlemu studium Jana Vermeera a Rembrandta), Berlíně a Bruselu, ale nejvíce času strávil v Paříži. Seznamoval se zde s tvorbou impresionistů a v Louvru studoval staré mistry. V Paříži také maloval městské scenérie ovlivněné impresionistickým uměním.\n\nV roce 1908 se malíř definitivně usadil v New Yorku. Apartmá na adrese 3 Washington Square North ve čtvrti Greenwich Village na dolním Manhattanu, kam se nastěhoval v roce 1913 a kde měl zároveň ateliér, bylo jeho domovem až do smrti. Trvalé bydliště Hopper sice neměnil, ale rád cestoval. Letní malířské pobyty v letech 1912 a 1923 strávil v přímořském městě Gloucester ve státě Massachusetts, zajížděl malovat i do jiného přímořského města jménem Ogunquit ve státě Maine. Roku 1916 prožil léto na ostrově Monhegan (stát Maine), oblíbeném místě amerických malířů. V roce 1924 si Hopper vzal Josephine Verstille Nivison (1883–1968), rovněž malířku, kterou poznal už na New York School of Art. Zájem o cestování autem měli společný: roku 1933 projeli Kanadu a stát Maine, o rok později státy Colorado, Utah, Nevadu, Kalifornii, Oregon a Wyoming. V roce 1940 znovu navštívili západní pobřeží. Hopperovi si zamilovali také Mexiko, které v letech 1943–1955 navštívili celkem pětkrát. Roku 1930 manželé poprvé prožili léto v místě Truro na mysu Cape Cod ve státě Massachusetts. Hopper zde nalezl ideální místo pro pravidelné letní pobyty. Proto si zde o čtyři roky později nechal postavit vlastní ateliérový dům a jezdíval sem každoročně.\n\nTrvalo dlouho, než se Hopper prosadil. Prvně vystavoval společně s dalšími žáky Roberta Henriho v roce 1908 v klubu Harmonie v New Yorku a jeden jeho obraz, \"Sailing\" (Plachtění), byl přijat na legendární výstavu Armory Show (1913), která americkému publiku představila tvorbu evropských modernistů a soudobých domácích malířů. Protože o jeho další olejomalby nebyl zájem, začal se od roku 1915 věnovat technice leptu a od roku 1923 akvarelům. První samostatnou výstavu, na které představil malby z pařížských pobytů, měl až v roce 1920 ve Whitney Museum of American Art v New Yorku. Zde uskutečnil za svého života několik dalších klíčových výstav. Když zemřel, darovala jeho žena všechna zbylá malířova díla právě této instituci, která tak má největší kolekci Hopperových obrazů. Uznání a respekt, který se projevil mnoha oceněními, získalo jeho dílo od poloviny 30. let. \n\nOd roku 1964 se Hopperův zdravotní stav horšil. Poslední obraz, \"Two Comedians\" (Dva komedianti), namaloval o rok později. Po několikatýdenním pobytu v nemocnici zemřel ve svém newyorském bytě 15. května 1967.\n\n Hopper zůstal po celý život pod vlivem dojmů z několika svých návštěv v Evropě, zejména v Paříži. Ačkoliv zde pobýval v době, kdy vznikaly a rozvíjely se avantgardní umělecké směry (kubismus, futurismus, abstraktní malířství), zůstal jimi nedotčen. Naopak později se vymezil jak proti abstraktnímu malířství, tak vůči abstraktnímu expresionismu. Hopperova estetika zůstala zakotvena v tradici evropského realismu. Ačkoliv měl v roce 1913 možnost vystavit obraz na slavné Armory Show, zůstalo jeho dílo dlouho nepovšimnuto.\n\nNámětem Hopperových obrazů jsou americké reálie: opuštěné, osamělé domy, noční scenérie New Yorku, majáky, venkovská místa, předměstské ulice. Milníkem ve vývoji amerického malířství se stal obraz \"House by the Railroad (Dům u kolejí)\", který Hopper vytvořil v roce 1925. Dílo zároveň vyznačuje přechod k malířovu zralému stylu. Důraz na pravoúhlé kompoziční prvky a ostrou hru světel a stínů má obraz společný s Hopperovou starší tvorbou. Nová je ale nálada obrazu, vyjadřující atmosféru osamělosti a opuštěnosti. V prázdné, tajemné budově nalezl Alfred Hitchcock inspiraci pro svůj slavný film Psycho. Styl, započatý \"Domem u kolejí\", pak Hopper vylepšoval a cizeloval po zbytek svého života. Náměty získával v New Yorku nebo Nové Anglii, a to jak venkovské, tak městské scény. Ulice na jeho obrazech jsou prázdné, odlidštěné, divadla a kina poloprázdná, za hotelovými okny nejsou známky života. Majáky a benzinové stanice vytvářejí pomyslnou hranici mezi přírodou a civilizací. V zobrazení osamělých, do sebe pohroužených žen měl Hopper vzor ve Vermeerovi. Někdy je ve strohém interiéru znázorněno více osob; ty jsou si však vzájemně odcizené a způsob jejich komunikace není zřejmý. To je případ i Hopperova nejznámějšího obrazu \"Nighthawks\" z roku 1942, do češtiny překládaného různě: jako Noční ptáci, Noční tuláci nebo Náměsíční. Výjev ukazuje interiér kavárny s celonočním provozem. Tři nahodilí hosté a barman jsou od okolního světa, který nejeví známky života, odděleni skleněnou výlohou. Atmosféra obrazu je plná neklidu a tajemství.\n\nHopperovo dílo vykazuje rysy soudobé umělecké fotografie a tvoří předzvěst pop-artu.\n\nVýběr výstav:\n\n\n\n\n\n"}
{"id": "969733", "url": "https://cs.wikipedia.org/wiki?curid=969733", "title": "Jacob van Campen", "text": "Jacob van Campen\n\nJacob van Campen (2. února 1596 Haarlem, Nizozemsko – 13. září 1657 Amersfoort, Nizozemsko) byl nizozemský barokní umělec a architekt.\n\nNarodil se v bohaté rodině v Haarlemu a mládí strávil v rodném městě. Jelikož byl ze vznešené rodiny a mohl nakládat se svým časem jak chtěl, začal se věnovat malířství jako svému koníčku. V roce 1614 se stal členem \"Cechu svatého Lukáše\" a studoval malířství u Franse de Grebbera (z tohoto období se zachovalo mnoho jeho maleb). Asi v letech 1616–1624 žil v Itálii. Po návratu do Nizozemska se začal věnovat architektuře, v níž použil výpůjčky od architektů jako Andrea Palladio, Vincenzo Scamozzi a také využil vliv Marca Vitruvia Pollia. A je to také hlavně on, kdo je zodpovědný za obnovu neoklasického stylu v nizozemské barokní architektuře – kombinaci domácího, nizozemského zděného stylu s Vitruvianovými principy. \n\nVan Campen a jeho přítel Constantijn Huygens navrhli nový dům pro hugenoty. Po Van Campenově smrti jeho práce silně ovlivnila knížete Jana Mořice Nassavsko-Siegenského, designéra zahrad v Kleve, a kurfiřta Fridricha Viléma I. Braniborského.\n\nPrvní známá van Campenova budova je Coymansův dům z roku 1625 v Amsterdamu. V 30. letech 17. století van Campen a Pieter Post navrhli Mauritshuis v Haagu (palác, který je dnes domovem Královské obrazové galerie), a sám van Campen postavil také první nizozemské divadlo – amsterdamský Stadsschouwburg. Kolem roku 1645 van Campen navrhl kostel \"Nieuwe Kerk\" v Haarlemu, který byl ovlivněn tvorbou anglického architekta Christophera Wrena. Jeho nejznámější prací je pravděpodobně velká městská radnice v Amsterdamu (začátek stavby v roce 1648), dnešní Královský palác na náměstí Dam.\n\n\n \n"}
{"id": "969737", "url": "https://cs.wikipedia.org/wiki?curid=969737", "title": "Lambl", "text": "Lambl\n\nPříjmení Lambl nese více osobností:\n\n"}
{"id": "969739", "url": "https://cs.wikipedia.org/wiki?curid=969739", "title": "Římskokatolická farnost Vysočany", "text": "Římskokatolická farnost Vysočany\n\nŘímskokatolická farnost Vysočany (lat. \"Wissetschana\") je zaniklé územní společenství římských katolíků ve Vysočanech a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nFarnost byla zřízena již před rokem 1358. Od roku 1626 patřila oseckému klášteru a duchovní službu zde vykonávali řádoví kněží. Kanonicky byla obnovena roku 1653. Matriky jsou vedeny od roku 1673.\nFarnost existovala do 31. prosince 2012 jako součást chomutovského farního obvodu. Od 1. ledna 2013 zanikla sloučením do farnosti Údlice-Přečaply, která však zanikla od 3. ledna 2013 sloučením s farností-děkanství Chomutov.\n\n\"Začátek působnosti jmenovaného v duchovní správě farnosti od:\"\nDo farnosti náleželo území obcí:\n\nVe farnosti se nacházely také další drobné sakrální stavby a pamětihodnosti.\n\n\n"}
{"id": "969740", "url": "https://cs.wikipedia.org/wiki?curid=969740", "title": "Australian Open 2014 – čtyřhra juniorů", "text": "Australian Open 2014 – čtyřhra juniorů\n\nObhájcem titulu ve čtyřhře juniorů na australském grandslamu byl australský pár Jay Andrijic a Bradley Mousley, který nestartoval společně, protože Andrijic už se kvůli věku nemohl této kategorie zúčastnit. Mousley proto startoval s rakouským tenistou Lucasem Meidlerem.\n\nVítězem se stal právě tento rakousko-australský pár Lucas Meidler a Bradley Mousley, který ve finále zdolal francouzskou dvojici Quentin Halys a Johan-Sebastien Tatlot po setech 6–4 a 6–3. Pro Meidlera to byla premiérová grandslamová trofej a pro Mousleyho už druhá.\n\nKaždý z vítězů si do juniorského žebříčku připsal 270 bodů.\n\n"}
{"id": "969742", "url": "https://cs.wikipedia.org/wiki?curid=969742", "title": "Láska ke hvězdám", "text": "Láska ke hvězdám\n\nLáska ke hvězdám (též Láska ve hvězdách, v anglickém originále Star-Crossed) je americký dramatický televizní seriál, jehož autorkou je Meredith Averill. Premiérově byl vysílán v roce 2014 na stanici The CW. Celkově bylo natočeno 13 dílů, po první řadě byl kvůli nízké sledovanosti zrušen.\n\nV roce 2014 ztroskotala na Zemi mimozemská loď Atrianů. O 10 let později se část společnosti snaží mimozemšťany integrovat, zatímco další je považují hrozbu. Seriál se odehrává ve fiktivním louisianském městečku Edendale a věnuje se romanci mezi Pozemšťankou Emery a Atrianem Romanem, který je členem skupiny sedmi mimozemšťanů, jež začínají navštěvovat místní střední školu.\n\n\n"}
{"id": "969744", "url": "https://cs.wikipedia.org/wiki?curid=969744", "title": "Římskokatolická farnost Stranná", "text": "Římskokatolická farnost Stranná\n\nŘímskokatolická farnost Stranná (lat. \"Strahna\") je zaniklé územní společenství římských katolíků ve Stranné a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nRoku 1352 byla v místě plebánie. Farnost zanikla na přelomu šestnáctého a sedmnáctého století. Pobořený kostel byl nahrazen novým až v roce 1711 a nová fara byla postavena až v letech 1771–1772. Matriky jsou vedeny od roku 1738.\nFarnost existovala do 31. prosince 2012 jako součást chomutovského farního obvodu. Od 1. ledna 2013 zanikla sloučením do farnosti Údlice-Přečaply, která však zanikla od 3. ledna 2013 sloučením s farností-děkanství Chomutov.\n\n\"Začátek působnosti jmenovaného v duchovní správě farnosti od:\"\nDo farnosti náleželo území obcí:\n\nVe farnosti se nacházely také další drobné sakrální stavby a pamětihodnosti.\n\n"}
{"id": "969759", "url": "https://cs.wikipedia.org/wiki?curid=969759", "title": "Bahník", "text": "Bahník\n\nSlovo bahník může znamenat:\n\n\n"}
{"id": "969760", "url": "https://cs.wikipedia.org/wiki?curid=969760", "title": "Sharon Jones", "text": "Sharon Jones\n\nSharon Jones (4. května 1956 Augusta, Georgie, USA – 18. listopadu 2016) byla americká zpěvačka. Brzy po narození se přestěhovala do New Yorku, kde zpívala v kostelním sboru. Svou kariéru zahájila v polovině sedmdesátých let v různých uskupeních; známou se však stala až v devadesátých letech, kdy sestavila vlastní skupinu Sharon Jones & The Dap-Kings. V letech 2006 a 2007 vystupovala při turné se zpěvákem a kytaristou Lou Reedem. V roce 2013 ji byla diagnostikována rakovina žlučových kanálků. Zemřela o tři roky později ve věku šedesáti let.\n\n"}
{"id": "969762", "url": "https://cs.wikipedia.org/wiki?curid=969762", "title": "Bahník (příjmení)", "text": "Bahník (příjmení)\n\nBahník/Bahníková je české příjmení. Pro rok 2012 je udáváno 220 výskytů v mužském rodu a 220 v ženském rodu.\n\n"}
{"id": "969763", "url": "https://cs.wikipedia.org/wiki?curid=969763", "title": "Jan Jakub Weingarten", "text": "Jan Jakub Weingarten\n\nJan Jakub Weingarten z Weingartenu (1629 Chomutov – 16. října 1701 Praha) byl český právník.\n\nPo absolvování jezuitského gymnázia v Chomutově přešel na studium práv Praze, kde se zaměřil na české právo. V roce 1666 byl malostranským magistrátem zvolen za druhého syndika. V roce 1677 se stal prvním syndikem a radním Malé strany. O rok později nastoupil jako německý sekretář pražského apelačního soudu. Roku 1689 byl u téhož soudu jmenován titulárním radou a byl zároveň císařem pověřen vypracováním \"Codexu Ferdinandeo-Leopoldina\", který vyšel v prvním vydání v roce 1701. Dílo bylo po Weingartenově smrti dále rozšiřováno o nové dodatky. Roku 1693 povýšil na apelačního radu a v této funkci zůstal až do své smrti. Jeho právní příručky tvoří dodnes základní kompendia pro poznání zeměpanského zákonodárství 17. a počátku 18. století v českých zemích.\n\nZa své zásluhy na poli právní vědy ho roku 1681 Leopold I. povýšil do šlechtického stavu, roku 1683 zasedl mezi rytíři. Koncem života se však jeho rodina dostala do hmotné nouze a byl nucen žádat císaře o finanční podporu.\n\n\n\n"}
{"id": "969765", "url": "https://cs.wikipedia.org/wiki?curid=969765", "title": "Top lista nadrealista", "text": "Top lista nadrealista\n\nTop lista nadrealista (česky doslova \"Hitparáda surrealistů\") byl jugoslávský zábavný pořad, vysílaný televizí Sarajevo (byť s přestávkami) mezi lety 1984 a 1991. V Bosně a Hercegovině byl velmi populární, neboť často parodickým způsobem kritizoval či poukazoval na aktuální společenskou, politickou a ekonomickou situaci země. \n\nTelevizní pořad předpovídal eskalaci mezietnického i jiného napětí v Bosně a Hercegovině, rozpad srbochorvatštiny jako ideje společného jazyka Srbů a Chorvatů, či mezinárodní intervence zahraničních sil. \n\n"}
{"id": "969767", "url": "https://cs.wikipedia.org/wiki?curid=969767", "title": "Japonský bobtail", "text": "Japonský bobtail\n\nJaponský bobtail či též japonská krátkoocasá kočka je staré plemeno kočky domácí, chované v Japonsku již po staletí. Jako s domácí kočkou se s ní setkáváme již na vyobrazeních středověkých japonských mistrů. Po druhé světové válce byla dovezena do USA, kde se chová jako ušlechtilé plemeno s plemenným standardem. V Evropě není dosud příliš běžná. Svým exteriérem se liší jak od evropských, tak od amerických i orientálních plemen krátkosrstých koček. Nemá nic společného s manskými bezocasými kočkami a její celkový výraz je mezitypem mezi siamskou a evropskou krátkosrstou kočkou, ale s typickým krátkým ocasem.\n\nJe to středně velká kočka s protáhlým, poměrně silným a dobře osvaleným, ale štíhlým tělem, na dlouhých, štíhlých a vysokých končetinách, z nichž zadní jsou delší než přední, ale jsou poněkud podsunuty pod tělo, takže hřbet je normálně v rovině a převýšení zádi je vidět, jen když kočka napjatě stojí. Tlapky mají oválné a středně velké. Typickým znakem tohoto plemena je krátký ocas, který je nesen prohnutě nahoru, takže budí dojem jen 5 až 7 centimetrové délky, ačkoliv je skutečné délky 10 až 12 cm. Ocas je porostlý do všech stran trčícími chlupy, které jsou delší než srst na těle, takže vypadá jako střapec nebo ocas králíka. Ocasní obratle jsou obyčejně silné a časo více ztuhlé než pohyblivé, takže vytvářejí buď rovnou, nebo zakřivenou linii. Hlava tvoří rovnostranný trojúhelník s měkkými liniemi, s vysokými lícními kostmi, dlouhým nosem se stopem, výrazným pinčem a velkýma, v pravém úhlu postavenýma ušima. Čenich je široký a tupý. Oči mají velké, oválné a šikmo postavené. Srst mají středně dlouhou, jemnou a hedvábnou, bez zřetelné podsady. Toto plemeno koček nelíná. Mezi vady se řadí krátká a kulatá hlava, chybějící ocasní obratle, chybějící typický střapec, normální ocas s přilehlou srstí, kostní změny, atd.\n\nTradiční zbarvení japonských mi-ke koček je želvovinové s bílou (tj. tříbarevné - černočervenobílé). Barva očí by měla odpovídat barvě srsti.\n\nZa krátký ocas kurilského bobtaila je zodpovědný recesivní gen. Obecně platí, že všechna koťata narozená páru japonských bobtailů s krátkými ocasy budou mít rovněž krátký ocas, pokud však jeden z rodičů je dlouhoocasý, je pravděpodobné, že i některá koťata budou dlouhoocasá. Na rozdíl od manské krátkoocasé kočky nemá mutace způsobující krátký ocas souvislost s dalšími zdravotními problémy či kosterními defekty. Gen pouze ovlivňuje počet obratlů v ocasní části páteře.\n\n"}
{"id": "969768", "url": "https://cs.wikipedia.org/wiki?curid=969768", "title": "Karel Kašpar Reitenberger", "text": "Karel Kašpar Reitenberger\n\nKarel Kašpar Reitenberger OPraem (29. prosince 1779, Úterý – 21. března 1860, Innsbruck) byl v letech 1812–1827 opatem premonstrátského kláštera v Teplé. Patří k osobnostem, které se významně zasloužily o vznik a rozvoj Mariánských Lázní.\nNarodil se jako Kašpar Prokop v pročesky orientované rodině Františka Johanna Josefa Reitenbergera (1750–1809), pekaře, úředníka a starosty města Úterý a jeho manželky Judity, rozené Lippertové (1758–1817); měl sedm sourozenců. Vystudoval gymnázium v Praze, nastoupil do premonstrátského kláštera v Teplé, obdržel klášterní jméno Karel, pak vystudoval teologii v Praze a roku 1804 byl vysvěcen na kněze. V roce 1807 byl jmenován sekretářem tepelského opata Chrysostoma Laurentia Pfrognera. Po jeho smrti v roce 1812 byl Karel Prokop Reitenberger ve věku 32 let zvolen tepelským opatem. V roce 1819 se stal prelátem. Zabýval se ekonomickými zájmy kláštera, které řešil nekonvenčně a sebevědomě. Byl stoupencem katolické obnovy, údajně odmítl reformy císaře Josefa II. z roku 1773 a jeho Toleranční patent z roku 1781.\n\nK majetku kláštera patřil v té době téměř nepřístupný močálovitý areál se známými minerálními prameny. Reitenberger pověřil klášterního lékaře MUDr.Jana Josefa Nehra (1757-1820) průzkumem mariánskolázeňských pramenů a poté financoval výstavbu nově založeného města.. Velkým nákladem dal vysušit bažinatou půdu v okolí léčivých minerálních pramenů a postavit první lázeňské budovy, nemocnici a kapli Panny Marie, podle které byly lázně pojmenovány Marienquelle. Jeho zásluhou byly Mariánské Lázně prohlášeny 6. listopadu 1818 veřejným lázeňským místem.. V rychlém sledu zde bylo postaveno dalších 46 srubů a přibližně 800 lázeňským hostům byly nabízeny pestré léčebné a odpočinkové programy. \nV roce 1821 opat Reitenberger poznal lázeňského hosta Johanna Wolfganga Goetha a pravidelně se s ním setkával při ranní pitné kúře u Křížového pramene. 21. srpna 1821 Goethe na jeho pozvání poprvé navštívil klášter v Teplé a referoval o něm, jak je ohromen kulturním prostředím. Goethe o pramenech napsal pojednání \"Popisy minerálních pramenů v Mariánských Lázních\". Opat Reitenberger založil a podpořil rozvoj lázeňského města Mariánské Lázně, v krátké době odvodnil území, odstranil kopce, dal vylámat skály, upravit cesty, stavěl promenády, silnice, koupací a ubytovací zařízení v luxusním stylu.\n\nNa výstavbu a vybavení lázeňského města Mariánské Lázně bylo třeba vynaložit značné finanční výdaje, které zpočátku nepřinesly očekávaný finanční zisk, ani s expedicí pramenité vody v hliněných lahvích. Úspěch nadace však vedl k závisti, zášti a intrikám mezi kanovníky kláštera i mimo něj. Reitenberger byl obviněn ze špatného řízení. Údajná impertinentní opatova poznámka o věku čtvrté, značně mladší manželky císaře Františka I. spolu s pomluvami přispěla k jeho sesazení v roce 1826 a jeho přeložení do premonstrátského opatství ve Wiltenu v Tyrolsku. Tam žil v ústraní a zemřel v roce 1860; byl pohřben ve farním kostele ve Wiltenu. V roce 1879 město Mariánské Lázně jeho zakladatelskou a budovatelskou roli uznalo a postavilo mu u Křížového pramene památník od vídeňského sochaře Karla Kundmanna. V roce 1906 byl tento pomník slavnostně přemístěn do opatství v Teplé.\n\n"}
{"id": "969771", "url": "https://cs.wikipedia.org/wiki?curid=969771", "title": "Agresivní virus", "text": "Agresivní virus\n\nAgresivní virus (v anglickém originále The Strain) je americký hororový sci-fi televizní seriál natočený na motivy stejnojmenné knižní předlohy (v češtině pod názvem \"\") z pera Guillerma del Tora a Chucka Hogana z roku 2009. Oba autoři se ujali práce na scénáři. Natáčení pro stanici FX bylo zahájeno v prosinci 2013. Objednáno bylo 13 dílů pro první řadu, která měla premiéru 13. července 2014. 12. července 2015 měla premiéru druhá řada, která obsahuje také 13 dílů. Třetí řada s 10 díly měla premiéru 28. srpna 2016. Poslední a finální čtvrtá řada seriálu měla premiéru 16. července 2017 a obsahovala taktéž 10 dílů.\n\nV New Yorku přistane Boeing 777 a brzy se ukáže, že všichni na jeho palubě jsou mrtví. Protože panuje obava z neznámé nákazy, je na místo vyslán vyšetřovací tým Centra pro kontrolu nemocí, který vede Dr. Ephraim \"Eph\" Goodweather. Ve stejnou chvíli si na opačné straně města starý židovský profesor uvědomí, že byla právě vypálena první salva přicházející války. Na palubě onoho spoje totiž do města dorazil upíří virus a velmi rychle se začíná nekontrolovaně šířit do ulic. Nikdo v první chvíli nemá tušení, s čím přesně se lidstvo potýká a je možné, že reakce přijde příliš pozdě.\n\n\n"}
{"id": "969772", "url": "https://cs.wikipedia.org/wiki?curid=969772", "title": "Cédric Taymans", "text": "Cédric Taymans\n\nCédric Taymans [Sedrik Temons], (* 11. duben 1975 Ixelles, Belgie) je bývalý reprezentant Belgie v judu. Je valonského původu.\n\nPo odchodu Johana Láce do důchodu držel belgické mužské judo výsledkově v popředí. Postupně však zůstal sám voják v poli a s hlubokou krizí, do které se belgické judo dostalo prvních letech nového tisíciletí, šla i jeho forma dolů.\n\nOlympijských her se účastnil pouze jednou. V roce 2000 patřil k favoritům olympijských her v Sydney. Los mu v turnaji nepřál. V předkole si ještě poradil s Ukrajincem Ruslanem Mirzalijevem, ale v dalším zápase překvapivě prohrál na ippon s Američanem Greczkowskim.\n\nV roce 2004 neměl dostatek bodů ke kvalifikaci na olympijské hry do Athén.\n\nSportovní kariéru ukončil po roce 2006.\n\n"}
{"id": "969773", "url": "https://cs.wikipedia.org/wiki?curid=969773", "title": "Římskokatolická farnost Křímov", "text": "Římskokatolická farnost Křímov\n\nŘímskokatolická farnost Křímov (lat. \"Chrima\") je zaniklé územní společenství římských katolíků v Křimově a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nJiž v roce 1352 byla v místě plebánie. Matriky jsou vedeny od roku 1759.\nFarnost existovala do 31. prosince 2012 jako součást chomutovského farního obvodu. Od 1. ledna 2013 zanikla sloučením do farnosti-děkanství Chomutov.\n\n\"Začátek působnosti jmenovaného v duchovní správě farnosti od:\"\nDo farnosti náleželo území obcí:\n\nVe farnosti se nacházely také další drobné sakrální stavby a pamětihodnosti.\n\n\n"}
{"id": "969774", "url": "https://cs.wikipedia.org/wiki?curid=969774", "title": "Jack Livesey", "text": "Jack Livesey\n\nJack Livesey (11. června 1901 − 12. října 1961) byl britský herec. Jeho otcem byl herec Sam Livesey a jeho bratři Barry Livesey a Roger Livesey byli rovněž herci. Svou kariéru zahájil v roce 1918 a herectví se věnoval až do konce svého života. Hrál například ve filmech \"The Passing of the Third Floor Back\" (1935), \"Old Bones of the River\" (1938), \"Paul Temple's Triumph\" (1950) nebo \"Kouzlo norkové kožešiny\" (1962).\n\n"}
{"id": "969775", "url": "https://cs.wikipedia.org/wiki?curid=969775", "title": "Abrahám od svaté Kláry", "text": "Abrahám od svaté Kláry\n\nAbraham a Sancta Clara, vlastním jménem Johann Ulrich Megerle, (2. července 1644 Leibertingen, Svatá říše římská – 1. července 1709 Vídeň) byl rakouský kazatel a spisovatel období baroka. \n\nStudoval na jezuitské koleji v Ingolstadtu, posléze u benediktýnů v Salcburku. Ve svých kázáních kritizoval neduhy své doby, burcoval lidi proti Turkům.\n\nJeho nejvýznamnějším dílem je satirický román \"Arcilotr Jidáš\" (orig. \"Judas der Erzschelm\").\n\n"}
{"id": "969781", "url": "https://cs.wikipedia.org/wiki?curid=969781", "title": "Olivia Cooke", "text": "Olivia Cooke\n\nOlivia Cooke (přechýleně Cookeová; * 27. prosince 1993, Oldham, Velký Manchester, Spojené království) je britská herečka. Od roku 2013 ztvárňuje Emmu Decody v americkém televizním seriálu \"Batesův motel\". Před účinkováním v tomto seriálu se objevila v malých rolích v britských minisériích \"Blackout\" a \"The Secret of Crickley Hall\".\n\n"}
{"id": "969785", "url": "https://cs.wikipedia.org/wiki?curid=969785", "title": "Laša Pipia", "text": "Laša Pipia\n\nLaša Pipia (: Лаша Пипиа), (* 27. prosinec 1975 Zugdidi, Sovětský svaz) je bývalý reprezentant Ruska v judu. Původem je Gruzín.\n\nJudo trénoval na Urale v Čeljabinsku.\n\nV roce 1999 si odbyl premiéru v ruských barvách na mistrovství světa a vypadl smolně v prvním kole. Na olympijské hry v Sydney se nekvalifikoval kvůli nízkemu počtu bodů z turnajů světového poháru. Situace v polostřední váze byla pro Rusy kritická, protože žádný jejich reprezentant neměl dostatek bodů a museli se tak poprvé v historii smířit s faktem, že na olympijských hrách nebude startovat kompletní tým.\n\nPo olympijských hrách v Sydney získal svoji první velkou medaili, ale v reprezentačním A-týmu dlouho nevydržel. Postupně ho z nominací vylačili Salamu Mežidov a Dmitrij Nosov.\n\n"}
{"id": "969787", "url": "https://cs.wikipedia.org/wiki?curid=969787", "title": "Elliðavatn", "text": "Elliðavatn\n\nElliðavatn je jezero na Islandu s vodní plochou 1,8 km². Nachází se v oblasti Reykjavíku.\n\nJezero se nachází jihovýchodně od Reykjavíku nedaleko přírodní rezervace Heiðmörk, přičemž jeho východní břeh je součástí tohoto chráněného území. Do jezera vtékají řeky Bugðá, Suðurá, Hólmsá a je odvodňované řekou Elliðaár, která se přibližně po 5 km vlévá do zálivu Elliðaárvogur. Zdrojnice pramení v sopečném pohoří Bláfjöll, proto má voda často zvýšený obsah síry.\n\nNa jezeře byla postavena první vodní elektrárna Reykjavíku.\n"}
{"id": "969788", "url": "https://cs.wikipedia.org/wiki?curid=969788", "title": "Římskokatolická farnost Výsluní", "text": "Římskokatolická farnost Výsluní\n\nŘímskokatolická farnost Výsluní (lat. \"Sonnenberga\") je zaniklé územní společenství římských katolíků ve Výsluní a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nJiž od roku 1572 farnost existovala. Matriky jsou vedeny od roku 1640. Nově byla farnost kanonicky ustavena roku 1726.\nFarnost existovala do 31. prosince 2012 jako součást chomutovského farního obvodu. Od 1. ledna 2013 zanikla sloučením do farnosti-děkanství Chomutov.\n\n\"Začátek působnosti jmenovaného v duchovní správě farnosti od:\"\nDo farnosti náleželo území obcí:\n\nVe farnosti se nacházely také další drobné sakrální stavby a pamětihodnosti.\n\n\n"}
{"id": "969793", "url": "https://cs.wikipedia.org/wiki?curid=969793", "title": "Vývržek", "text": "Vývržek\n\nVývržek je nestravitelný zbytek potravy některých, především dravých ptáků, který má podobu válečku. Připomíná trus, ale ptáci jej vyvrhují dutinou ústní.\n\nVývržky obsahují především kosti, peří, srst, kůži hmyzu apod. Kyseliny v žaludku těchto ptáků neumí tyto zbytky strávit, a proto se jich tělo takto zbavuje. Vyvrhují je především sovy a dravci, ale i některé jiné druhy, např. ledňáčci. Vývržky se vyskytují tam, kde tento pták žije nebo hnízdí. Podle jejich tvaru a obsahu, například malých kostí, lze poznat druh dravce nebo sovy a lze také usuzovat na složení jeho potravy.\n"}
{"id": "969794", "url": "https://cs.wikipedia.org/wiki?curid=969794", "title": "Virslīga", "text": "Virslīga\n\nVirslīga, oficiálně Optibed Virslīga je nejvyšší fotbalovou ligovou soutěží v Lotyšsku. Je pořádaná Lotyšskou fotbalovou federací (lotyšsky Latvijas Futbola federācija). Nižší fotbalovou soutěží je Latvijas Pirmā līga.\n\nOd roku 1945 do roku 1990 fungovala v rámci SSSR v systému regionálních sovětských lig pod sovětskou fotbalovou ligou.\n\nZdroj:\n\n\n"}
{"id": "969795", "url": "https://cs.wikipedia.org/wiki?curid=969795", "title": "Aby Warburg", "text": "Aby Warburg\n\nAby Warburg (13. červen 1866 Hamburk – 26. říjen 1929, Hamburk) byl německý historik umění.\n\nZakladatel (1900) nadace Bibliothek Warburg v Hamburku (od roku 1933 Warburg Institute v Londýně). Věnoval se ikonografii a ikonologii, studoval vliv antického mýtu a tradice na kulturu následujících epoch.\n\n\n"}
{"id": "969797", "url": "https://cs.wikipedia.org/wiki?curid=969797", "title": "Le Mériot", "text": "Le Mériot\n\nLe Mériot je francouzská obec v departementu Aube v regionu Grand Est. V roce 2011 zde žilo 581 obyvatel.\n\n\"Počet obyvatel\" \n\n"}
{"id": "969798", "url": "https://cs.wikipedia.org/wiki?curid=969798", "title": "Davis Cup 2014 – Světová skupina", "text": "Davis Cup 2014 – Světová skupina\n\nSvětová skupina 2014 představovala nejvyšší úroveň Davis Cupu – elitní šestnáctičlennou skupinu, z níž vzešel celkový vítěz soutěže. Účastníci čtvrtfinále si zajistili setrvání v této skupině pro následující ročník. Týmy, které prohrály v úvodním kole, nastoupí do baráže o udržení pro rok 2015.\n\nDvojnásobným obhájcem salátové mísy je družstvo České republiky, když ve finále 2012 zdolalo Španělsko a v boji o titul 2013 vyhrálo nad Srbskem. Semifinálovou prohrou s Francií ukončili Češi sérii 11 vítězství v řadě, když naposledy předtím nestačili na Kazachstán během května 2011 v 1. kole Světové skupiny.\n\nDva nejdéle působící účastníci v soutěži – Spojené státy a Velká Británie, kteří byli jedinými soutěžními družstvy premiérového ročníku 1900, se střetli teprve podruhé za předešlých 36 let. Od roku 1978, kdy oba týmy proti sobě nastoupily ve finále, na sebe narazily jen v roce 1999 během prvního kola Světové skupiny. Výhra Britů v úvodním kole Světové skupiny 2014 poměrem 3:1 na zápasy byla prvním vítězstvím ostrovanů nad Američany od roku 1935. Celková vzájemná bilance po tomto střetnutí vyznívala ve prospěch Spojených států v poměru 11:8. \nSvou historicky první trofej v soutěži vybojoval švýcarský tým, jehož oporami se stali hráči elitní světové pětky Roger Federer a Stan Wawrinka. Doplňovali je Marco Chiudinelli a Michael Lammer. Nehrajícím kapitánem byl Severin Lüthi.\n\n"}
{"id": "969803", "url": "https://cs.wikipedia.org/wiki?curid=969803", "title": "Sartène", "text": "Sartène\n\nSartène je francouzská obec a město v departementu Corse-du-Sud v regionu Korsika. V roce 2011 zde žilo 3 374 obyvatel. Je centrem arrondissementu Sartène.\n\n\"Počet obyvatel\" \n\n"}
{"id": "969805", "url": "https://cs.wikipedia.org/wiki?curid=969805", "title": "Levi ben Geršom", "text": "Levi ben Geršom\n\nRabi Levi ben Geršom (1288–1344), řecky Gersonides, známý také pod akronymem Ralbag (רלב״ג), byl židovský rabín, filosof, matematik, astronom a talmudista. Pocházel z Bagnols-sur-Cèze (Languedoc, Francie) .\n\nByl prvním významným kritikem některých aspektů maimonidovské syntézy aristotelismu a židovského náboženství. Byl výrazně ovlivněn komentáři ibn Rušda. Jeho nejvýznamnějším dílem je filosofický spis \"Hospodinovy boje (Milchamot ha-Šem)\".\n"}
{"id": "969806", "url": "https://cs.wikipedia.org/wiki?curid=969806", "title": "Římskokatolická farnost Hora Svatého Šebestiána", "text": "Římskokatolická farnost Hora Svatého Šebestiána\n\nŘímskokatolická farnost Hora Svatého Šebestiána (lat. \"Sebastiansberga\") je zaniklé územní společenství římských katolíků v Hoře Svatého Šebestiána a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nFarnost pochází z roku 1674. Matriky jsou vedeny od roku 1697.\nFarnost existovala do 31. prosince 2012 jako součást chomutovského farního obvodu. Od 1. ledna 2013 zanikla sloučením do farnosti-děkanství Chomutov.\n\n\"Začátek působnosti jmenovaného v duchovní správě farnosti od:\"\nDo farnosti náleželo území obcí:\n\nVe farnosti se nacházely také další drobné sakrální stavby a pamětihodnosti.\n\n\n"}
{"id": "969808", "url": "https://cs.wikipedia.org/wiki?curid=969808", "title": "Michael Aizenman", "text": "Michael Aizenman\n\nMichael Aizenman (* 28. srpna 1945) je izraelsko-americký fyzik a matematik pracující na Princetonské univerzitě. Zabývá se především matematickou fyzikou, statistickou mechanikou, funkcionálních analýzou a teorií pravděpodobnosti. V roce 1990 dostal Wienerovu cenu za aplikovanou matematiku.\n"}
{"id": "969809", "url": "https://cs.wikipedia.org/wiki?curid=969809", "title": "24. kongres Občanské demokratické strany", "text": "24. kongres Občanské demokratické strany\n\n24. kongres ODS se konal 18.–19. ledna 2014 v Olomouci, v kongresovém hotelu Clarion.\n\nKongres se konal po volbách do Poslanecké sněmovny 2013, ve kterých ODS získala historicky nejmenší počet poslanců – 16.\n\n"}
{"id": "969810", "url": "https://cs.wikipedia.org/wiki?curid=969810", "title": "Jehošua Bar-Hillel", "text": "Jehošua Bar-Hillel\n\nJehošua Bar-Hillel (: ; 9. srpna 1915, Vídeň, Rakousko-Uhersko – 25. září 1975, Jeruzalém, Izrael) byl izraelský filosof, matematik a lingvista, nejvíce známý pro své průkopnické dílo ve strojovém překladu a formální lingvistice.\n\nNarodil se jako Oscar Westreich ve Vídni, vyrůstal v Berlíně. V roce 1933 emigroval do Palestiny s mládežnickým hnutím Bnej Akiva, a na krátkou dobu se připojil ke kibucu Tirat Cvi. Po té se usadil v Jeruzalémě a oženil se s Šulamit. Během druhé světové války sloužil v Židovské brigádě britské armády. Bojoval rovněž s Haganou, během První arabsko-izraelské války (tj. v Izraeli: Války za nezávislost) přišel o oko.\n\nDoktorát filozofie (PhD.) získal na Hebrejské univerzitě v Jeruzalémě, kde studoval také matematiku u Abrahama Fraenkela, s nímž posléze jako spoluautor publikoval dílo věnované teorii množin \"Foundations of Set Theory\" (1958,1973).\n\nBar-Hillel byl nejvýznamnějším žákem Rudolfa Carnapa, jehož \"Logical Syntax of Language \"(resp. \"Logische Syntax der Sprache\") ho velmi ovlivnila. S Carnapem si začal dopisovat ve čtyřicátých letech, což vedlo v roce 1950 k postgraduálnímu studiu na Chicagské univerzitě pod Carnapovým vedením, a v roce 1952 k jeho spolupráci na Carnapově knize \"An Outline of the Theory of Semantic Information\". Potom získal pozici na MIT (Massachusettském technologickém institutu), odkud odešel v roce 1953 těsně před příchodem Noama Chomského. Na MIT byl Bar-Hillel poprvé pověřen akademickou prací na plný úvazek v oblasti strojového překladu, v rámci tohoto úkolu se nejprve snažil tento výzkum všemožně propagovat, organizoval první mezinárodní konferenci o strojovém překladu v roce 1952. Později však vyjádřil pochybnosti o tom, zda je univerzální plně automatický a vysoce kvalitní strojový překlad vůbec uskutečnitelný. Byl rovněž průkopníkem v oblasti tzv. Information Retrieval (získávání informací).\n\nV roce 1953 se připojil k Oddělení filosofie na Hebrejské univerzitě, kde učil až do své smrti. Jeho vyučování a dílo silně ovlivnilo celou generaci izraelskách filosofů a lingvistů, včetně Asy Kašera a Avišaje Margalita. V roce 1953 založil skupinu algebraické a počítačové lingvistiky, a v roce 1961 se podílel na důkaze lemmatu o vkládání (pumping lemma) pro bezkontextové jazyky (někdy nazývaném Bar-Hillelovo lemma). Zasloužil se o to, aby bylo na Hebrejské univerzitě založeno Oddělení filosofie vědy. Od roku 1966 do roku 1968 předsedal Mezinárodní asociaci pro logiku, metodologii a filosofii vědy. \n\nJeho dcera Maja Bar-Hillel je kognitivní psycholožka na Hebrejské univerzitě, je známa svou spoluprácí s Amosem Tverským a svou kritikou tzv. biblického kódu. Jeho druhá dcera, Mira Bar-Hillel je korespondentkou londýnského listu \"Evening Standard\". Jeho vnučka, Gili Bar-Hillel, je hebrejskou překladatelkou \"Harryho Pottera\".\n\n\n\n\n"}
{"id": "969812", "url": "https://cs.wikipedia.org/wiki?curid=969812", "title": "La Motte-Tilly", "text": "La Motte-Tilly\n\nLa Motte-Tilly je francouzská obec v departementu Aube v regionu Grand Est. V roce 2011 zde žilo 390 obyvatel.\n\n\"Počet obyvatel\" \n\n"}
{"id": "969813", "url": "https://cs.wikipedia.org/wiki?curid=969813", "title": "Jules Oppert", "text": "Jules Oppert\n\nJules Oppert (9. července 1825 Hamburk – 21. srpna 1905) byl německo-francouzský asyriolog. Vystudoval univerzitu v Kielu a pro antisemitismus úřadů opustil Německo, aby si zvolil za novou vlast Francii. Přijal místo lektora němčiny na univerzitě v Remeši a pro vlastní potěšení studoval asyrštinu.\n"}
{"id": "969815", "url": "https://cs.wikipedia.org/wiki?curid=969815", "title": "Karl Schenker", "text": "Karl Schenker\n\nKarl Schenker (1886 – 1954) byl německý fotograf.\n\nByl uznáván ve světě módní fotografie: pracoval pro ženské časopisy jako jsou například \"Uhu\" nebo \"Die Dame\", specializoval se na portréty, fotografie herců a módy. Provozoval také vlastní ateliér od roku 1913 do 1923, kde fotografoval krejčovské panny, kterým vytvářel make-up: to vše jako připomínka válečných veteránů, kteří se vrátili z první světové války s protézou..\n"}
{"id": "969817", "url": "https://cs.wikipedia.org/wiki?curid=969817", "title": "Rock Islands", "text": "Rock Islands\n\nRock Islands (další používaný název \"Chelbacheb\", volný český překlad \"Skalní, či\" \"Skalnaté ostrovy\") je souhrnné pojmenování pro skupinu vápencových a korálových ostrovů v rámci souostroví Palau. Rozprostírají se jižně od největšího ostrova Babelthuap a severně od ostrova Peleliu. Z administrativně-správního hlediska jsou součástí státu Koror. Rock Islands čítají na 300 ostrůvků, které jsou z většiny porostlé bujnou tropickou vegetací a nejsou trvale osídleny (výjimkou je Koror, kde žijí dvě třetiny populace Palau).\n\nRock Islands a především okolní moře a korálové útesy byly v roce 2012 zapsány na seznam světového dědictví UNESCO pod názvem „Rock Islands Southern Lagoon“. Chráněné území má celkovou rozlohu 1 640 km² (pevnina ostrovů je cca 47 km², zbytek plochy připadá na moře). Jedinečnost lokality spočívá v jejím zachovalém unikátním přírodním prostředí – rozlehlý korálový útes, který obývá téměř 400 různých druhů korálů, velké množství malých izolovaných jezer s mořskou vodou, vysoká biodiverzita jak vodních, tak suchozemských organismů včetně několika endemických.\n"}
{"id": "969820", "url": "https://cs.wikipedia.org/wiki?curid=969820", "title": "Courceroy", "text": "Courceroy\n\nCourceroy je francouzská obec v departementu Aube v regionu Grand Est. V roce 2011 zde žilo 124 obyvatel.\n\n\"Počet obyvatel\" \n\n"}
{"id": "969821", "url": "https://cs.wikipedia.org/wiki?curid=969821", "title": "Ollantaytambo", "text": "Ollantaytambo\n\nOllantaytambo (kečuánsky Ullantaytampu nebo (systém AMLQ) Ollantaytanpu) je sídlo v Peru asi 70 km od Cusca při začátku Valle Sagrado de los Incas. Je to jedno z několika dodnes obývaných inckých měst (např. kromě Cusca).\n\nJe to dominanta Urubambské plošiny v úrodném údolí naplavenin řeky Urubamby. Předpokládá se, že to bylo jedno ze strategických míst, odkud bylo možné kontrolovat dopravu na nejdůležitějších silnicích v říši. Žilo zde asi 10 000 lidí, bylo jedním ze sídel Inky a bylo také administrativním centrem. Na sedmnácti terasách se pěstovaly květiny pro dekorativní účely. Nachází se zde velké množství nedokončených staveb, mezi nejvýznamnější z nich patří Chrám Slunce. Z chrámu zůstal kamenná zeď, který tvoří šest monolitů vysokých 4 metry. Kameny na stavbu se dopravovaly z lomu na druhém břehu řeky. V těsné blízkosti Ollantaytambo se nacházejí další incké památky jako je pevnost Intihuatana, která sloužila k pozorování Slunce, princezniny lázně a fontána.\n"}
{"id": "969823", "url": "https://cs.wikipedia.org/wiki?curid=969823", "title": "Nezávislí (spolek výtvarníků)", "text": "Nezávislí (spolek výtvarníků)\n\nNezávislí (1933–1935) byla skupina mladých výtvarníků, která svůj název zvolila vědomě jako výraz opozice proti zavedeným spolkům. Skupina se představila na třech výstavách v Topičově salonu v letech 1933–1935. Teoreticky skupinu zaštítil výtvarný kritik a estetik František Kovárna.\n\nJan Komárek (16. května 1904, Letovice (okr. Blansko)- 14. září 1965 Cvikov), byl sochař, keramik a kameník.\nVystudoval kamenosochařskou školu v Hořicích a pak v letech 1925–1932 Akademii výtvarných umění v Praze u profesora Otakara Španiela. V roce 1932 pobýval v Paříži.\n\nAntonín Marek Lukáš Machourek (30. října 1913, Nítkovice (okr. Kroměříž) – 15. listopadu 1991 Paříž, pohřben na hřbitově v Kroměříži), byl ilustrátor, grafik, malíř, autor mozaik.\n\nStudoval v letech 1934–1937 na Uměleckoprůmyslové škole v Praze u Břetislava Bendy a na Akademii výtvarných umění v Praze u Maxe Švabinského (1937–1939) a Vladimíra Pukla (1945–1946), pokračoval na École des Beaux-Arts v Paříži (1946–1948).\n\nByl zakladatelem mozaikářské školy v klášteře řádu Panny Marie Milosrdné ve španělském klášteře Poio, spolupracoval se Stanislavem Ulmanem při realizaci mozaik pro Staroměstskou radnici a pro Památník národního osvobození. Byl výtvarným redaktorem časopisu Jitro, ve 40. letech spolupracoval s nakladatelstvím Vyšehrad (Melville: Bílá velryba) a Krystal. Žil ve Španělsku a ve Francii.\n\nArnošt Mandler (16. dubna 1886, Humpolec – 6. března 1964, Francie), byl malíř, spisovatel a překladatel do němčiny.\nStudoval malířství na Akademii výtvarných umění v Praze, (prof. Vlaho Bukovac) a na Akademie der bildenden Künste ve Vídni, (prof. Christian Griepenkerl).\n\nJaroslav Šmídra (16. dubna 1909, Hlinsko – 20. května 1986, Hlinsko), byl malíř, sochař, keramik, galerista a veřejný činitel.\nStudoval v letech 1926–1929 na Uměleckoprůmyslové škole v Praze keramickou tvorbu u prof. Josefa Mařatky a Heleny Johnové a v letech 1929–1933 figurální malbu na Akademii výtvarných umění v Praze u prof. Maxe Švabinského. V roce 1933 byl na studijním pobytu v Paříži.\nV letech 1935–43 byl členem SVU Mánes.\n\nPo roce 1945 člen KSČ, 1954–1955 činný jako ředitel Krajské galerie v Pardubicích.\n\nJaromír Wíšo (11. ledna 1909, Praha – 26. dubna 1992, Praha) byl právník a malíř.\nVystudoval Právnickou fakultu UK a malířství v ateliéru Karla Holana.\nV letech 1936–1956 byl členem Jednoty umělců výtvarných\nPravidelně vystavoval až do roku 1969 a je zastoupen ve sbírkách těchto galerií: Národní galerie v Praze, Galerie hlavního města Prahy, Krajská galerie výtvarného umění ve Zlíně, Východočeská galerie v Pardubicích, Západočeská galerie v Plzni.\n\n\n\n"}
{"id": "969825", "url": "https://cs.wikipedia.org/wiki?curid=969825", "title": "Armilla", "text": "Armilla\n\nArmilla je město nacházející se v autonomním společenství Andalusie, v provincii Granada, ve Španělsku. V roce 2013 zde žilo 22 904 obyvatel.\n\n\nVýsledky komunálních voleb z května 2011 byly: \n\n"}
{"id": "969826", "url": "https://cs.wikipedia.org/wiki?curid=969826", "title": "Betrideildin", "text": "Betrideildin\n\nBetrideildin (od roku 2018) je nejvyšší fotbalovou ligovou soutěží na Faerských ostrovech. Dříve se jmenovala 1. deild (do roku 2005), Formuladeildin (2006–2008) a poté Vodafonedeildin (2009–2011).\n\nJe pořádaná Faerskou fotbalovou asociací (faersky Fótbóltssamband Føroya). Nižší fotbalovou soutěží je 1. deild.\n\nPozn.: zlatá hvězda znamená zisk 10 titulů, dvě zlaté hvězdy zisk 20 titulů atd.\nZdroj:\n\n"}
{"id": "969830", "url": "https://cs.wikipedia.org/wiki?curid=969830", "title": "David Cox", "text": "David Cox\n\nDavid Cox (29. dubna 1783, Birmingham – 7. června 1859, Birmingham) byl anglický malíř, jeden z nejvýznamnějších členů birminghamské školy krajinářů a raný předchůdce impresionismu.\n\nDavid Cox se narodil 29. dubna 1783 v Deritend (Birmingham) a byl synem kováře. Stal se jedním z nejdůležitějších britských akvarelistů své doby. V roce 1852 o něm časopis Spectator napsal, že: „ Z jeho práce vyzařuje síla a dostatečný jas, který by zaplavil dohromady všechny ostatní.“\n\nSvoji kariéru začal jako učeň u malíře miniatur Josepha Barbera. Rovněž pracoval jako malíř divadelních kulis v divadle v Birminghamu. V roce 1804 se přestěhoval do Londýna, kde začal vystavovat v Královské akademii a prolínal uměleckou a pedagogickou činnost. Mezi léty 1826–1832 podnikl několik malířských cest po Evropě. od Roku 1844 pravidelně cestoval do severního Walesu, kde vytvořil několik svých nejslavnějších akvarelových krajin. V roce 1855 byla vystavena jeho akvarelová díla na světové výstavě v Paříži.\n\nJeho zdravotní stav se začal zhoršovat v roce 1853, kdy utrpěl mrtvici. V roce 1857 se začal zhoršovat i jeho zrak. Na konci života stihl ještě své dvě výstavy. V roce 1858 byla uspořádána výstava jeho děl v Hampsteadu a další v roce 1859 v německé galerii Bond Street v Londýně. Několik měsíců na to David Cox zemřel. Byl pohřben na hřbitově svatého Petra v Birminghamu vedle jeho manželky Marie.\n"}
{"id": "969832", "url": "https://cs.wikipedia.org/wiki?curid=969832", "title": "Datagram Transport Layer Security", "text": "Datagram Transport Layer Security\n\nDatagram Transport Layer Security (DTLS) je v informatice název protokolu, který poskytuje zabezpečení pro nestavové datagramové protokoly (např. UDP). DTLS umožňuje aplikacím založeným na datagramech komunikovat způsobem, který je navržen tak, aby se zabránilo odposlechu, falšování nebo padělání zpráv. Protokol DTLS je založen na tokově orientovaném tzv. Transport Layer Security (TLS) protokolu a má poskytnout podobné bezpečnostní záruky. Sémantika datagramu podporující transportní vrstvy je udržována DTLS protokolem – aplikace nebude ovlivněna zpožděním spojeným s tokem protokolu, ale bude se muset vypořádat se změnou pořadí paketů, ztrátou datagramu a daty delšími než je velikost datagramových paketů.\n\nNásledující dokumenty definují DTLS:\n\nDTLS 1.0 je založena na TLS 1.1 a DTLS 1.2 je založena na TLS 1.2.\n\nPoznámky:\n\nV únoru 2013 dva výzkumníci z Londýnské univerzity objevili útok, který umožnil získat otevřený text z DTLS spojení, když byl použit mód šifrování Cipher Block Chaining.\n"}
{"id": "969835", "url": "https://cs.wikipedia.org/wiki?curid=969835", "title": "QEMU", "text": "QEMU\n\nQEMU (zkratka pro Quick EMUlator [ˌkwik ˈemjuˌleitə(r)]) je otevřený hostovaný hypervizor a emulátor poskytující hardwarovou a softwarovou virtualizaci.\n\nProgram QEMU vytváří v počítači virtuální stroj, který emuluje CPU pomocí dynamického binárního překladu a poskytuje množinu modelů zařízení, umožňujících běh širokého spektra operačních systémů. Také podporuje některé akcelerované režimy pro podporu různých binárních překladů (pro kód jádra operačního systému) a přímé (hardwarové) provádění procesorem (pro kód ostatní), stejně jako VMware Workstation a VirtualBox. QEMU může být použit pro čistě nativní emulaci procesů (programů) v uživatelském režimu, umožňující programům na jednom počítačovém operačním systému kompilovat programy pro jiný systém. Například programování se děje na počítači s Linuxem, ale QEMU umožní testování výsledného programu pro jiný systém a naopak.\n\nPro ukládání diskových obrazů používá QEMU vlastní formáty qcow/qcow2.\n\nMIPS kompatibilní procesor Loongson 3 (architektura RISC) přidává 200 nových instrukcí jako pomoc pro překlad x86 instrukcí pomocí QEMU; tyto nové instrukce rozšiřují úzké hrdlo při provádění x86/CISC-ových instrukcí v MIPS pipeline. S těmito přídavnými instrukcemi v QEMU je Loongson 3 schopný zachovat v průměru 70 % nativního výkonu při běhu x86 programů reprezentovanými devíti benchmarky.\n\nTato verze QEMU umožňuje plné využití 64bitových schopností procesorů ARM s novou architekturou AArch64.\n\n27. dubna 2015 byla vydána verze QEMU 2.3, která přináší podporu KVMs 32bitových hostů na architektuře ARM AArch64.\n\nVirtualizační řešení, která využívají QEMU, jsou schopná provádět několik virtuálních CPU paralelně. QEMU také je schopno provádět několik vláken souběžně v uživatelském, emulačním módu.\n\nPro emulaci celého systému, včetně kódu jádra operačního systému, QEMU používá jedno vlákno pro emulování všech virtuálních CPU a hardware. COREMU je záplata (patch [pæč]) pro odstranění tohoto omezení QEMU. Každé jádro používá oddělenou instanci QEMU binárního překládacího stroje, s tenkým knihovním rámcem (frameworkem) pro řízení mezijádrové a mezihardwarové komunikace a synchronizace.\n\n\n\n"}
{"id": "969836", "url": "https://cs.wikipedia.org/wiki?curid=969836", "title": "Lubomia (hradiště)", "text": "Lubomia (hradiště)\n\nHradiště Lubomia je dobře zachovalé raně středověké hradiště využívané v průběhu 8. a 9. století. Nachází se v polské části Slezska, ve Vojvodství Slezském, okrese Wodzisław.\n\nV zalesněném terénu jsou dobře patrné relikty opevnění. Hlavní část hradiště, akropole, je obehnána dvěma prstenci hliněných valů o maximálním průměru 150 metrů, vyztužených dřevěnými konstrukcemi. Dvě brány, procházející těmito valy, jsou otočeny na západ a na východ, a chráněny přídavnými valy. Akropole je dále chráněna dvěma příkopy, první, hluboký místy až 6m, je mezi oběma valy, druhý, mělčí, okolo vnějšího valu. Na východ od akropole se nalézá podhradí chráněné hliněným valem a příkopem.\n\nMezi ostatními známými hradišti kmene Holasiců (Podobora, Międzyświeciu, Hradec nad Moravicí, Ratiboř) zaujímala Lubomia zřejmě zvláštní postavení. Hradiště bylo zřejmě centrem kmenové vlády Holasiců a do svého úpadku dominantním centrem oblasti. Silné opevnění bylo dáno lokalizací na pomezí Velkomoravské říše a Horního Slezska, které bylo po staletí předmětem rivality velkomoravských a vislanských knížat, a jeho rolí jako hlavního centra kmene Holasiců. Hradiště bylo dobyto a vypáleno během jedné z výprav knížete Svatopluka I. mezi lety 874–885. Hradiště poté již nebylo obnoveno a ztratilo svůj význam.\n\nArcheologické výzkumy byly provedeny v letech 1933–38 a 1966–68. Byly zde nalezeny mimo jiné fragmenty kroužkového brnění a kování výstroje avarského typu. To potvrzuje použití kroužkového brnění na území Polska v období existence hradiště. Na Lubomii byly také odkryty tři výjimečné dřevěné stavby interpertované jako shormažďovací, svatyně a palác. Nálezy z hradiště jsou uloženy v muzeu na zámku ve slezské Vladislavi.\n\n"}
{"id": "969837", "url": "https://cs.wikipedia.org/wiki?curid=969837", "title": "Led (Akta X)", "text": "Led (Akta X)\n\n„Led“ (Ice) je osmá epizoda první série amerického sci-fi seriálu Akta X. Premiéru měla na televizní stanici Fox 5. listopadu 1993.\n\nScénář epizody napsal Glen Morgan a James Wong, režíroval David Nutter. Hlavními postavami seriálu jsou zvláštní agenti FBI Fox Mulder (David Duchovny) a Dana Scullyová (Gillian Andersonová), kteří pracují na případech spojených s paranormálními jevy, tzv. Akty X. V této epizodě vyšetřují smrt aljašského výzkumného týmu. Agenti a jejich doprovodný tým objeví existenci mimozemských parazitických organismů, které vyvolávají u jejich hostitelů impulsivní záchvaty vzteku. Epizoda byla inspirována článkem v \"Science News\" o vykopávkách v Grónsku. Epizoda překročila svůj výrobní rozpočet i přesto, že je to epizoda, která by měla ušetřit peníze tím, že se natáčelo na jednom místě.\n\nNa základně Icy Cape, na Aljašce se masově zavraždí týmu geofyziků. Zvláštní agenti FBI Fox Mulder a Dana Scullyová mají za úkol zjistit, co se zde stalo. Spolu s nimi je lékař Dr. Hodge, toxikolog Dr. DaSilva, geolog Dr. Murphy a Bear (jejich pilot). Spolu s těly vědců skupina najde psa, který zaútočí na Muldera a Beara. Scullyová si všimne černých uzlin na jeho kůži a má podezření, že může být napaden dýmějovým morem. Také si všimne, že se pod jeho kůži cosi pohybuje. Bear onemocní a na jeho těle jsou podobné uzliny. Pitva neodhalí žádné takové uzlíky na tělech vědců.\n\nMurphy najde základní vzorek ledu, u kterého se předpokládá, že pochází z meteorického kráteru. Má teorii, že vzorek může být 250 000 let starý. Bear trvá na odchodu, ale ostatní se obávají, že infekce může napadnout vnější svět a rozšířit nákazu. Když požádají o vzorek stolice, Bear zaútočí na Muldera a snaží se utéct. Všimnou si, že se pod Bearovou kůží soci pohybuje, a když zemře, Scullyová odebere malého červa ze zadní strany krku. Skupina je ponechána bez pilota a poté co chtějí odletět, je jim řečeno, že je evakuace z důvodu špatného počasí nemožná.\n\nČerv, kterého odstranili z Beara je ponechán ve sklenici. Dalšího červa dostanou z jedné z mrtvol. Mulder věří, že červi jsou mimozemského původu, a chce je nechat pří naživu. Scullyová se ale domnívá, že by měly být zničeni, aby se zabránilo infekci. Skupina si navzájem zkontroluje černé uzliny, ale nic nenajde. Mulder připomíná Scullyové, že psovi v průběhu času uzliny zmizeli. Když Mulder najde Murphyho v mrazáku se zářezem na jeho krku, ostatní, včetně Scullyové věří, že se nakazil a zabil Murphyho. Mulder je zamčen ve skladové místnosti.\n\nMeizím DaSilva pokazí test, díky čemu Scullyová zjistí, že jeden červ netoleruje společnost jiného. Když vyšetřovatelé vpraví jednoho červa do infikovaného psa, pes se uzdraví. I přes Scullové námitky se Hodge a DaSilva pokouší umístit dalšího červa do Muldera, ale nakonec si Hodge uvědomí, že nakaženým člověkem je DaSilva. On a Mulder zadrží DaSilva a posledního červa vpraví jí. DaSilva je držena v karanténě a ostatní jsou propuštěni. Mulder se chce vrátit na místo, ale bylo mu řečeno, že bylo zničeno neznámou vládní agenturou.\n"}
{"id": "969844", "url": "https://cs.wikipedia.org/wiki?curid=969844", "title": "Ilja Nikulin", "text": "Ilja Nikulin\n\nIlja Vladimirovič Nikulin ( Илья Владимирович Никулин; * 12. března 1982, Moskva, Sovětský svaz) je ruský hokejový obránce hrající v KHL za Ak Bars Kazaň.\n\nS ruskou hokejovou reprezentací se stal třikrát mistrem světa. Je též vítězem dvojnásobným vítězem Gagarinova poháru.\n\n"}
{"id": "969855", "url": "https://cs.wikipedia.org/wiki?curid=969855", "title": "Castroreale", "text": "Castroreale\n\nCastroreale je italská obec v provincii Messina v oblasti Sicílie.\n\nV roce 2012 zde žilo 2 505 obyvatel.\n\nAntillo, Barcellona Pozzo di Gotto, Casalvecchio Siculo, Rodì Milici, Santa Lucia del Mela, Terme Vigliatore\n\nZdroj: \n"}
{"id": "969856", "url": "https://cs.wikipedia.org/wiki?curid=969856", "title": "Joachim Adukor", "text": "Joachim Adukor\n\nJoachim Adukor (* 2. května 1993) je ghanský fotbalový záložník, který v současnosti působí v klubu CD Trofense. Může nastoupit i na postu útočníka.\n\nJoachim Adukor přišel do Gefle IF ve svých 18 letech v roce 2011. V lednu 2014 byl na testech v týmu nováčka Gambrinus ligy 1. SC Znojmo. Půl roku nesehnal angažmá, až v červnu 2014 podepsal smlouvu s portugalským CD Trofense.\n\n"}
{"id": "969857", "url": "https://cs.wikipedia.org/wiki?curid=969857", "title": "Andělská hora (Slavkovský les)", "text": "Andělská hora (Slavkovský les)\n\nAndělská hora je čedičový kopec u obce Andělská Hora v okrese Karlovy Vary. Hora má nadmořskou výšku 717 metrů a na jejím vrcholku se nachází zřícenina hradu Andělská Hora . Geomorfologicky spadá do oblasti Karlovarská vrchovina, celku Slavkovský les, podcelku Hornoslavkovská vrchovina, okrsku Loketská vrchovina a podokrsku Stanovická vrchovina.\n"}
{"id": "969858", "url": "https://cs.wikipedia.org/wiki?curid=969858", "title": "Barbara Nedeljáková", "text": "Barbara Nedeljáková\n\nBarbara Nedeljáková (* 16. květen 1979, Banská Bystrica, ČSSR) je herečka a režisérka česko-slovenského původu. Její otec Pavel Nedeljak byl synem známeho profesora Františka Nedeljaka který byl zakladatelem katedry biologie na VŠP v Banské Bystrici a také nositelem mnoha vyznamenaní. Jeji matka Helena Beštáková byla učitelka chemie a matematiky a později vychovavatelka v Domově mládeže právě tady Nedeljakova načerpala inspiraci k jejímu filmu Ztracen který byl natočen podle skutečné události.Nedeljaková kromě herectví vystudovala dizajn šperku se zaměřením na kovorytectví. Barbara Nedeljaková hrála různé vedlejší postavy ve známých filmech jako \"Doom\" nebo \"Rytíři ze Šanghaje\". Hlavní zlom v kariéře nastal, když dostala jednu z hlavních rolí ve filmu \"Hostel\", kde si zahrála postavu jménem Natália. Po účinkování ve filmu \"Hostel\" se přestěhovala do Los Angeles. Je členkou Screen Actors Guild. \n\nMěří 172 cm a váží 56 kg.\n\n\n"}
{"id": "969860", "url": "https://cs.wikipedia.org/wiki?curid=969860", "title": "Židlický", "text": "Židlický\n\nŽidlický je české příjmení, mezi jehož významné nositele patří:\n\n"}
{"id": "969863", "url": "https://cs.wikipedia.org/wiki?curid=969863", "title": "Aragonská koruna", "text": "Aragonská koruna\n\nAragonská koruna (katalánsky \"Corona d'Aragó\", aragonsky \"Corona d'Aragón\", kastilsky \"Corona de Aragón\") je souhrnné pojmenování pro všechna historická území, která byla podřízena svrchovanosti aragonského krále mezi roky 1164 a 1707. Jádrem Aragonské koruny byla personální unie Aragonského království a Barcelonského hrabství, jíž roku 1137 dalo základ manželství královny Petronily Aragonské a hraběte Ramona IV. Barcelonského. S nástupem jejich syna Alfonse II. na trůn roku 1162 (bylo mu tehdy 5 let, takže nominálně vládl spolu s matkou-regentkou a když ta o dva roky později abdikovala, vykonávala za něj vládu regentská rada) nastoupila na aragonský trůn barcelonská dynastie.\n\nPozději, jako výsledek reconquisty nových území i sňatkové politiky, se unie královstí aragonského a hrabství barcelonského rozrostla o valencijské, mallorské a neapolské království, ostrovy Sicílie, Sardinie a Korsika, vévodství aténské a neopatrijské.\n\nSvatbou Katolických Veličenstev Isabely Kastilské a Ferdinanda II. Aragonského byl zahájen proces spojení se zeměmi Kastilské koruny, čímž vzniklo sjednocené Španělské království jako centralistický stát. Španělští králové užívali titulů „aragonský král“ a „kastilský král“ až do roku 1707, kdy Filip V. Španělský většinu práv a titulů eliminoval. Země Aragonské koruny se rozprostíraly na území moderních států Španělsko, Andorra, Francie, Itálie, Malta a Řecko.\n"}
{"id": "969866", "url": "https://cs.wikipedia.org/wiki?curid=969866", "title": "Dries Mertens", "text": "Dries Mertens\n\nDries Mertens (* 6. května 1987, Lovaň) je belgický fotbalový záložník a reprezentant, jenž momentálně hraje v italském klubu SSC Neapol. Účastník Mistrovství světa 2014 v Brazílii a EURA 2016 ve Francii.\n\nMertens vyrůstal po příchodu z místního klubu v Leuvenu ve fotbalové akademii Anderlechtu, kde se ale neprodasadil do A-mužstva a tak odešel do KAA Gent. Hostoval pak i v SC Eendracht Aalst. Následovala angažmá v Nizozemsku, kde hrál postupně za AGOVV Apeldoorn, FC Utrecht a PSV Eindhoven. S Eindhovenem vyhrál v sezoně 2011/12 nizozemský fotbalový pohár a v létě 2012 Johan Cruijff-schaal (superpohár). Ve finále poháru proti Heracles Almelo se gólem podílel na výhře 3:0.\n\nV létě 2013 jej získal italský ambiciózní klub SSC Neapol za 9,5 milionu eur, Mertens se zároveň stal prvním nákupem nového kouče Neapole Rafaela Beníteze. V sezóně 2013/14 vyhrál s SSC Neapol italský pohár Coppa Italia, ve finále SSC porazil Fiorentinu 3:1, Mertens vstřelil v nastaveném čase jeden gól.\nV sezoně 2014/15 se Neapoli nepodařilo proniknout do základní skupiny Ligy mistrů UEFA, Mertens se tak představil v základní skupině I Evropské ligy (EL), kde se kampánský klub střetl s AC Sparta Praha (ČR), ŠK Slovan Bratislava (Slovensko) a BSC Young Boys (Švýcarsko). S týmem postoupil do jarního šestnáctifinále EL. \n22. prosince 2014 získal s Neapolí italský Superpohár po výhře v penaltovém rozstřelu nad Juventusem, hrálo se v katarském Dauhá. Mertens svou penaltu neproměnil.\n\nMertens působil v belgickém mládežnickém výběru do 17 let, v němž odehrál v roce 2004 4 zápasy a neskóroval. První byl 10. března proti Rakousku (porážka 0:2), poté 13. a 15. dubna dvojzápas proti Ukrajině (porážky 1:2 a 0:2) a nakonec 20. dubna proti Novému Zélandu (vítězství 5:0).\n\nV belgické seniorské reprezentaci debutoval 9. února 2011 v přátelském utkání na Jules Ottenstadionu proti Finsku (remíza 1:1). První reprezentační gól v seniorském týmu Belgie si připsal 15. srpna 2012 při výhře 4:2 v přátelském utkání proti rivalovi, týmu Nizozemska.\n\n6. února 2013 nastoupil v Bruggách v přátelském zápase proti hostujícímu Slovensku, Belgie zvítězila 2:1 a Dries vstřelil v 90. minutě vítězný gól. Ve druhém utkání kvalifikace na EURO 2016 10. října 2014 proti Andoře vstřelil dva góly, Belgie zvítězila na domácí půdě v Bruselu vysoko 6:0.\n\nByl platným hráčem v kvalifikaci na MS 2014, ve které si Belgie suverénně zajistila postup z prvního místa na Mistrovství světa v Brazílii. Trenér belgického národního týmu Marc Wilmots jej proto zařadil na 23člennou soupisku pro MS. V prvním utkání Belgie v základní skupině H proti Alžírsku vstřelil vítězný gól po přihrávce Edena Hazarda, kterým dokonal belgický obrat na konečných 2:1. Se šampionátem se Belgie rozloučila čtvrtfinálovou porážkou 0:1 s Argentinou.\n\nMarc Wilmots jej nominoval na EURO 2016 ve Francii, kde byli Belgičané vyřazeni ve čtvrtfinále Walesem po porážce 1:3. Nastoupil ve všech pěti zápasech svého mužstva na šampionátu.\n\n"}
{"id": "969867", "url": "https://cs.wikipedia.org/wiki?curid=969867", "title": "Raichelův palác", "text": "Raichelův palác\n\nRaichelův palác (srbsky Рајхлова палата/Rajhlova palata, maďarsky Raichl-palota) je secesní palác, který se nachází v srbském městě Subotica (\"ul. Đure Đakovića\"). Vybudován byl v letech 1903/1904 a název má podle svého architekta, Ference Raichleho.\n\nRaichle nechal dům zbudovat jako své velkolepé sídlo. Sloužilo mu však jen pouhých několik let, neboť po čtyřech letech od dokončení nedokázal Raichle platit své dluhy, velmi rychle zbankrotoval a soud mu zabavil veškerý jeho majetek. V soukromém vlastnictví byl dům až do roku 1949, kdy do něho bylo přemístěno Subotické muzeum. Od roku 1968, resp. 1970 slouží jako galerie výtvarného umění. \n\nV současné době patří budova mezi ukázky maďarské secese z přelomu 19./20. století a je památkově chráněna. V roce 2004 byla fasáda budovy rekonstruována.\n\n"}
{"id": "969872", "url": "https://cs.wikipedia.org/wiki?curid=969872", "title": "Ferenc Raichle", "text": "Ferenc Raichle\n\nFerenc Raichle (23. února 1869, Apatin, Rakousko-Uhersko − 12. dubna 1960, Budapešť, Maďarsko) byl maďarský architekt z období secese a podnikatel. Navrhl a nechal zbudovat celou řadu staveb v jižní části tehdejších Uher, tedy na území dnešní Vojvodiny a jižního Maďarska (Subotica, Bačka Topola, Szeged).\n"}
{"id": "969873", "url": "https://cs.wikipedia.org/wiki?curid=969873", "title": "Kapitán Phillips", "text": "Kapitán Phillips\n\nKapitán Phillips (: Captain Phillips) je americké životopisné drama z roku 2013 režírované Paulem Greengrassem v hlavni roli s Tomem Hanksem a Barkhadem Abdiem. Film je natočen podle skutečné události.\n\nRichard Philips jako velitel kontejnerové lodi Maersk Alabama má za úkol dopravit loď s nákladem v pořádku z přístavu Salála v Ománu do Mombasy v Keni, ale při obeplouvání Somálského poloostrova loď přepadnou Somálští piráti, jejichž velitelem je Abduwali Muse. A zde se začne odehrávat boj o přežití celé posádky, respektive jejího kapitána.\n"}
{"id": "969875", "url": "https://cs.wikipedia.org/wiki?curid=969875", "title": "Albert Azarjan", "text": "Albert Azarjan\n\nAlbert Azarjan ( Альберт Вагаршакович Азарян, Ալբերտ Ազարյան ; * 11. února 1929, Gjandža, Ázerbájdžánská sovětská socialistická republika) je bývalý sovětský sportovní gymnasta arménské národnosti. Na olympijských hrách v letech 1956 a 1960 získal celkem tři zlaté medaile. Olympijským vítězem v gymnastice se stal i jeho syn Eduard Azarjan.\n\n"}
{"id": "969876", "url": "https://cs.wikipedia.org/wiki?curid=969876", "title": "Palác Leopolda de Pauliho", "text": "Palác Leopolda de Pauliho\n\nPalác Leopolda de Pauliho je palác na Ventúrské ulici č. 11 na bratislavském Starém Městě.\n\nByl postaven v letech 1775–1776 pro hlavního správce císařského majetku, Leopolda de Pauliho na bývalém královském pozemku dle návrhu architekta Františka Römishe. Jako jediný palác nacházející se v centru města měl zahradu, dokonce s rokokovým hudebním pavilonem. V salonu v prvním patře zde 28. listopadu 1820 jako devítiletý koncertoval Franz Liszt. V letech 1960–1968 byl palác zrekonstruován, a to podle projektů architekta Aloise Daříčka staršího a zpřístupněn v roce 1969.\n\nV letech 1802–1848 zde zasedal uherský sněm, na jehož památku je na fasádě umístěna pamětní deska.\n\nDnes zde sídlí Univerzitní knihovna v Bratislavě.\n"}
{"id": "969878", "url": "https://cs.wikipedia.org/wiki?curid=969878", "title": "Jesenákův palác (Michalská)", "text": "Jesenákův palác (Michalská)\n\nJesenákov palác (neboli \"Jeszenákov palác\") je barokní palác v centru Bratislavy na Michalské ulici č. 3, v historickém jádru města.\n\nPostaven byl v roce 1730 a stojí na základech, které pocházejí z 15. století. V klenbě dvora, který byl zrekonstruován, je možné vidět zastavenou kouli, která pochází z časů tureckého obléhání města. \n\nDnes v budově sídlí \"Galéria Michalský dvor\", která byla zřízena 8. prosince 1995 a první slovenský hackerspace s názvem progressbar, který vznikl v roce 2010.\n"}
{"id": "969879", "url": "https://cs.wikipedia.org/wiki?curid=969879", "title": "Michal Novotný (herec)", "text": "Michal Novotný (herec)\n\nMichal Novotný (* 11. dubna 1979 Kolín) je český herec, konferenciér, bavič, moderátor a dabér.\n\nPo maturitě na kutnohorském gymnáziu Jiřího Ortena vystudoval herectví na DAMU (2001).\n\nOd roku 2002 je stálým členem činohry \"Divadla na Vinohradech\". Hostoval v \"Národním divadle\", hraje v \"Divadle Palace\" a účinkoval na \"Letních shakespearovských slavnostech\".\n\nHrál v seriálech \"Redakce\", \"Čapkovy kapsy\", \"Ordinace v růžové zahradě 2\", \"Život je ples\" a ve filmech \"Snowborďáci\", \"\" a dalších. V kriminálním seriálu \"Kriminálka Anděl\" natáčeném podle skutečných kriminálních případů hrál dokumentaristu Rudolfa Uhlíře.\n\nV roce 2013 byl nominován na \"Cenu TýTý 2012\" v kategorii \"Objev roku\".\n\n\n\n\n"}
{"id": "969880", "url": "https://cs.wikipedia.org/wiki?curid=969880", "title": "Hričovské Podhradie", "text": "Hričovské Podhradie\n\nHričovské Podhradie ( ) je obec v okrese Žilina na Slovensku. V roce 2011 zde žilo 374 obyvatel. První písemná zmínka o obci pochází z roku 1265.\n\nObec leží pod Hričovským hradem v Strážovských vrších v údolí Závadského potoka. V minulosti patřila do Hričovského panství spolu s obcemi Dolný a Horný Hričov, Ovčiarsko, Peklina, Hlboká, Závadka, Veľká Kotešová a Dlhé Pole. Později hrad zpustl a celé Hričovské panství přešlo v 16. století pod Bytčanské panství.\n\nV katastrálním území obce se nacházejí přírodní památky Hričovská skalní jehla a Hričovské rífy.\n\nVe znaku obce je v zeleném štítě po stříbrné levostranné mříži přes stříbrný vyrůstající trs trávy skákající zlatý obrácený jelen ve stříbrné zbroji, vlevo stříbrný vyrůstající vysoký prohnutý výhonek.\nVlajka obce sestává z pěti podélných pruhů v barvách zelené (1/9), bílé (2/9), žluté (2/9), zelené (2/9) a bílé (1/9).\n\n\n"}
{"id": "969881", "url": "https://cs.wikipedia.org/wiki?curid=969881", "title": "Seznam hlavních postav Světa Poledne", "text": "Seznam hlavních postav Světa Poledne\n\nTento seznam obsahuje přehled nejdůležitějších postav Světa Poledne, vesmíru 22. století, ve kterém se odehrává velká část vědeckofantastických knih ruských sovětských spisovatelů bratrů Strugackých.\n\nNarodil se roku 2138 jako jeden z tzv. „nalezenců“ z tzv. sarkofágu, kam je uložila záhadná supercivilizace Poutníků. Na základě požadavků Komkomu-2, jmenovitě Rudolfa Sikorského, se stal progresorem a působil na planetě Sarakš, kde se zúčastnil navazování kontaktů s inteligentními psy s velkými hlavami, tzv. Hlaváči. Pracoval také na Gigandě, kde se seznámil s dalším z nalezenců, Kornějem Jašmaou, aniž by ovšem věděl o jeho původu.. Roku 2170 byl poslán zpět na Sarakš, odkud roku 2178 tajně odletěl na Zem. Rudolf Sikorski a Maxim Kammerer z Komkonu-2 se jej snažili najít, protože Sikorski byl přesvědčen, že u Albalkina se právě spustil lidstvu nebezpečný program, vložený do něj Poutníky. Abalkin využije svou přítelkyni z dětství Maju Glumovovou k tomu, aby se dostal v Muzeu mimozemských kultur k tzv. detonátoru, označenému jeho značkou, a přitom je Sikorským zastřelen. V podstatě je hlavní postavou románu \"Brouk v mraveništi\".\nJde o jednou z hlavní postav Světa Poledne. Poprvé je zmíněn v povídce \"Zvláštní předpoklady\", když se někdy kolem roku 2069 zúčastnil 2. hvězdné výpravy jako velitel fotonové lodi \"Tariel\". Z toho plyne, že v poslední knize Světa Poledne, odehrávající se roku 2199 mu muselo být více než 150 let. Jde o známého vědce, zaměstnance Komkonu a člena Světové rady. Podílel se na výzkumu vlivu mimozemské supercivilizace Poutníků na lidstvo. Vystupuje v knihách \"Poledne, 22. století\", \"Ničivá vlna\", \"Nepokoj\", \"Špunt\", \"Brouk v mraveništi\" a \"Vlny ztišují vítr\". Žádný text obou bratrů však nevysvětluje, jak se Leonid Gorbovskij zachránil před ničivou energetickou vlnou při katastrofě na planetě Duha (viz knihu \"Ničivá vlna\"), která se stala rok 2156. V románu \"Špunt\", který se odehrává roku 2160 totiž vystupuje opět zdravý a živý.\nNarodil se roku 2167 jako jediný syn Mají Glumovové (otec je neznámý, hypotéza, že je synem Lva Abalkina nemá textech obou bratrů žádnou oporu). Stal se progresorem a později zaměstnancem Komkomu-2. Od rok 2195 vyšetřoval společně s Maximem Kammererem sérii záhadných událostí na Zemi, což vedlo k odhalení dalšího stupně vývoje inteligentních bytostí na Zemi, tzv. lidenů. Sám Glumov se později stal také lidenem. Jako dítě se objevuje v knize \"Brouk v mraveništi\" a pak v románu \"Vlny ztišují vítr\".\n\nNarodila se roku 2141. Jako dítě byla spolužačkou Lva Abalkina, jednoho z „nalezenců“ ze sarkofágu, se kterým uzavřela přátelství. Po střední škole absolvovala kurzy pro zaměstnance Komkonu, vystudovala historii a roku 2162 se pod vedením Gennadije Komova podílela na projektu Archa. Roku 2167 se jí narodí syn Toivo (otec je neznámý). Roku 2178 byla pracovnicí zvláštního fondu Muzea mimozemských kultur a stala se svědkem zastřelení Lva Abalkina Rudolfem Sikorským. Od roku 2199 pracovala na Sorbonně. Vystupuje v knihách 'Špunt\", \"Brouk v mraveništi\" a \"Vlny ztišují vítr\".\n\nNarodil se roku 2138 a je, stejně jako Lev Abalkin, jedním z tzv. „nalezenců“, narozených ze zárodků objevených v tzv. sarkofágu, kam je uložila záhadná supercivilizace Poutníků. Byl prvním z nalezenců, který byl informován o svém původu (roku 2162) a začal spolupracovat s pozemskou vládou. Jako progresor se podílel na úspěšném zastavení válečného konfliktu na planetě Giganta. Objevuje v knihách \"Chlapík z pekla\" a \"Brouk v mraveništi\".\n\nNarodil se roku 2137. Roku 2157 ztroskotal na planetě Sarakš zmítané válkami. V následujících šesti měsících se na planetě aktivně zúčastnil místních politických událostí a válek a také objevil Hlaváče, rasu inteligentních psů s velikými hlavami. Na planetě se také seznámil s progresorem Rudolfem Sikorskym, agentem Galaktické bezpečnosti, stal se jeho učedníkem a později zaměstnancem Komkomu-2. Roku 2178 mu Sikorski přikázal vypátrat „nalezence“ Lva Abalkina, který tajně odletěl z planety Sarakš a nepřihlásil se při vstupu na Zem. V dalších letech se ještě jednou vrátil na Sarakš v rámci projektu Bílá královna, a jako jedinému pozemšťanovi se mu podařilo proniknout do hlavního města Ostrovní říše. Roku 2195 byl již náčelníkem Komkonu-2. Protože byl přesvědčen, že tajemná supercivilizace Poutníků provádí na lidstvu progresorství, rozhodl se vypracovat co nejpravděpodobnější model jejich progresorské činnosti. Zahájil vyšetřování, které vede k odhalení, že na Zemi žijí a pracují uvědomělí pomahači Poutníků, kteří se označují jako lidenové a kteří tvoří další stupeň vývoje inteligentních bytostí na Zemi. Vystupuje v knihách \"Obydlený ostrov\", \"Brouk v mraveništi\", \"Vlny ztišují vítr\" a v torzu románu \"Bílá královna\".\nNarodil se roku 2104. Získal doktorát z xenopsychologie (nauka o chování mimozemských inteligentních bytostí). Roku 2133 se zúčastnil výpravy na planetu Leonida, která uskutečnila první krátký kontakt s tamější humanoidní rasou vyznávající biotechnologický rozvoj. Roku 2137 již byl členem Komkonu a dohlížel na výzkum sarkofágu s tzv. „nalezenci“. Roku 2160 byl vedoucím výsadku expedice Archa. Roku 2162 se stal ředitelem Komkonu a řídil kontakt s Hlaváči, rasou inteligentních psů s velikými hlavami na planetě Sarakš. Roku 2199 se jako člen Světové rady společně s Leonidem Gorkovským podílel na jednání s lideny. Vystupuje v knihách \"Poledne, 22. století\", \"Nepokoj\", \"Špunt\", \"Brouk v mraveništi\" a \"Vlny ztišují vítr\".\nJe jednou z klíčových postav knihy \"Poledne, 22. století\". Narodil někdy na konci 20. století. Roku 2017 se zúčastnil experimentu s fotonovým planetoletem \"Tajmyr\", který měl za úkol dosáhnout rychlosti světla a který po nečekaném skoku v hyperprostoru zmizel. Na zem se planetolet vrátil až po sto letech (roku 2119), přičemž z jeho posádky přežil pouze Kondratěv a Jevgenij Slavin.. Oba se museli přizpůsobit novému světu. Kondratěv se na radu Leonoda Gorkovského stane oceánografem.\nNarodil se roku 2104. Byl spolužákem Gennaduje Komova a stal se biologem. Společně s Leonidem Gorbovským se roku 2127 zúčastnil expedice na planetu Vladislava. Roku 2134 havaroval s vrtulníkem na planetě Pandora a v neprostupném lese objevil humanoidní domorodce. Roku 2160 byl velitelem základny projektu Archa. Roku 2193 se stal náčelníkem jedné sekce Komkomu-2. Jeho podřízeným byl Maxim Kammerer, který vyšetřoval působení vlivu mimozemské supercivilizace Poutníků na lidstvo. Objevuje se v knihách \"Poledne, 22. století\", \"Nepokoj\", \"Špunt\" a \"Vlny ztišují vítr\".\n\nNarodil roku 2075 a je etnickým Němcem. Roku 2137, v době nalezení tzv. sarkofágu s „nalezenci“ byl členem Světové rady a náčelníkem Komkomu-2. Vypracoval zásadní bezpečnostní požadavky na novorozence, kteří se narodí ze zárodků uložených supercivilizací Poutníků do sarkofágu. Jako progresor se zúčastnil projektu záchrany civilizace na válkou zničené planetě Sarakš. Zde s seznámil se svým učedníkem Maxem Kammerem. Když roku 2178 jeden z nalezenců, Lev Abalkin tajně odletěl z planety Sarakš a nepřihlásil se při vstupu na Zem, poručil Kammererovi, aby jej vypátral. Případ skončil tragicky. Sikorski se domníval, že v Abalkinovi byl spuštěn lidstvu nepřátelský program vložený do něj Poutníky, a zastřelil jej. Brzy poté byl nucen rezignovat. Na základě těchto událostí vznikl později odborný termín „Sikorského syndrom“ pro označení nekontrolovatelného strachu z možných mimozemských intervenčních sil. Sikorski vystupuje v knihách \"Obydlený ostrov\" a \"Brouk v mraveništi\". V románu \"Vlny ztišují vítr\" se dozvídáme, že roku 2195 je již mrtev.\n\nJe jednou z klíčových postav knihy \"Poledne, 22. století\". Narodil se někdy na konci 20. století jako první dítě narozené na Marsu. Roku 2017 se zúčastnil experimentu s fotonovým planetoletem \"Tajmyr\", který měl za úkol dosáhnout rychlosti světla a který po nečekaném skoku v hyperprostoru zmizel. Na zem se planetolete vrátil až po sto letech (roku 2119), přičemž z jeho posádky přežil pouze Slavin a Sergej Kondratěv. Oba se museli přizpůsobit novému světu. Slavin se stane novinářem.\n"}
{"id": "969882", "url": "https://cs.wikipedia.org/wiki?curid=969882", "title": "Nová doba (Bratislava)", "text": "Nová doba (Bratislava)\n\nNová doba je komplex obytných bloků, nacházející se v Bratislavě na Vajnorské ulici. Autory jsou Fridrich Weinwurm (1885–1942) a Ignác Vécsei.\n\nProjekt Nová doba vznikl jako projekt obytných bloků družstva soukromých zaměstnanců a dělníků v roce 1932 a patří k nejvýznamnějším realizovaným pokusem řešení sociální výstavby tzv. \"Nejmenšího bytu\" na území dnešního Slovenska v meziválečném období. Představoval nový přístup k urbanistickému, technickému a ekonomickému řešení problému sociálního bydlení.\n\nZákladní koncept návrhu sleduje vytvoření obytného prostředí na co nejvyšší úrovni. Dispoziční uspořádání dovoluje pouze minimální styk jednotlivých bytů a vytváří dobré podmínky pro relativně izolované, nerušené bydlení, dobré osvětlení a větrání všech místností. Pokoje chrání od hluku schodiště a příslušenství bytu. Jednu obytnou skupinu tvoří 162 bytů pěti typů, které jsou seskupeny kolem osmi schodišť. Jsou zde garsonky, jednopokojové, větší jednopokojové, dvoupokojové standardní a větší dvoupokojové byty. Byty měly ve své době nadstandardní vybavení a kolektivní zařízení, např. ústřední prádelnu a sušárnu.\n\nPůvodní urbanistické řešení spočívalo v řadové výstavbě. Na žádost městského stavebního úřadu bylo však změněno na polootevřený blok. Směrem k Vajnorské ulici se tímto vytvořila souvislá uliční linie a na druhé straně vznikl tichý, izolovaný prostor vnitřního dvora.\n\nArchitektonický výraz Nové doby je skromný a zakládá se na kontrastech plných a členěných stěn. Pozoruhodným přínosem je unifikovaná ocelová konstrukce, které byla v tomto rozsahu použita na Slovensku poprvé. Hospodárnost nehledal Weinwurm v půdorysném řešení návrhu (pavlačový dům by byl úspornější), ale v konstrukčních a stavebně-technických prvcích. Hlavní momenty ekonomie spočívaly jednak ve zmíněné unifikaci konstrukce, jednak v unifikaci pracovních postupů výstavby, rychlosti montáže, malé hmotnosti a v menším objemu i v ekonomickém řešení základů. Ocelová konstrukce prvního bloku byla zhotovena za tři měsíce, ostatní stavební práce trvaly osm měsíců. První blok byl postaven v letech 1933-1934, druhý blok v letech 1935-1936. Na rozdíl od prvního bloku má druhý blok železobetonovou konstrukci, v těch letech již cenově výhodnější. Celkový koncept zůstal zachován s minimálními úpravami původní dispozice. Byla zlepšena technická vybavenost a osvětlení společných zařízení. Teprve v letech 1937-1939 byla realizována třetí etapa na druhé straně, na dnešní Bajkalské ulici. Jako nejvýznamnější změna této etapy bylo rozšíření dvora vložením jednoho schodiště do traktu směrem k Vajnorské ulici.\n"}
{"id": "969883", "url": "https://cs.wikipedia.org/wiki?curid=969883", "title": "David E. Scherman", "text": "David E. Scherman\n\nDavid E. Scherman (1916, New York - 5. května 1997, Stony Point, New York) byl americký fotograf. \n\nSpolupracoval s časopisem \"Life\", během druhé světové války působil pro tento magazín jako válečný dopisovatel. Pracoval po boku Lee Millerové, která působila v časopisu \"British Vogue\". Jedna z jeho fotografií zobrazuje Lee Millerovou ve vaně Adolfa Hitlera v jeho bytě v Mnichově na jaře 1945. Jedná se o ikonickou a nejznámější fotografii z partnerství Miller - Scherman.\n\nScherman se jako editor nebo autor podílel na několika publikacích: \n\n\n"}
{"id": "969886", "url": "https://cs.wikipedia.org/wiki?curid=969886", "title": "Jasenové", "text": "Jasenové\n\nJasenové ( ) je obec v okrese Žilina na Slovensku. V roce 2011 zde žilo 605 obyvatel.\n\nObec leží v Rajecké kotlině, asi 1 km severně od města Rajec ve směru k Žilině. Východním okrajem protéká řeka Rajčanka, která Jasenové odděluje od sousední obce Kľače.\n\nPrvní písemná zmínka o obci pochází z roku 1407. Nacházel se zde římskokatolický kostel ze 14. století, postavený v gotickém slohu, který byl později dvakrát přestavěn, v období baroka a v roce 1882 v novorománském slohu. Dále se v Jasenovém nachází římskokatolický Kostel Božského Srdce Ježíšova, který byl budován od roku 1998 a posvěcen v roce 2000. Z roku 1924 je kaple Božského Srdce Ježíšova. Jsou zde i dvě kúrie z 19. století.\n\n"}
{"id": "969888", "url": "https://cs.wikipedia.org/wiki?curid=969888", "title": "Florent Pagny", "text": "Florent Pagny\n\nFlorent Pagny (* 6. listopadu 1961, Chalon-sur-Saône, Saône-et-Loire, Francie) je francouzský zpěvák a herec.\n\nMezi jeho nejznámější písně patří \"N'importe quoi\", \"Savoir aimer\", \"Ma Liberté de penser\", \"Caruso\", \"Et un jour une femme\", \"Là où je t'emmènerai\" a \"Si tu veux m'essayer\". Za celou svou kariéru zatím prodal celkově přes 15 milionů hudebních nosičů.\n\n\n\n\n"}
{"id": "969890", "url": "https://cs.wikipedia.org/wiki?curid=969890", "title": "Římskokatolická farnost Horní Slatina", "text": "Římskokatolická farnost Horní Slatina\n\nŘímskokatolická farnost Horní Slatina je územní společenství římských katolíků v rámci děkanátu Telč brněnské diecéze s farním kostelem svatého Jiljí.\nFarní kostel svatého Jiljí je původně románská stavba z první poloviny 13. století, byl upraven barokně před rokem 1717, přístavba byla provedena roku 1833.\nFarářem byl od 15. září 2010 R. D. Alois Pernička.Ten zemřel 28. listopadu 2018. Po jeho úmrtí spravoval farnost P. Jaroslav Pezlar. K 1. srpnu 2019 byl novým farářem ustanoven R. D. Mgr. Vladimír Langer.\n\nDnem vzájemných modliteb farností za bohoslovce a bohoslovců za farnosti brněnské diecéze je 6. listopad. Adorační den připadá na nejbližší neděli po 29. lednu.\n\nVe farnosti se pravidelně koná tříkrálová sbírka.\n\n"}
{"id": "969891", "url": "https://cs.wikipedia.org/wiki?curid=969891", "title": "Koncert (obraz)", "text": "Koncert (obraz)\n\nKoncert (nizozemsky \"Het concert\") – obraz Jana Vermeera datovaný do období let 1658-1664. Plátno není signováno.\n\nOsudy obrazu jsou dosti pohnuté. Dlouho nebylo známo nic o jeho uložení, objevil se opět teprve roku 1780. Roku 1892 obraz získala za 5 000 dolarů v Paříži na dražbě pozůstalosti po francouzském historikovi umění a sběrateli Étiennu Thoré-Bürgerovi Isabella Stewart Gardner a vystavila jej v Isabella Stewart Gardner Museum v Bostonu, otevřeném roku 1903. Odtud byl v noci na 18. března roku 1990 ukraden spolu s dalšími dvanácti uměleckými díly (tři obrazy od Rembrandta, čtyři od Edgara Degas, jeden od Édouarda Maneta a jeden od Govaerta Flincka). Obraz, který nebyl dodnes nalezen, náleží k nejdražším ukradeným obrazům vůbec – jeho cena se odhaduje na 200 000 000 USD.\n\nObraz (olejomalba na plátně, rozměry 72,5 x 64,7 cm) představuje scénu v bohatém interiéru. Místnost s oknem na levé straně má podlahu pokrytou velkými černými a bílými dlaždicemi. V popředí na levé straně je vidět část shrnutou drapérií pokrytého stolu s hudebními nástroji – na stole leží cistra a u jeho nohy viola da gamba. U zadní stěny místnosti se odehrává ústřední scéna obrazu – koncert. Mladá žena, sedící bokem k divákovi, hraje na cembalo, loutnista, jenž ji doprovází, je k divákovi obrácen zády. Třetí z postav, další mladá žena, ve stoje zpívá. Téma hudby, které je na obraze ještě dále zdůrazněno výše zmíněnými hudebními nástroji v popředí, v nizozemském malířství Vermeerovy doby naznačovalo lásku a svádění, tedy motiv, jenž je ve výjevu ještě zdůrazněn přítomností bujarého obrazu \"Kuplířka\" Dircka van Baburena.\n\nTen je jedním ze dvou obrazů, jež visí na stěně za muzicírujícím triem. Vlevo visí pastorální krajina, obraz napravo je výše zmíněná malba od Dircka van Baburena; ta byla ve vlastnictví Vermeerovy tchyně a malíře pravděpodobně inspirovala k vytvoření obrazu \"U kuplířky\" s podobným námětem. Kromě obrazu \"Koncert\" se tato malba objevila i na dalším Vermeerově obrazu \"Sedící dáma u spinetu\", který vznikl zhruba šest let po \"Koncertu\". Další obraz tvoří malba arkadské krajiny na zdviženém víku harpsichordu mezi oběma obrazy na stěně.\n\n\n"}
{"id": "969893", "url": "https://cs.wikipedia.org/wiki?curid=969893", "title": "József Csák", "text": "József Csák\n\nJózsef Csák (* 10. listopadu 1966 Budapešť) je bývalý maďarský zápasník–judista, olympijský medailista z roku 1992.\n\nS judem začínal v 11 letech v budapešťském obvodu Újpest. Je odchovancem klubu Újpesti Torna Egylet, kde se připravoval pod vedením Józsefa Czinegeho a dalších. V maďarské reprezentaci se pohyboval od roku 1985 střídavě v superlehké a pololehké váze. V roce 1986 získal ještě jako junior nečekaný titul mistra Evropy pod vedením Ference Moravtze. V roce 1988 startoval na olympijských hrách v Soulu v superlehké váze a vypadl ve čtvrtfinále, když nestačil na Francouze Patricka Rouxe.\n\nV roce 1992 se kvalifikoval na olympijské hry v Barceloně, kde byl součástí malého judistického zázraku maďarského trenéra Ference Moravtze. Na jeho formu doplatil ve druhém kole Čechoslovák Pavel Petřikov st.. Ve čtvrtfinále přejel na wazari-ippon Belgičana Philipa Laatse a v semifinále okontroval uči-matu Kubánci Israeli Hernándezovi. Nestačil až ve finále na Brazilce Rogério Sampaia a získal stříbrnou olympijskou medaili.\n\nV roce 1995 se pátým místem na mistrovství světa v Čibě kvalifikoval na olympijské hry v Atlantě. Využil přívětivého nalosování k postupu do semifinále, ve kterém nestačil na body na Japonce Jukimasu Nakamuru. V boji o třetí místo mu vrátil porážku z minulých olympijských her Kubánec Israel Hernández na praporky tvz. hantei a obsadil 5. místo.\n\nV roce 1997 se rozhodl pokračovat se sportovní kariéře a v roce 2000 si druhým místem na mistrovství Evropy ve Vratislavi zajistil kvalifikaci na olympijské hry v Sydney. Při své čtvrté účasti na olympijských hrách v 34 letech však nevyladil formu a vypadl v úvodním kole. Sportovní kariéru ukončil v roce 2002. Věnuje se trenérské práci. Na olympijských hrách v Pekingu vedl ženskou judistickou reprezentaci. Později působil jako konzultant a trenér u judistické reprezentace Dominikánské republiky.\n\n\n"}
{"id": "969894", "url": "https://cs.wikipedia.org/wiki?curid=969894", "title": "Kľače", "text": "Kľače\n\nKľače ( ) jsou obec v okrese Žilina na Slovensku. V roce 2011 zde žilo 376 obyvatel.\n\nObec leží v Rajecké kotlině, asi 1 km severně od města Rajec ve směru k Žilině. Protéká jí řeka Rajčanky, která Kľače odděluje od sousední obce Jasenové. Obcí prochází spojnice Žiliny a Prievidze, silnice I/64, jakož i železniční trať Žilina–Rajec.\n\nPrvní písemná zmínka pochází z roku 1511, kde jsou Kľače zapsány jako \"Kletzen\". Obec patřila do lietavského panství.\n\n"}
{"id": "969936", "url": "https://cs.wikipedia.org/wiki?curid=969936", "title": "Eating Out: The Open Weekend", "text": "Eating Out: The Open Weekend\n\nEating Out: The Open Weekend je americký hraný film z roku 2012, který režíroval Q. Allan Brocka podle vlastního scénáře. Film je posledním z filmové série \"Eating Out\".\n\nZack a jeho nový přítel Benji se chystají na dovolenou do gay hotelu v Palm Springs, spolu s nimi jede i jejich transsexuální kamarádka Lily. S ohledem na množství mužů, kteří tam budou, Benji navrhne, aby jejich vztah byl po dobu víkendu volný a vysvětluje, že to bude dobrý způsob, jak se společně poznat. Zack je návrhem méně nadšený, ale chce, aby byl Benji šťastný, tak souhlasí. Ve stejném termínu do hotelu přijíždí i Zackův bývalý přátel Casey se svou kamarádkou Penny, kteří pobyt vyhráli na divadelním táboře. S vědomím, že Zack sem přijede se svým novým přítelem, Casey okamžitě zpanikaří a když potká svého bývalého spolužáka ze školy Petera, prosí ho, aby předstíral, že je jeho nový přítel. Zack zase před Caseym zatají, že mají na víkend s Benjim volný vztah, aby nevypadal příliš povrchně. Ovšem během pobytu začnou všechny lži vycházet postupně najevo. Lily a Penny společně bojují o pozornost barmana Luise, který je v hotelu jediným heterosexuálem. Kvůli zvláštní právní kličce bude na jedinou hodinu v oblasti Palm Springs možno uzavřít legální homosexuální sňatek. Benji poprosí Zacka o ruku, protože to považuje za výraz politického přesvědčení, a ten nakonec souhlasí, i když není příliš nadšený. Casey, který je stále zamilovaný do Zacka, jim jde za svědka. Zack si během obřadu náhle uvědomí, že Casey je pro něho ten pravý, odmítne Benjiho a ožení se s Caseym.\n"}
{"id": "969939", "url": "https://cs.wikipedia.org/wiki?curid=969939", "title": "Seznam států světa podle spotřeby alkoholu", "text": "Seznam států světa podle spotřeby alkoholu\n\nToto je seznam států světa seřazený podle spotřeby alkoholu na osobu za rok v litrech čistého lihu podle údajů Světové zdravotnické organizace za období 2003-2005. Je počítána spotřeba osob ve věku 15 let nebo starších. \n\nVšechny sloupce se vztahují k roku 2011 pouze s výjimkou sloupce \"evidováno\" a \"celkem\". Sloupec \"evidováno\" se vztahuje k průměrné zaznamenané spotřebě za období 2003-2005. Neevidovaná spotřeba byla vypočítána pomocí empirických šetření a odborných posudků. Sloupec \"celkem\" je součet prvních dvou sloupců. Poslední čtyři sloupce vyjadřují členění (2005) zaznamenané konzumace čistého alkoholu podle typu: pivo, víno, destiláty; sloupec \"ostatní\" se vztahuje na všechny ostatní alkoholické nápoje. Hodnoty byly opraveny v oblasti cestovního ruchu pouze v zemích, kde byl počet turistů za rok alespoň roven počtu obyvatel.\n\nData nejsou dostupná pro tyto státy: , , , , , , a .\n\nOrganizace pro hospodářskou spolupráci a rozvoj uvádí v ve zprávě 2013 OECD Health Data seznam zemí podle průměrné roční spotřeby čistého alkoholu v litrech na osobu (ve věku 15 let a starší). Metodika převodu alkoholických nápojů na čistý alkohol se může mezi jednotlivými zeměmi lišit. Například u piva je počítáno s obsahem čistého alkoholu 4–5%, u vína 11–16% a u destilátů 40%. \n\nSeznam států světa podle spotřeby piva na osobu\n"}
{"id": "969940", "url": "https://cs.wikipedia.org/wiki?curid=969940", "title": "ACID", "text": "ACID\n\nACID je zkratka z oboru informatiky, přesněji z oblasti databází. Jde o první písmena čtyř anglických slov vystihujících čtyři žádoucí vlastnosti databázových transakcí. To jsou:\n\nZkratku zavedli v roce 1983 Andreas Reuter a Theo Härder ve svém článku \"Principles of transaction-oriented database recovery\". Vycházeli přitom ze starší práce z roku 1981, ve které Jim Gray zavedl pouze atomicitu, konzistenci a trvalost.\n\nAtomicita znamená u databázových transakcí totéž, co atomicita v informatice obecně, totiž že se operace provede z hlediska uživatele buď celá, nebo vůbec – tedy výsledkem nebude žádný nedefinovaný mezistav.\n\nKonzistencí se rozumí požadavek, že transakce nesmí narušit databázovou integritu. To nevylučuje ztrátu konzistence na vyšší, aplikační úrovni, požadavek se týká pouze zachování podmínek, které byly definovány na databázové úrovni.\n\nPožadavek izolace znamená, že se vícero současně probíhajících transakcí nesmí ovlivnit.\n\nTrvalost transakce znamená, že jakmile je již transakce dokončena, znamená to, že je zaznamenána trvalým způsobem, takže ji nevymaže například následný výpadek napájení.\n"}
{"id": "969942", "url": "https://cs.wikipedia.org/wiki?curid=969942", "title": "Conrad Aiken", "text": "Conrad Aiken\n\nConrad Potter Aiken (5. srpna 1889, Savannah, Georgia, USA – 17. srpna 1973, Savannah) byl americký spisovatel a básník, otec britských spisovatelek Joan a Jane.\n\nKdyž měl 11 let, jeho otec zabil jeho matku a pak i sebe kvůli rodinným finančním problémům. Podle některých zpráv byl Conrad svědkem této vraždy, podle jiných zpráv našel obě těla. Vychovávala ho jeho prateta v Massachusetts. Conrad navštěvoval soukromé školy a Middlesex School v Concorde v Massachusetts, pak Harvard University, kde redigoval časopis \"The Harvard Advocate\" spolu s T. S. Eliottem. Školu ukončil v roce 1912. Do Savannah se vrátil 11 let před smrtí. Jeho hrob, který se nachází na hřbitově \"Bonaventure Cemetery\" na březích řeky Savannah, se stal známým díky zmínce v díle \"Midnight in the Garden of Good and Evil\", bestselleru Johna Berendta. Podle místní legendy si Conrad přál, aby jeho náhrobní pomník byl vytvořen v podobě lavičky, při které by se mohli návštěvníci zastavit, odpočinout si a těšili se z martini na jeho hrobě.\n\nJeho tvorba byla silně ovlivněna symbolismem, zejména jeho rané práce. V roce 1930 získal Pulitzerovu cenu za poezii (za své dílo \"Selected Poems\"). Mnohé z jeho děl se věnují psychologickým tématům. Jeho báseň \"Music I Heard\" byla zhudebněna mnoha skladateli, včetně Leonarda Bernsteina a Henryho Cowella. Conrad Aiken je považován za imagistu.\n\nConrad Aiken připravil k tisku básně Emily Dickinsonové.\n\n"}
{"id": "969943", "url": "https://cs.wikipedia.org/wiki?curid=969943", "title": "Shane Dawson", "text": "Shane Dawson\n\nShane Lee Dawson \"vlastním jménem\" Yaw (*19. července 1988, Long Beach, Kalifornie, USA) je americký YouTube herec, komik, hudebník a tvůrce videí. Je známý vytvářením humorných videí zahrnujících mnoho opakujících se postav či napodobováním celebrit jako jsou Paris Hilton, Miley Cyrus a Sarah Palin. Vytváří parodie na populární hudbu, videa a televizní pořady. Většinu z jeho hlavních inscenací produkuje Lauren Schnipper, která produkuje řadu dalších videí.\n\nOd srpna 2013 je jeho hlavní YouTube kanál 33. nejvíce odebíraným kanálem. Na jeho druhém kanále na YouTube (109. nejvíce odebíraný) původně publikoval videoblogy. Dále provozuje \"vlog kanál\" (98. nejvíce odebíraný). V březnu 2012 se začal věnovat hudební kariéře. Od té doby vydal čtyři singly.\n\nShane Dawson v současné době žije v Sherman Oaks v Kalifornii. Čtyři roky chodil s Lisou Schwartz (lisbug na YouTube), rozešli se po tom, co se Shane přiznal k bisexualitě a oba se dohodli, že bude lepší, když si půjdou svou vlastní cestou. Shane v současnosti žije se svým přítelem Rylandem Addamsem, který také vytváří videa na youtube.\nShane má psa Uno, fenku Honey a kocoura Cheeto.\n"}
{"id": "969944", "url": "https://cs.wikipedia.org/wiki?curid=969944", "title": "Augusto César Sandino", "text": "Augusto César Sandino\n\nAugusto Nicolás Calderón \"César\" Sandino (18. května 1895 – 21. února 1934) byl nikaragujský revolucionář, v letech 1927–1933 lídr povstání proti americké okupaci Nikaraguy, která probíhala téměř nepřetržitě mezi lety 1912–1933.\n\nSandino se narodil v roce 1895 v městečku Niquinohomo na západě země. Jeho otec pocházel z bohaté statkářské rodiny, jeho matka původně pracovala v této rodině jako služka. Již v červenci roku 1912 byl mladý Sandino svědkem vojenské intervence USA v Nikaragui, kterou se začala dlouholetá okupace země Spojenými státy (viz tzv. Banánové války). V roce 1921 postřelil Sandino při hádce místního prominentního měšťana, který urážel jeho matku. Jelikož byl obviněn z pokusu o vraždu, musel ze svého rodného města utéct a několik následných let pobýval v Guatemale, Hondurasu a v Mexiku. Do Nikaraguy se vrátil v roce 1926, když uběhla promlčecí doba jeho obvinění. Začal pracovat jako úředník ve zlatém dole San Albino v horách u hranic s Hondurasem.\n\nKrátce po Sandinově příchodu vypukla vzpoura části armády pod vedením liberálního generála José María Moncady proti konzervativnímu prezidentovi Adolfu Díazovi, který byl obecně pokládán za \"loutku\" dosazenou Spojenými státy. Sandino zorganizoval z místních horníků a rolníků vlastní ozbrojenou skupinu, která začala ozbrojenými akcemi Moncadu podporovat. Od roku 1927 Sandinova skupina výrazně nabrala na síle i popularitě a v dubnu sehrála důležitou roli při podpoře postupu hlavní části liberální armády na Managuu. Avšak na nátlak Spojených států, které vyhrožovaly rázným vojenským zásahem, byly liberální generálové donuceni v květnu uzavřít s konzervativci mír, podle kterého měl loutkový prezident Díaz dokončit své funkční období a pod dohledem USA byla zároveň vytvořena nová armáda, tzv. \"Národní garda\".\n\nSandino tuto dohodu odmítl, jejíí signatáře označil za vlastizrádce a rozhodl se pokračovat v boji, přičemž počátkem července toho roku vydal manifest, ve kterém vyhlásil válku Spojeným státům. Uvedl, že se nevzdá boje, \"dokud tito pirátští okupanti a vrazi nebudou vyhnáni z jeho země\". Sandino začal podnikat útoky na vojenské hlídky a menší základny americké námořní pěchoty a Národní gardy. Přestože z vojenského hlediska jeho útoky nebyly příliš úspěšné a Sandinovy síly při nich často utrpěly mnohem větší ztráty než američtí vojáci, Sandino si získává v Nikaragui velkou úctu a na vrcholu svých aktivit mělo jeho partyzánské vojsko údajně až 3 000 mužů (jiné odhady hovoří pouze o několika stovkách). Americká armáda označila Sandinu za banditu a rozběhla velkou kampaň na jeho dopadení a zničení jeho skupiny. Přestože se námořní pěchotě podařilo v lednu 1928 odhalit a dobýt jeho základní tábor v horách v \"Quilali\", Sandinu ani většinu jeho mužů nikdy nechytili.\n\nJeho boj mu přinesl popularitu i jinde ve světě a přestože Sandino odmítal komunismus, symbolickou podporu mu vyjádřila i Kominterna. Sandino vystupoval především jako vlastenec a snažil se o spojení středoamerických zemí v boji proti americkému imperialismu. V roce 1929 mu mexický prezident Emilio Portes nabídl v Mexiku azyl, načež tam Sandino v rámci hledání mezinárodní podpory strávil několik měsíců, ale brzy se vrátil zpět do Nikaragui.\n\nSandino navzdory snahám americké námořní pěchoty pokračoval ve svých ozbrojených aktivitách až do ledna 1933, kdy se americká vojska z Nikaraguy definitivně stáhla. Sandino následně uznal nově zvoleného prezidenta Juana Bautistu Sacasa. Stále mu však vadil velký vliv USA na Nikaraguu, odmítl svou armádu odzbrojit a zpochybňoval legitimitu Američany vytvořené Národní gardy a jejího velitele Anastasia Somozy. Kvůli urovnání sporů pozval v únoru 1934 prezident Sacasa Sandinu do Managuy, kde se mělo diskutovat o omezování dopadu Národní gardy a Sandinově odzbrojení. Somoza však ve skutečnosti jakékoliv omezování svého vlivu odmítal a připravil (bez vědomí prezidenta) na Sandina past. Když se Sandino večer 21. února 1934 vracel s několika svými společníky (včetně svého otce a bratra) z jednání s prezidentem, u hlavní brány prezidentského paláce jeho auto obklíčil oddíl Národní gardy. Donutili je vystoupit a ještě té noci je na Somozův příkaz za městem popravili. Následující den Národní garda zaútočila na tábor Sandinovy armády a většinu jejích členů zabila. Somoza dva roky na to uskutečnil převrat, při kterém sesadil prezidenta Sacasu a začalo několik desítek let dlouhé období, během kterého Somozova rodina vládla celé zemi.\n\nSandinův odkaz nezůstal zapomenut a na jeho počest byla pojmenována velká partyzánská organizace Sandinovská fronta národního osvobození, která v revoluci roku 1979 svrhla Anastazia Somozu Debayla, posledního představitele rodiny Somozů.\n\n"}
{"id": "969945", "url": "https://cs.wikipedia.org/wiki?curid=969945", "title": "Dipterologie", "text": "Dipterologie\n\nDipterologie je nauka o dvoukřídlém hmyzu. Je součástí entomologie. \n\nDipterologie se dělí na teoretickou a aplikovanou. Aplikovaná na forenzní, zemědělskou, lesnickou ad.\n\nSe zaměřením na dipterologii vychází německý časopis \"Zeitschrift für systematische Hymenopterologie und Dipterologie\". Jednou z vůdčích osobností československé dipterologie byl Vladislav Martinek, dalším významným odborníkem byl Jiří Čepelák.\n"}
{"id": "969947", "url": "https://cs.wikipedia.org/wiki?curid=969947", "title": "Jevgenij Medveděv", "text": "Jevgenij Medveděv\n\nJevgenij Vladimirovič Medveděv ( Евгений Владимирович Медведев; * 27. srpna 1982, Čeljabinsk, Sovětský svaz) je ruský hokejový obránce hrající v KHL za Avangard Omsk.\n\nS ruskou hokejovou reprezentací se stal dvakrát mistrem světa. Je též dvojnásobným vítězem Gagarinova poháru.\n\n"}
{"id": "969950", "url": "https://cs.wikipedia.org/wiki?curid=969950", "title": "Alma Richards", "text": "Alma Richards\n\nAlma Wilford Richards (20. února 1890 – 3. dubna 1963, Long Beach) byl americký atlet, olympijský vítěz ve skoku do výšky.\n\nStudoval na Univerzitě Brighama Younga v Provo, kde se začal věnovat skoku do výšky. Kvalifikoval se do americké reprezentace na olympiádu do Stockholmu. Zde zvítězil v soutěži výškařů výkonem 193 cm, který znamenal zároveň nový olympijský rekord. O rok později se stal mistrem USA ve skoku do výšky, v roce 1915 v desetiboji.\n\n"}
{"id": "969951", "url": "https://cs.wikipedia.org/wiki?curid=969951", "title": "Maximovič", "text": "Maximovič\n\nMaximovič nebo Maksimovič může být:\n\n\n"}
{"id": "969953", "url": "https://cs.wikipedia.org/wiki?curid=969953", "title": "Richmond Landon", "text": "Richmond Landon\n\nRichmond Wilcox „Dick“ Landon (20. listopadu 1898 – 13. června 1971) byl americký atlet, olympijský vítěz ve skoku do výšky.\n\nStudoval na Yale University. Kvalifikoval se na olympiádu do Antverp v roce 1920, kde vybojoval výkonem 193 cm zlatou medaili. Jeho osobní rekod byl 198 cm.\n\n"}
{"id": "969959", "url": "https://cs.wikipedia.org/wiki?curid=969959", "title": "Wilhelm Benque", "text": "Wilhelm Benque\n\nWilhelm Benque (1843 - 1903) byl francouzský portrétní fotograf. Jeho ateliér získal mezinárodní reputaci na konci 19. století.. Portrétoval hvězdné osobnosti opery, mezi nimiž byl Louise Abbéma, Valentin Duc, Eleonora Duse nebo Cléopâtre-Diane de Mérode.\n\nV 80. a 90. letech 19. století provozoval portrétní fotografický ateliér v Paříži na 33. Rue Boissy d'Anglas. Spojil se s dalšími dvěma fotografy Klary et Kneubuhler (1816-1880), ale v názvu firmy se objevovalo \"Benque, Benque et Cie\" nebo \"Benque et Klary\" až do okamžiku, kdy firmu převzal v roce 1900 Matuszewski. Benque také vlastnil druhý ateliér v Nice v období 1883-1884.\n\n\n"}
{"id": "969960", "url": "https://cs.wikipedia.org/wiki?curid=969960", "title": "Nosologie", "text": "Nosologie\n\nNosologie (ze starořeckého \"νόσος\" [\"nosos\"], což znamená „nemoc“, a \"-λογία\" [\"-logia\"], což znamená „studium“) je obor lékařství, který se zabývá klasifikací nemocí.\n\nOnemocnění mohou být klasifikována podle etiologie (příčiny), patogeneze (mechanismu, který onemocnění způsobuje), nebo symptomů. Alternativně mohou být onemocnění klasifikována podle orgánových soustav, které jsou zasaženy, i když je to často nejednoznačné, protože mnoho chorob postihuje více než jeden orgán.\n\nHlavní obtíž v nosologii je, že onemocnění často nelze definovat a klasifikovat jasně, zvláště když etiologie a patogeneze jsou neznámé. Tak diagnostické pojmy často jen odrážejí určitý příznak nebo soubor příznaků (syndrom).\n"}
{"id": "969962", "url": "https://cs.wikipedia.org/wiki?curid=969962", "title": "Cerro al Lambro", "text": "Cerro al Lambro\n\nCerro al Lambro je italská obec v provincii Milano v oblasti Lombardie.\n\nV roce 2013 zde žilo 5 036 obyvatel.\n\nBascapè (PV), Carpiano, Casaletto Lodigiano (LO), Melegnano, San Zenone al Lambro, Vizzolo Predabissi\n\nZdroj: \n"}
{"id": "969963", "url": "https://cs.wikipedia.org/wiki?curid=969963", "title": "Alegorie světadílů (Lysá nad Labem)", "text": "Alegorie světadílů (Lysá nad Labem)\n\nAlegorie světadílů jsou sochy v parku zámku v Lysé nad Labem. Jsou umístěny na jižním schodišti. Autorem těchto soch je dílna Matyáše Bernarda Brauna, konkrétně „Sochař z Benátek\", jímž by mohl být snad František Adámek. Originální alegorie vznikli okolo roku 1735. Osud originálních soch nám je dnes neznámý. V zámecké zahradě se dnes vyskytují pouze kopie. Kopie soch Afriky a Ameriky pochází z rozmezí let 1935-1936. Evropa a Asie byly zkopírovány roku 1958. Světadíly jsou vysochány do jemnozrnného pískovce hořického typu. Jednotlivé světadíly jsou představeny v podobě baculatých putti. Od sebe se liší především jednotlivými atributy, vyjadřujícími různé kontinenty. Soubor soch je součástí památkově chráněného zámeckého areálu.\n\nAlegorie světadílů nám díky své bohaté ikonografii nabízí zajímavé pohledy na jednotlivé kontinenty. Afriku představenou králem zvířat a rohem hojnosti, můžeme dle atributů vnímat jakožto království fauny a flóry. Amerika se svou čelenkou a lukem přibližuje „Nový svět\" jako domov indiánských kultur. Evropa s tiárou a chrámem je zde zpodobněna jako hlavní centrum křesťanství. Asie zpodobněná vzácnými květy, exotickým zvířetem, velbloudem a nádobou s orientálním kořením, nám dává vědět o vzdálené, tehdejšímu Evropanovi dosti neznámé, orientální kultuře.\nZ přehledu alegorií světadílů, můžeme také zjistit, že Austrálie a Antarktida, nebyly v této době ještě vnímány jakožto kontinenty.\n\n\n\n"}
{"id": "969964", "url": "https://cs.wikipedia.org/wiki?curid=969964", "title": "Kotrčiná Lúčka", "text": "Kotrčiná Lúčka\n\nKotrčiná Lúčka ( ) je obec v okrese Žilina na Slovensku. V roce 2011 zde žilo 431 obyvatel. První písemná zmínka o obci pochází z roku 1439.\n\n"}
{"id": "969967", "url": "https://cs.wikipedia.org/wiki?curid=969967", "title": "Carpiano", "text": "Carpiano\n\nCarpiano je italská obec v provincii Milano v oblasti Lombardie.\n\nV roce 2013 zde žilo 4 058 obyvatel.\n\nBascapè (PV), Cerro al Lambro, Landriano (PV), Locate di Triulzi, Melegnano, San Giuliano Milanese, Siziano (PV)\n\nZdroj: \n"}
{"id": "969968", "url": "https://cs.wikipedia.org/wiki?curid=969968", "title": "Elektrická zařízení v prostředí s nebezpečím výbuchu", "text": "Elektrická zařízení v prostředí s nebezpečím výbuchu\n\nJako elektrická zařízení v prostředí s nebezpečím výbuchu se označují taková elektrická zařízení, která je možno provozovat v prostředí se zvýšenou koncentrací výbušných plynů, par nebo prachů. Taková elektrická zařízení musí být navržena a konstruována takovým způsobem, aby za běžných provozních podmínek nehrozilo nebezpečí výbuchu, například vlivem vysoké provozní teploty zařízení nebo jiskřením v elektrickém obvodu. Příkladem může být vypínač, uvnitř něhož v běžném prostředí vznikají jiskry na spínacích kontaktech. V prostředí s nebezpečím výbuchu by však i tyto nepatrné jiskry mohly iniciovat výbuch. Takové zařízení tak musí být provedeno tak, aby výbuchu předcházelo.\n\nExistuje řada způsobů, jak lze elektrické zařízení v prostředí s nebezpečím výbuchu konstruovat a instalovat. Nejjednodušším způsobem je omezit množství takových zařízení ve výbušném prostředí. Další možnou cestou je zajistit dostatečné odvětrávání výbušných prostorů, aby zde nevznikala výbušná atmosféra. Oba způsoby jsou však v praxi málo využitelné. Častěji se lze setkat s jiskrově bezpečnými obvody (JBO), zajištěným provedením elektrického zařízení nebo s různými typy uzávěrů pro elektrické obvody.\n\nV chemickém průmyslu se lze setkat nejčastěji s prostředím, ve kterém hrozí nebezpeční výbuchu. Při manipulaci s hořlavými chemickými látkami existuje zvýšené riziko výbuchu. Takové riziko může existovat trvale nebo dočasně. V některých případech lze vznik výbušného prostředí očekávat pouze výjimečně, například při neočekávaném úniku hořlavé látky. Chemické závody a rafinérie jsou proto rozděleny do zón výbušnosti. Ty se mohou v různých místech lišit. Podle stupně hrozícího rizika výbuchu se prostředí klasifikují do zón. Označení zón je rozlišeno zvlášť pro výbušné plyny a páry a zvlášť pro výbušné prachy. Mezi zvláštní prostředí s nebezpečím výbuchu pak patří těžební doly s rizikem výbuchu důlního plynu.\n\nPro výbušné plyny a páry existují následující zóny:\n\nPro hořlavé prachy existují následující zóny:\n\nVzhledem k tomu, že každá výbušná látka má jiné chemické vlastnosti, existuje také různá pravděpodobnost vzniku výbuchu. Mezi charakteristické vlastnosti látek patří teplota plamene, minimální energie pro vzplanutí, dolní a horní meze výbušnosti a molární hmotnost. Z tohoto důvodu jsou plyny, páry a prachy klasifikovány do skupin. Existují skupiny označované I, II a III, přičemž skupiny II a III jsou dále doplněny písmeny A, B nebo C. Látky zařazené do skupiny I jsou důlní plyny, látky zařazené do skupiny II zahrnují všechny povrchové plyny a páry a skupina III je vyhrazena pro prachy. Dodatková písmena označují těkavost látky. Zatímco látky skupin IIC a IIIC jsou nejvíce těkavé, látky skupin IIA a IIIA naopak nejméně těkavé.\n\nZařízení označená na štítku skupinou IIB je možno použít i v prostředí s plynem skupiny IIA, nikoliv však IIC. Zařízení označené skupinou IIC je možno použít také v prostředí s plyny skupin IIA a IIB. Zařízení označená pouze jako II je možno instalovat v prostorách s plyny všech skupin. Totéž platí pro prachy.\n\nDalším klasifikačním systémem výbušných zařízení je úroveň ochrany zařízení ( , zkratka EPL). Tato klasifikace odpovídá směrnicím IEC. Podle tohoto systému jsou prostředí členěná do skupin označovaných písmeny M (mine) pro doly, G (gas) pro plyny a páry a D (dust) pro prachy. Ta jsou dále doplněna dodatkovými písmeny a, b nebo c. Tabulka níže ukazuje rozčlenění prostředí do skupin plynů, par a prachů, rozčlenění do zón výbušnosti a rozčlenění do skupin podle úrovně ochrany zařízení (EPL). Minimální typ ochrany klasifikuje zařízení podle evropské směrnice ATEX (94/9/EC).\n\nDalším důležitým ukazatelem elektrických zařízení pro prostředí s nebezpečím výbuchu je jejich teplotní klasifikace do teplotních tříd. Každé elektrické zařízení může při provozu dosahovat určité teploty. V prostředí s nebezpečím výbuchu však takové zařízení nesmí přesáhnout 2/3 teploty bodu vznícení v prostorách ohrožených rozvířeným prachem (prachovzdušnou směsí) – typicky uvnitř technologických zařízení, resp. teplotu bodu vznícení sníženou o bezpečnostní koeficient 75 °C v prostorách ohrožených sedimentujícím prachem, který může mimo jiné způsobit nedostatečný přenos tepla (nedostatečné chlazení vnějších částí zařízení) – typicky prostor vně technologických zařízení. U zařízení určených do prostředí s nebezpečím výbuchu plynů a par hořlavých kapalin (Skupina II, resp. skupina EPL Ga, Gb, Gc) se uvádí teplotní třída nebo maximální povrchová teplota, v prostředí s nebezpečím výbuchu prachu (Skupina III, resp. skupina EPL Da, Db, Dc) se uvádí vždy přímo hodnota maximální povrchové teploty ve stupních Celsia. V Česku platí následující teplotní klasifikace:\n\nElektrická zařízení v prostředí s nebezpečím výbuchu existují v různých provedeních. Ta odpovídají klasifikaci podle evropské směrnice ATEX. Každé takové zařízení je označeno malým písmenem abecedy podle způsobu provedení. Elektrická zařízení mohou svým provedením kombinovat více typů ochran, na štítku jsou pak označena více písmeny. Mezi častý typ ochrany patří například jiskrově bezpečné obvody (JBO) nebo zajištěné provedení.\n\nV Evropské unii musí být elektrická zařízení v prostředí s nebezpečím výbuchu označena značkou CE, tedy prohlášením o shodě výrobku. Zařízení jsou dále označena značkou Ex jako zařízení pro prostředí s nebezpečím výbuchu. Pokud takové zařízení odpovídá evropským normám, je dále označeno písmeny EEx. Příklad štítku na elektrickém zařízení v prostředí s nebezpečím výbuchu a tabulka s parametry jsou uvedeny níže:\n\n\n"}
{"id": "969971", "url": "https://cs.wikipedia.org/wiki?curid=969971", "title": "Vitor Gava Anselmo", "text": "Vitor Gava Anselmo\n\nVitor Gava Anselmo známý jako Vitor Gava (* 20. dubna 1991 v Rio Claru) je brazilský fotbalový obránce, od února 2015 bez angažmá. Mimo Brazílie působil na Slovensku.\n\nSvoji fotbalovou kariéru začal v Grêmiu Barueri, odkud jako dorostenec přestoupil do Figueirense. V roce 2010 zamířil do Ponte Prety. O rok podepsal Poços de Caldas. V roce 2012 hrál za Red Bull Brasil a poté se stal hráčem Rio Claro Futebol Clube. Následně působil v Arapongasu.\n\nV lednu 2014 podepsal kontrakt do konce sezony 2015/16 se Senicí, kde se setkal s krajany Cristovamem a Hiagem, se kterými působil v Arapongasu. Ve slovenské nejvyšší soutěži debutoval v ligovém utkání 1. března 2014 proti FC ViOn Zlaté Moravce (výhra Senice 2:1), odehrál celé utkání. V zimním přestupovém období ročníku 2014/15 v týmu předčasně skončil.\n\nKlubové statistiky\n\nAktuální k 25. únoru 2015\n"}
{"id": "969972", "url": "https://cs.wikipedia.org/wiki?curid=969972", "title": "Ivan Krivosudský", "text": "Ivan Krivosudský\n\nIvan Krivosudský (1. března 1927, Bratislava, Československo – 4. prosince 2010, Trnava, Slovensko) byl slovenský herec. Od roku 1949 byl členem činohry Nové scény v Bratislavě.\n\nV letech 1946–1948 studoval na Právnické fakultě Univerzity Komenského v Bratislavě. V roce 1951 absolvoval studium herectví na Státní konzervatoři v Bratislavě.\n\nV červnu 2005 srazil chodkyni na přechodu pro chodce ve Svätém Jure. Žena zemřela čtyři hodiny po převozu do nemocnice. Za její usmrcení dostal dvouletou podmínku a zákaz jízdy na čtyři roky. Zemřel 4. prosince 2010 ve věku 83 let na rakovinu jícnu, kterou mu diagnostikovali v květnu téhož roku.\n\n\n"}
{"id": "969973", "url": "https://cs.wikipedia.org/wiki?curid=969973", "title": "Rio Claro", "text": "Rio Claro\n\nRio Claro je brazilské město, nacházející se ve spolkovém státě São Paulo.\n"}
{"id": "969976", "url": "https://cs.wikipedia.org/wiki?curid=969976", "title": "Grêmio Barueri Futebol", "text": "Grêmio Barueri Futebol\n\nGrêmio Barueri Futebol je brazilský fotbalový klub z Barueri. Klub byl založen v roce 1989 a svoje domácí utkání hraje na Arena Barueri s kapacitou 35 000 diváků.\n\n"}
{"id": "969977", "url": "https://cs.wikipedia.org/wiki?curid=969977", "title": "Fridrich Weinwurm", "text": "Fridrich Weinwurm\n\nFridrich Weinwurm (30. srpna 1885, Borský Mikuláš, Rakousko-Uhersko – 1942) někde uváděn jako Bedrich / Bedřich Weinwurm byl slovenský architekt a klíčová osobnost moderní architektury na Slovensku.\n\nArchitekturu studoval v Drážďanech a Berlíně, kde po absolvování studia i krátce působil. Po vzniku Československa pracoval jako samostatný architekt v Bratislavě. Weinwurm se zařadil postupně k jedním z nejvýznamnějších slovenských architektů meziválečného období. Vynikal nekompromisností svého puristického názoru na architekturu, rozsahem svého díla, i vlivem na formování československé meziválečné architektury. Od roku 1924 působil ve společném ateliéru s architektem Ignácem Vécseiem. Spolu s ním se stal autorem Považské agrární a průmyslové banky v Žilině, obytných souborů Unitas a Nová doba v Bratislavě. Udržoval kontakty s představiteli české, rakouské, ruské i německé avantgardy, podílel se na založení levicového časopisu Nová Bratislava. Jako angažovaný levicový intelektuál bojoval za humanistické ideály a pokrokovou architekturu pro širokou veřejnost. Po sobě zanechal názorově jednoznačně profilované ucelené dílo, které podpořil i několika politicky angažovanými texty. Jeho aktivismus, spolu s židovským původem, nakonec způsobily jeho tragickou smrt během druhé světové války v roce 1942.\n\nFridrich Weinwurm se narodil 30. srpna 1885 v Borský Svätý Mikuláši v bohaté židovské rodině majitele cihelny. Studoval na bratislavském lyceu, poté architekturu pravděpodobně na německé TH v Drážďanech v letech 1898-1906. Následně pokračoval ve studiích v Berlíně, který byl významným střediskem německé moderny. Po první světové válce, v níž bojoval, se spolu s manželkou Josefinou a synem usadil v Bratislavě, kde začal působit jako samostatný architekt.\n\nV slovenském prostředí Weinwurm vynikal svým jasným postojem – na straně purismu, čili architektonického názoru vycházejícího z nitra, z funkční a konstrukční podstaty stavby a její pravdivého čistého, výrazu. Neovlivnil ho romantický eklekticismus ani \"národní\" dekorativismus. Nepřiklonil se ani k estetické výtvarné abstrakci funkcionalismu.\n\nKlasicistní základ jeho rukopisu lze pozorovat již na prvních pracích z roku 1919. Nájemní vila M. Riesnera v Bratislavě z tohoto roku již vypovídá o jasně vyhraněném názoru.\n\nV roce 1924 spolu s brněnským architektem Ernstem Wiesner navrhli kancelářskou budovu Žilinské portlandcementové firmy v Bratislavě. Stavba se nesla ve věcném stylu, hmota a uspořádání fasády vycházelo z požadavků vnitřní dispozice (stavba byla později dostavěna M. Kusým). E. Wiesner pravděpodobně seznámil Weinwurma i s vídeňským architektem Adolfem Loosem. Mezi jeho a Weinwurmovou tvorbou existují jisté paralely.\n\nV roce 1924 Fridrich Weinwurm a bratislavský architekt Ignác Vécsei založili společný ateliér. Jejich spolupráce byla mimořádně plodná až do zavření ateliéru na začátku světové války.\n\nDíky spolupráci se Žilinskou portlandcementovou společností získali nejdříve několik menších zakázek a v roce 1927 objednávku na poměrně velký projekt na stavbu Považské agrární a průmyslové banky v Žilině. Návrh musel být vícekrát předělávaný kvůli nespokojenosti úřadů, výsledek ale žádné kompromisy nepřipouštěl. Puristický kubus umístěný na hranatých sloupech zakrývajících loubí působil uprostřed historického náměstí dost vyzývavě. Po tom, co prožil nejbouřlivější léta dvacátého století byl odstraněn na konci 90. let.\n\nPro ateliér přišlo velmi plodné období: následovaly bratislavské projekty správních budov, Západoslovenských elektráren (1927) a administrativní a obytná budova Život na Grosslingově ulici (1928), polyfunkční dům Schön na Obchodní ulici (1937). Z oblasti sociálního bydlení lze za významné projekty považovat Unitas (1930) a Nová doba v Bratislavě (1932, 1936 a 1942).\n\nPosledním větším realizovaným dílem byla Dunajská banka při Rybářské bráně v Bratislavě. Ateliér Weinwurm-Vécsei fungoval až do roku 1938, poté byla firma uzavřena.\n\nProfesionální kariéra Fridricha Weinwurma byla těsně před začátkem druhé světové války náhle přerušena pod vlivem politických událostí, které mu nakonec přivodily i tragickou smrt. Kvůli svému židovskému původu a aktivitám v levicové politické scéně musel nejdříve roku 1938 zavřít ateliér Weinwurm-Vécsei. V roce 1941 byl uvězněn v Ilavě a zahynul za nevyjasněných okolností, pravděpodobně v roce 1942 při pokusu o útěk přes státní hranice.\n\nFridrich Weinwurm nebyl jen průkopnickým tvůrcem, ale i ztělesněním aktivisty propagujícího ideály moderní doby. Byl zapáleným bojovníkem za sociální spravedlnost, komunistické myšlenky a přitom intelektuál, snadno se pohybující ve všech společenských kruzích. Udržoval živé styky s mnoha zahraničními avantgardními architekty. V Bratislavě, Žilině a Košicích organizoval přednášky a výstavy Hannese Meyera a Jiřího Krohy.\n\nSám byl členem, nebo předsedou celé řady profesionálních a politických spolků (například spolek Dílna, Svaz přátel SSSR, či zakázaný spolek Vörös Barátság – Rudé soudružství), přednášel v uměleckém spolku Kunstverein a bratislavské Uranii. Počátkem třicátých let byl jedním z iniciátorů a redaktorů časopisu Nová Bratislava, který ostře kritizoval sociální situaci v tehdejším Československu.\nAktivní kontakty udržoval i s představiteli levice a komunistické strany. V roce 1935 byl ve volební komisi KSČ v Bratislavě, s Danielem Okálim, Zdeňkem Rossmannem, členy spolku DAV a ostatními aktivisty organizovali v Bratislavě pokrokové akce.\n\n\n"}
{"id": "969978", "url": "https://cs.wikipedia.org/wiki?curid=969978", "title": "Vajnorská (Bratislava)", "text": "Vajnorská (Bratislava)\n\nVajnoská je ulice ve východní části Bratislavy, na rozhraní městských částí Ružinov a Nové Město. Je to jeden z hlavních dopravních tahů ve východní části města. Začíná u paláce Istropolis na Trnavském mýtě, pokračuje okolo nákupního centra Polus City Center u jezera Kuchajda a končí na spojnici s ulicí Cesta na Senec. V centrální části ulice je vedena tramvajová trať.\n\nSvůj název má podle obce Vajnory, kterou spojuje se zbytkem Bratislavy. Prochází průmyslovou oblastí, která se rozkládá v severovýchodní části slovenské metropole.\n"}
{"id": "969980", "url": "https://cs.wikipedia.org/wiki?curid=969980", "title": "Apollon a Venuše s malým Kupidem (Lysá nad Labem)", "text": "Apollon a Venuše s malým Kupidem (Lysá nad Labem)\n\nNejstarší sochy v zámeckém parku v Lysé nad Labem jsou Apollon a Venuše s malým Kupidem. Nalezneme je na horní terase na začátku středního schodiště. Obě díla jsou orientovány čelem k východnímu křídlu zámku. Sochy jsou zhotoveny z jemnozrnného pískovce nazelenalé barvy. Autor nám je dnes neznámý. Vznik soch římských bohů se datuje kolem roku 1696. Sochy jsou zhotoveny v životní velikosti. Jedná se o raně barokní díla. Soubor soch je součástí památkově chráněného zámeckého areálu.\n\nOriginály těchto soch dnes v zámecké zahradě nenalezneme. Kvůli špatnému stavu byly přestěhovány na jiné místo. V roce 2002 došlo díky investici vlastníka, města Lysá nad Labem, k nahrazení těchto nejstarších soch kopiemi.\n\nApollóna, boha slunce, představuje mladý muž. Oblečen je do pláště, jenž má uvázaný přes své boky tak, aby zakryl partii klína. Pravou rukou se opírá o luk, u kterého sedí pes. Za jeho levým bokem, můžeme spatřit pouzdro na šípy.\n\nVenuše je vysochána jako mladá žena. Oděna je do volných letních šatů, které si levou rukou přidržuje. Pravou rukou poté hladí malého Kupida, boha lásky a vášně. Ten se svou levou rukou přidržuje zřasených šatů bohyně lásky a krásy.\n\n\n\n"}
{"id": "969982", "url": "https://cs.wikipedia.org/wiki?curid=969982", "title": "Figueirense Futebol Clube", "text": "Figueirense Futebol Clube\n\nFigueirense Futebol Clube je brazilský fotbalový klub z Florianópolis. Klub byl založen v roce 1921 a svoje domácí utkání hraje na Estádio Orlando Scarpelli s kapacitou 19 908 diváků.\n\n"}
{"id": "969984", "url": "https://cs.wikipedia.org/wiki?curid=969984", "title": "Jan Vopat", "text": "Jan Vopat\n\nJan Vopat (* 22. března 1973 Most) je bývalý český hokejový obránce.\n\nV nejvyšší československé soutěži startoval od sezóny 1990/1991 za Litvínov. Od sezóny 1995/1996 působil v USA, v NHL hrál za Los Angeles Kings a Nashville Predators, v IHL za Phoenix Roadrunners, Utah Grizzlies a Milwaukee Admirals. Po roce 2000 hrál v Německu a ve Finsku, kariéru ukončil v roce 2003. V první polovině 90. let hrál také za českou reprezentaci. Od roku 2013 je evropským skautem St. Louis Blues.\nStatistiky reprezentace:\n"}
{"id": "969985", "url": "https://cs.wikipedia.org/wiki?curid=969985", "title": "Chrám svatého Alexandra Něvského (Bělehrad)", "text": "Chrám svatého Alexandra Něvského (Bělehrad)\n\nKostel svatého Alexandra Něvského (srbsky Црква Светог Александра Невског/Crkva Svetog Aleksandra Nevskog) je kostel Srbské pravoslavné církve, který se nachází v hlavním městě Srbska Bělehrad v městské části Dorćol.\n\nByl postaven na místě předchozího menšího kostela z roku 1877. Zbudován byl na památku ruských dobrovolníků, kteří bojovali ve válce mezi Osmanskou říší a Srbskem v letech 1877 až 1878. Stavba kostela podle návrhu architektky Jelisavety Načić se realizovala v letech 1912 až 1930 (výstavbu zastavily nejprve Balkánské války a poté první světová válka. Slavnostně byl vysvěcen dne 23. listopadu 1930 srbským patriarchou. Pojmenován byl podle ruského panovníka Alexandra Něvského, který v 13. století zastavil u řeky Neva invazi Švédů a o dva roky později porazil na zamrzlém jezeře pskovská vojska Řádu německých rytířů.\n\nKostel je postaven v srbsko-byzantském architektonickém stylu, který byl typický pro středověkou sakrální architekturu Balkánu. Za autora projektu se považuje E. Načič. V letech 1970 až 1973 byl vyzdoben freskami a v roce 1998 proběhla rozsáhlá rekonstrukce kostela.\n\n"}
{"id": "969986", "url": "https://cs.wikipedia.org/wiki?curid=969986", "title": "Associação Atlética Ponte Preta", "text": "Associação Atlética Ponte Preta\n\nAssociação Atlética Ponte Preta je brazilský fotbalový klub z Campinas. Klub byl založen v roce 1900 a svoje domácí utkání hraje na Estádio Moisés Lucarelli s kapacitou 19 722 diváků.\n\n"}
{"id": "969987", "url": "https://cs.wikipedia.org/wiki?curid=969987", "title": "Pomořanka", "text": "Pomořanka\n\nPomořanka (\"Cakile\") je rod rostlin z čeledě brukvovitých které rostou v blízkosti mořských pobřeží (často i v písčitých dunách) ve všech světadílech mimo Antarktidy. Na evropských březích roste původní druh pomořanka přímořská která je rostlinou občas zavlékanou i do vnitrozemí, včetně České republiky.\n\nRostliny jednoleté, zřídka dvouleté, lysé, s našedivělými lodyhami a kožovitými listy. Až 0,8 m dlouhé lodyhy, vystoupavé nebo poléhavé, rostou z dlouhého kořene a od báze se silně větví. Malé až středně velké lodyžní listy vyrůstající střídavě ve spirále jsou dužnaté, s řapíky a bez palistů, jejich čepele jsou obvykle jednou až dvakrát dělené nebo méně častěji celokrajné a nepravidelně zubaté.\n\nČtyřčetné oboupohlavní květy bez listenů a na stopkách vyrůstají v květenstvích hrozen které se při dozrávání plodů výrazně zvětšuje. Okvětí je tvořeno volnými, vztyčenými, vespod vypouklými kališními lístky a s korunou skládající se z volných, rozložených, bílých, růžových nebo nachových lístků. Dvoumocných tyčinek je v květu ve dvou kruzích šest. Gyneceum je tvořeno dvěma plodolisty. V květech opylovaných hmyzem jsou žlázky s nektarem.\n\nPlodem jsou kopinaté nebo oválné, dvoudílné, nepukající šešule nebo šešulky s dřevnatou nebo korkovitou stěnou které se po dozrání příčně rozdělují vedví. Horní díl s větším semenem odpadává dříve a bývá obvykle zanášen větrem nebo mořskou vodou do vzdálených míst. Spodní díl plodu je k rostlině připojen pevněji a zůstává tam déle, druhé semeno tak obvykle vyklíčí v blízkosti mateřské rostliny.\n\nV současnosti dochází k taxonomické redukci množství uznávaných druhů a jejich počet není stabilizován. Podle existují čtyři\nuznává také druh\na přidává navíc\n\n \n"}
{"id": "969989", "url": "https://cs.wikipedia.org/wiki?curid=969989", "title": "Modřín v Horní Oboře", "text": "Modřín v Horní Oboře\n\nModřín v Horní Oboře je nejsilnější památný strom modřín opadavý (\"Larix decidua\") v Karlovarské kraji. Roste řadě s dalšími stromy v zaniklé obci Horní Obora (Anýžovy domky), v JV části luční enklávy, nedaleko pravého břehu Oborského potoka, 1,8 km SSZ od zbytků vysoké pece v Šindelové. Strom má bizarní vzhled, je prohnutý a spirálovitě vinutý. Baňatý kmen se širokým podstavcem kořenových náběhů se postupně dvakrát dělí, vrchol má čtyři špice. Obvod kmene měří 380 cm, koruna stromu dosahuje do výšky 25 m (měření 2004).\nZa památný byl strom vyhlášen v roce 2006 jako esteticky zajímavý strom, historicky důležitý strom, významný vzrůstem. Je zároveň uveden na seznamu významných stromů Lesů České republiky.\n\n\n"}
{"id": "969990", "url": "https://cs.wikipedia.org/wiki?curid=969990", "title": "Konská (okres Žilina)", "text": "Konská (okres Žilina)\n\nKonská ( ) je obec v okrese Žilina na Slovensku. V roce 2011 zde žilo 1 459 obyvatel. První písemná zmínka o obci pochází z roku 1350.\n\nObec se nachází na severozápadě Slovenska jižně od Žiliny. Rozprostírá se téměř uprostřed Rajecké doliny a obklopena věncem vrchů s listnatými a jehličnatými lesy. Ze severozápadu ji ohraničují Strážovské vrchy, které nad Rajeckými Teplicemi vybíhají do výšky 800 m n. m. a na východě tvoří ohraničení vysokohorský hřeben Lúčanské Malé Fatry.\nNa svazích Lúčanské Malé Fatry vyvěrají potoky, které zde vytvářejí žebrovitou soustavu hlubokých dolin, v nichž zpravidla leží jednotlivé obce Rajecké doliny. Jedním z takových potoků je i Porubský potok, v jehož údolí se nachází Konská.\n\n"}
{"id": "969997", "url": "https://cs.wikipedia.org/wiki?curid=969997", "title": "Tomáš Kapusta (lední hokejista)", "text": "Tomáš Kapusta (lední hokejista)\n\nTomáš Kapusta (* 23. února 1967 Gottwaldov) je bývalý český hokejový útočník a trenér.\n\nV nejvyšší československé soutěži startoval od sezóny 1983/1984 za Gottwaldov, ve druhé polovině 80. let strávil po jedné sezóně v Dukle Jihlava a v Dukle Trenčín. V sezóně 1989/1990 zamířil do USA, kde začal hrát AHL za tým Cape Breton Oilers. Od ročníku 1992/1993 působil ve Finsku, ve druhé polovině 90. let se vrátil do Česka a se Vsetínem získal dva mistrovské tituly. Na přelomu tisíciletí opět hrál v zámoří: v UHL za Muskegon Fury, v IHL za Cleveland Lumberjacks a ve WCHL za Long Beach Ice Dogs. Ve své poslední sezóně 2003/2004 zamířil zpět do České republiky a se Zlínem získal mistrovský titul.\nV 90. letech hrál také za českou reprezentaci, na Mistrovství světa 1993 získal bronzovou medaili.\n\n\n"}
{"id": "969998", "url": "https://cs.wikipedia.org/wiki?curid=969998", "title": "Duncan McNaughton", "text": "Duncan McNaughton\n\nDuncan Anderson McNaughton (7. prosince 1910 - 15. ledna 1998, Austin) byl kanadský atlet, olympijský vítěz ve skoku do výšky.\n\nBěhem olympiády v Los Angeles čtyři závodníci dosáhli stejného výkonu 197 cm a podle tehdy platných pravidel následovalo jejich dodatečné rozeskakování. Nikdo z nich neskočil ani 201, ani 199 cm.\nMcNaughton jako jediný překonal na první pokus 197 cm a zvítězil (podle nedlouho poté změněných pravidel by zvítězil Robert Van Osdel, který jako jediný v původní soutěži zdolal laťku ve výšce 197 cm na první pokus).\n"}
{"id": "969999", "url": "https://cs.wikipedia.org/wiki?curid=969999", "title": "Poços de Caldas Futebol Clube", "text": "Poços de Caldas Futebol Clube\n\nPoços de Caldas Futebol Clube byl brazilský fotbalový klub z Poços de Caldas. Klub byl založen v roce 2007 a zanikl v roce 2013. Svoje domácí utkání hrál na Ronaldão (stadium) s kapacitou 14 000 diváků.\n"}
{"id": "970000", "url": "https://cs.wikipedia.org/wiki?curid=970000", "title": "Red Bull Brasil", "text": "Red Bull Brasil\n\nRed Bull Brasil je brazilský fotbalový klub z Campinas. Klub byl založen v roce 2007 a svoje domácí utkání hraje na Estádio Moisés Lucarelli s kapacitou 19 722 diváků.\n\n"}
{"id": "970002", "url": "https://cs.wikipedia.org/wiki?curid=970002", "title": "Rio Claro Futebol Clube", "text": "Rio Claro Futebol Clube\n\nRio Claro Futebol Clube je brazilský fotbalový klub z Rio Claro. Klub byl založen v roce 1909 a svoje domácí utkání hraje na Augusto Schmidt Filho (Schimitão) s kapacitou 16 000 diváků.\n\n"}
{"id": "970003", "url": "https://cs.wikipedia.org/wiki?curid=970003", "title": "Klen v Horní Oboře", "text": "Klen v Horní Oboře\n\nKlen v Horní Oboře je památný strom solitérní javor klen (\"Acer pseudoplatanus\"), který roste v zaniklé obci Horní Obora, v JV části luční enklávy, nad pravým břehem Oborského potoka, přibližně 200 m JJZ od dalšího památného stromu Modřínu v Horní Oboře, 1,7 km SSZ od zbytků vysoké pece v Šindelové.\nJedná se o rozložitý dvojkmen s pravidelnou, vysoko nasazenou korunou, která vznikla druhotným srůstem dvou javorových kmenů (dvoják). Byl zřejmě vysazen před stavením jako rodový strom.\nObvod kmene měří 446 cm, koruna stromu dosahuje do výšky 19,5 m (měření 2004). Za památný byl strom vyhlášen v roce 2006 jako esteticky zajímavý strom, historicky důležitý strom, významný vzrůstem, jako krajinná dominanta. Je zároveň uveden na seznamu významných stromů Lesů České republiky.\n\n\n"}
{"id": "970004", "url": "https://cs.wikipedia.org/wiki?curid=970004", "title": "Ricardo Etxarte", "text": "Ricardo Etxarte\n\nRicardo Etxarte-San Martín (Echarte) [Rikardo Ečarte], (* 4. říjen 1974 Pamplona, Španělsko) je bývalý reprezentant Španělska v judu a sambu. Původem je Bask.\n\nSpolečně s Óscarem Fernándezem tvořili zajímavou dvojici reprezentantů Španělska v polostřední váze. Mimo olympijské období prakticky nebyl vůbec vidět. Judo kombinoval s podobným sportem sambem a se studiem na vysoké škole. Účastnil se dvou olympijských her. V roce 2000 v Sydney i v roce 2004 v Athénách vypadl v prvním kole.\n\n"}
{"id": "970006", "url": "https://cs.wikipedia.org/wiki?curid=970006", "title": "Jaroslav Kameš", "text": "Jaroslav Kameš\n\nJaroslav Kameš (* 14. srpna 1969 Kladno) je bývalý český hokejový brankář.\n\nV nejvyšší československé soutěži startoval od sezóny 1987/1988 za Kladno. V 90. letech působil ve Zlíně, na přelomu tisíciletí vystřídal německý Eisbären Berlín, český Vsetín (mistr ligy) a ruský Avangard Omsk. Od roku 2002 již hrál pouze v českých klubech – chytal za extraligové Znojmo, Pardubice (mistr ligy) a Vítkovice. Střídavě se objevoval i v první lize (Beroun, Mladá Boleslav, Olomouc). Naposledy startoval ve Znojmě v prvoligové sezóně 2009/2010.\n\nV 90. letech hrál také za českou reprezentaci.\n"}
{"id": "970007", "url": "https://cs.wikipedia.org/wiki?curid=970007", "title": "Cornelius Johnson", "text": "Cornelius Johnson\n\nCornelius Cooper Johnson (28. srpna 1913, Los Angeles - 15. února 1946, San Francisco) byl americký atlet, olympijský vítěz ve skoku do výšky.\n\nNa olympiádě v Los Angeles skončil v soutěži výškařů čtvrtý. V Berlíně o čtyři roky později zvítězil a vytvořil olympijský rekord 203 cm. V letech 1936 a 1937 byl světovým rekordmanem spolu se svým krajanem Albrittonem - oba dva skočili v New Yorku 207 cm.\n\nV roce 1946 zemřel na zápal plic.\n"}
{"id": "970008", "url": "https://cs.wikipedia.org/wiki?curid=970008", "title": "Muzeum slovenské dědiny", "text": "Muzeum slovenské dědiny\n\nMuzeum slovenské dědiny ( \"Múzeum slovenskej dediny\"); neoficiálně \"Skanzen Martin\" je největší přírodní expozicí na Slovensku. Nachází se v Jahodníckych hájích, východně od Martina a na ploše 15,5 ha se nachází 143 exponátů slovenské lidové architektury, pocházejících ze severozápadního Slovenska.\n\n\n"}
{"id": "970010", "url": "https://cs.wikipedia.org/wiki?curid=970010", "title": "Miroslav Kopal", "text": "Miroslav Kopal\n\nMiroslav Kopal (* 17. ledna 1963 Jablonec nad Nisou) je bývalý český sdruženář, který závodil v letech 1983–1996.\n\nStartoval na ZOH 1988 a 1994, přičemž v Calgary 1988 se v individuálním závodě umístil na 6. místě a v závodě družstev byl československý tým sedmý. Individuální závod v Lillehammeru 1994 nedokončil. Zúčastnil se také světových šampionátů v letech 1984, 1989 a 1993, jeho největším úspěchem bylo páté místo z Lahti 1989.\n\n"}
{"id": "970012", "url": "https://cs.wikipedia.org/wiki?curid=970012", "title": "Óscar Fernández", "text": "Óscar Fernández\n\nÓscar Fernández-Vigil, (* 15. květen 1978 Španělsko) je bývalý reprezentant Španělska v judu a sambu.\n\nNominační souboje na velké turnaje sváděl s krajanem Etxartem. Na jeho úkor se během své vrcholové kariéry na olympijské hry nepodíval. Mezi olympijskými roky patřil k špičkovým evropským zápasníkům judo. Věnoval se jak judu tak příbuznému sportu sambu, ve kterém získal v roce 2010 bronzovou medaili na mistrovství Evropy. V Áviles vede judistickou (zápasnickou) akademii.\n\n"}
{"id": "970013", "url": "https://cs.wikipedia.org/wiki?curid=970013", "title": "Milan Kučera (sdruženář)", "text": "Milan Kučera (sdruženář)\n\nMilan Kučera (* 18. června 1974 Jilemnice) je bývalý český sdruženář, který závodil v letech 1990–2002.\n\nStartoval na ZOH 1992, 1994, 1998 a 2002, jeho nejlepším umístěním je 5. místo z individuálního závodu v Naganu 1998 a stejná příčka ze závodu družstev v Lillehammeru 1994. Zúčastnil se také světových šampionátů v letech 1993, 1995, 1997, 1999 a 2001 (individuálně nejlépe 4. místo na MS 1995).\n\n"}
{"id": "970014", "url": "https://cs.wikipedia.org/wiki?curid=970014", "title": "Milan Kučera", "text": "Milan Kučera\n\nMilan Kučera může být:\n\n"}
{"id": "970017", "url": "https://cs.wikipedia.org/wiki?curid=970017", "title": "Biely Kostol", "text": "Biely Kostol\n\nBiely Kostol ( ) je obec na Slovensku v okrese Trnava. Žije zde  obyvatel. První písemná zmínka o obci pochází podle jednoho zdroje z roku 1244, podle jiného z roku 1332.\n\nV obci je římskokatolický Kostel Krista Krále z roku 1941.\n\n"}
{"id": "970019", "url": "https://cs.wikipedia.org/wiki?curid=970019", "title": "Eating Out: All You Can Eat", "text": "Eating Out: All You Can Eat\n\nEating Out: All You Can Eat je americký hraný film z roku 2009, který režíroval Glenn Gaylord.\n\nFilm začíná pohřbem Marca a Kyleho, kteří zahynuli při autonehodě, když při orálním sexu vjeli do protisměru a srazili se se zájezdovým autobusem Céline Dion. Na pohřeb dorazí i Kyleho bratranec Casey, který je také gay, a protože v Los Angeles nikoho nezná, ubytuje se u své tety Helen, Kyleho matky. Ta ho seznámí s Tiffani, Kyleovou fag-hag, která ho zaměstná ve svém nehtovém salonu. Společně se jednou vydají do místního LGBT centra, aby zde Casey pracoval jako dobrovolník a zároveň dělal reklamu jejímu podniku. Casey se zde seznámí se Zackem, který sem také často chodí. Zack se Caseymu velmi líbí, ale netroufá si ho oslovit přímo. S pomocí Tiffani si na internetu založí falešný profil, do kterého nahraje fotky Tiffaniho bývalého přítele Ryana. Takto se poznají, zjistí, že mají společné zájmy a oběma se líbí stejné filmy a tak si dohodnou rande. Avšak v restauraci se náhodou objeví i pravý Ryan. Ten začne předstírat, že je gay, aby naštval Tiffani a domluví si se Zackem další rande. Zack mu doma připraví překvapení. Protože mu falešný Ryan na internetu říkal, že se mu líbí film \"Prázdniny v Římě\", připraví ve svém domě imitace pamětihodností, obdobně jako když Gregory Peck provázel po městě Audrey Hepburnovou – Sixtinskou kapli, Fontánu di Trevi a Ústa pravdy. Ovšem pravý Ryan nic z toho nechápe a Zackovi řekne, že už o něj nemá zájem. Casey Zackovi posléze přizná, jak to bylo doopravdy, což Zacka naštve. Ryan a Tiffani se rozhodnou, že Caseyho a Zacka dají dohromady.\n"}
{"id": "970021", "url": "https://cs.wikipedia.org/wiki?curid=970021", "title": "František Máka", "text": "František Máka\n\nFrantišek Máka (* 27. září 1968 Jičín) je bývalý český sdruženář, který závodil v letech 1988–1997.\n\nStartoval na ZOH 1992 a 1994, jeho nejlepším individuálním umístěním je 15. místo z Albertville 1992, v závodech družstev 5. příčka z Lillehammeru 1994. Zúčastnil se také světových šampionátů v letech 1991, 1993 a 1997 (individuálně nejlépe 6. místo na MS 1991).\n\n"}
{"id": "970022", "url": "https://cs.wikipedia.org/wiki?curid=970022", "title": "Zbyněk Pánek", "text": "Zbyněk Pánek\n\nZbyněk Pánek (* 4. září 1972 Vrchlabí) je bývalý český sdruženář, který závodil v letech 1989–1998.\n\nStartoval na ZOH 1994, kde se v individuálním závode umístil na 32. místě. Společně s českým týmem dosáhl nejlepšího českého výsledku na těchto hrách, páté příčky v závodě družstev. Na juniorském světovém šampionátu 1991 zvítězil v závodě družstev.\n\n"}
{"id": "970023", "url": "https://cs.wikipedia.org/wiki?curid=970023", "title": "Seznam kaplí na Starém Městě v Praze", "text": "Seznam kaplí na Starém Městě v Praze\n\nSeznam kaplí na Starém Městě v Praze zahrnuje kaple, které stojí nebo stály na Starém Městě. Nezmiňuje starší kaple stejného zasvěcení stojící alespoň přibližně na místech jejich novějších následníků. Seznam nezahrnuje kaple v kostelích.\n\n\n"}
{"id": "970025", "url": "https://cs.wikipedia.org/wiki?curid=970025", "title": "Zbyněk Krompolc", "text": "Zbyněk Krompolc\n\nZbyněk Krompolc (* 29. května 1978 Čeladná) je bývalý český skokan na lyžích, který závodil v letech 1993–1999.\n\nStartoval na ZOH 1994, kde byl v 15 letech nejmladším závodníkem české reprezentace. Na velkém můstku se tehdy umístil na 29. místě, na středním můstku skončil na 36. příčce a českému týmu pomohl k sedmému místu v závodě družstev. Zúčastnil se světového šampionátu v roce 1995, v témže roce dosáhl na mamutím můstku v Norsku čtvrtého místa v závodu Světovém poháru.\n\n"}
{"id": "970026", "url": "https://cs.wikipedia.org/wiki?curid=970026", "title": "Jiří Baumruk (1955)", "text": "Jiří Baumruk (1955)\n\nJiří Baumruk (* 27. listopadu 1955) je československý basketbalista, poté i trenér a také sportovní funkcionář a novinář.\n\nJiří Baumruk v letech 1975–1979 studoval na Fakultě tělesné výchovy a sportu Univerzity Karlovy v Praze, obor trenérská specializace 1975–1979. Státní rigorózní zkouškou v roce 1984 získal akademický titul PaedDr. Dále absolvoval v letech 1982–1984 postgraduální studium na Fakultě žurnalistiky Univerzity Karlovy, které ukončil státní zkouškou v roce 1984.\n\nHrál 1. československou basketbalovou ligu osm sezón za tým Sparta Praha (1973–1979, 1980–1982) a jednu sezónu v době vojenské služby (1979/80) za RH Pardubice. Největším úspěchem bylo třetí místo v československé lize basketbalu v roce 1976.\n\nV letech 1972–1979 za reprezentační družstva Československa v kategorii juniorů a U23 odehrál 120 utkání a za reprezentační družstvo mužů 10 utkání. Již v době sportovní kariéry od roku 1974 byl trenérem a vedoucím sportovních družstev mládeže ve volejbalu a basketbalu, od roku 1977 působil jako vedoucí a organizátor dětských táborů, rekreací a sportovních soustředění.\n\nOd roku 1981 pracoval jako redaktor v rozhlase, od roku 1985 v televizi jako redaktor – komentátor studiových pořadů a sportovních přenosů. V letech 1992–2000 byl šéfredaktorem Redakce sportu České televize a v roce 2005 zvolen na 6 let do Rady České televize, přitom třikrát byl zvolen předsedou Rady České televize na dvouleté funkční období, jednou nedokončené (zaniklo s mandátem).\n\nJeho otec Jiří Baumruk (27. 6. 1930 – 23. 11. 1989) v roce 2001 v anketě o nejlepšího českého basketbalistu dvacátého století skončil na 7. místě a v roce 2003 byl uveden do Síně slávy České basketbalové federace. V roce 1989 zahynul při dopravní nehodě.\n\nKlub\nZa Spartu Praha za 8 sezón celkem zaznamenal 2023 bodů\n\nČeskoslovensko\n\n\n"}
{"id": "970027", "url": "https://cs.wikipedia.org/wiki?curid=970027", "title": "Kostel svatého Vojtěcha (Staré Město)", "text": "Kostel svatého Vojtěcha (Staré Město)\n\nKostel svatého Vojtěcha na Starém Městě v Praze je zaniklý barokní kostel.\n\nKostel sv. Vojtěcha stával u Prašné brány na místě dnešního Obecního domu. Byl postaven patrně v letech 1694–1697 v rámci rekonstrukce arcibiskupského semináře, který zde byl zřízen v roce 1636 v domech středověkého „králova dvora“. Architektem kostela byl Jan Baptista Mathey. Práce na vnitřní výzdobě, která byla dílem Michaela Leopolda Willmanna a Jana Kryštofa Lišky, trvala do roku 1705, kdy byl kostel vysvěcen.\n\nV letech 1902–1903 byly budovy bývalého semináře včetně kostela zbořeny.\n\n"}
{"id": "970028", "url": "https://cs.wikipedia.org/wiki?curid=970028", "title": "Ladislav Dluhoš", "text": "Ladislav Dluhoš\n\nLadislav Dluhoš (* 6. října 1965 Čeladná) je bývalý český skokan na lyžích, který závodil v letech 1984–1994.\n\nStartoval na ZOH 1984, 1988 a 1994, jeho nejlepším individuálním umístěním je 12. místo z velkého můstku v Sarajevu 1984. V Calgary 1988 pomohl československému týmu ke čtvrtému místu v závodě družstev. V letech 1984–1991 se účastnil také světových šampionátů, ze kterých si přivezl dvě bronzové medaile ze závodů družstev.\n\n"}
{"id": "970029", "url": "https://cs.wikipedia.org/wiki?curid=970029", "title": "Jan Křtitel Vladimír Franze", "text": "Jan Křtitel Vladimír Franze\n\nJan Křtitel Vladimír Franze, O.Praem. (* 22. února 1946 Vyškov) je emeritním opatem kláštera premonstrátů v Teplé.\n\nKněžské svěcení přijal 21. června 1975. Jako duchovní působil mj. v letech 1978 až 1985 v Konstantinových Lázních. V tepelském klášteře P. Franze původně vykonával funkci novicmistra. V roce 1992 rezignoval dosavadní tepelský opat Heřman Josef Tyl (v následujícím roce pak zemřel). Z opatské volby vzešel Franze v roce 1993 jako Tylův nástupce. Po několika měsících však rezignoval. Tepelský klášter následně začali spravovat administrátoři. Nový tepelský opat byl zvolen až po osmnácti letech, 8. října 2011.\n\nEmeritní opat Franze byl poté do 1. srpna 2000 farářem ve městě Teplá, odtud následně přešel jako farář do Konstantinových Lázní. Od 1. února 2012 působí jako kaplan \"Domova sv. Karla Boromejského\" v Praze-Řepích.\n\n"}
{"id": "970031", "url": "https://cs.wikipedia.org/wiki?curid=970031", "title": "Článek 28", "text": "Článek 28\n\nČlánek 28 (\"Clause 28\", též \"Section 28\") bylo rozšíření zákona o místní správě (\"Local Government Act\") ve Velké Británii, který se týkal zákazu propagace homosexuality ve výuce a propagačních dokumetech vydávaných místní správou (\"Prohibition on promoting homosexuality by teaching or by publishing material\"). Dodatek byl přijat 24. května 1988 konzervativní většinou Britského parlamentu za vlády Margaret Thatcherové. Definitivně byl zrušen v roce 2003.\n\nNávrh zákona představil David Wilshire a získal velkou podporu Jill Knightové. Zakazoval obcím, školám a místním orgánům „propagaci homosexuality“, což mělo za následek, že ve všech oblastech veřejného života bylo povoleno o homosexualitě hovořit pouze negativně. Toto opatření vedlo k odporu příslušníků LGBT komunity ve Velké Británii, kteří v něm spatřovali cenzurní zásah. Vzhledem k rozsáhlým pravomocem britských místních orgánů měli obavu z negativního dopadu v oblastech sociálního zabezpečení, bytové politiky, místní zdravotní služby, základních a středních škol, knihoven a mládežnických skupin, financování preventivních a pomocných projektů, divadel, kin a galerií, udělování licencí pro kavárny, restaurace a kluby, pronájmu prostor pro festivaly a přednášky. Pravidla pro rovnost šancí a proti diskriminaci nebylo možno v tomto ohledu uplatnit. Představitelé LGBT komunity se obávali autocenzury ve školách, chybějících opatření proti diskriminaci a znemožnění toho, že homosexualita může být představena jako legitimní způsob života.\n\nNovela nařizovala, že místní orgány „nemají úmyslně propagovat homosexualitu nebo publikovat materiál s úmyslem propagovat homosexualitu“ (\"intentionally promote homosexuality or publish material with the intention of promoting homosexuality\") nebo „podporovat výuku v jakékoliv veřejné škole o přijatelnosti homosexuality jako domnělých rodinných vztahů (\"promote the teaching in any maintained school of the acceptability of homosexuality as a pretended family relationship\").\n\nLabouristická vláda Tonyho Blaira podnikla od roku 2000 několik pokusů o zrušení ustanovení, což se podařilo až v roce 2003, kdy 18. listopadu vstoupil v platnost nový článek 122 \"Local Government Act\". Na území Skotska byl článek 28 zrušen již 21. června 2000.\n\n"}
{"id": "970035", "url": "https://cs.wikipedia.org/wiki?curid=970035", "title": "Mistrovství Evropy v krasobruslení 2014", "text": "Mistrovství Evropy v krasobruslení 2014\n\nMistrovství Evropy v krasobruslení 2014 hostilo maďarské hlavní město Budapešť v období od 13. do 19. ledna. Soutěže 106. ročníku šampionátu proběhly v aréně SYMA Rendezvény és Kongresszusi Központ ve čtyřech kategoriích – muži, ženy, sportovní dvojice a taneční páry. Mimoevropští krasobruslaři se zúčastnili mistrovství čtyř kontinentů.\n\nBudapešť pořádala mistrovství Evropy posedmé. Předchozí šampionát v metropoli na Dunaji proběhl v roce 2004.\n\nŠampionátu se mohli zúčastnit krasobruslaři registrovaní v evropských národních svazech, kteří k 1. červenci 2013 dovršili minimální hranici 15 let věku. Další podmínkou kvalifikace bylo překročení minimální hodnoty v technických elementech (technical elements score; TES) na mezinárodní soutěži v průběhu aktuální či předchozí sezóny. Minimální hranice technických elementů v jednotlivých disciplínách je uvedena v tabulce:\nO počtu účastníku z jednotlivých států rozhodlo umístění na předešlém mistrovství Evropy.\n\nProgram šampionátu podle oficiálního rozpisu je uveen v místním čase – UTC+1 (středoevropský čas):\nMistrovství Evropy vysílal veřejnoprávní program ČT sport. Komentoval jej Miroslav Langer.\n\nV krátkém program programu i volných jízdách zvítězil Španěl Javier Fernández, který tak obhájil evropský titul a získal druhou trofej mistra Evropy.\nPo krátkém programu vedla Ruska Adelina Sotnikovová. Po historicky druhé nejlepší volné jízdě, dle stávající bodové klasifikace, však titul mistryně Evropy získala její krajanka Julia Lipnická, když za tuto část závodu odjetou na hudbu z filmu \"Schindlerův seznam\" obdržela 139,75 bodu. Pro 15letou bývalou moderní gymnastku Lipnickou byl šampionát premiérovou velkou soutěží v seniorské kategorii. Celkové hodnocení 209,72 bodů představovalo také druhou nejvyšší hodnotu v ženském krasobruslení, když více bodů do té doby nasbírala pouze Kim Ju-na na Zimních olympijských hrách 2010.\n\nRuská sportovní dvojice Tatiana Volosožarová a Maxim Traňkov získala třetí titul mistrů Evropy v řadě.\n\n"}
{"id": "970036", "url": "https://cs.wikipedia.org/wiki?curid=970036", "title": "Krasňany", "text": "Krasňany\n\nKrasňany ( ) jsou obec v okrese Žilina na Slovensku. V roce 2011 zde žilo 1 436 obyvatel. První písemná zmínka o obci pochází z roku 1354.\n\nObec je situována v severovýchodní části Žilinské kotliny, na západních svazích Malé Fatry, v údolí Varínky. Od města Žilina je vzdálena asi 10 km. Střed obce má nadmořskou výšku 383 m n. m. Středem obce vede silnice II/583 ze Žiliny do Párnice.\n\nV obci se nachází renesanční zámek (kaštel) v minulosti sídlo starého uheského rodu Pongráců. Původně se jednalo o dvě samostatné stavby, postavené v 2. polovině 17. století. v 18. století byly spojeny přízemním křídlem. V letech 1898 a 1914 byly rekonstruovány. Na starším zámku se zachovala sgrafitová ornamentika. Na nádvoří jsou arkády. Zachované jsou křížové klenby i renesanční portály. Později zámek sloužil jako muzeum. Poté navrácen v restituci a prodán. Dnes je v soukromém vlastnictví.\nV katastrálním území obce se na řece Varínce nachází přírodní památka Krasniansky luh.\n\n\n"}
{"id": "970041", "url": "https://cs.wikipedia.org/wiki?curid=970041", "title": "Hrada", "text": "Hrada\n\nHrada je vrcholová plošina s pravěkým a raně středověkým osídlením na severozápadním okraji Příhrazské vrchoviny v chráněné krajinné oblasti Český ráj. Lokalita je zároveň součástí evropsky významné lokality soustavy NATURA 2000 a přírodní rezervace Příhrazské skály. Leží asi jeden kilometr nad vesnicemi Dneboh a Olšina v okresu Mladá Boleslav ve Středočeském kraji. Lokalita je od roku 1967 zapsána jako nemovitá kulturní památka.\n\nHrada představují významnou botanickou lokalitu Českého ráje. Z okrajů plošiny jsou daleké výhledy na sever až jihozápad, skalní věže jsou využívány horolezci.\n\nVrch náleží do celku Jičínská pahorkatina, podcelku Turnovská pahorkatina, okrsku Vyskeřská vrchovina, podokrsku Příhrazská vrchovina a jeho Slivické části.\n\nÚzemí je významnou archeologickou lokalitou prvně popsanou v osmdesátých letech devatenáctého století. Ve starší vlastivědné a archeologické literatuře je známá pod názvem Mužský – Hrada. Pískovcové masivy v okolí vrchu Mužský tvořily přirozené opevnění jednoho z nejlépe bránitelných hradišť v Čechách. Poloha byla již k roku 1554 nazývána \"Hradiště,\" později \"Hrad\" nebo \"Hrada.\"\n\nNa jihozápadě vybíhá úzká rokle, odděluje plošinu Hrad od menší ostrožny Klamorna. Obě polohy spolu patrně tvořily většinu doby jeden celek. Východní a jižní strana jsou ohraničeny dalšími roklemi (\"Pod Hrady\" a \"Peklo\"). Z této strany byla náhorní plošina zranitelnější, proto zde bylo vybudováno opevnění. To se dochovalo nad srázem do rokle v podobě 1–2 m vysokého a 2–4 m širokého valu. Celková dochovaná délka valu činí asi 250 m. Těleso valu z vnější strany patrně zpevňovala palisáda.\n\nOsídlení je doloženo nejpozději na počátku zemědělského pravěku – v neolitu (šárecký stupeň kultury s keramikou lineární, kultura s vypíchanou keramikou) a eneolitu (zejména kultura nálevkovitých pohárů). Významné sídliště zde stálo v mladší a pozdní době bronzové (lužická kultura), kdy je předpokládáno vybudování opevnění na východní a jižní straně sídliště. Další fáze osídlení spadá do pozdní doby halštatské a doby laténské. Funkci opevněného sídliště měla Hrada se sousední Klamornou i v raném středověku, snad již na počátku devátého století. Nečetné osídlení pokračuje i v první polovině desátého století.\n\nVe vrcholném středověku byl v severozápadním cípu, na skalních blocích postaven hrad nazývaný Drábské světničky. V jižní části lokality se nachází zřícenina Píčova statku.\n\nAutomobilem se dá nejblíže dopravit na parkoviště Dneboh – Kavčina k západnímu úpatí. Pak pokračovat pěšky na Drábské světničky po modré turistické stezce. Nebo lze přijet do Olšiny a vyjít nahoru po žluté stezce a u \"Studeného průchodu\" se napojit na modrou společně s červenou (ta obkružuje plošinu ze všech stran kromě východní) opět směrem na Drábské světničky. Na vrchol plošiny je třeba sejít ze stezek k jihovýchodu.\n\n\n"}
{"id": "970046", "url": "https://cs.wikipedia.org/wiki?curid=970046", "title": "Přepadení celnice v Habarticích", "text": "Přepadení celnice v Habarticích\n\nPřepadení celnice v Habarticích, hraniční obci ve Frýdlantském výběžku na severu tehdejšího Československa, byla teroristická akce provedená během ranních hodin dne 21. září 1938 příslušníky sudetoněmeckého Freikorpsu. Událost patřila k uměle vyvolaným nepokojům v českém pohraničí naplánovaným jako reakce na projev Adolfa Hitlera o utlačování německé menšiny v Československu, pronesený 12. září 1938 na sjezdu Národně socialistické německé dělnické strany (NSDAP).\n\nCelá akce začala večer 20. září, kdy do u (dnes Zawidówa), s nímž Habartice bezprostředně sousedí, přijeli v nákladních automobilech muži, kteří se schovali ve zdejší továrně. Krátce po půlnoci pak ozbrojeni přešli státní hranici a zaútočili na habartickou celnici. Tu bránilo osmnáct mužů. Přestože Němci postupně zaútočili ve čtyřech vlnách, nepodařilo se jim budovu dobýt. Nad ránem pak ještě dorazily jednotky československého vojska a policie povolané na pomoc z Frýdlantu a z Liberce, ale to již útočníci ustupovali. Na straně Freikorpsu byli tři mrtví a šestnáct zraněných, na české straně si přepadení vyžádalo čtyři zraněné, z toho jednoho těžce.\n\nHabartice byly obcí na československo-německé (dnes česko-polské) státní hranici, která je zde tvořena Kočičím potokem. Přímo na československou obec navazovalo za hranicemi město (dnes Zawidów). Habartická celnice sídlila v objektu čp. 32, což je patrový zděný dům s polovalbovou střechou stojící východně od silnice I/13 ve vzdálenosti asi 200 metrů od hraničního přechodu. Celnici bránilo družstvo Stráže obrany státu (SOS) číslo 125 čítající 22 mužů, z nichž bylo 14 příslušníků finanční stráže (podle jiných zdrojů se jednalo o oddíl číslo 126 mající třináct členů, které během léta 1938 posílili čtyři vojáci z Liberce). Během dne i noci střežily obec hlídky umístěné jednak přímo před celnicí a dále též na významných místech v Habarticích. O několik dní dříve totiž jednotce SOS přišlo varování, že se chystá přepadení zdejší celnice. Několikrát proto byly povolávány z Frýdlantu posily. Ty do Habartic přijely vždy navečer, strávily zde noc a ráno odjížděly zpět do Frýdlantu. Během nočních výjezdů frýdlantské jednotky však v předchozích dnech k ničemu nedošlo, a proto na noc z 20. na 21. září, kdy k napadení celnice došlo, již nikdo nepřijel. Okna v přízemí objektu a vstup do budovy chránily pytle s pískem, které sem byly umístěny během předchozího dne. V budově samotné se tu noc nacházelo 16 příslušníků družstva. Zbylí hlídkovali v terénu nebo pobývali na blízké četnické stanici.\n\nV předvečer útoku, tedy v úterý 20. září, zhasla neočekávaně v u všechna světla a stejný osud potkal i Habartice, kam také elektrickou energii dodávala elektrárna z Německa. Členové finanční stráže pozorovali za hranicemi v německém městě podezřelý ruch. Ve 22 hodin sem totiž přijelo několik nákladních automobilů, jež přivezly nezjištěný počet mužů, kteří neosvětleným městem přecházeli do továrny poblíž státní hranice. V továrně se sice nesvítilo, ale byl slyšet tlumený hovor mužů a zahlédli též záblesky světla z kapesních svítilen.\n\nV průběhu noci (přibližně ve 3.30 ráno ve středu 21. září) přešla skupina asi sta útočníků přes most na státní hranici ze u do Habartic. Oblečeni byli do plášťů „štikové barvy“, na hlavách měli rakouské přilby a jejich výzbroj tvořily rakouské pušky a násadcové granátomety. Dozorce finanční stráže Ladislav Krásný, jenž právě hlídkoval u hraniční závory, vyzval útočníky česky i německy „Stůj!“. Byl ale napaden palbou jednotky Freikorpsu útočící ze u. Krásný palbu opětoval, zaútočil ručními granáty a začal se stahovat do budovy celnice. V ní se mezitím stačil na případný útok připravit zbytek členů družstva SOS, tedy příslušníků Finanční stráže i vojáků. Venku, blízko budovy celnice, však Krásného zranily do očí střepiny z nepřátelského granátu.\n\nDeset minut po zahájení německého útoku telefonovali členové družstva SOS, kteří se nacházeli v četnické stanici, do Frýdlantu a poté i do Liberce s žádostí o pomoc. V telefonu byla z Habartic zřetelně slyšet prudká palba. Na pomoc proto ihned vyrazil oddíl podporučíka Kreissingera spolu s frýdlantským četnickým pohotovostním oddílem a z Liberce vyrazila četa tančíků, doprovázená oddílem vojáků s obrněným autem od policie.\n\nKrátce po zahájení útoku na habartickou celnici obklíčily jednotky Freikorpsu celou budovu a strhla se prudká přestřelka. Během ní se podařilo ještě dozorci Janu Bednářovi prostřílet se z hlídky do budovy celního úřadu. Utrpěl při tom však lehká zranění. Obránci se bránili střelbou z pušek a vrháním ručních granátů z oken v prvním patře budovy. Jakmile při prvním ataku útočníci neuspěli, připevnili na stěnu přístavku u celnice svazek ručních granátů. Jejich detonace sice zbořila zeď přístavku, ale dále se již útočníci nedostali. Nezdařilo se jim ani vyhodit do povětří vstupní dveře budovy.\n\nStřelba proti celnici byla vedena i z okolních domů. Členové Freikorpsu navíc při dobývání pravděpodobně použili také minomet. Útočníci provedli celkem čtyři vlny ataků po asi 40 mužích, ale ani při jedné z nich neuspěli. Po odražení posledního z útoků se německé jednotky začaly stahovat za Kočičí potok, jenž zde tvoří státní hranici.\n\nPosily z československého vnitrozemí dorazily do Habartic za svítání. Jakmile vyjely jižně od obce z lesa, začal je ohrožovat německý těžký kulomet ostřelující přístupovou silnici. Vojáci se proto museli do obce připlížit příkopem podél cesty a k celnici se dostali kolem šesté hodiny ranní. V té době již Němci kryti palbou z pušek ustupovali zpět. Objekt celnice byl ovšem výrazně poničen. V jeho okolí navíc nezůstalo ani jedno okno vcelku. U celnice se našly čtyři pušky patřící útočníkům a několik nevybuchlých granátů. U zadního rohu budovy byla objevena asi jeden metr hluboká jáma, ve které se nacházela zakrvácená lopata s krumpáčem a asi 30 kilogramů výbušniny svědčící o zabití nebo zranění útočníka, který se umístěním nálože pokoušel vyhodit budovu celnice do povětří.\n\nPřepadení si na československé straně vyžádalo čtyři zraněné. Těžce byl raněn dozorce Ladislav Krásný, jenž přišel o zrak a nevrátila mu ho ani operace, kterou podstoupil v Praze. Další tři příslušníci Finanční stráže (Nebeský, Sovják a Bednář) utrpěli zranění lehká. Útočníci měli ztráty vyšší, a sice tři mrtvé a 16 těžce zraněných.\n\nJeště během dne, kdy došlo k přepadení, byly do habartické celnice dovezeny zásoby střeliva a ručních granátů spolu s pytli plnými písku a místní posádku doplnily čerstvé síly. Téhož dne odpoledne odehráli poblíž státní hranice čeští obránci celnice volejbalové utkání, aby demonstrovali svou neohroženost vůči útočníkům. Někteří z hráčů měli ještě hlavu omotanou zkrvaveným obvazem. Německá agentura \"\" o události vydala zprávu, v níž popisovala, že československé komunistické tlupy „“ zaútočily v síle několika set mužů na uprchlický tábor v u a postřelily při tom dvě osoby těžce a 15 lehce. Jedním ze zraněných měl podle německé agentury být i ský starosta, jenž v tu chvíli bojoval o život. Ve skutečnosti však rychtář tou dobou pobýval v hostinci, kam si zašel na pivo. Odpoledne toho dne německý celní úřad v Jindřichovicích pod Smrkem provedl evakuaci svých pracovníků z československého území. V reakci na přepadení habartické celnice došlo 21. září večer k vyhlášení stanného práva i v okrese Frýdlant, pod který Habartice spadaly. Následující den – 22. září – přepadl Freikorps Heřmanice a další den pak celnici v Srbské.\n\nDne 6. prosince 1982 (v roce 44. výročí) byla na budově habartické celnice odhalena pamětní deska a současně proběhla též beseda se třemi obránci celnice – s Ladislavem Krásným, s Františkem Beerem a s Josefem Sivkem. Na desce je napsáno:\n\nPravidelně se u budovy celnice konají vzpomínkové akce, které přepadení připomínají. Obráncům celnice Ladislavu Krásnému, Františku Beerovi a Janu Bednářovi udělila obec Habartice v roce 1993 čestné občanství.\n\n\n"}
{"id": "970050", "url": "https://cs.wikipedia.org/wiki?curid=970050", "title": "Australian Open 2014 – čtyřhra juniorek", "text": "Australian Open 2014 – čtyřhra juniorek\n\nObhájcem titulu ve čtyřhře juniorek na melbournském Australian Open 2014 byl chorvatsko-kanadský pár Ana Konjuhová a Carol Zhaová, jehož členky se rozhodly startovat v seniorské části turnaje.\n\nRoli favoritek potvrdila nejvýše nasazená ukrajinsko-ruská dvojice Angelina Kalininová a Jelizaveta Kuličkovová, která ve finále přehrála britsko-srbské turnajové dvojky Katie Boulterovou se Ivanu Jorovićovou po dvousetovém průběhu 6–4 a 6–2. Pro obě hráčky znamenalo vítězství první grandslamový titul.\n\nKaždá z vítězek si do juniorského žebříčku připsala 270 bodů.\n\n"}
{"id": "970053", "url": "https://cs.wikipedia.org/wiki?curid=970053", "title": "1914 ve fotografii", "text": "1914 ve fotografii\n\nTento článek obsahuje významné fotografické události v roce 1914.\n\n\n\n\n\n\n"}
{"id": "970056", "url": "https://cs.wikipedia.org/wiki?curid=970056", "title": "Eva Borovičková", "text": "Eva Borovičková\n\nEva Borovičková (* Hodonín) je česká divadelní herečka. Studovala Vyšší odbornou školu hereckou v Praze. Působila v Pidivadle, v Městském divadle Zlín, v Divadle Do houslí a v současnosti je v angažmá Divadla Polárka. \n\n\n\n\n\n"}
{"id": "970057", "url": "https://cs.wikipedia.org/wiki?curid=970057", "title": "Ondřej Biravský", "text": "Ondřej Biravský\n\nOndřej Biravský (* 7. června 1988 Znojmo) je český divadelní herec.\nBěhem studií na Konzervatoři v Brně hostoval v brněnských divadlech, kde sbíral zkušenosti. Od roku 2008 je v angažmá v Divadle Polárka jako herec, ale věnuje se i skládání hudby.\n\nVystudoval Konzervatoř v Brně - obor hudebně dramatický. Mezi jeho dovednosti patří hra na kytaru, klavír, bicí, zpěv, beatbox, šerm, pantomima, jízda na koni, žonglování a moderování. Příležitostně se objevuje v seriálech Ordinace v růžové zahradě, Doktoři z Počátků a Znamení koně. Hrál v těchto divadlech Divadlo Husa na provázku, Národní divadlo Brno, Městské divadlo Brno, Divadlo plyšového medvídka a Divadlo Polárka, která je jeho domovskou scénou. Prosadil se i jako skladatel hudby.\n\nStrakonický dudák (Kalafuna, Vocilka), Misantrop (Alcest), Tartuffe (Valér), Hamlet\n\nOstrov pokladů, Mauglí (Šedák), S koníčkem přes hory a doly, Rumcajs (Cipísek), Lovci mamutů, Dvacet tisíc mil pod mořem, Romeo a Julie (Paris), Bitva u Lipan, Jen počkej, zajíci!, Roztančený svět, Dobrodružství malého Vikinga, Marťanská kronika (Muhe Ca), Urašima a mořská princezna, Golem (Laponder), Mrazík (Ivan), Čarodějův učeň, Starořecké báje a pověsti (Theseus, Apollon), Hudba v Čechách, Z jedné i druhé kapsy (Brejcha), Tady je Krakonošovo, Dva Kutilové, Zmatek nad Zmatek, Stvoření světa (Michael, Adam), Bajky, Dlouhý Široký a Bystrozraký (Princ), Robinson Crusoe, Petr Pan, Moravský Budulínek, Peskvil (Šachmatov), Letní den (Nezdar), Pět báječných strýčků, Kdo zachrání Isabelu – Commedia del´arte (Pantalone, Dottore), O Jirkovi a jeho třech psech (Jirka), Spalovač mrtvol (Reinke), Ondráš a Juráš (Ondráš), Dobrodružství Toma Sawyera, Děvčátko Momo\n\nMarkéta Lazarová, Equus\n\nBetlém aneb převeliké klanění (Mistr, Melichar, Anděl)\n\nFigarova svatba (Paco), Manon Lescaut (Duvalův syn), Strakonický dudák, Tajemství pralesa, Královna Margot, Tajemství Zlatého draka (Policista)\n\nFikce Brno (Koron), Ježek a Sněhulák\n\nDivadelní ředitel (Eiler)\n\nRomeo a Julie – Roccoco in 80´s (Romeo)\n\n\n\n"}
{"id": "970059", "url": "https://cs.wikipedia.org/wiki?curid=970059", "title": "Katedrála svatého Michaela archanděla (Bělehrad)", "text": "Katedrála svatého Michaela archanděla (Bělehrad)\n\nKatedrála svatého Michaela archanděla (srbsky v cyrilici Саборна црква Светог Арханђела Михаила a v latince Saborna crkva Svetog Arhanđela Mihaila) je srbským pravoslavný chrám v hlavním městě Srbska Bělehradě, na Kosančićevom vencu.\n\nChrám byl postaven v letech 1837 až 1840 v klasicistním architektonickém stylu s prvky baroka na rozkaz knížete Miloše Obrenoviće. Jeho hlavním architektem byl Adam Fridrih Kverfeld, vzorem byl podobný kostel, který se nachází ve Sremských Karlovcích. Ve své době se chrám stal největším kostelem, zbudovaným na srbském území. Proto byl také hlavním pravoslavným chrámem Srbska, probíhaly v něm korunovace srbských panovníků a intronizace řady srbských patriarchů. V roce 1904 se zde uskutečnila korunovace srbského krále Petra I. Karađorđeviće.\n\nKlasicistní stavbu doplňují barokní prvky. Portál chrámu zdobí mozaiky Přesvaté bohorodičky, Svaté Trojice a archandělů Michaela a Gabriela. Ikonostas sestavil sochař Dimitrije Petrović a ikony pocházejí z dílny A. Avramoviće z 19. století. V krytu chrámu jsou uloženy ostatky Štěpána Uroše V. (1337–1371) a Štěpána Štiljanoviće, dále několika srbských patriarchů a také národních buditelů (Vuk Stefanović Karadžić, Dositej Obradović).\n\n"}
{"id": "970064", "url": "https://cs.wikipedia.org/wiki?curid=970064", "title": "Budova BIGZ", "text": "Budova BIGZ\n\nBudova BIGZ (srbsky v cyrilici Зграда БИГЗ, v latince Zgrada BIGZ) je funkcionalistická opuštěná stavba původní tiskárny (zkratka BIGZ z názvu pochází z \"Beogradski izdavačko-grafički zavod\", tedy Bělehradského vydavatelsko-grafického závodu). Nachází se na ulici \"Bulevar Vojvode Mišića 17\", v jihovýchodní části města, v blízkosti řeky Sávy a dálniční křižovatky Mostar. \n\nStavba je kulturní památkou, a to od roku 1992. \n\nBudova disponuje plochou 25 000 m. Dobře je viditelná pro všechny, kteří přijíždí do centra Bělehradu ze směru Záhřeb, Užice a Budapešť. Budova zahrnovala tiskárnu, skladiště, kanceláře, hudební studia, umělecké ateliéry, dílny a další pracovny, kulturní centrum apod. Rozsáhlou plochu o nemalém počtu pater dokázal Brašovan rozčlenit díky tomu, že první čtyři patra vystupují u hlavního průčelí, orientovaného do ulice Vojvode Mišića do popředí a jsou vizuálně oddělené od zbytku hmoty stavby. \n\nV 30. letech 20. století vypsal jugoslávský stát výběrové řízení na novou budovu tiskárny, neboť původní z 19. století přestávala vyhovovat. V dubnu 1933 proběhla architektonická soutěž, ve které na prvním místě uspěl Dragiša Brašovan, na druhém místě se umístil záhřebský tým architektů Jovan Korka, Đorđe Kiverov a Đorđe Krekić a na třetím bělehradský tým ve složení Dragan Gudović a Dimitrije M. Lek. Všechny návrhy předpokládaly vznik několikapatrového funkcionalistického paláce; původní Brašovanův plán byl sice ještě přepracován, ale už počítal s nápadnou věží v západním rohu budovy. Hlavní motiv, kterého se při výstavbě desetiposchoďového domu držel, byl půdorys budovy ve tvaru písmene П. \n\nStavební práce na budově byly zahájeny až v roce 1937 a vzhledem k tomu, že se jednalo o nejvyšší stavbu v celé této části města, ještě před dokončením budila údiv a zájem místních. Dokončena byla v květnu 1940 a kolaudace se uskutečnila v lednu 1941. Stavební náklady dosáhly téměř 40 milionů jugoslávských dinárů. Vzhledem k zhoršující se bezpečnostní situaci v Evropě v souvislosti s průběhem druhé světové války bylo nejprve odsunuto nastěhování budovy z února 1941 na podzim téhož roku, v dubnu však konflikt vypukl i na území tehdejší Jugoslávie, a tak k nastěhování již nedošlo. \n\nZa války byla budova poškozena, nakonec ale po osvobození města byla nakonec zprovozněna. V rámci reorganizace národního hospodářství po nástupu komunistů k moci a znárodnění byl zřízen Bělehradský vydavatelsko-grafický podnik (srbsky Beogradski izdavačko-grafički zavod, zkr. BIGZ). Ve své době se jednalo o největší tiskařský podnik na Balkáně, který se věnoval především tisku menších knih ve velkém nákladu. \n\nZa dob existence SFRJ tento podnik zaměstnával až 3000 lidí. V roce 1992 byla stavba prohlášena za kulturní památku.\n\nAž do 90. let budova skutečně sloužila jako tiskárna. Poté však státní podnik zkrachoval a budovu obsadili mladí umělci a funguje jako neformální kulturní centrum. V budově BIGZ často vystupovali či trénovaly skupiny, jako např. Štrebersi, DžDž, Metak Za Zlikovca, Autopark, Petrol, Repetitor, Sinestezija, Tobija, Damjan od Resnika, Bolesna Štenad, Vox Populi, Dažd, nebo v Srbsku značně popuplární S.A.R.S..\n\nV roce 2007 stavbu od státu odkoupil podnikatel Petar Matić za 310 milionů dinárů. \n\n"}
{"id": "970066", "url": "https://cs.wikipedia.org/wiki?curid=970066", "title": "Silver &amp; Gold", "text": "Silver &amp; Gold\n\nSilver & Gold je dvacátéčtvrté studiové album kanadského hudebníka Neila Younga, vydané v dubnu 2000 u vydavatelství Reprise Records. Nahráno bylo v rozmezí srpna 1997 a května 1999 ve studiu Redwood Digital ve Woodside v Kalifornii. Jeho producentem byl Young spolu s Benem Keithem.\n\nAutorem všech skladeb je Neil Young.\n"}
{"id": "970068", "url": "https://cs.wikipedia.org/wiki?curid=970068", "title": "Berk", "text": "Berk\n\nPříjmení Berk nosí více různých osob:\n\n\n"}
{"id": "970070", "url": "https://cs.wikipedia.org/wiki?curid=970070", "title": "Matthew Broderick", "text": "Matthew Broderick\n\nMatthew Broderick (21. březen 1962 New York) je americký herec.\n\nNarodil se na Manhattanu. Jeho matka byla Židovka, jeho otec Ir. Prošel střední školou waldenského typu.\n\nJeho první velkou filmovou rolí byl David Lightman ve sci-fi dramatu \"WarGames\", které pojednávalo o hrozbě jaderného konfliktu ve studené válce, která právě vrcholila a film tak zaznamenal značný ohlas. Štěstí měl i na další snímek, fantasy \"Jestřábí žena\", který rovněž zaznamenal úspěch. Roku 1986 na sebe upozornil v teenagerské komedii \"Ferris Bueller's Day Off\", za výkon v níž byl nominován i na Zlatý globus. Vzápětí hrál hlavní roli ve sci-fi filmu \"Project X\" či v dramatu z americké občanské války \"Glory\". Jeden z jeho největších úspěchů přišel roku 1994, kdy namluvil hlavní roli lva Simby v disneyovském animovaném trháku \"Lví král\", přičemž stejnou roli ztvárnil i v následujících snímcích \"\" (1998) a \"\" (2004). Ke kasovním úspěchům patřil i \"The Cable Guy\", kde byl hlavním oponentem Jima Carreyho. Zvláštní roli v jeho filmografii hraje snímek \"Infinity\" z roku 1996, kde ztvárnil fyzika Richarda Feynmana, neboť scénář k filmu napsala Broderickova matka a on sám se prvně ujal režie. Do žánru romantické komedie nahlédl ve snímku \"Addicted to Love\" po boku Meg Ryanové. Hollywoodskou hvězdou se definitivně stal, když hrál hlavní roli Dr. Niko Tatopoulose v \"Godzille\" Rolanda Emmericha z roku 1998. Následovala řada hlavních rolí: v \"high school movie\" \"Election\" (kde je protivníkem Reese Witherspoonové), \"Inspector Gadget\", \"Stepfordské paničky\", \"Producenti\", \"Wonderful World\". Jeho poslední větší příležitostí byla role v komedii \"Tower Heist\" (2011), po boku Bena Stillera a Eddie Murphyho. V seriálu \"Daybreak\"z roku 2019 ztvárnil ředitele Burra.\n\nJe též úspěšných divadelním hercem, dvakrát získal cenu Tony, roku 1983 za hru \"Brighton Beach Memoirs\" a roku 1995 za muzikál \"How to Succeed in Business Without Really Trying\".\n\nJe manželem americké herečky Sarah Jessicy Parkerové, hvězdy seriálu \"Sex ve městě\". Vzali se roku 1997. Ač oba Židé, měli civilní sňatek (vedený Broderickovou sestrou, episkopalistkou), byť v místě bývalé synagogy v Lower East Side – Broderick se označuje za \"kulturního Žida\", podobně Sarah. V mládí měl vztah i s herečkou Jennifer Greyovou, kterou proslavil film \"Hříšný tanec\".\n\n"}
{"id": "970073", "url": "https://cs.wikipedia.org/wiki?curid=970073", "title": "Zákon o mezinárodním právu soukromém", "text": "Zákon o mezinárodním právu soukromém\n\n\n"}
{"id": "970074", "url": "https://cs.wikipedia.org/wiki?curid=970074", "title": "Journey Through the Past", "text": "Journey Through the Past\n\nJourney Through the Past je soundtrackové album kanadského hudebníka Neila Younga, vydané v listopadu 1972 u vydavatelství Reprise Records. Jde o soundtrack ke stejnojmennému filmu, jehož režisérem byl Neil Young. V žebříčku Billboard 200 se album umístilo na 45. příčce. Vedle písní, které byly natočeny speciálně pro tento film, album obsahuje i písně skupin Buffalo Springfield a Crosby, Stills, Nash and Young, ve kterých Young dříve působil.\n\n"}
{"id": "970077", "url": "https://cs.wikipedia.org/wiki?curid=970077", "title": "Bánovina (budova)", "text": "Bánovina (budova)\n\nBánovina (srbsky v cyrilici Бановина, v latince Banovina) je neformální název pro budovu vlády Autonomní oblasti Vojvodiny. Nachází se v Novém Sadu a dominuje \"Bulváru Mihajla Pupina\", hlavní novosadské třídě. Stavba byla zahájena v roce 1930 a dokončena byla o devět let později.\n\nV současné době je budova památkově chráněná.\n\nBudova má tvar podkovy o délce 185 m a šířce 42 m. Má pět poschodí, dominantním prvkem je vysoká věž v severní části. Budova byla doplněna celou řadou soch. Značná část z nich se dochovala, symboly vládnoucího rodu Karađorđevićů však byly po druhé světové válce odstraněny.\n\nAutorem stavby byl srbský architekt Dragiša Brašovan, původem z Vojvodiny. Budovu navrhl v 30. letech jako sídlo správy tehdejší Dunajské bánoviny. Přestože byly bánoviny jako správní jednotky po druhé světové válce v souvislosti s příchodem komunistů zrušeny, lidové označení stavbě zůstalo. Spolu s Tanurdžićovým palácem se jedná o jednu z největších meziválečných staveb v Novém Sadu a ukázku jugoslávské moderní architektury.\n"}
{"id": "970080", "url": "https://cs.wikipedia.org/wiki?curid=970080", "title": "Zombie argument", "text": "Zombie argument\n\nZombie argument je filosofický rozpor, vyskytující se v oblasti filosofie mysli, nejčastěji používaný jako obhajoba existence oddělitelné mysli a těla, tedy nehmotné podstaty živoucích tvorů od jejich hmotného těla. Jedná se o jeden z hlavních argumentů proti pravdivosti fyzikalismu, filosofického směru snažícího se vysvětlit veškeré duševní projevy lidí fyzikálními a mechanickými cestami.\n\nZombie v tomto pojetí jsou něco naprosto odlišného od tradičního chápání zombie jako oživlé mrtvoly s hnilobnými projevy na těle, která se mumlajíc pohybuje směrem k ústřední postavě nejnovějšího holywoodského trháku. Filosofická zombie je až na úroveň molekul naprosto přesná kopie člověka. Jediné, co postrádá, je vědomí, schopnost vnímat vnější podněty, na základě nich usuzovat a vyvozovat závěry. Je však naprogramovaná tak, že ji nelze od člověka rozpoznat, na bolest reaguje nářkem, odpovídá na otázky a veskrze se její chování v ničem neliší od lidského. V jejím nitru je však temno.\nExistence podobných stvoření nebyla do této doby prokázána. Zombie má být až na úroveň molekul (včetně mozku) přesná kopie člověka. Samotné otevření lebky člověka - nebo jiná zkoumání materiální stránky lidské bytosti - tedy nemůže otázku jejich existence rozhodnout.\n\nZa znovuobjevitele této myšlenky lze považovat Saula Kripkeho, který stejně jako David Chalmers uvádí, že dosavadní znalosti lidstva v oblasti přírodních věd naznačují, že existence filosofických zombie v přírodě je vyloučena. Pozornost se proto zaměřuje na otázku, která se jeví jako velmi banální, její důsledky jsou však dalekosáhlé. Jedná se o to, zda existence filosofických zombie je vůbec myslitelná. David Chalmers (asi nejznámější filosof zabývající se touto oblastí) k tomu uvádí: \n\n\"„Přiznávám se, že logická možnost existence zombie je zřejmá (stejně jako uni-kola vysokého míli). Zombie je něco fyzicky identického se mnou, které však postrádá vědomí - uvnitř je temno.[...] V jejím popisu není žádný rozpor. Určitým způsobem se prohlášení o této logické možnosti zužuje na pouhou intuici, ne však více, než v případě uni-kola.”\" \nNení žádná možnost ověřit, že něco je nebo není logicky možné. Nejčastěji jsou lidé proto odkázání na pouhou intuici. A intuice tuto možnost nevylučuje, jelikož nebyla dosud vyvrácena. Dle Chalmerse proto to, co si lze představit, je myslitelné (a kdo si neumí představit filosofickou zombie, trpí nedostatkem imaginace). Zde se nachází jádro zombie argumentu a sice, že pouhá myslitelnost existence filosofických zombie vyvrací celou teorii fyzikalismu. Postaví-li se totiž vedle sebe člověk a jeho filosofická zombie, potom jediným rozdílem mezi nimi je ono vědomí, které však není stvořeno z toho samého, jako kamení nebo voda, ale z čehosi, co překračuje hranice fyzikalismu. Existuje mnoho forem tohoto argumentu, jedním ze srozumitelnějších je např. následující: \n\n\nJedním z nejdůslednějších odpůrců zombie argumentu, rozvíjeného Davidem Chalmersem, je filosof a kognitivní vědec Daniel Dennett. Tento striktní materialista uvádí, že pakliže věda postoupí natolik, že získáme přesný obraz mozku na úrovni buněk, budeme schopni vysvětlit veškeré duševní pochody včetně vědomí. Jeho argumentace proti určité formě dualismu, kterou podporuje Chalmers, je však postavena na vratkých základech. V podstatě vždy je v přímé kontradikci k Chalmersovi, když ten uvádí, že zombie jsou myslitelné, a proto je fyzikalismus chybný, potom Dennett kontruje názorem, že možné nejsou, proto myšlenka dualismu může být pominuta. Pro Dennetta je dualismus pouze absencí dostatečně snahy vysvětlit všechny projevy fyzikální cestou. Chalmers naopak tvrdí, že svržení dualismu je absencí dostatečné snahy tyto projevy zkoumat.\n"}
{"id": "970081", "url": "https://cs.wikipedia.org/wiki?curid=970081", "title": "Žena v modrém čtoucí dopis", "text": "Žena v modrém čtoucí dopis\n\nŽena v modrém čtoucí dopis nebo \"Čtenářka v modrém\" (nizozemsky \"Brieflezende vrouw in het blauw\") je obraz Jana Vermeera datovaný do let 1662-1665. Plátno není signované.\n\nVznik obrazu \"Žena v modrém čtoucí dopis\" se datuje do let 1662-1665, snad do roku 1663. V současnosti se nachází v amsterodamském Rijksmuseu, kam se dostal roku 1885.\n\nMalba (olej na plátně) o výšce 46,5 cm a šířce 39 cm představuje z levého profilu vyobrazenou ženu stojící u okna místnosti a zaujatou čtením dopisu, který drží v rukou. Kompozice obrazu je velmi jednoduchá a připomíná jinou Vermeerovu malbu – \"Dívku u okna čtoucí dopis\". Na levé straně místnosti se nachází okno, které sice na obraze není vidět, levá část obrazu je však výrazně světlejší. V místnosti je stůl a dvě židle – stůl v popředí vlevo, jedna židle za ženou, jako kdyby z ní právě vstala, druhá pak u stěny proti divákovi; na této stěně visí mapa, stejná, jakou malíř představil již dříve na obraze \"Voják a smějící se dívka\". Mapa, již vyhotovil roku 1620 roku Balthasar Florisz van Berckenrode, znázorňuje Holandsko a Západní Frísko, avšak nikoli v běžné orientaci sever-jih, ale východ-západ, dále pak mapa na obraze \"Voják a smějící se dívka\" mnohem zřetelněji zobrazuje vodstvo, které je na obraze \"Žena v modrém\" mlhavější, méně výrazné.\n\nBarevnost díla se opírá především o různé odstíny žluti a modři. Není však vyloučeno, že barva dnes modrá byla původně zelená. Zeleň Vermeer získával smícháním žluti s modří a postupem času se výsledná zelená barva mohla změnit v modrou. Tento názor je podporován efektem, patrným na plátnech \"Alegorie malířství\", kde vavřínový věnec má modrý odstín, nebo \"Ulička\", kde vyobrazený břečťan pnoucí se po cihlové stěně získal podobnou barvu.\n\nVe starší literatuře se často objevuje úvaha o tom, že žena je patrně těhotná a že by to mohla být Vermeerova manželka, Catharina Bolnes, která mu porodila nejméně jedenáct dětí. Žena má ovšem na sobě v té době módní součást oděvu, zvanou \"vertugalles\" nebo \"vertugadins\", tedy volný kabátek či halenu, jež může těhotenství stejně tak skrývat, jako naznačovat.\n\nNa stole v popředí vlevo leží šátek, šperkovnice a perlový náhrdelník, tedy předměty, jež lze interpretovat jako symboly pomíjivosti (\"Vanitas\").\n\n\n"}
{"id": "970083", "url": "https://cs.wikipedia.org/wiki?curid=970083", "title": "Tomáš Prokop", "text": "Tomáš Prokop\n\nTomáš Prokop (* 30. ledna 1994 v Českých Budějovicích) je český hokejista, od sezony 2014/2015 působící v HC Škoda Plzeň.\n\n\n"}
{"id": "970084", "url": "https://cs.wikipedia.org/wiki?curid=970084", "title": "Yohan Cabaye", "text": "Yohan Cabaye\n\nYohan Cabaye (* 14. ledna 1986, Tourcoing, Francie) je francouzský fotbalový záložník a reprezentant, který od ledna 2015 působí v klubu Crystal Palace.\n\nV seniorském fotbale debutoval v dresu Lille OSC.\nV ročníku 2010/11 vyhrál s Lille francouzskou ligu i francouzský fotbalový pohár (čili získal s klubem tzv. double).\n\nV červnu 2011 podepsal pětiletý kontrakt s Newcastle United FC. 18. ledna 2014 zařídil v Premier League dvěma góly vítězství 3:1 nad domácím celkem West Ham United FC.\n\nKoncem ledna 2014 se nechal zlákat do bohatého francouzského klubu Paris Saint-Germain FC, kde podepsal smlouvu na tři a půl roku. V sezoně 2013/14 vyhrál s PSG Coupe de la Ligue (francouzský ligový pohár), ve finále proti Olympique Lyon se zrodila výhra 2:1. V sezóně 2014/15 získal s PSG druhý titul v Coupe de la Ligue.\n\nPo sezóně 2014/15 v červenci 2015 přestoupil do anglického týmu Crystal Palace, kde podepsal tříletou smlouvu.\n\nHrál za mládežnické výběry Francie od kategorie do 16 let.\n\nCabaye debutoval v A-týmu Francie 11. srpna 2010 pod trenérem Laurentem Blancem v přátelském utkání v Oslu proti reprezentaci Norska (prohra 1:2), dostal se na hřiště v 74. minutě.\n\nNa EURU 2012 konaném v Polsku a na Ukrajině postoupila Francie se 4 body ze druhého místa základní skupiny do čtvrtfinále. V prvním utkání proti Anglii (remíza 1:1) nastoupil v základní sestavě a hrál do 84. minuty. Pak Francie porazila Ukrajinu 2:0 a Cabaye vstřelil v zápase druhý gól (byl to zároveň jeho první v dresu A-mužstva Francie). Utkání proti Švédsku (porážka 0:2) nehrál. Ve čtvrtfinále 23. června nestačil Cabaye se svými spoluhráči na největšího favorita turnaje Španělsko, s nímž Francie prohrála 0:2 a z turnaje vypadla.\n\nTrenér Didier Deschamps jej vzal na Mistrovství světa 2014 v Brazílii. Francouzi vypadli na šampionátu ve čtvrtfinále s Německem po porážce 0:1.\n\nZúčastnil se i na domácího EURA 2016.\n\n"}
{"id": "970085", "url": "https://cs.wikipedia.org/wiki?curid=970085", "title": "Gumery", "text": "Gumery\n\nGumery je francouzská obec v departementu Aube v regionu Grand Est. V roce 2012 zde žilo 244 obyvatel.\n\nCourceroy, Fontaine-Fourches (Seine-et-Marne), Fontenay-de-Bossery, La Motte-Tilly, Traînel, Villiers-sur-Seine (Seine-et-Marne)\n\n\"Počet obyvatel\" \n\n"}
{"id": "970086", "url": "https://cs.wikipedia.org/wiki?curid=970086", "title": "Jelisaveta Načić", "text": "Jelisaveta Načić\n\nJelisaveta Načić, v srbské cyrilici Јелисавета Начић (31. prosince 1878 Bělehrad, Srbsko – 6. června 1955 Dubrovnik, Jugoslávie) byla první srbskou architektkou.\n\nJelisaveta studovala na katedře architektury Technické fakulty Veliké školy v Bělehradě (v té době jediné univerzity ve městě). Mezi její hlavní projekty patří budova základní škola „Krále Petra I.“ v blízkosti katedrálního chrámu v Bělehradě, dále kostel sv. Alexandra Něvského. Rovněž je autorkou kamenného schodiště na pevnosti Kalemegdan (naproti francouzské ambasády). V ateliéru Jelisavety Načić byla rovněž odlita i socha Vítěze, hlavního symbolu města Bělehradu i pevnosti Kalemegdan. Je rovněž autorkou budovy jedné z bělehradských nemocnic; ta však byla zničena během bombardování města.\n\nJelisaveta uspěla nejen jako vynikající student architektury, ale rovněž i díky tomu, že během svého působení na přelomu 19. a 20. století docházelo k bouřlivému rozvoji Bělehradu. Navrhla rovněž i budovu kostela v obci Štimlje na území dnešního Kosova.\n\nPo první světové válce se Načić přestala věnovat umělecké tvorbě a se svým manželem, se kterým se seznámila v zajateckém táboře v Maďarsku (kde byla v té době internována) se odstěhovala do Dubrovníka.\n"}
{"id": "970088", "url": "https://cs.wikipedia.org/wiki?curid=970088", "title": "Tomáš Pospíšil (lední hokejista)", "text": "Tomáš Pospíšil (lední hokejista)\n\nTomáš Pospíšil (* 25. srpna 1987 v Šumperku) je český hokejový útočník, Aktuálně působící v týmu HC VERVA Litvínov. Mimo území Česka působil v Kanadě, USA, Bělorusku, Slovensku.\n\n\n"}
{"id": "970089", "url": "https://cs.wikipedia.org/wiki?curid=970089", "title": "Alegorické sochy dne a noci (Lysá nad Labem)", "text": "Alegorické sochy dne a noci (Lysá nad Labem)\n\nAlegorické sochy dne a noci najdeme na dolních sloupcích středního schodiště zámeckého parku v Lysé nad Labem. Obě tyto alegorie navazují na sochy, jenž se nacházejí na horních sloupcích stejného schodiště a to sice na Venuši a Apollóna, zastupující zde Měsíc a Slunce, či jinak ženský a mužský princip. Autorem těchto soch je dílna Matyáše Bernarda Brauna, konkrétně „Sochař z Benátek\", jímž by mohl být snad František Adámek. Barokní sochy vznikly během let 1734-1735. Materiálem soch je jemnozrnný pískovec bílé barvy s okrovými skvrnami z okolí Brandýsa nad Labem. Soubor soch je součástí památkově chráněného zámeckého areálu.\n\nAlegorickou sochu Noc představuje dětská postavička. Dětská figura drží v levé ruce ovál s reliéfem srpu měsíce s lidskou tváří a hvězdou. Tento ovál má zespoda zapřený o pařez, nalézající se mezi nohama postavičky. Pravou ruku má zapřenou zezadu o hlavu. Baculatou postavičku zahaluje v partiích zad a klína bohatě modelovaný plášť s drobnými i většími miskovitými záhyby. Plášť je spojen přes prsa vedoucí páskou. Na hlavě dítě nosí půvabné kudrnaté kadeře. I když pozorujeme stojící alegorickou postavu, její mírně zakloněná hlava, zavřené oči, spolu z pohybem dolních končetin a pravé ruky, ztvárňují polohu, v níž by mohlo dítě v leže klidně spát.\n\nAlegorická socha dne je ztvárněna rovněž jako baculatá dětská figura. Dítě drží v pravé ruce ovál s reliéfem slunce s lidskou tváří. Ovál si přidržuje zespoda pravou postavenou nohou. Levou rukou ukazuje na malebný reliéf. Dítě je oděno opět do pláště, který však na rozdíl od alegorie noci nespojuje páska. Plášť vytváří množství drobných i větších miskovitých záhybů a jako takový zakrývá klín, část zad a i tělesné partie pod zády, neboť vede až dolů na plintus. Velmi půvabná je buclatá tvářička, doplněná delšími kudrnatými vlásky. \n\n\n\n"}
{"id": "970090", "url": "https://cs.wikipedia.org/wiki?curid=970090", "title": "Traînel", "text": "Traînel\n\nTraînel je francouzská obec v departementu Aube v regionu Grand Est. V roce 2011 zde žilo 1 066 obyvatel.\n\n\"Počet obyvatel\" \n\n"}
{"id": "970091", "url": "https://cs.wikipedia.org/wiki?curid=970091", "title": "Poslanecký klub České strany sociálně demokratické", "text": "Poslanecký klub České strany sociálně demokratické\n\nPoslanecký klub České strany sociálně demokratické pro 8. volební období Poslanecké sněmovny vznikl 27. října 2017. Předsedou klubu byl zvolen bývalý ministr pro lidská práva Jan Chvojka, místopředsedy se stali místopředseda strany Ondřej Veselý a bývalá ministryně školství Kateřina Valachová. Poslanecký klub ČSSD tvoří 15 poslanců.\n\n"}
{"id": "970093", "url": "https://cs.wikipedia.org/wiki?curid=970093", "title": "La Louptière-Thénard", "text": "La Louptière-Thénard\n\nLa Louptière-Thénard je francouzská obec v departementu Aube v regionu Grand Est. V roce 2013 zde žilo 293 obyvatel.\n\nObec leží u trojmezí departementů Aube – Seine-et-Marne – Yonne, tedy i u trojmezí regionů Grand Est – Île-de-France – Burgundsko-Franche-Comté.\n\nSousední obce jsou: Fontaine-Fourches (Seine-et-Marne), Perceneige (Yonne), Traînel a Trancault.\n\n\"Počet obyvatel\" \n"}
{"id": "970096", "url": "https://cs.wikipedia.org/wiki?curid=970096", "title": "Blue Smoke", "text": "Blue Smoke\n\nBlue Smoke je 42. studiové album od americké country hvězdy Dolly Parton. Album vyšlo 31. ledna 2014 v Austrálii a na Novém Zélandu, v Severní Americe a v Evropě v květnu 2014.\n\n\n\"The Blue Smoke World Tour\" bylo oficiálně oznámeno v \"The Queen Latifah Show \"21. října 2013, kde i Dolly představila nový song \"Miss You, Miss Me\". Turné sloužilo jako hlavní propagační prostředek alba. Titulní píseň, \"Blue Smoke\", byla vydána jako promo v Austrálii a na Novém Zélandu.\n"}
{"id": "970097", "url": "https://cs.wikipedia.org/wiki?curid=970097", "title": "Antonio Ungar", "text": "Antonio Ungar\n\nAntonio Ungar (* 1974, Bogotá, Kolumbie) je kolumbijský spisovatel.\n\nŽil v Bogotě, v džunglích Orinoka, v Evropě a v Jaffě v Izraeli. Pracuje pro několik kolumbijských novin a časopisů. V roce 2010 se podílel v pohraniční provincii Venezuely Arauca na kampani na podporu kultury místních obyvatel. Mottem kampaně a závěrečné konference s účastníky bylo \"Arauca Lee, Escribe Y Cuenta\".\n\n\n"}
{"id": "970098", "url": "https://cs.wikipedia.org/wiki?curid=970098", "title": "Lukáš Daňhel", "text": "Lukáš Daňhel\n\nLukáš Daňhel (* Brno) je český divadelní herec. Od osmi let hraje divadlo. Působil ve Studiu Dům v Brně. Studoval na Konzervatoři Brno. Absolvoval JAMU, obor činoherní herectví.\n\n\n\n\n\n\n\n"}
{"id": "970099", "url": "https://cs.wikipedia.org/wiki?curid=970099", "title": "Alžběta Hofericová", "text": "Alžběta Hofericová\n\nAlžběta Hofericová je česká divadelní herečka pocházející z Pardubic. Studovala Činoherního herectví na JAMU. Hraje v Divadle Polárka. Občas moderuje. Při akci ji můžete vidět například na brněnských městských slavnostech, či plesech.\n\n\n\n"}
{"id": "970100", "url": "https://cs.wikipedia.org/wiki?curid=970100", "title": "Melegnano", "text": "Melegnano\n\nMelegnano je italská obec v provincii Milano v oblasti Lombardie.\n\nV roce 2012 zde žilo 17 002 obyvatel.\n\nCarpiano, Cerro al Lambro, Colturano, San Giuliano Milanese, Vizzolo Predabissi\n\nZdroj: \n"}
{"id": "970101", "url": "https://cs.wikipedia.org/wiki?curid=970101", "title": "Leoš Peteráč", "text": "Leoš Peteráč\n\nLeoš Peteráč je český divadelní herec. Narodil se ve Dvoře Králové. Pobyl tři roky v Hradci Králové, kde se vyučil v oboru mechanik hudebních nástrojů. Pak se vrátil na dva roky do svého bydliště, což je Nová Paka, kde úspěšně absolvoval dvouleté nástavbové studium s maturitou, obor podnikání a management. Jeho poslední školou byla VOŠ umělecká ve Zlíně, obor herectví, taktéž úspěšně absolvovaná. \n\nHrával v plno kapelách, je totiž multiinstrumentalista (klavír, kytara, saxofon, basa... a další) Působil v Městském divadle Zlín a v Divadle Polárka hraje dosud. Projevuje se také jeho hudební talent a skládá hudbu k představením. \n\n\n\n\n\n\n"}
{"id": "970102", "url": "https://cs.wikipedia.org/wiki?curid=970102", "title": "Jiří Skovajsa", "text": "Jiří Skovajsa\n\nJiří Skovajsa je český divadelní herec a loutkoherec. Je jedním ze zakládajících členů brněnského Divadla Polárka. Hrál i v předcházejícím loutkovém divadle Jitřenka. Je autorem několika scénářů k různým pohádkám, adaptacím a dramatizacím. Občas též režíruje krátké filmové spoty a věnuje se fotografování.\n\n\n\n\n\n\n"}
{"id": "970103", "url": "https://cs.wikipedia.org/wiki?curid=970103", "title": "Tomáš Sukup", "text": "Tomáš Sukup\n\nTomáš Sukup je český divadelní herec. Působil v divadlech v Loutkohře v Českých Budějovicích, v Plzni v divadle Alfa, v Černém divadle Jiřího Srnce a v Divadle Polárka. Mimo Polárku působí ještě ve skupině FireDance Company jako performer v ohnivém vystoupení. \n\n\n\n"}
{"id": "970104", "url": "https://cs.wikipedia.org/wiki?curid=970104", "title": "Alfred Texel", "text": "Alfred Texel\n\nMgA. Alfred Texel Schmidtke (* 29. března 1989, Plzeň) je český divadelní herec. \nTexelovými prarodiči jsou režisérka ČRo Plzeň Marie Texelová a divadelní režisér Karel Texel. Druhý manžel M. Texelové, Jan Gross, působil jako herec v Divadle J. K. Tyla v Plzni. Již od dětství tak A. Texel vyrůstal v divadelním prostředí, které ho přivedlo na jeviště plzeňského divadla, kde byl od čtyř let obsazován do rolí dětí. Děti neztvárňoval pouze na divadle, ale také v rozhlasových hrách plzeňského studia Českého rozhlasu. Po maturitě na Gymnáziu v Blovicích nastoupil na obor činoherní herectví na Janáčkově akademii múzických umění v Brně, který úspěšně absolvoval v roce 2012. Od září téhož roku působí v brněnském Divadle Polárka a jako host v Divadle U Stolu a Husa na provázku. V současnosti (2014) se kromě herectví věnuje také studiu na FRRMS MENDELU v Brně.\nDruhé příjmení Schmidtke patří jeho otci Alfredovi a je uváděno jako součástí celého jména od roku 2018.\n\n\n\n\n"}
{"id": "970105", "url": "https://cs.wikipedia.org/wiki?curid=970105", "title": "Václav Vítek", "text": "Václav Vítek\n\nVáclav Vítek (* 7. ledna 1983, Trutnov) je český divadelní herec.\n\nV roce 2008 absolvoval JAMU v Brně, obor činoherní herectví v ateliéru Mgr. Aleše Bergmana, Ph.D. a doc. Mgr. Jany Hlaváčkové. Mimo klasické činoherní herectví ovládá také akrobacii, pádové techniky, šerm, žonglování, dále pak tanec a zpěv.\n\n\n\n\n"}
{"id": "970106", "url": "https://cs.wikipedia.org/wiki?curid=970106", "title": "Filipína Cimrová", "text": "Filipína Cimrová\n\nFilipína Cimrová rozená Taübelová (* 17. května 1993 Praha) je česká herečka. Maturovala na Pražské konzervatoři (obor hudebně dramatický) a poté vystudovala Konzervatoř Brno. Hraje v Divadle Polárka. K jejím zvláštním dovednostem patří: akrobacie, hraní na housle, zpěv.\n\n\n\n"}
{"id": "970108", "url": "https://cs.wikipedia.org/wiki?curid=970108", "title": "Thousand Roads", "text": "Thousand Roads\n\nThousand Roads je třetí sólové studiové album amerického zpěváka a kytaristy Davida Crosbyho, vydané v květnu 1993 u vydavatelství Atlantic Records. Vedle samotného Crosbyho jej produkovali Phil Collins, Don Was, Dean Parks, Glyn Johns, Stephen Barncard a Phil Ramone. Jde o jeho poslední sólové album do roku 2014, kdy vyšlo \"Croz\".\n\n"}
{"id": "970110", "url": "https://cs.wikipedia.org/wiki?curid=970110", "title": "Vincent Kompany", "text": "Vincent Kompany\n\nVincent Jean Mpoy Kompany (* 10. dubna 1986, Uccle, Belgie) je belgický fotbalový obránce a reprezentant původem z DR Kongo. Momentálně působí v belgickém klubu RSC Anderlecht. Stal se kapitánem Manchesteru City i belgického národního týmu. Účastník Mistrovství světa 2014 v Brazílii.\n\nV profi kopané debutoval v dresu Anderlechtu Brusel, kde dříve působil v mládežnických týmech. S Anderlechtem vyhrál dvakrát ligový titul. V letech 2006–2008 hrál za německý Hamburger SV, s nímž vyhrál Pohár Intertoto 2007.\n\nOd roku 2008 hraje za anglický Manchester City, kde již získal více trofejí včetně ligových titulů ze sezony 2011/12 a 2013/14. V mužstvu se dostal do pozice kapitána.\n\nKompany působil v belgických mládežnických výběrech do 16 a 17 let. Za U16 odehrál v roce 2002 3 zápasy a neskóroval. Za U17 v témže roce dva zápasy, branky opět nedocílil.\n\nV belgické seniorské reprezentaci debutoval 18. února 2004 v přátelském utkání proti Francii (porážka 0:2).\nByl platným hráčem v kvalifikaci na MS 2014, ve které si Belgie zajistila postup na Mistrovství světa v Brazílii. Trenér Marc Wilmots jej na vrcholový turnaj v Brazílii samozřejmě nominoval. Se šampionátem se Belgie rozloučila čtvrtfinálovou porážkou 0:1 s Argentinou.\n\n"}
{"id": "970115", "url": "https://cs.wikipedia.org/wiki?curid=970115", "title": "Lietavská Svinná-Babkov", "text": "Lietavská Svinná-Babkov\n\nLietavská Svinná-Babkov je obec v okrese Žilina na Slovensku. V roce 2011 zde žilo 1 626 obyvatel. Obec vznikla administrativním spojením Lietavskej Svinnej, Kňazovej Lehoty a Babkova.\n\nPrvní písemná zmínka o obci Lietavská Svinná je z roku 1393, kdy podléhala panství Lietavského hradu. Kňazova Lehota se vzpomíná také od roku 1393 a s Lietavskou Svinnou se administrativně spojila v roce 1907. V témže roce se zmiňuje i Babkov, který se s Lietavskou Svinnou spojil v roce 1981.\n\n\n"}
{"id": "970117", "url": "https://cs.wikipedia.org/wiki?curid=970117", "title": "Vjačeslav Buravčikov", "text": "Vjačeslav Buravčikov\n\nVjačeslav Vladimirovič Buravčikov ( Вячеслав Владимирович Буравчиков; * 22. května 1987, Moskva, Sovětský svaz) je ruský hokejový obránce. V roce 2013 kvůli problémům se srdcem přerušil aktivní kariéru. Naposledy hrál za tým HC CSKA Moskva v KHL.\n\nS týmem Ak Bars Kazaň dvakrát získal Gagarinův pohár.\n\n"}
{"id": "970119", "url": "https://cs.wikipedia.org/wiki?curid=970119", "title": "Poslanecký klub Křesťanské a demokratické unie – Československé strany lidové", "text": "Poslanecký klub Křesťanské a demokratické unie – Československé strany lidové\n\nPoslanecký klub Křesťanské a demokratické unie – Československé strany lidové (KDU-ČSL) pro 8. volební období Poslanecké sněmovny vznikl 24. října 2017. V současnosti ho tvoří 10 poslanců, z toho 1 je žena. Předsedou klubu byl na ustavující schůzi klubu zvolen místopředseda strany Jan Bartošek, místopředsedy klubu se stali Ondřej Benešík a Jiří Mihola.\n\nVedení klubu\n\nČlenové klubu\n"}
{"id": "970121", "url": "https://cs.wikipedia.org/wiki?curid=970121", "title": "Laurence Fishburne", "text": "Laurence Fishburne\n\nLaurence John Fishburne (* 30. červenec 1961, Augusta, Georgie, USA) je americký herec.\n\nProslavil se především rolí Morphea ve sci-fi trilogii \"Matrix\", Perryho Whitea v supermanském snímku \"Muž z oceli\" či vyšetřovatele Raymonda Langstona v 9-11 sérii seriálu \"Kriminálka Las Vegas\". Kasovním trhákem byl i snímek \"Mystic River\" z roku 2003. V Hollywoodu prorazil roku 1979 díky dramatu Francise Forda Coppoly z vietnamské války \"Apocalypse Now\". Za roli Ike Turnera v životopisném snímku o zpěvačce Tině Turnerové \"What's Love Got to Do with It\" byl roku 1994 nominován na Oscara. Dvakrát získal televizní cenu Emmy, roku 1997 za televizní film \"Miss Evers' Boys\", roku 1993 za seriál \"TriBeCa\". V roce 1992 získal též divadelní cenu Tony za představení \"Two Trains Running\". Ke krimi \"Once in the Life\" napsal scénář a celý film i režíroval.\n\nV počátcích své kariéry vystupoval pod jménem Larry Fishburne. Je manželem herečky Giny Torresové, kterou poznal při natáčení druhé části Matrixu, \"The Matrix Reloaded\".\n\n"}
{"id": "970122", "url": "https://cs.wikipedia.org/wiki?curid=970122", "title": "Metoda dobrého startu", "text": "Metoda dobrého startu\n\nMetoda dobrého startu je metoda výuky v mateřských školách. Je to způsob jak odnaučit děti v předškolním věku chodit spát po obědě, aby si navykly na jiný denní režim, který jim nastane nástupem do první třídy. Tak se tím zlepšují jejich schopnosti. Cílem této metody je zdokonalit souhru zraku, sluchu a pohybu, která je předpokladem pro usnadnění psaní a čtení.\n\nMetoda dobrého startu má čtyři lekce:\n"}
{"id": "970123", "url": "https://cs.wikipedia.org/wiki?curid=970123", "title": "Fantastická zvířata a kde je najít (film)", "text": "Fantastická zvířata a kde je najít (film)\n\nFantastická zvířata a kde je najít (v anglickém originále Fantastic Beasts and Where to Find Them) je fantasy film, spin-off k filmové sérii o Harrym Potterovi. Režie se ujal David Yates, který režíroval také už poslední čtyři filmy z této série. Česká premiéra filmu proběhla 17. listopadu 2016.\n\nDěj se odehrává na podzim roku 1926, asi 70 let před dobou potterovské série, takže se ve filmu nevyskytují postavy Harryho Pottera, Rona Weasleyho ani Hermiony Grangerové. Hlavní postavou je zde Mlok Scamander, jenž píše knihu o kouzelných tvorech \"Fantastická zvířata a kde je najít\", která se objeví posléze v Potterovských příbězích.\n\nMlok Scamander se svým kufříkem plným kouzelných zvířat přijede do New Yorku, kde je chov kouzelných zvířat z důvodu utajování kouzelnické společnosti zakázán. V bance, kde mu uteče jedno kouzelné zvíře – hrabák –, se seznámí s mudlou Jacobem Kowalskim. Ten si chce otevřít pekařství, ale nemá dost peněz. Jenže si s Mlokem prohodí kufry a z Mlokova kufru uteče několik zvířat. V New Yorku však řádí temné síly – obskurialové. Jsou to děti, které potlačují své kouzelnické schopnosti, později je však nedokáží ovládnout a ničí celé město. Poté, co zabijí i prezidentského kandidáta, nastává v kouzelnickém světě opravdová krize. Ze všeho je obviněn Mlok Scamander a Porpentina Goldsteinová, bývalá bystrozorka, která kufřík i s Mlokem a Jacobem uvnitř přinesla na ministerstvo. Jsou odsouzeni k smrti a Jacob k vymazání paměti, ale podaří se jim vyváznout (pomůže jim sestra Porpentiny – Queenie Goldsteinová). Přebývají v Mlokově kufru a pochytají uteklá zvířata. Jenže v New Yorku začne řádit velmi mocný obskurial Credence, kterého si chce na svou stranu získat Grindelwald alias Percival Graves. Credence před mudly poničí velkou část New Yorku, ale Mlok ho chce uklidnit a pomoci mu ovládnout jeho moc. Credence je ale zničen lidmi z ministerstva. Kouzelnický svět se zdá být definitivně prozrazen, ale Mlok vypustí jednoho svého tvora a pomocí lektvaru, který jeho tvor vynese do mraků, a tím, že na mudly prší i lektvar zapomnění, všichni zapomenou na to, co viděli.\nDo deště vstoupí i Jacob Kowalski, kterému Mlok nechá v kufříku stříbrné skořápky s poznámkou, že jsou od jeho přítele, a tak si může otevřít svou pekárnu.\n\nFilmové přípravy začaly v září 2013, přičemž hlavní natáčení začalo 17. srpna 2015 a skončilo v lednu 2016. \n\nV prosinci 2015 byla zveřejněna první ukázka z filmu.\n\n"}
{"id": "970130", "url": "https://cs.wikipedia.org/wiki?curid=970130", "title": "Rosina", "text": "Rosina\n\nRosina ( ) je obec v okrese Žilina na Slovensku. V roce 2011 zde žilo 3 025 obyvatel.\n\nObec je situována ve východní části Žilinské kotliny, v údolí potoka Rosinka, asi 3 km jihovýchodně od města Žilina. Střed obce má nadmořskou výšku 400 m n. m. Katastr obce se nachází v mírně zvlněné rovinaté krajině a je zemědělský využíván.\n\nPrvní písemná zmínka o osadě villa Rozyna pochází z roku 1341 a následně se vzpomíná dědičný rychtář Walter. V roce 1400 byla obec farností, ačkoli nejstarší písemný farní záznam je z roku 1514. Koncem 16. století měla Rozzina 28 domů, v roce 1828 již 63 domů a 684 obyvatel. První dřevěný kostel, který zřejmě nahradil kapli, si občané postavili v roce 1645. V letech 1685 až 1773 patřila obec jezuitskému řádu v Žilině, jehož členové zde jistý čas bydleli a přičinili se o výstavbu kaple svatého Josefa na Lipovci, která je nejstarší dochovanou památkou v obci. V roce 1779 byl postaven římskokatolický kostel sv. Kateřiny Alexandrijské, kaple Sedmibolestné Panny Marie na dolním konci byla postavena v roce 1903. Po zrušení jezuitského řádu patřila obec až do roku 1848 Strečňaskému panství.\n\n\nObec je spojena se Žilinou silnicí III/2084, která přes Višňové a Turie pokračuje do Rajecké doliny. Dopravu obyvatel s městem zajišťuje autobusovými spoji SAD Žilina.\n\nPavel Babík (26. ledna 1924, Rosina – 30. ledna 1953, Praha) – účastník protikomunistického odboje, popraven za velezradu.\n\n"}
{"id": "970133", "url": "https://cs.wikipedia.org/wiki?curid=970133", "title": "Sante Gaiardoni", "text": "Sante Gaiardoni\n\nSante Gaiardoni (* 29. června 1939, Villafranca di Verona, Itálie) je bývalý italský cyklista. Na Letních olympijských hrách 1960 v Římě získal dvě zlaté medaile v dráhové cyklistice.\n\n"}
{"id": "970135", "url": "https://cs.wikipedia.org/wiki?curid=970135", "title": "Villafranca di Verona", "text": "Villafranca di Verona\n\nVillafranca di Verona je italské město v provincii Verona v oblasti Benátsko.\n\nV roce 2012 zde žilo 32 912 obyvatel.\n\nCastel d'Azzano, Mozzecane, Povegliano Veronese, Sommacampagna, Valeggio sul Mincio, Verona, Vigasio\n\nZdroj: \n"}
{"id": "970136", "url": "https://cs.wikipedia.org/wiki?curid=970136", "title": "Policie Modrava", "text": "Policie Modrava\n\nPolicie Modrava je český kriminální televizní seriál vysílaný na TV Nova. Seriál byl po odvysílání pilotního filmu dne 9. října 2011 přerušen kvůli finanční krizi, v roce 2012 byl však obnoven. První řada seriálu byla uvedena po čtyřech letech 1. března 2015. V hlavních rolích se objevuje Soňa Norisová, Jaroslav Satoranský, Filip Tomsa a další.\n\nDne 8. června 2015 TV Nova oznámila, že připravuje druhou řadu,která byla odvysílána na podzim 2017.\n\nDen po odvysílání posledního dílu druhé řady, 16. října 2017, bylo oznámeno prodloužení seriálu o třetí řadu. Natáčela se od června 2018. Třetí řada se objevila na obrazovkách v roce 2019 na podzim. O čtvrté, poslední řadě se ještě jedná.\n\nSeriál byl nominován na Českého lva 2016 v kategorii Nejlepší dramatický televizní seriál, ale cenu nezískal.\n\nKriminalistka Jana Vinická (Soňa Norisová), přijíždí do Kašperských Hor na Šumavě, aby nastoupila na uvolněné místo vedoucí místního policejního oddělení. Ze začátku se potýká s nedůvěrou a nepřejícností od svých mužských podřízených. V každém dílu seriálu řeší nový kriminální případ ze šumavského prostředí.\n\n\n\n\nAutorem seriálu je režisér a scenárista Jaroslav Soukup, který na něm začal pracovat již v roce 2007. Natáčení pilotního filmu však začalo až v roce 2008. Pokračovat dalšími patnácti díly se mělo na přelomu roku 2010 a 2011, ale k natáčení nedošlo, protože v té době vrcholila celosvětová financí krize, která se dotkla i TV NOVA. \"„Pilotní díl seriálu jsem natočil na Šumavě v září 2008. Pak jsem pracoval na dalších scénářích s tím, že na jaře 2011 mělo začít natáčení celého seriálu. K tomu však nedošlo protože TV Nova ustoupila od realizace z důvodů finanční krize. Celý projekt byl pro ni finančně příliš náročný. Musely by se natáčet exteriéry a interiéry 180 km od Prahy, a to stojí peníze. Já zase od počátku nechtěl přistoupit na to, aby se natáčelo v ateliérech a záběry ze Šumavy se realizovaly za Prahou v Brdech. Samozřejmě by se tím snížily výrobní náklady, ale výsledek by za moc nestál,“\" vyjádřil se režisér Jaroslav Soukup. Premiéra pilotního filmu proběhla 9. října 2011 a sledovalo ji 1,773 milionů lidí. Ve vysokých číslech se pohybovala i následná repríza o rok později.\n\nV roce 2012 se TV Nova rozhodla v seriálu pokračovat a natočit jeho první řadu (16 dílů). Natáčení začalo 27. května 2013 natočením prvních osmi dílů. Zbylých sedm dílů bylo dotočeno v roce 2014. Premiéra první řady proběhla 1. března 2015.\n\nPrvní řada seriálu byla odvysílána v TV Nova na jaře 2015 s mimořádným diváckým ohlasem. Jednotlivé díly sledovaly průměrně 2,2 mil. diváků.\n\nDruhá řada se začala točit poslední květnový den v roce 2016 a točilo se až do konce října 2016.\n\nDruhá řada \"Policie Modrava\" (8 dílů) byla odvysílána v TV Nova na podzim roku 2017. Jednotlivé díly sledovalo průměrně 1,9 mil. diváků.\nPolicie Modrava se tak stala divácky nejúspěšnějším českým seriálem posledních let.\n\nTřetí řada seriálu (8 dílů) se natáčela od konce května do začátku října 2018.\nZačala být premiérově vysílána 1. září 2019.\n\nCelkem během první řady zahrálo 248 herců. Pro několik postav v seriálu byli předobrazem skuteční obyvatelé Šumavy. Příkladem je postava Emil Kintzl, kterou ztvárnil Ladislav Mrkvička, což je legendární šumavský učitel a sportovec, který stále žije v Kašperských Horách. Jedná se o jedinou postavu, která přijala i jeho reálné jméno. Svůj předobraz mají také postavy prodavačky Katky Nováčkové a hotelové recepční Marie Bláhové, pro které byla volnou inspirací prodavačka z konzumu na Srní a dlouholetá recepční Hotelu Srní.\n\nV roli majora Racka se představil herec Jan Pohan, který se v roce 2013 těžce zranil a natáčení opustil. V ději ho pak zastoupil jeho seriálový bratr, kterého hraje Dušan Sitek. Dlouhodobý problém, který řešil režisér Soukup, byl obsazení role náčelníka šumavské Horské služby. Nakonec do role obsadil bývalého profesionálního hokejistu Davida Pospíšila.\n\nSpolečnost Beta Film začala seriál nabízet k prodeji pro zahraniční trh pod názvem \"Police Modrava\".\n"}
{"id": "970137", "url": "https://cs.wikipedia.org/wiki?curid=970137", "title": "Rodiče a děti Kadaně", "text": "Rodiče a děti Kadaně\n\nRodiče a děti Kadaně \"zkráceně\" Radka je občanské sdružení sídlící v Kadani. Jeho náplní jsou služby pro rodiny s dětmi, mládež a dospívající lidé z okolí Kadaně a Klášterce nad Ohří. Je určeno především pro lidi, kteří jsou sociálně vyloučeni. Sdružení původně vzniklo jako mateřské centrum, kde se scházeli rodiče s dětmi. V současné době má sdružení několik dobrovolníků, kteří působí v nemocnicích, pomáhají zdravotně postiženým či seniorům. \n\nNáplní sdružení je také péče o rodinu a děti v Kadani a okolí, pořádáním kurzů, zájmových kroužků. Pomáhají rodinám v tíživé životní situaci poradenstvím a vzděláním. Pořádají také plavecké kurzy.\n\n"}
{"id": "970138", "url": "https://cs.wikipedia.org/wiki?curid=970138", "title": "Peking-Paříž 1907", "text": "Peking-Paříž 1907\n\nPeking-Paříž byl automobilový závod, který vyhlásil francouzský list Le Matin v lednu 1907. Z původně přihlášených více než šesti desítek vozů se nakonec účastnilo pět posádek. Závod byl odstartován 10. června 1907 před francouzským velvyslanectvím v Pekingu. Úkolem vozů bylo dostat se jakýmkoli způsobem do Paříže, kde vítěz obdrží jedenapůllitrovou láhev šampaňského vína. Trasa vedla místy, kde dosud nebyly pevné silnice, navíc bylo léto onoho roku mimořádně deštivé, na čínském území musely být vozy často přenášeny nebo taženy koňským spřežením. Po trase byly zřízeny tankovací stanice, kam benzin dopravovaly velbloudí karavany. Lehká tříkolka Contal musela v poušti Gobi ze závodu odstoupit. Nakonec vyhrál kníže Scipione Borghese, jehož vůz značky Itala měl nejvyšší výkon a to 40 koňských sil. Celkem zdolal 14 994 kilometrů a 10. srpna 1907 triumfálně vjel do Paříže. Jeho soupeři dorazili s několikadenním odstupem.\n\nJako připomínka závodu se v letech 1997, 2007 a 2013 konaly jízdy veteránů z Pekingu do Paříže.\n\n\n\n"}
{"id": "970143", "url": "https://cs.wikipedia.org/wiki?curid=970143", "title": "Institut výzkumu dětí, mládeže a rodiny", "text": "Institut výzkumu dětí, mládeže a rodiny\n\nInstitut výzkumu dětí, mládeže a rodiny (IVDMR) je odborné výzkumné pracoviště Fakulty sociálních studií Masarykovy univerzity v Brně, v jejíž budově také sídlí. Jeho výzkumným zaměřením jsou témata vývojové, sociální a pedagogické psychologie, řada témat však zasahuje i do psychologie osobnosti a značná publikační činnost je vytvářena i v oblasti internetu a nových médií. Úzce spolupracuje s katedrou psychologie.\n\nAčkoliv v minulosti byla hlavním výzkumným tématem mezinárodní longitudinální studie ELSPAC, dnes je zaměření institutu širší. Konkrétními oblastmi výzkumného zájmu IVDMR je například vývoj v období adolescence a vynořující se dospělosti, rizika spojená s hraním počítačových her a užíváním internetu, témata šikany a on-line šikany nebo studium nadaných dětí.\n\n\n"}
{"id": "970146", "url": "https://cs.wikipedia.org/wiki?curid=970146", "title": "Lysica", "text": "Lysica\n\nLysica ( ) je obec na Slovensku v okrese Žilina. V roce 2011 zde žilo 825 obyvatel. První písemná zmínka o obci pochází z roku 1475.\n\nObec leží v jihovýchodní části Kysucké vrchoviny, v údolí Rúbaniskového potoka, na rozhraní Kysuc a Horního Pováží. Nachází se asi 1 kilometr západně od obce Belá, přes kterou má silnicí II/583 spojení na Žilinu i Terchovou.\n\n"}
{"id": "970151", "url": "https://cs.wikipedia.org/wiki?curid=970151", "title": "Mariin pokoj", "text": "Mariin pokoj\n\nMariin pokoj je druh myšlenkového experimentu, jehož cílem je prokázat, že vědomostní zkušenosti zahrnují prvky, které nejsou fyzikální podstaty. Podobně jako Chalmersův zombie argument se jedná o jeden z nejčastěji citovaných argumentů proti fyzikalismu.\n\nPůvod této myšlenky lze vystopovat již v díle Charlieho Dunbara Broada, který popisuje chemickou reakci vzniku amoniaku. Předpokládá osobu, která je dokonale seznámena s procesem chemické reakce vedoucí ke vzniku amoniaku, jakožto i s jeho výslednou strukturou. Ani tato dokonale obeznámená osoba však nedokáže anticipovat výsledný pach amoniaku. Maximum, které by dokázal anticipovat, jsou charakteristické změny, které nastávají v čichových buňkách nosu, pach amoniaku však nelze touto fyzikální cestou přenést do mozku jako vjem. \n\nRozvojem těchto teorií se dále zabýval např. Herbert Feigl nebo Thomas Nagel, který na vtipném příkladě netopýra vysvětluje, že člověk si neumí představit, jaké to je být netopýrem, přestože do detailu zná funkci jeho zvukového sonaru a veškeré fyzikální aspekty životy tohoto tvora. Nelze si však představit, jaké to opravdu je, protože existují meze lidské představivosti. Nagel tvrdí, že základem pro lidskou představivost je prožitek, jelikož nám však chybí prožitek být v roli netopýra, nelze si toto ani představit. Jedná se tedy o argument proti fyzikalismu vědomí.\n\nV poslední době se nejvýrazněji o rozvoj nemožnosti plného poznání jen na základě fyzikalismu zasloužil Frank Jackson, který je autorem myšlenkového experimentu známého jako Mariin pokoj. Mary je brilantní fyzička, která je z neznámých důvodů nucena zkoumat svět z černo-bílého pokoje skrze černo-bílou televizi. Mary se eminentně zajímá o teorii světla a o vše, co se světlem souvisí. Přečte veškerou dostupnou literaturu a zná veškeré pozadí toho, co se děje, když vidí modrou oblohu nebo rudý západ slunce. Zná teorii vlnové délky a lomu světla, a také rozumí tomu, co se děje v lidském těle, když vidí barvy. Ona sama však barvy nikdy neviděla, pouze rozumí veškerému vědění, které s barvami souvisí. \n\nJackson se táže, co se stane, když Mary opustí svůj pokoj a zakusí barevné zkušenosti, které jí do té doby scházely? Naučí se něco o barevném vnímání a konečně barvy spatří na vlastní oči. Jak je však možné, že toto nové nebylo již obsaženo v jejím vědomí, jestliže absorbovala veškeré fyzikální znalosti teorie barev? Jackson tak tvrdí, že existuje něco za hranicí fyzikality světa, proto je podle něho fyzikalismus jako teorie vysvětlující fungování světa chybná. \n"}
{"id": "970153", "url": "https://cs.wikipedia.org/wiki?curid=970153", "title": "Patrick van Kalken", "text": "Patrick van Kalken\n\nPatrick van Kalken, (* 29. září 1975 Rotterdam, Nizozemsko) je bývalý reprezentant Nizozemska v judu.\n\nSystematickým přístupem v tréninkovém centru Kenamju se vypracoval na přelomu tisíciletí ve špičkového evropského judistu. Jenže neshody s reprezentačním vedením ho stály poměrně brzy sportovní kariéru. Problémem byla jeho váha. Byl nucem závodit v kategorii pod 66 kg, přitom hubnutí do této kategorii znamenalo velké sebeodříkání.\n\nV roce 2000 byl pasován jako aktuální mistr Evropy za možného držitele zlaté medaile z olympijských her v Sydney. Ve druhém kole porazil Japonce Nakamuru v posledních sekundách kontrem na ippon (vedl na wazari) a ve čtvrtfinále Kazachstánce Baglajeva po 46s na ippon technikou sukui-nage. V semifinále se utkal s Čečencem v tureckých barvách Özkanem. V polovině zápasu se Özkan dostal do vedení na wazari po technice uči-mata makikomi a tento náskok udržel až do konce. V boji o třetí místo ho vyzval Gruzínec Giorgi Vazagašvili. Po opatrném úvodu a napomínání se první k útoku odhodlal Vazagašvili. Ve druhé minutě se ujal vedení po kata-gurumě na juko. Následně však chyboval a Kalken ho kontroval na wazari. Minutu a půl před koncem dostal Kalken třetí napomenutí a Vazagašvili tak srovnal skóre. Gruzínec ukázal větší vůli po bronzové medaili a minutu před koncem zápasu po kata-gurumě na druhé wazari (wazari-ippon) vyhrál. Kalken obsadil 5. místo.\n\nPo olympijských hrách v Sydney byl flustrován neúspěchem a odmítal dále shazovat váhu. Mezi lehkými vahami (do 73 kg) se však neprosadil. Toto rozhodnutí ho stálo vrcholovou kariéru. Jeho místo v reprezentaci (do 66 kg) rychle obsadil Bryan van Dijk.\n\n"}
{"id": "970161", "url": "https://cs.wikipedia.org/wiki?curid=970161", "title": "Filmový festival pracujících", "text": "Filmový festival pracujících\n\nFilmový festival pracujících (FFP) byl nejmasovější filmovou akcí v komunistickém Československu. Konal se mezi léty 1948–1990. Zprvu byl projevem tzv. „demokratizace kultury“, který měl zprostředkovávat umění masám, ale zároveň tyto masy do kultury zapojit. Snahy o svébytnou akci však postupem let zmizely a festival po několik let fungoval jako doplněk Mezinárodního filmového festivalu (původně konaného v Mariánských Lázních, později v Karlových Varech), aby se později od této akce osamostatnil. Akce byla pro komunistický režim důležitá jak z hlediska ekonomických zájmů, tak z hlediska kulturní politiky. Její masovost šla ruku v ruce s místem pořádání, neboť takřka výhradně probíhal FFP v letních kinech a pro jeho účely speciálně vystavovaných amfiteátrech s kapacitou přesahující i několik desítek tisíc diváků.\n\nPrvní ročník se konal od 28. července do 3. srpna 1948 ve Zlíně, čímž přinejmenším prostorově navazoval na protektorátní filmovou přehlídku \"Filmové žně\" (nebo též \"Zliennale\"), která zde probíhala v letech 1940 a 1941. O obnovu filmové přehlídky se zlínští činitelé začali snažit již po druhé světové válce, avšak ministr informací Václav Kopecký dal přednost západočeským lázním, kde měla filmová akce pomoci pozvednout poškozený turistický ruch. Jako „důsledná realizace původní ideje celé akce“ byl vnímán druhý ročník, 1949, kde vedle Zlína proběhl FFP v Plzni, Mostu-Litvínově, Ostravě a Bratislavě.\n\nHlavním přínosem FFP měla být dělnická porota, která vznikla při prvním ročníku ve Zlíně. Při druhém byla zopakována na několika dalších místech, aby v roce 1950 zcela zanikla.\n\nV roce 1950 pak přibyla města Brno, Hradec Králové, České Budějovice, Košice a Liberec, ale třetí ročník byl nesoutěžní. Zaniká porota a FFP se tak stává více než festivalem jen přehlídkou ideově vhodných filmů, jakousi „školou socialistického filmového umění.“ Roku 1951 se počet pořádajících měst rozšířil na celkem 16 míst (přibyla Banská Bystrica, Jihlava, Nitra, Olomouc, Pardubice, Praha, Prešov, Ústí nad Labem, Žilina). Promítané filmy byly především výběrem ideově vhodných filmů, zejména těch, které byly oceněny nebo získaly pozitivní ohlas na VI. MFF v Karlových Varech. V roce 1952 FFP probíhal v již 20 městech a vzhledem k probíhající válce v Koreji se stal protiválečnou manifestací.\n\nFaktickou a dramaturgickou propojenost FFP na MFF ukázaly roky 1953 a 1955, kdy neprobíhal festival v Karlových Varech, a proto analogicky neproběhl ani FFP. Jako náhražka probíhala roku 1953 \"Letní přehlídka barevných filmů\", která nabídla zejména české a sovětské snímky. Podobně pak v roce 1955 jako součást oslav 10 let zestátněné české kinematografie proběhl \"Týden československých filmů\".\n\nOd roku 1954 se FFP začal dramaturgicky oddalovat od MFF Karlovy Vary. Stagnoval i počet pořádajících měst, kdy v roce 1954 proběhl FFP ve 20 a dva roky později v 19 místech. Ročník 1956 však přinesl do československých kin inovaci v podobě širokoúhlé projekce, která se stala lákadlem v dalších letech.\n\nTyto dva ročníky byly provázeny mnohem pestřejší filmovou nabídkou, ale i modernější a efektivnější propagací. Měnila se i atmosféra a hosté. Zatímco v prvních ročnících jimi byli především zástupci politické garnitury, dostávali nyní větší prostor spíše zahraniční delegáti a herečtí představitelé. Snad i to zapříčinilo, že FFP roku 1957 uvítal přes milion diváků. Je ovšem nutno poznamenat, že rok 1957 byl, co do návštěvnosti kin, nejúspěšnějším rokem v dějinách Československa vůbec. Do kin v ČSR bylo v tom roce prodáno 148 257 000 vstupenek. IX. FFP 1958 byl ovlivněn oslavami 60 let československé kinematografie a v nabídce tak nové filmy střídaly i filmy archivní. Návštěvnost dosáhla bezmála 1,5 milionu diváků.\n\nJubilejní 10. ročník FFP byl ve znamení změn, které předznamenaly vývoj v následujících letech. MFF v Karlových Varech se začal politickým rozhodnutím střídat s MFF v Moskvě. FFP se tak pozvolna posunul více k populárním žánrům a „lidové zábavě“. Zatímco první ročníky se snažily diváka vychovávat, pozdější tuto rétoriku opouští, protože divák již rozezná dobré a špatné. Drobným návratem k prvnímu ročníku byla snaha o filmovou soutěž, kdy náhodně vybraná stovka diváků vhazovala hlasovací lístky s hodnocením filmů do připravených uren.\n\nFFP se v 60. letech i nadále rozšiřoval. Zatímco v roce 1960 probíhal ve 23 městech, bylo to v roce 1969 již 39. Měnila se i dramaturgie, kdy programovou nabídku obohacovali snímky západních zemí a FFP se postupně stal spíše popularizační akcí nabízející filmy s vysokým diváckým potenciálem v atraktivním prostředí letních kin.\n\nOd roku 1966 se kromě masovější letní části konala i komornější část podzimní (od roku 1973 zimní).\n\nOd 70. let festival spolupracoval s obdobným festivalem ve východním Německu – Sommerfilmtage.\n\nZatímco 60. léta byla ve znamení změn a posunů, zdá se FFP v 70. a 80. letech již jen jako periodicky se opakující akce. Příznačné zůstalo rozšiřování festivalu, kdy se roku 1989 rozrostl do 90 měst a roku 1990 dokonce do 95. Tento poslední ročník však proběhl již jen s poloviční účastí oproti předchozím ročníkům a byl v tisku označen ironickým podtitulem „Zborcené harfy tón“.\n\nCelkově se během 42 let trvání festivalu konalo 69 akcí (41 letních, 6 podzimních a 19 zimních) ve více než 170 městech.\n\n"}
{"id": "970166", "url": "https://cs.wikipedia.org/wiki?curid=970166", "title": "Daň z nabytí nemovitých věcí", "text": "Daň z nabytí nemovitých věcí\n\nDaň z nabytí nemovitých věcí je majetková daň, která je součástí české daňové soustavy od 1. 1. 2014, zavedena byla zákonným opatřením Senátu č. 340/2013 a nahradila do té doby existující daň z převodu nemovitostí.\nV případě kupních a směnných smluv je poplatníkem převodce (prodávající) a nabyvatel je ručitelem. Účastníci smlouvy se však mohou v kupní nebo směnné smlouvě dohodnout, že poplatníkem daně bude nabyvatel. Od 1. listopadu 2016 však platí daň výhradně kupující a ruší se ručení druhou stranou. V případech, kdy se nejedná o nabytí nemovité věci kupní či směnnou smlouvou, je poplatníkem vždy nabyvatel (např. rozhodnutí soudu, dražba).\n\nSazba daně z nabytí nemovitých věcí je 4 % ze základu daně.\nZákladem daně je nabývací hodnota snížená o uznatelný výdaj (náklady znaleckého posudku, náklady na pořízení nemovitosti apod.). U většiny kupních či směnných smluv se nabývací hodnota stanoví porovnáním sjednané ceny a srovnávací daňové hodnoty. Vyšší z nich je nabývací hodnotou. U dražby je základem daně nejvyšší podání.\n\nSrovnávací daňová hodnota je buď částka odpovídající 75 % tzv. směrné hodnoty, nebo částka odpovídající 75 % zjištěné ceny: \nPoplatník je povinen podat daňové přiznání nejpozději do konce třetího kalendářního měsíce následujícího po kalendářním měsíci, v němž byl proveden vklad práva do katastru nemovitostí.\n\nPoplatník je povinen platit daň z nabytí nemovitých věcí prostřednictvím zálohy ve výši 4 % sjednané ceny. Záloha je splatná v poslední den lhůty stanovené pro podání daňového přiznání. Je-li daň vyšší než záloha, je rozdíl mezi daní a zálohou splatný ve lhůtě 30 dnů od doručení platebního výměru.\n"}
{"id": "970170", "url": "https://cs.wikipedia.org/wiki?curid=970170", "title": "Zámek Linderhof", "text": "Zámek Linderhof\n\nZámek Linderhof () se nachází v Německu, v jihozápadě Bavorska v blízkosti ettalského kláštera. Je nejmenší ze tří staveb postavených bavorským králem Ludvíkem II. a zároveň jedinou z nich, která byla dokončena ještě za jeho života.\n\nLudvík již znal okolí Linderhofu ze svého mládí, kdy sem jezdíval se svým otcem, králem Maxmiliánem II., při jeho loveckých vyjížďkách do Bavorských Alp. Když se stal Ludvík II. v roce 1864 králem, zdědil tzv. \"Königshäuschen\" (Královský domek) po svém otci a roku 1869 započal s rozšiřováním stavby. Roku 1874 rozhodl \"Königshäuschen\" strhnout úplně a přestavět jej na dnešním místě v parku. Zároveň byly přistavěny tři nové místnosti a přibylo schodiště k původnímu komplexu ve tvaru písmene U, přičemž někdejší dřevěné vnější obložení bylo opatřeno kamennou fasádou. Stavba byla navržena ve stylu druhého rokokového období. V letech 1863 až 1886 bylo celkem do stavby Linderhofu investováno 8 460 937 marek.\n\nLinderhof má ve srovnání s jinými místy celkově poněkud komorní atmosféru. Vlastně jen čtyři z místností jsou skutečně funkční.\n\nKrajinná zahrada pokrývá plochu asi 50 hektarů a je dokonale integrována do okolní alpské přírodní krajiny. V parku je rozmístěno několik budov různých typů.\nStavba je plně umělecká a byla postavena pro krále jako znázornění prvního jednání Wagnerovy opery \"Tannhäuser\". Ludvík se rád nechal vozit přes jezírko na své zlaté labutí loďce, ale zároveň toužil po vlastní modré jeskyni jako na Capri. Proto bylo instalováno 24 dynam a již v době Ludvíka II. bylo možné osvítit grottu měnícími se barvami.\n\nTato chýše byl inspirována instrukcemi Richarda Wagnera k prvnímu jednání \"Valkýry\" (Prsten Nibelungův). Ludvík v této budově slavil německé svátky.\n\nVytvořená podle postavy Gurnemanze z opery Parsifal. Ludvík sem přicházel rozjímat každoročně na Velký pátek. Pro tento den si přál kvetoucí louku. Ležel-li ještě na louce sníh, zahradní architekt ji musel pro krále připravit.\n\nTyto tři stavby, \"Venušino groto\", \"Hundingská chýše\" a \"Gurnemanzova ermitáž\" jsou připomínkou doby oper Richarda Wagnera. Kromě těch a také barokní architektury se Ludvík zajímal o orientální umění.\n\n\nTato stavba byla navržena berlínským architektem Karlem von Diebitsch u příležitosti Světové výstavy v Paříži v roce 1867. Ludvík II. ji chtěl zakoupit, předběhl jej však železniční magnát Bethel Henry Strousberg. Po Strousbergově bankrotu Ludvík pavilon koupil.\nNejvýraznějším kusem zařízení je paví trůn.\n\nTato stavba byla skutečně postavena v Maroku pro Mezinárodní výstavu ve Vídni roku 1873. Král ji koupil v roce 1878 a nechal ji přepracovat do vznosnější podoby.\n\n\n"}
{"id": "970174", "url": "https://cs.wikipedia.org/wiki?curid=970174", "title": "Malá Čierna", "text": "Malá Čierna\n\nMalá Čierna ( ) je obec na Slovensku v okrese Žilina. V roce 2011 zde žilo 353 obyvatel. První písemná zmínka o obci pochází z roku 1471.\n\nMalá Černá byla poprvé zmíněna v darovací listině krále Matyáše Korvína jako \"Kys Charma\". Nachází se zde Kostel Povýšení sv. kříže, který byl postaven v letech 1936 – 1940 a zrekonstruovaný v letech 1990 – 1991, vysvěcen potom 15. září 1991.\n\n"}
{"id": "970177", "url": "https://cs.wikipedia.org/wiki?curid=970177", "title": "Sergines", "text": "Sergines\n\nSergines je francouzská obec v departementu Yonne v regionu Burgundsko-Franche-Comté. V roce 2012 zde žilo 1 283 obyvatel.\n\nObec leží u hranic departementu Yonne s departementem Seine-et-Marne, tedy i u hranic regionu Burgundsko-Franche-Comté s regionem Île-de-France. Sousední obce jsou: Compigny, Courlon-sur-Yonne, Montigny-le-Guesdier (Seine-et-Marne), Michery, Mousseaux-lès-Bray (Seine-et-Marne), Plessis-Saint-Jean a Serbonnes.\n\n\"Počet obyvatel\" \n\n"}
{"id": "970182", "url": "https://cs.wikipedia.org/wiki?curid=970182", "title": "Serenade", "text": "Serenade\n\nSerenade (anglicky \"serenáda\") může znamenat:\n\n"}
{"id": "970187", "url": "https://cs.wikipedia.org/wiki?curid=970187", "title": "Al Wilson", "text": "Al Wilson\n\nJméno a příjmení Al Wilson nosí více různých osob:\n\n"}
{"id": "970189", "url": "https://cs.wikipedia.org/wiki?curid=970189", "title": "Římskokatolická farnost Krbice", "text": "Římskokatolická farnost Krbice\n\nŘímskokatolická farnost Krbice (lat. \"Koerbicium\") je zaniklé územní společenství římských katolíků v Krbicích a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nJiž od roku 1361 byla v místě farnost. Matriky jsou vedeny od roku 1700. Roku 1747 byla farnost kanonicky znovuzřízena.\nFarnost existovala do 31. prosince 2012 jako součást chomutovského farního obvodu. Od 1. ledna 2013 zanikla sloučením do farnosti-děkanství Chomutov.\n\n\"Začátek působnosti jmenovaného v duchovní správě farnosti od:\"\nDo farnosti náleželo území obcí:\n\nVe farnosti se nacházely také další drobné sakrální stavby a pamětihodnosti.\n\n\n"}
{"id": "970196", "url": "https://cs.wikipedia.org/wiki?curid=970196", "title": "Římskokatolická farnost Věteřov", "text": "Římskokatolická farnost Věteřov\n\nŘímskokatolická farnost Věteřov je územní společenství římských katolíků s farním kostelem svatého Cyrila a Metoděje a zemských patronů v děkanátu Hodonín.\nNejdříve náležel Věteřov duchovní správou do Břeclavi (dle zmínky v listině z roku 1131 o majetku olomouckého biskupství, kde se praví, že \"„z tehdejšího Věteřova patřily dva lány břeclavskému kostelu\"“), kde bylo zřejmě zřízeno arcijáhenství pro široké okolí. Na konci 13. století byl Věteřov přifařen do Ždánic, roku 1349 jsou zmínky o farnosti Lovčice, do které je počítán i Věteřov. Po roce 1630 byl Věteřov přifařen zpět do Ždánic, od roku 1717 pak opět do Lovčic. Farní kostel byl vybudovaný v roce 1902 z peněz věteřovských občanů. V následujících letech byl Věteřov vyfařen z lovčickcé farnosti a duchovní správy v samostatné farnosti se ujal řád Křížovníků. Později v roce 1908 vybudována na náklady tohoto řádu secesní fara.\nOd roku 1997 zde působil jako farář D. Mgr. PharmDr. Josef Šedivý, OCr. (* 1967), který byl v červnu 2011 jmenován 48. velmistrem a generálem Rytířského řádu křižovníků s červenou hvězdou. \nOd srpna 2011 do července 2014 byl administrátorem D. Vít Martin Červenka, OPraem., novoříšský premonstrát. Od srpna 2014 byl ustanoven novým farářem P. Mgr. Pavel Baxant, OCr., který dosud působil v plzeňské diecézi.\n\nNa 9. březen připadá Den vzájemných modliteb farností za bohoslovce a bohoslovců za farnosti brněnské diecéze. Adorační den se koná 29. července.\n\nVýuka římskokatolického náboženství ve Věteřově ve školním roce 2013/2014 probíhala v místní škole každý čtvrtek.\nVe farnosti se pravidelně pořádá tříkrálová sbírka. V roce 2014 se při ní vybralo 17 060 korun, o rok později 16 593 korun. V roce 2016 se při sbírce vybralo 17 647 korun. \n\n"}
{"id": "970198", "url": "https://cs.wikipedia.org/wiki?curid=970198", "title": "Armand Swartenbroeks", "text": "Armand Swartenbroeks\n\nArmand Swartenbroeks (30. června 1892, Laken, Belgie – 3. října 1980, Koekelberg, Belgie) byl belgický fotbalista a reprezentant.\n\nHrál za Daring Club de Bruxelles (později byl přejmenován na R. Daring Club Molenbeek). Zúčastnil se Letních olympijských her 1920 v Antverpách, kde domácí belgický tým získal ve finále zlaté medaile poté, co reprezentace Československa opustila na protest proti verdiktům rozhodčího ve 40. minutě za stavu 2:0 pro Belgii hřiště a byla diskvalifikována. Hrál i na Letních olympijských her 1924 v Paříži proti Švédsku (porážka 1:8).\n\nV reprezentaci debutoval 20. dubna 1913 proti sousednímu Nizozemsku (výhra 4:2). Poslední utkání odehrál opět proti Nizozemsku 11. března 1928 (remíza 1:1). Celkem odehrál v belgickém národním týmu 50 oficiálních zápasů, gól nevstřelil.\n\n"}
{"id": "970204", "url": "https://cs.wikipedia.org/wiki?curid=970204", "title": "Ján Gallovič", "text": "Ján Gallovič\n\nMgrA. Ján Gallovič (* 22. listopadu 1960, Spišská Sobota) je slovenský herec. Hraje v divadle Nová scéna v Bratislavě. Kromě divadla spolupracuje i se Slovenský rozhlasem, Rádiem Twist a dabingovými studiemi. Na Divadelní fakultě VŠMU přednáší umělecký přednes.\n\nDětství a mládí prožil v Popradu. Na gymnáziu, kde úspěšně odmaturoval v roce 1979, se zároveň seznámil s divadlem v souboru OKO. Po absolvování studia na Divadelní fakultě Vysoké školy múzických umění v Bratislavě pod vedením profesora Karola L. Zachara se stal profesionálním hercem. V letech 1983 až 1985 byl sólistou zpěvohry Nové scény v Bratislavě. V letech 1985 až 1988 byl členem Divadla Andreje Bagara v Nitře. Na Nové scéně působil zejména v oblasti muzikálu v letech 1988 až 1996. V tomtéž roce odešel do činohry Slovenského národního divadla, kde působil až do roku 2009.\n\n\n"}
{"id": "970210", "url": "https://cs.wikipedia.org/wiki?curid=970210", "title": "Al Wilson (zpěvák)", "text": "Al Wilson (zpěvák)\n\nAl Wilson (19. června 1939 − 21. dubna 2008) byl americký zpěvák. Jeho největším hitem byl singl „Show and Tell“ z roku 1973, který se vyšplhal na první místo americké hitparády Billboard Hot 100. Mezi jeho další hity pak patří například píseň „The Snake“ z roku 1968, kterou napsal Oscar Brown. Tato píseň je označována za jeden z hlavních milníků britského žánru northern soul. Zemřel na selhání ledvin ve svých osmašedesáti letech.\n"}
{"id": "970216", "url": "https://cs.wikipedia.org/wiki?curid=970216", "title": "Pavillon de Paris", "text": "Pavillon de Paris\n\nPavillon de Paris ( ) byl koncertní sál rockové a populární hudby v Paříži. Nacházel se na severovýchodním okraji města v 19. obvodu. Sál fungoval v letech 1975–1980, než byl nahrazen novou budovou Zénith de Paris. Během jeho existence zde koncertovali významní hudebníci a skupiny jako AC/DC, Pink Floyd, Status Quo, Bob Marley, Queen, The Rolling Stones, Aretha Franklinová, Neil Young, Earth, Wind & Fire, Bob Seger, Supertramp, Johnny Hallyday nebo David Bowie.\n\nSál byl otevřen v prostoru bývalých městských jatek v září 1975. Se svou kapacitou 10 000 diváků byl největším koncertním prostorem ve městě. Pavillon byl otevřen z iniciativy společnosti KCP (Koski-Cauchoix Productions), která chtěla provozovat rockové koncerty ve velké hale.\n\nV roce 1976 zde natočil francouzský filmař Freddy Hausser koncertní film o skupině Rolling Stones \"Les Stones aux abattoirs\" (doslovně \"Stones na jatkách\" s odkazem na to, že hala byla původně využívána jako jatka).\n\nV roce 1980 byl Pavillon de Paris uzavřen a v následujících třech letech se koncerty konaly převážně na Hippodrome de Pantin. V roce 1983 se koncerty přesunuly do nově otevřeného sálu Zénith de Paris.\n\n\n"}
{"id": "970218", "url": "https://cs.wikipedia.org/wiki?curid=970218", "title": "Oscar Verbeeck", "text": "Oscar Verbeeck\n\nOscar Verbeeck (6. června 1891, Saint-Josse-ten-Noode, Belgie – 13. srpna 1971) byl belgický fotbalista a reprezentant.\n\nHrál za Royale Union Saint-Gilloise. Zúčastnil se Letních olympijských her 1920 v Antverpách, kde domácí belgický tým získal ve finále zlaté medaile poté, co reprezentace Československa opustila na protest proti verdiktům rozhodčího ve 40. minutě za stavu 2:0 pro Belgii hřiště a byla diskvalifikována. Hrál i na Letních olympijských her 1924 v Paříži proti Švédsku (porážka 1:8).\n\n"}
{"id": "970219", "url": "https://cs.wikipedia.org/wiki?curid=970219", "title": "Vtělená kognice", "text": "Vtělená kognice\n\nVtělená kognice představuje v kognitivní vědě výzkum který klade důraz na důležitost formativní role prostředí při vývoji kognitivních procesů. Obecná teorie tvrdí, že kognitivní procesy se vyvíjí když se z interakcí, které jsou orientované na cíl a probíhají v reálném čase, mezi organismy a jejich prostředím, vynoří propojené systémy. Povaha těchto interakcí ovlivňuje tvorbu a blíže specifikuje charakter vývoje kognitivních kapacit. \n\nJelikož byla teorie vtělené kognice formulována v různých podoborech kognitivní vědy (to jsou: vývojová psychologie, umělá inteligence/robotika, lingvistika a filosofie mysli), tento výzkumný program je stále ve vývoji. Všechny koncepty však již sdílí jednu nezbytnou podmínku pro kognici, aby byla vtělená: hlavní pojetí vtělenosti je chápáno jako unikátní způsob sensomotorických kapacit organismu umožňujících mu se úspěšně interagovat s jeho environmentální nikou. Všechny různé formulace obecné teorie vtělené kognice navíc sdílí společný cíl vyvinout (kognitivní) vysvětlení, které zachycuje způsob, jakým na sebe mysl, tělo a svět vzájemně působí a vzájemně se ovlivňují směrem k adaptivnímu úspěchu organismu.\n\nNejdůležitější předpokladem vtělené kognice je tvrzení, že sensomotorické schopnosti organismu, těla a prostředí hrají důležitou roli nejen v kognici, ale i ve způsobu jakým spolu tyto elementy interagují a tím umožňují vývoj jistých kognitivních schopností a určují jejich povahu.\n\nNásledující předpoklady dále rozvíjí tento hlavní výrok:\n\nMyšlenka pochází ze schopnosti jednat v prostředí: organismus se naučí ovládat své pohyby a vykonávat jisté akce. Vyvine si pochopení svých percepčních a motorických schopností, které slouží jako první důležitý krok k získání komplexnějších kognitivních procesů (jako např. jazyk).\n\nDůležitou roli pro vtělenou kognici a především tento předpoklad hrál výzkum Esther Thelen, která se mimo jiné zabývala právě vývojem základních sensomotorických akcí. V roce 1994 si položila otázku: jak se může někdo naučit to, o čem neví, že se to může naučit? Tedy je třeba specifikovat úkoly a cíle učení? Potřebuje dítě znát co se má naučit, aby se to naučilo?\n\nVe svém výzkumu Thelen prokázala, že dítě dokáže objevit obojí: úkol i řešení skrze prozkoumávání. Spontánní pohyb vytváří jak úkoly tak příležitosti pro učení. Thelen provedla studii dětí učících se uchopení předmětů. Při této studii monitorovala vývoj čtyř dětí po dobu 3 měsíců od doby kdy neuměly nic uchopit až po fázi kdy to již zvládly. Při pozorování byly odhaleny různé vzorce chování. Některé děti na počátku zřídka hnuly svou paží a jen seděly a pozorovaly dění kolem sebe. Jiné děti byly více aktivní a neustále mávaly a třepotaly svými pažemi. Tyto děti, aby byly schopné cokoliv uchopit, se tedy nejprve musely naučit zklidnit své pohyby a nasměrovat paže ke svému cíli. První zmíněné děti, se naopak musely naučit zvýšit svou aktivitu, tedy v první řadě zvednout své ruce z jejich standardní pozice podél těla. Všechny děti se nakonec úkol naučily; řešení našly pomocí zkoumání pohybového prostoru.\n\nCílově orientované akce jsou pro teoretiky jedním z nejdůležitějších předpokladů. Tvrdí, že myšlenka a jazyk by neexistovaly bez těchto počátečních procesů – tyto nízkoúrovňové akce a pohyby jsou vnímány jako nezbytné pro vývoj vyšších kognitivních schopností.\n\nZpůsob jakým jsme ztělesnění určuje vzory akcí, které můžeme vykonávat a tyto vzory pak formují naše kognitivní funkce (způsob jakým vytváříme koncepty a kategorie). Mnoho teoretiků totiž tvrdí, že tvorba konceptů a kategorií je umožněna a omezena určitými sensomotorickými zkušenostmi organismu.\n\nPříkladem různých forem vtělení a jejich určení kognice je srovnání dítěte a štěněte a jejich způsobu uchopení míče. Dítě nejpravděpodobněji použije své ruce, protože tím získá největší kontrolu na daným objektem. Štěně má však jiné predispozice a míček uchopí do tlamy.\n\nKoncepty a kategorie jsou aktivně tvořeny – nejsou jen výplodem pozorování prostředí zdánlivě nezávislém na pozorovateli. Forma vtělení nejen omezuje naší interakci s okolním světem, ale také určuje jak se nám jeví. Hlavní myšlenka konstruktivní kognice tak říká, že určité vlastnosti prostředí jsou vykonstruované pozorovatelem v závislosti na relevantních faktech včetně úkolu který zamýšlí splnit (akce orientovaná na cíl). Z toho vyplývá, že prostor X může být vnímán různě jedním a tím samým organismem v závislosti na úkolu, který plní. Například jedinec zamýšlející posekat trávník vnímá dané prostředí jinak, než když na něm později bude hrát fotbal.\n\nTeoretický předpoklad, že některé formy kognice jsou konstruktivní je podporován stále větším množstvím teoretiků z různých vědních disciplín. Varela a spol. tvrdí, že párování mezi organismem a prostředím má za následek konstruktivní kognici.\n\nLakoff a Johnson (1999) tvrdí, že kognice je konstruktivní jelikož zahrnuje projekční schémata jejíchž kombinací se vytváří metaforická porozumění světa. \n\nZvažme čtyři asociativní příklady úkazů které motivovaly vědu vtělené kognice.\n\nAčkoliv úkazy jako 1. – 4. motivují vědu vtělené kognice, odvolání na ně při tvorbě podstatnějších závěrů – jako například, že tradiční kognitivní věda má mnoho nedostatků, nebo že dominantní postoje ve filosofii mysli (př. funkcionalismus) jsou chybné – vyžadují více filosofických argumentů. Jelikož potřebná argumentace se typicky odvolává na jiné koncepty zaměřené na empiricky-informovanou filosofii mysli a kognitivní vědy samotné (př. modularita a nativismus), debata o vtělené kognici se stala žhavým tématem kognitivní vědy současnosti.\n\nTradiční kognitivní věda zajisté koncipovala centrální kognitivní zpracování, to co nazveme kognicí v užším slova smyslu, při abstrahování od tělesných mechanismů zpracování vjemů a motorické kontroly. Výzkumy v oblasti umělé inteligence znázornily tento pohled kognice (v užším slova smyslu) na empirických příkladech a byly jedním z hlavních cílů zkoumání vtělené kognice. Výzkum vtělené kognice se hlavně zaměřuje na porozumění veškerých percepčních, kognitivních a motorických kapacit, kterými disponujeme, kognice v širším slova smyslu, jako kapacity závislé na vlastnostech fyzického těla.\n\nVtělená kognice má jisté vztahy k situované kognici. Jako paradigma situované kognice může být věda vtělené kognice rozlišována z obou pohledů (studií): vestavěné kognice a teorie rozšířené kognice.\n\nVtělená kognice se odvolává na myšlenku, že kognice vysoce závisí na aspektech těla organismu nepočítajíce mozek. Bez vlivu těla (vnímání a konání) by myšlenky neměly smysl a mentální záležitosti by nevyjadřovaly ty samé charakteristiky, které nyní vyjadřují. Myšlenka ve vestavěné kognici naopak zastává pohled, že kognice vysoce závisí na přírodním a sociálním prostředí. Soustředěním se na strategie, organismy používají úlevu kognitivních procesů na prostředí – to klade důraz obzvláště na způsoby jakými je kognitivní aktivita rozdělována napříč organismu a jeho fyzického, sociálního a kulturního prostředí. Teze o rozšířené kognici říká, že kognitivní systémy se samy rozšiřují za hranice individuálního organismu. V tomto pohledu, vlastnosti fyzického, sociálního a kulturního prostředí organismu zvládnou více než je rozdělení kognitivních procesů: mohou také částečně ustanovit organismus (agenta) kognitivním systémem.\n\nVěda vtělené kognice může být snadno rozlišována od výše zmíněných forem situované kognice, a mnohdy je to velmi důležité, pro širší filozofická témata je mnohdy dobré zvažovat tyto pohledy dohromady.\n\nGeorge Lakoff a jeho spolupracovníci získali řadu důkazů, že lidé užívají jejich porozumění známých objektů, akcí a situací k porozumění jiných, složitějších domén (př. matematika). Lakoff tvrdí, že veškerá kognice je založena na znalosti pocházející z těla a že ostatní domény jsou mapovány na naši vtělenou znalost za použití kombinace konceptuálních metafor, obrazového schématu a prototypů.\n\nLakoff a Johnson poukázali, že lidé všudypřítomně používají metafory, které operují na konceptuální úrovni (mapují konceptuální doménu na jinou doménu), zahrnují nespočetné množství výrazů, a že stejné metafory jsou užívány konvenčně napříč kulturou.\n\nDobrým příkladem takovýchto metafor je způsob, jakým Apačové (Indiáni) v Severní Americe pojmenovávají části automobilů. Například automobilová kola (s pneumatikami) jsou v překladu „vroubkované nohy“, nebo automobilová světla jsou „oči“. Jako konceptuální metaforu k autu tak indiáni používají lidské tělo. Tyto Apačské názvy pro části automobilu odhalují hluboce usazenou kognitivní nezbytnost porozumět světu vzhledem k našim tělům. Rozpoznáním jak automobilové části metaforicky souvisí s lidským tělem a jeho částmi (a funkcemi) Apačové vytvořili něco nového, za užití vlastních imaginativních procesů. V podstatě Apačové přehodnotili své vlastní zkušenosti sledováním něčeho co ještě nikdy neviděli. Toto přehodnocení však není jednoduchým mapováním, nýbrž komplexní systém metaforických souvislostí, které jsou založeny na běžných zkušenostech s jejich fyzickými dispozicemi (těly).\n\nObrazové schéma je opakující se struktura v našich kognitivních procesech, která tvoří vzory porozumění a uvažování. Obrazová schémata jsou tvořena z našich tělesných interakcí, z lingvistické zkušenosti a z historického kontextu.\n\nV moderní kognitivní lingvistice je obrazové schéma považováno za vtělenou prelingvistickou strukturu zkušeností, které motivují mapování konceptuálních metafor. Důkazy obrazových schémat jsou brány z mnoha souvislých disciplín, což zahrnuje například mezi-způsobovou kognici v psychologii, prostorovou kognici (v lingvistice a psychologii), kognitivní lingvistiku a neurovědy.\n\nPrototyp je typickým členem dané kategorie (př. červenka je prototypem ptáka, tučňák nikoliv). Role prototypů v kognici člověka byla zpočátku identifikována a studována Eleanor Rosch v 70. letech. Rosch ukázala, že prototypové objekty jsou snadněji kategorizovány než objekty které nejsou prototypy, a že lidé odpovídali na otázky o dané kategorii uvažováním o jejím prototypu. Rosch dále identifikovala základní kategorii: kategorii mající prototyp, který si lze jednoduše představit (př. židle) a která je spojována s typickými fyzickými úkony (př. sezení). Tato základní kategorie se užívá dále k uvažování o komplexnějších kategoriích.\n\nTeorie prototypů slouží k vysvětlení výkonu člověka z hlediska mnoha různých kognitivních úkonů a používá se v mnoha různých doménách. George Lakoff z této teorie čerpá a tvrdí, že kategorie které lidé používají jsou založeny na jejich zkušenostech s vlastněním těla a že nemají nic společného s logickými třídami či typy. Lakoff tím zpochybňuje tradiční objektivistické úvahy o pravdě.\n\nZkušenost z výzkumu umělé inteligence by mohla být dalším důkazem podporujícím teorii vtělené kognice. V raném vývoji AI, úspěchy spojené s programováním vysokoúrovňových rozhodovacích problémů (př. šachy) vedly k optimistickým názorům že problémy AI mohou být relativně rychle vyřešeny. Tyto programy simulovaly inteligenci za použití logiky a vysokoúrovňových abstraktních symbolů. Tento „nevtělený“ přístup však narazil v 70. a 80. letech na potíže kdy vědci zjistili, že abstraktní, nevtělené rozhodování bylo vysoce neefektivní a nemohlo se tak dosáhnout kompetencí na úrovni člověka při plnění jednoduchých úloh. Financující agentury tak stáhly svou podporu, jelikož AI nedokázalo dostát svých závazků. To vyústilo v takzvanou „zimu umělé inteligence“. Vědci AI sami začali pochybovat o tomto způsobu nevtěleného rozhodování.\n\nRodney Brooks přišel v polovině 80.let s tvrzením, že tento přístup pomocí symbolů a logiky pominul důležitost sensomotorických schopností vůči inteligenci a sám tyto principy použil v robotice (přístup zvaný Nouvelle AI = nová umělá inteligence). Dále vznikl nový směr Neuronové sítě – programy založené na skutečných strukturách v lidských tělech, které daly vzniknout inteligenci a učení. V 90. letech, statistická AI dosáhla mnoha úspěchů v průmyslu bez použití jakéhokoliv symbolického rozhodování. Místo toho použila pravděpodobnostní techniky pro vytvoření odhadu a jejich inkrementálního zpřesnění. Tento proces se podobá způsobu jakým lidé vytvářejí rychlá intuitivní rozhodnutí bez toho aby přestali myslet symbolicky.\n\nVýzkum vtělení kondice je široké téma, které zahrnuje mnoho konceptů. Metody jakými lze vtělenou kognici studovat se liší v závislosti na experimentu (podle operační definice použité vědci). Existuje mnoho důkazů pro vtělenou kognici, ačkoliv interpretace výsledků a jejich význam mohou být zpochybňovány. \n\nNěkteří lidé kritizují předpoklad, že děti v pre-verbálním stádiu jsou vhodným médiem pro studium vtělené kognice, obzvláště pak vtělené sociální kognice. Je nemožné vědět, kdy je takové dítě „čistým modelem“ pro vtělenou kognici, jelikož tyto děti prochází při vývoji rapidními změnami v sociálním chování. Devíti měsíční dítě již dosáhlo jiného stádia vývoje než dvou měsíční. Měření sledování a uchopení nemusí nezbytně představovat úkazy vtělené kognice, neboť děti si nejprve vytváří tzv. \"objektovou permanenci\" pro objekty, které vidí, před tím než, si vytvoří \"objektovou permanenci\" pro objekty, kterých se mohou dotknout. Skutečná vtělená kognice naznačuje, že děti by nejprve potřebovaly fyzicky angažovat objekt před tím, než by si vytvořily \"objektovou permanenci\". \n\nOdpovědí na tuto kritiku je tvrzení, že děti jsou \"ideálním modelem\" pro vtělenou kognici. Děti jsou nejlepším modelem protože užívají symbolů méně než dospělí. Čas pozorování u dětí by tak mohl být lepším měřítkem vtělené kognice než uchopování, protože tyto děti si ještě nevyvinuly jisté delikátní motorické dovednosti. Děti si mohou nejprve vyvinout pasivní mód vtělené kognice a pak si teprve rozvinout aktivní mód zahrnující tyto delikátní motorické pohyby.\n\nNěkteří lidé kritizují závěry vyvozené vědci vtělené kognice. Nejčastějším příkladem je pokus „tužka v zubech“. Účastníci tohoto experimentu drží v zubech tužku, čímž zaměstnávají svaly, které používáme při úsměvu. Tito lidé rozpoznávají příjemné věty mnohem rychleji než ty nepříjemné. Naopak držení tužky mezi nosem a ústy zaměstnává svaly, které používáme při mračení – efekt na rozpoznávání vět je opačný. Vědci věří, že toto representuje vtělenou kognici. Kritici však tvrdí, že výsledný efekt tohoto experimentu byl znepřesněn užitím určitých (usnadňujících) obličejových svalů. V mnoha případech, usnadňující pohyby těla mohou být špatně interpretovány jako vtělená kognice. \n"}
{"id": "970220", "url": "https://cs.wikipedia.org/wiki?curid=970220", "title": "Římskokatolická farnost Místo", "text": "Římskokatolická farnost Místo\n\nŘímskokatolická farnost Místo (lat. \"Platzium\") je zaniklé územní společenství římských katolíků v Místě a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nMatriky jsou vedeny od roku 1651. Od roku 1787 zde byla lokálie a od roku 1853 byla kanonicky zřízena farnost.\nFarnost existovala do 31. prosince 2012 jako součást chomutovského farního obvodu. Od 1. ledna 2013 zanikla sloučením do farnosti-děkanství Chomutov.\n\n\"Začátek působnosti jmenovaného v duchovní správě farnosti od:\"\nDo farnosti náleželo území obcí:\n\nVe farnosti se nacházely také další drobné sakrální stavby a pamětihodnosti.\n\n\n"}
{"id": "970222", "url": "https://cs.wikipedia.org/wiki?curid=970222", "title": "Obtížný problém vědomí", "text": "Obtížný problém vědomí\n\nObtížný problém vědomí je pojem zavedený Davidem Chalmersem a představuje jeden z největších problémů současné filosofie mysli. Snaží se objasnit existenci stavů vědomí a fenomenologie poznání, tedy táže se, jak je možné, že věci se nám určitým způsobem jeví, vyvolávají v nás dojmy a emoce. Stav věcí je dle této teorie věcí vědomou spíše než nevědomou. Každá věc okolo nás v nás vyvolává určité dojmy, věda dokáže analyzovat samou podstatu sledované věci - její charakteristické vlastnosti, chemické vlastnosti a vysvětlí, jak něco funguje. Přesto věda nedokáže vysvětlit, jak vzniká dojem, který v nás daná věc vyvolává. To implikuje, že taktéž vědomí obsahuje něco za hranicemi poznání vědy. Vědomí tedy tvoří hranici toho, co vše lze metodami vědy popsat a stává se pro vědu obtížným problémem. Velmi dobře tento problém popisuje pasáž z Chalmersova díla:\n\n\"„Jak se to stane, že v okamžiku, kdy naše kognitivní systémy začnou zpracovávat vizuální a zvukové informace, získáme vizuální a zvukovou zkušenost: hloubku modré barvy či zážitek ze středního C? Jak můžeme vysvětlit, proč je zde něco, jako co nám daný obraz připadá, nebo jakou zažijeme emoci? Je široce přijímáno, že zkušenost je založena na fyzické bázi, nemáme však žádné dobré vysvětlení pro to, proč a jak se to tak jeví. Proč by vůbec fyzické zpracovávání mělo dávat vzniknout bohatému vnitřnímu životu? Zdá se to objektivně nepodložené, a přesto se to děje.”\" \n\nPodle Chalmerse neexistuje jen jeden problém vědomí. Rozlišuje \"snadné problémy vědomí\", které spadají do kategorie těch, které nám umožňují rozlišovat, kategorizovat, reagovat na vnější stimuly, zařadit informaci, vyjádřit svůj stav mysli, soustředit pozornost nebo rozlišit mezi bdělostí a spánkem. Tyto stavy vědomí lze do velké míry vysvětlit vhodnými koginitivními a neurofyziologickými metodami. Je evidentní, že kdyby tyto stavy mysli byly vše, co vědomí obsahuje, potom by se zde o žádný přílišný problém nejednalo.\n\n\"Obtížný problém\" je podle Chalmerse problémem zkušenosti. Proces vnímání není jen o zpracovávání informací, ale je zde i silný subjektivní prvek v podobě subjektivní zkušenosti. V této souvislosti zavádíme pojem qualia, což je subjektivní kvalita vědomí, tedy jak konkrétní osoba na základě své zkušenosti zpracovává vnější vjemy. Je zřejmé, že tento prvek vědomí je zcela unikátní pro každého jedince a nelze ho duplikovat, proto lze říci, že žádní dva jedinci nevnímají daný jev stejně. Subjektivní zkušenost vždy přidá něco unikátního. Můžeme tedy usuzovat, že i kvalitativní stránka vědomé zkušenosti není duplikovatelná, reprodukovatelná a především vysvětlitelná prostřednictvím empirické vědy.\n\nKriticky se vůči existenci obtížného problému vědomí vymezují především eliminativisté, zastávající materialistickou pozici v teorii mysli. Jedním z nejradikálnějších odpůrců je americký filosof a koginitivní vědec Daniel Dennett, který popírá existenci qualií. Jeví se totiž v přímé kontradikci s myšlenkami eliminativistů, kteří věří, že stavy vědomí jsou vysvětlitelné metodami biologie, pouze dosud nebyly uskutečněny dostatečné pokroky ve vědě, aby mohla být tato teorie prokázána. \n"}
{"id": "970225", "url": "https://cs.wikipedia.org/wiki?curid=970225", "title": "Lutiše", "text": "Lutiše\n\nLutiše ( ) jsou obec na Slovensku v okrese Žilina. V roce 2011 zde žilo 753 obyvatel. První písemná zmínka o obci pochází z roku 1662. Vznik obce a její vývoj je úzce spjat s bystrickým regionem. Lutiše spojují bystrický region s terchovským a varinským prostřednictvím společného dialektu, folklóru a způsobu života. Obec vznikla kopaničářským osídlováním hlavně ze Staré Bystrice.\n\n"}
{"id": "970234", "url": "https://cs.wikipedia.org/wiki?curid=970234", "title": "Félix Balyu", "text": "Félix Balyu\n\nFélix Balyu (5. srpna 1891, Bruggy, Belgie – 15. ledna 1971) byl belgický fotbalista a reprezentant.\n\nHrál za Club Brugge KV. Zúčastnil se Letních olympijských her 1920 v Antverpách, kde domácí belgický tým získal ve finále zlaté medaile poté, co reprezentace Československa opustila na protest proti verdiktům rozhodčího ve 40. minutě za stavu 2:0 pro Belgii hřiště a byla diskvalifikována.\n\n"}
{"id": "970237", "url": "https://cs.wikipedia.org/wiki?curid=970237", "title": "Neuroekonomie", "text": "Neuroekonomie\n\nNeuroekonomie je interdisciplinární obor, který se zabývá studiem lidského jednání a rozhodování, schopností výběru mezi více alternativami a volbou optimálního postupu v určité situaci z pohledu mozkové činnosti. Zkoumá neurální procesy v mozku, jejichž pomocí se snaží podat hlubší vysvětlení vzniku a průběhu lidského rozhodování a faktorů, které ho ovlivňují. Získané poznatky by mohly přispět k rozšíření či úpravě mainstreamových ekonomických modelů, které stojí na zjednodušujících předpokladech dokonalé racionality v rozhodování a maximalizaci očekávaného užitku, ale už nevysvětlují jednání ovlivňované framingem a heuristikami.\n\nNeuroekonomie kombinuje metody zkoumání z neurovědy, experimentální a behaviorální ekonomie, psychologie, biologie a IT, aby předcházela nedostatkům vyplývajících z jednostranného přístupu.\n\nNeuroekonomie se snaží zkoumat, jak lidé vytváří svá rozhodnutí. Tato rozhodnutí souvisejí s preferencemi, se zpracováním informací, výběrem a učiněním nějakého rozhodnutí a vyhodnocováním výsledků těchto voleb. Konkrétní otázky se týkají toho, jaké jsou proměnné, které mozek zpracovává při různých typech rozhodování, a jak se vztahují k výslednému chování. I zdánlivě nedůležitá rozhodnutí mohou být velmi komplexním procesem. \n\nImplikace tohoto druhu výzkumu může vést k objasnění chování v rámci ekonomickém, politickém či zákonodárném. V současnosti se neuroekonomie také zabývá vlivy duševních onemocnění či zranění mozku na lidské rozhodování. Další přínos spočívá v možnosti rozhodnout se mezi alternativními ekonomickými teoriemi chování na základě neurovědní evidence. Ta by také mohla zúžit prostor, v němž jsou uplatnitelné ekonomické hypotézy, kterým je často vytýkána jejich obecnost a schopnost vysvětlit jakékoli chování. \n\nNeuroekonomie využívá poznatků z mnoha jiných věd. Základy, na nichž neuroekonomie staví, vycházejí z behaviorální ekonomie. Průkopníci behaviorální ekonomie Kahneman a Tversky se v 60. letech minulého století začali zabývat základním konceptem neoklasických ekonomických modelů – užitkem. Užitek koreluje s intenzitou přání a preferencí. Je nepřímo měřitelný a preference člověka jsou demonstrovány skrze jeho rozhodnutí. Předpokladem je, že tato rozhodnutí jsou racionální a optimální, přičemž nezávisí na kontextu dané situace. Tato rozhodnutí a preference se pak odrážejí do cen statků, které mohou být považovány za obecný ukazatel preferencí a užitku lidí. Kahneman, Tversky a další však využili při svých výzkumech poznatky psychologie, přičemž prokázali, že tyto předpoklady jsou mnohdy neplatné.\n\nParalelně se vyvíjela i kognitivní neurověda díky novým možnostem a technologiím, které mohly přesněji mapovat činnost (neurozobrazování) a fungování mozku. Neuroekonomie tedy vznikla díky využití poznatků z těchto obou disciplín. Díky mapování těch částí mozku, které jsou aktivní při těch kterých rozhodovacích procesech, neuroekonomové věří v lepší pochopení podstaty zdánlivě suboptimálních a nelogických rozhodnutí. Volby člověka fungují jako mozkový algoritmus, který však může být zásadně ovlivněn při různých duševních nemocech či poškozeních mozku. \n\nBehaviorální ekonomové se snažili vytvářet alternativní modely ke klasickým modelům lidského jednání a volby. Cílem bylo vytvořit alternativní teoretický přístup, který by byl schopen predikovat lidské chování a především metodologii pro testování těchto teorií. Jeden alternativní přístup byla analýza systémů s dvěma agenty, například interakce firmy a pracovníků, které najímá. Dále se také využívaly poznatky z evoluční psychologie, která klade důraz na heuristiky přizpůsobené evoluci, přičemž tyto modely popisovaly trade-off mezi efektivní volbou a výpočetní komplexitou, což by mohlo být využitelné při vytváření teorií o mozkových procesech.\n\nV rámci neurovědy, kognitivní psychologie a behaviorální ekonomie však tyto modely vyvolávaly určité napětí. Neurovědcům šlo především o zkoumání algoritmů voleb. Cílem bylo popsat neurobiologický hardaware ovlivňující chování a volby v situacích od percepčního jednání až po více komplikované situace. Chyběl jim ale teoretický rámec, do kterého by tato neurální měření mohli zasadit.\n\nNejprve je do krve vpraven radioaktivní izotop\nvyzařující pozitrony. Je-li izotop navázán kupř. na cukr, je transportován k tkáním, které v daném časovém okně potřebují energii, dojde tedy k místní akumulaci radioaktivní látky, jež při své anihilaci vydá záření, které je detekováno přístrojem. Lze tedy funkčně zobrazit dynamiku přísunu krve různým oblastem (mozku).\n\nObecně využívá podobného principu jako PET a zobrazuje prostorové rozložení podané radioaktivně označené látky v těle.\n\nDetekují pomocí silného magnetického pole mj. změny úrovně průtoku okysličené krve. Opět při odůvodněném předpokladu, že vyšší aktivita určité oblasti mozku vyžaduje vyšší přísun energie a neurony získávají energii z kyslíku a cukru, lze očekávat, že nárůst průtoku krve v určité oblasti je spjat s nárůstem aktivity právě této oblasti.\n\nDokáže v relativně omezeném místě uniformně aktivovat mozkovou tkáň (dojde k depolarizaci akčního potenciálů v neuronech), čímž vyvolá časově omezené „vypnutí“ dané tkáně. rTMS využívá opakování signálů, což vyvolá dlouhodobější efekt (v závislosti na užité frekvenci a intenzitě lze u příslušné mozkové tkáně zvyšit či snížit její budivost). \n\nVyužívá se rovněž experimentální práce s mozky našich blízkých evolučních příbuzných. Poškozením vymezené oblasti, stimulací jediného neuronu či jejich skupin, nebo genetickou manipulací, lze nahlédnout do průběhu neurálních mechanismů, což by v případě lidí nikdy nebylo možné. \n\nV mainstreamové ekonomii převažuje teorie maximalizace očekávaného užitku. Ekonomičtí agenti se rozhodují podle pravidel racionální volby. Rozhodování ovšem není jednotným procesem, naopak sestává z řady komplexních procesů, které vždy neprobíhají stejným způsobem.\n\nRiziko je definováno jako nejistota možného výsledku, přičemž známe pravděpodobnosti zisku a ztráty. Toto jsou objektivní kritéria, podle kterých se racionální jedinec řídí při rozhodování v prostředí rizika. Výzkumy ovšem odhalily, že existuje široká škála odchylek a jednotných vzorců chování, které nejsou v souladu s teorií maximalizace užitku. Lidé porovnávají zisky a rizika separátně a nevytváří souhrnný výsledek z chování. Mají tendenci nadhodnocovat nízké pravděpodobnosti a podhodnocovat vysoké pravděpodobnosti. Příkladem může být hra Petrohradský paradox.\n\nKahneman a Tversky navrhli prospektovou teorii, která vysvětluje tato pozorování a nabízí alternativní model.\n\nNa základě studie bylo využíváno experimentů se zvířaty, při nichž se využívalo pavlovského podmiňování, tzn., že subjekt je před vlastním pokusem naučen, že při specifickém podnětu (konkrétně kupř. obrázek) po uplynutí konstantního času následuje odměna. Variacemi pravděpodobností výskytu odměny i její velikosti v závislosti na různých podnětech (obrázcích) lze vytvořit hru, v jejímž průběhu lze u plně-podmíněného subjektu, sledovat aktivaci neuronů v reakci na výskyt specifického podnětu, který predikuje konkrétní pravděpodobnost a velikost budoucí odměny. Při tomto experimentu lze objevit i proces vnímání rizika (při podnětu s pravděpodobností 50% je riziko nejvyšší a u podnětů s pravděpodobnostmi 0 a 100% nejnižší). Získané výsledky ukazují na existenci odlišné skupiny neuronů ve ventrálním tegmentu, jež reagují s kratším zpožděním na riziko. Toto zjištění bylo potvrzeno u lidí v jednoduché experimentální hře s kartami.\n\nČlověk má při rozhodování silnou averzi k potenciální ztrátě. Náklady na ztrátu určité částky peněz jsou vyšší než užitek ze stejně vysoké získané částky. Jedna z otázek, která vyvstává při studiu averze ke ztrátě, je, zda je tento proces řízen jedním neurálním systémem, který přímo porovnává možnosti a vybírá si mezi nimi, nebo je zde vícero systémů, z nichž jeden je zodpovědný za promyšlená porovnávání mezi možnostmi a druhý je impulzivní a emocionální systém ovlivňován averzí k potenciální ztrátě.\n\nJe-li ve hrách s vysokou očekávanou hodnotou u jedné z alternativ riziko významné ztráty, lidé se těchto her z důvodu iracionálního strachu ze ztráty neradi zúčastňují, což vede k predikci, že pacienti s poškozením amygdaly, orbitofrontální kůry a dalších oblastí podílejících se na zpracovávání emocí (pro přehled viz Dolan 2002) jsou ve hrách s pozitivní očekávanou hodnou zvýhodněni, jelikož averze k riziku se u nich neprojevuje či je redukovaná. \n\nAverze ke ztrátě, resp. emoce strachu významně ovlivňují rozhodování i ve značně zjednodušeném a jednoznačném prostředí experimentální hry, což implikuje minimálně shodnou významnost emocí i v reálných rozhodovacích úlohách. Trepel a kol. (2005) zdůrazňují i významnost noradrenalinového systému (další z neurotransmiterů, upravuje úroveň vzrušivosti mozku především při úzkosti a stresu) během hodnocení ztráty. \n\nMezičasové volby zahrnují analýzu nákladů a výnosů, jenž jsou realizovány v jiných časových obdobích. Proto je nutné tyto hodnoty vztáhnout k současnosti. Klasická ekonomická analýza hovoří o časových preferencích a užitku ze statků získatelných v průběhu času k jednomu časovému okamžiku – tj. časového diskontování užitku. Protože je čas vzácný, při nutnosti odsunout uspokojení je zdržení vnímáno coby náklad a nezbytně dochází k poklesu intenzity uspokojení, proto hodnota získatelného potěšení nebo strasti během toku času klesá. Mechanismus klesání významnosti užitku je v převládajícím exponenciálním diskontním modelu (ED), jak jej navrhl Paul Samuelson, modelován coby funkce okamžitého užitku závislá na čase. \n\nED předpokládá, že lidé, kteří si cení více 100 Kč dnes, než 120 Kč zítra, budou stejně hodnotit 100 Kč za 100 dní a 120 Kč za 101 dní. V mnoha výzkumech jak s lidmi, tak i se zvířaty, bylo však prokázáno, že poslední část neplatí. Jako alternativa byl navržen model hyperbolického diskontování. V krátkých časových úsecích užitek klesá velmi rychle, kdežto v dlouhých časových obdobích už lidé nepociťují takový rozdíl. Proto si lidé zvolí raději 120 Kč za 101 dní a 100 Kč dnes.\n\nVolba mezi okamžitou a budoucí odměnou je zprostředkovávána interakcí dvou mozkových částí. Limbický systém je vysoce aktivní při volbě okamžité odměny a spánkový lalok je stejně aktivní při jiných druzích voleb. Serotonin také hraje významnou roli v diskontování – omezení hladiny serotoninu zvyšuje budoucí diskontování, ale již neovlivňuje rozhodování při nejistotě. Mezičasová volba je ale ovlivňována i hormony v mozku, například kortizolem. Nižší hladina kortizolu způsobuje větší impulsivitu v rozhodování. Nízkou hladinu kortizolu mají například drogově závislí, což by vysvětlovalo, proč budoucí výnosy hodnotí negativně a dají přednost okamžité odměně.\n\nNěkteří ekonomové argumentují, že ekonomické hypotézy nemohou být falsifikovány na základě neurovědních dat, protože ekonomické modely netvoří žádné předpoklady týkající se mechanismů ovlivňující chování. Používají taková data, ve kterých jsou jasně projevené preference, a snaží se na základě těchto dat vytvářet predikce. Předpokládejme, že budeme mít hypotézu, která říká, že city a emoce, konkrétně smutek, mají vliv na naše rozhodování. Tato hypotéza se dá zkoumat neuroekonomickým modelem, ale je to zbytečné, protože nás zajímají pouze projevené preference, ale to, jaké mozkové části u toho byly aktivovány, už není relevantní, protože i bez toho dokážeme zkonstruovat model, který bude hovořit o vlivu určitých pocitů na rozhodování.\n\nObecně vzato se tedy dá říci, že používání dat, která nemají přímé dočinění s volbami, jako zpoždění reakce, mrkání a další neurální signály, které lidé produkují při rozhodování, by mělo být vyloučeno z ekonomické analýzy.\n"}
{"id": "970241", "url": "https://cs.wikipedia.org/wiki?curid=970241", "title": "Pracovní píseň", "text": "Pracovní píseň\n\nPracovní písně jsou zpívány převážně při fyzické práci. Často jsou písně zpívány ve sboru či kantoru. \n\nSbor a vedoucí zpěvák se často střídají. Pracovní písně by měly synchronizovat pracovní postup a usnadnit vyčerpávající, monotónní práci. Jsou proto často přizpůsobeny rytmu pohybu.\n\nZejména sociální struktura otroctví přinesla ve Spojených státech vlastní žánry pracovních písní, písně ovlivnily celé 20. století.\n"}
{"id": "970242", "url": "https://cs.wikipedia.org/wiki?curid=970242", "title": "Joseph Musch", "text": "Joseph Musch\n\nJoseph Musch (12. října 1893 – 25. září 1971) byl belgický fotbalista a reprezentant.\n\nHrál za Royale Union Saint-Gilloise. Zúčastnil se Letních olympijských her 1920 v Antverpách, kde domácí belgický tým získal ve finále zlaté medaile poté, co reprezentace Československa opustila na protest proti verdiktům rozhodčího ve 40. minutě za stavu 2:0 pro Belgii hřiště a byla diskvalifikována. Byl také členem belgického týmu na Letních olympijských hrách 1924 v Paříži (porážka 1:8 se Švédskem).\n\n"}
{"id": "970243", "url": "https://cs.wikipedia.org/wiki?curid=970243", "title": "Problém ukotvení symbolů", "text": "Problém ukotvení symbolů\n\nProblém ukotvení symbolů se týká otázky, kde slova (znaky, symboly) berou svůj význam a co tento význam vlastně je. Podle uznávané teorie, komputacionalismu, je poznání (myšlení) jen forma výpočtu. Výpočet je však opět formální manipulace se symboly. Ty jsou manipulovány podle pravidel, které jsou založeny na tvaru symbolů, nikoliv na jejich významu. Jak jsou tyto symboly (například slova v našich hlavách) připojeny k věci, ke které se vztahují? \n\nByl definován Stevanem Harnadem roku 1990. \n\nPro lepší pochopení problému ukotvení symbolů si ukážeme následující dva příklady.\n\nPrvní pochází ze Searleova Argumentu čínského pokoje, ve kterém je problém ukotvení symbolů označen jako problém vlastního významu (intencionality): Searle vyzývá základní předpoklad symbolické umělé inteligence, že symbolický systém schopný generovat chování nerozlišitelné od chování člověka musí mít mysl. Více specificky, podle symbolické teorie mysli, pokud počítač může projít Turingův test a je schopen odpovědět na všechny řetězce čínských symbolů tak, jak by to udělal čínsky mluvící člověk - potom počítač rozumí významu čínských symbolů stejně, jako by jim rozuměl Číňan.\n\nJe zřejmé, že kdokoliv, kdo neumí čínsky, by nerozuměl významu daných slov pouze na základě tvarů znaků a jejich umístění do řetězců - proto tento význam nepochopí ani počítač. Symboly a manipulace s nimi, která je založena na jejich tvaru spíš než na významu jsou systematicky interpretovatelné jako mající význam - to je nakonec to, co znamená systém symbolů podle této definice. Ale interpretace nebude přirozená symbolům samotným: bude parazitovat na faktu, že symboly mají význam pro nás úplně stejně tak, že význam symbolů v knize není přirozený, ale odvozený od významů v naší hlavě. Proto, pokud jsou významy symbolů v jejich systému spíš nepřirozené , než přirozené, potom to nejsou schopné modely pro významy v našich hlavách. Kognice tedy nemůže být jen manipulací se symboly.\n\nHarnadův vlastní příklad problému ukotvení symbolů má dvě verze. Jednu těžkou a druhou nemožnou. Ta těžká je následující: Předpokládejme, že bychom se museli naučit čínštinu jako druhý jazyk a jediným zdrojem informací, který bychom měli k dispozici by byl čínsko/čínský slovník. Učení z tohoto slovníku by se dalo přirovnat k jízdě na kolotoči. Točili bychom se od jednoho symbolu bez vlastního významu k dalšímu, aniž bychom kdy zjistili, co který jeden symbol znamená.\n\nJediným důvodem, proč se zdá, že kryptologové jsou schopni uspět v něčem velmi podobném tomu, co je výše popsáno je, že jejich objevy jsou ukotveny v jejich mateřském jazyce a ve zkušenostech a vědomostech z okolního světa.\n\nDruhá varianta našeho \"čínského kolotoče\" jde však ještě dál. Představte si, že byste se měli naučit čínsky jako svůj první jazyk a jediným zdrojem informací by byl opět čínsko/čínský slovník. Na této situaci si lze dobře představit, čemu je symbolický model mysli vystaven. Jak se kdy můžete dostat z neustálého točení od symbolu bez významu k symbolu bez významu? Toto je problém ukotvení symbolu.\n\nKandidát řešení Problému ukotvení symbolů je načrtnut následovně: Symbolická reprezentace musí být ukotvena zdola nahoru v nesymbolické reprezentaci dvou druhů: \"ikonické\" - což je analogie blízkých senzorických projekcí vnějších objektů a událostí a \"kategorické\" - to jsou naučené a vrozené schopnosti - detektory, které vybírají neměnné vlastnosti objektů a kategorie událostí z jejich smyslových projekcí.\n\nZákladní symboly jsou názvy objektů a kategorií událostí členských vztahů. Konekcionismus je přirozeným kandidátem pro mechanismus, který učí neměnné vlastnosti kategorických reprezentací tím, že přiřazuje názvy projekcím objektů, ke kterým mají nejblíže. Tímto způsobem můžeme chápat konekcionismus jako doplňující komponent v hybridním symbolicko/nesymbolickém modelu mysli, ne jako konkurenta čistě symbolického modelování. Takový hybridní model by neměl samostatný symbolický \"modul\", nicméně, symbolická funkce by se objevila jako přirozeně \"přiřazený\" systém symbolů, vyplývající z ukotvení názvů kategorií zdola nahoru ve smyslové reprezentaci. Manipulace se symboly by se neřídila jen libovolnými tvary znaků, ale nelibovolnými tvary neměnných ikon a kategorií ve kterých jsou ukotvené.\n\nMožný kandidát na řešení je následující. Jde o hybridní symbolicko-nesymbolický systém, ve kterém jsou základní symboly ukotveny ve dvou typech nesymbolických reprezentací, které si z jejich blízkých sensorických projekcí vybírají vzdálené kategorie objektů, se kterými symboly souvisí. Většina prvků, z kterých je model tvořen, už byla navržena ostatními, ale teď budou dány pospolu specifickým způsobem, zdola nahoru.\n\nDvěma kandidáty na řešení našeho problému může být konekcionismus a symbolismus. Jejich silné stránky budou dány v našem hybridním modelu bok po boku. Pojďme se nyní podívat na behaviorální kapacity, které takovýto model musí generovat.\n\nUž víme, že lidé jsou schopní rozlišovat, manipulovat, určit a popsat objekty, události a stavy skutečnosti ve světě, který je obklopuje a také tvořit popisy a reagovat na popisy těchto objektů, událostí a stavů skutečnosti. Břemenem kognitivní teorie je nyní vysvětlit, jak lidé (nebo jiná zařízení) toto vše dělají.\n\nVezměme v úvahu symbol \"kůň\". Jsme schopni, vidíce více různých koní, je rozlišit a posoudit, kteří jsou si více podobní a jak moc si jsou podobní. Toto je rozlišování. Dále, při představě koně, ho spolehlivě můžeme koněm i nazvat, nepojmenujeme ho mulou, oslem, nebo kamenem. Toto je určení. Jaký typ vnitřní reprezentace by byl potřeba, pokud bychom chtěli vyvolat tyto dvě akce?\n\nTak, jak to navrhuje tento model, schopnost rozlišovat vstupy závisí na utváření jejich \"ikonických reprezentací\". Ty jsou vnitřními analogickými převody projekcí vzdálených objektů na naši smyslové periferii. V případě koní, byly by analogy mnoha tvarů, které můžou koně vyvolat v našich sítnicích. Stejně/rozlišně bychom soudili na základě totožnosti nebo rozlišnosti ikonických reprezentací a posouzení podobnosti by probíhalo dle stupně shody.  Nejedná se o nějaký skrytý hlas v hlavě, který by nám říkal, co máme dělat; jednoduše jde o proces překrývání ikon a zaznamenávání stupně jejich podobnosti.\n\nPotřebujeme tedy ikony koní, abychom koně mohli rozlišit. Ale co jejich určování? Rozlišování je nezávislé na určování. Můžeme rozlišovat věci aniž bychom věděli, co jsou. Dovolí mi ikona určit, identifikovat koně? Přesto, že tu jsou teorie, které věří, že ano, Harnad se snaží ukázat opak. Ve světě, kde by byly jasné, snadno rozpoznatelné přírodní nesouvislosti mezi všemi kategoriemi, které bychom kdy měli určit nebo roztřídit - svět, ve kterém by členy jedné kategorie nemohly být zaměněny s členy jiné - ikony by nemusely být určeny. Ale v našem nejasném světě, s nekonečnem zaměnitelných potenciálních kategorií jsou ikony nepoužitelné k určení, protože jich je příliš mnoho a slévají se jedna v druhou, což tvoří nekonečný problém identifikace. Ikony sensorických projekcí jsou příliš nejasné. Pro určení musí být ikony selektivně zredukovány na nevolitelné vlastnosti sensorických projekcí, které budou spolehlivě rozlišovat členy jedné kategorie od druhé. Říkejme výstupu tohoto detektoru vlastností jednotlivých kategorií \"kategorická reprezentace\". V některých případech mohou být tyto reprezentace vnitřní, ale většina těchto kategorií musí být nabyta vlastními zkušenostmi. Tedy, naše kategorická reprezentace koně je pravděpodobně naučená.\n\nVíme, že obě reprezentace; ikonická i kategorická, jsou nesymbolické. Nejdřív jsou to analogické kopie sensorických projekcí věrně napodobující jejich tvar; později jsou to ikony, které byly vyselektovány tak, aby si zachovaly jen některé vlastnosti tvarů sensorických projekcí: takto se spolehlivě rozliší členové kategorie od nečlenů. Ale obě reprezentace jsou stále smyslové a nesymbolické. Není problém je připojit k objektům, které si vyberou: Jde o čistě náhodné spojení, založené na vztahu mezi vzdálenými objekty, blízkými smyslovými projekcemi a získanými vnitřními změnami, které vznikají na základě našich zkušeností s nimi. Není problém se sémantickou interpretací, nebo jestli je odůvodněná. Ikonická reprezentace už neznamená to samé jako záznam objektů na kameře. Samozřejmě obojí může být interpretováno jako mající, nesoucí význam, ale interpretace je rozhodně spíše odvozená, než přirozená.\n\nHarnad říká, že pokud známe význam slova kůň a víme, co je pruh, tak pokud bychom spojili \"kůň\" + \"pruhy\" vznikne nám \"zebra\". A tak člověk, který má ukotvené tyto dva symboly, koně a pruhy, by měl bez váhání identifikovat zebru skrz tyto symboly, a to dokonce i kdyby ji nikdy předtím neviděl. \n\nPokud jednou máme ukotvený set základních symbolů zprostředkovaný systematikou názvů (a ikonických a kategorických reprezentací, které dávají obsah názvům a dovolují jim vybírat objekty které určují), zbytek řetězců symbolů přirozeného jazyka může být generován jen kompozicí symbolů a všechny budou dědit přirozené ukotvení ze symbolů základních. Proto schopnost popsání a kategorizování vedla přirozeně ke schopnosti popsat a odpovídat na popisy skrz symbolickou reprezentaci.\n\nProblém ukotvení problémů popsal jeden důležitou mezeru: Nebyl navržen žádný mechanismus k vysvětlení, jak by všechny důležité kategorické reprezentace měly být formovány. \"Jak hybridní systém najde neměnné vlastnosti smyslových projekcí, díky kterým  je možné správně kategorizovat a určit jednotlivé objekty?\" Konekcionismus, se svým základním vzorcem učení se zdá být jako jeden z vhodných kandidátů. Ikony, spárované se zpětnou vazbou určující jejich názvy, by mohly být realizované konekcionistickou sítí, která by se učila identifikovat ikony správně ze vzorků různých jiných matoucích alternativ se kterými by se setkávala, přiřazujíc váhu jednotlivým vlastnostem a jejich kombinacím, kterými jsou spolehlivě propojeny s názvy, které sníží riziko špatné identifikace. Toto vede k redukci vlastností ikon na neměnné a jedinečné vlastnosti každé skupiny. Efektem propojení objektů a názvů by bylo spojení se sensorickými projekcemi a ikony by byly zprostředkovány konekcionistickou sítí.\n\nV tomto hybridním systému není již žádná samostatná symbolická úroveň. Místo toho je tu přirozeně určený symbolický systém, jeho elementární symboly (názvy) propojeny s nesymbolickou reprezentací, která dovoluje vybírat objekty ke kterým odkazují skrz konekcionistickou síť. Ta získává neměnné vlastnosti jejich analogických smyslových projekcí.  \n\n"}
{"id": "970245", "url": "https://cs.wikipedia.org/wiki?curid=970245", "title": "Leopold ze Schaumburg-Lippe", "text": "Leopold ze Schaumburg-Lippe\n\nLeopold ze Schaumburg-Lippe (21. února 1910, Náchod, Rakousko-Uhersko - 25. ledna 2006, Bad Waldsee, Německo) byl německý šlechtic z náchodské větve říšského rodu Schaumburg-Lippe.\n\nVystudoval reálné gymnázium a strojírenství v Drážďanech. Po studiu nastoupil u Říšských drah. Za války sloužil na východní frontě, kde v roce 1945 padl do ruského zajetí. V roce 1946 byl 4 měsíce ve sběrném táboře v Meziměstí, odkud byl odsunut do Bavorska. Žil i pracoval v Mnichově. Pracoval až do důchodu u státních drah (Deutsche Bundesbahn) v různých funkcích.\n\n"}
{"id": "970246", "url": "https://cs.wikipedia.org/wiki?curid=970246", "title": "Mojš", "text": "Mojš\n\nMojš ( ) je obec na Slovensku v okrese Žilina. V roce 2011 zde žilo 700 obyvatel. První písemná zmínka o obci pochází z roku 1270. V obci se narodil otec prvního československého kosmonauta Vladimíra Remka.\n\nV písemných záznamech z roku 1419 je obec vzpomínána jako \"Vasarfalva\", nicméně v roce 1438 již jako \"Majosfalva\". Obec patřila zemanským rodinám Mojšovskovců a Záborskovců. Jistý čas patřila hradnímu panství Strečno. V roce 1598 měla obec 8 domů, v roce 1787 při prvním sčítání lidu 26 domů, 33 rodin a 189 obyvatel. Obyvatelé se zabývali především zemědělstvím a chovem dobytka. V obci je klasicistní kúrie ze začátku 19. století, vybudovaná na starším základě a gotická kaple sv. Anny z roku 1923.\n\n"}
{"id": "970247", "url": "https://cs.wikipedia.org/wiki?curid=970247", "title": "Moravany (okres Michalovce)", "text": "Moravany (okres Michalovce)\n\nMoravany jsou obec na Slovensku v okrese Michalovce. Rozprostírají se na severozápadě Východoslovenské nížiny, na břehu řeky Ondavy v nadmořské výšce 110 metrů nad mořem. Součástí obce je i vesnice Lučkovce.\nNa obecném nezdobeném štítu je zobrazen na červeném pozadí bílý vpravo plovoucí převozník se zlatým veslem na rozčeřené modré hladině.\nSoučasný název i předešlé (Morwa a Moraviany) svědčí o Moravanech zakladatelích obce.\n"}
{"id": "970248", "url": "https://cs.wikipedia.org/wiki?curid=970248", "title": "Auguste Pelsmaeker", "text": "Auguste Pelsmaeker\n\nAuguste Pelsmaeker (15. listopadu 1899 – ?) byl belgický fotbalista a reprezentant.\n\nHrál za belgický klub K. Beerschot AC. Zúčastnil se Letních olympijských her 1920 v Antverpách, kde domácí belgický tým získal ve finále zlaté medaile poté, co reprezentace Československa opustila na protest proti verdiktům rozhodčího ve 40. minutě za stavu 2:0 pro Belgii hřiště a byla diskvalifikována. Neodehrál ale na turnaji ani jeden zápas. Zahrál si až na Letních olympijských hrách 1924 v Paříži proti Švédsku (porážka 1:8).\n"}
{"id": "970249", "url": "https://cs.wikipedia.org/wiki?curid=970249", "title": "Umělé vědomí", "text": "Umělé vědomí\n\nUmělé vědomí, nebo také strojové vědomí, se zabývá otázkou, jak dosáhnout uměle vytvořených systémů, které budou vykazovat vědomí. Obor jako takový má za úkol zjistit, jak vědomí funguje na fyzikální a chemické úrovni. Snaží se vědomí kvantifikovat, aby ho pak následně bylo možné převést do strojové podoby a vytvořit umělé vědomí. Jinak řečeno „\"umělé vědomí odkazuje na pokusy lidí, kteří navrhují a analyzují informační stroje, o aplikaci jejich metod na různé způsoby chápání vědomí a na prozkoumání možných rolí vědomí ve vztahu k informační strojům.\"“\n\nZmínky o strojích či člověkem vytvořených objektech, které vykazují lidské chování, lze nalézt už v dávné historii. Prvními zmínkami jsou pravděpodobně Pygmalion z řeckých bájí či pozdější Golem ze středověkých židovských legend. Nicméně první úvahu, zda by stroje mohly být jako člověk, si položil v 17. století René Descartes, francouzský filosof a matematik. Ve své práci \"Rozprava o metodě\" naznačuje, že vytvořený stroj s podobou člověka, jehož úkolem by bylo člověka co nejvíce napodobit, by nebyl schopný mluvit a pochopit význam slov, tak jako to dokážou lidé. Druhým předpokladem, dáným omezením tehdejší doby, byla neuniverzálnost stroje.\n\nDalší zmínka o samotné možnosti vytvoření stroje s vědomím je připisována Adě Kingové. Anglická matematička a spisovatelka z první poloviny devatenáctého století, jenž vešla ve známost svým příspěvkem k prvnímu mechanickému výpočetnímu stroji zvanému Analytical Engine, se ve svých zápiscích vyjadřuje k tomuto navrženému výpočetnímu stroji. Domnívá se, že takový stroj nebude schopný myšlení sám o sobě, ale bude schopný pouze řešit výpočty a jemu zadané úkoly, ale nebude schopný samostatné analýzy.\n\nZřejmě největším přínosem této problematice byl britský matematik, kryptograf Alan Turing. Ve své eseji \"Computing machine and inteligence\" zmiňuje, že i samotná otázka, zda mohou stroje myslet, není vhodná. A proto navrhl tzv. Turingův test. Panovaly zde ale pochyby o průkaznosti takového testu, protože dle Davida Chalmerse by tímto testem prošla i takzvaná filosofická zombie.\n\nDo první poloviny dvacátého století nebyla nauka o vědomí považována za něco vědeckého. V posledních několika desetiletích jsme svědky toho, že se tento obor stal plnohodnotným a je mu věnována vědecká pozornost. Ještě v polovině 20. století byl pojem vědomí považován za něco filosofického, co není pro vědce zajímavé. Všeobecně panovalo přesvědčení, že vědomí jako takové nelze studovat vědeckými metodami. I v dnešní době se nicméně jedná o velmi delikátní téma, kdy většina význačných vědců volí velmi opatrný přístup, aby snad neřekli něco, čeho se novináři chytnou, a nepanuje zde všeobecná shoda.\n\nAčkoliv nám není nic bližšího, než samotné vědomí a jeho prožitek, je extrémně těžké vědomí popsat a kvantifikovat. Jedním z problémů, se kterými se obory vědomí potýkají, je to, že v současné době není žádná všeobecně přijímaná definice vědomí. Různí vědci a filosofové mají na tento problém odlišný názor. To samozřejmě přináší problém pro obor strojového vědomí, které staví na pochopení toho, co je to přirozené vědomí. Je ale většinou přijímáno, že lidé jako druh vědomí mají. Nicméně i přesto, ač nám to může přijít zvláštní, neznamená to nutně, že lidský druh vědomí opravdu má.\n\nPříklady teorií, které se přímo dotýkají vědomí, jsou materialismus a dualismus ve spojení s myslí. Materialistická teorie říká, že mysl jako taková může být exaktně popsána a je fyzikálně možné ji vysvětlit, tedy že i naše vědomí lze vysvětlit za pomoci biologie a jiných exaktních věd. Mysl v tomto případě není oddělená od těla a vědomí, spolu s duší, jsou jeho součástí. Z těchto důvodů je pak možné popsat mysl, duši nebo vědomí a pochopit jejich podstatu. Dualistická teorie naproti tomu tvrdí, že mysl nemá fyzikální podstatu a nelze ji tudíž kvantifikovat či měřit. S tělem je určitým způsobem propojena a pokud by došlo k zaniknutí těla, nemělo by to vliv na mysl samotnou, ale na její spojení s tělem.\n\nPři jednom ze setkání vědců ohledně témat, zda mohou stroje myslet, se účastníci nebyli schopni shodnout ani na definici vědomí a jedinou věc, nad kterou panoval všeobecný souhlas, je ta, že není znám žádný přírodní zákon, který by znemožňoval existenci subjektivních pocitů ve věcech vytvořených lidmi. Toto velmi dobře vystihuje aktuální stav, kdy nejsme schopni jednoznačně vyvrátit, že stroje myslet nemohou. Na stranu druhou, nikdo není schopný něco takového ani dokázat.\n\nV současné době panují čtyři názory týkající se vědomí. Za prvé někteří odmítají existenci vědomí a myšlenka jako taková jim přijde absurdní, tudíž počítače mít vědomí nemohou. Druhý názor je, že vědomí je něco, co nelze měřit, a tudíž nemůže být předmětem vědy, protože věda se má zabývat pouze objektivními věcmi. Třetí je, že vědomí lze změřit a definovat, protože se jedná pouze o chemický, biologický či fyzikální průběh. Což by pro strojové vědomí byla ideální varianta, neboť by se něco takového dalo replikovat v laboratorních podmínkách. Posledním pohledem na problematiku je, že vědomí lze kvantifikovat a měřit, ale musí k tomu být využito jiných poznatků, než na kterých je naše věda postavena, a přistupovat k celé problematice odlišně.\n\nDalší přístup je z oboru \"computationalism\". Tato teorie říká, že mozek je pouze biologický počítač, ačkoliv není podobný našim stolním počítačům, tak jak je známe dnes, a tudíž veškeré děje mají fyzikální základ a dají se nasimulovat či vytvořit. Na otázku, zda mohou mít stroje vědomí, panuje více pohledů, ale v tuto chvíli na ni nikdo není schopný jednoznačně odpovědět.\n\nJe dobré poznamenat, že vědomí a inteligence, tak jak je dnes chápeme, jsou dva na sobě nezávislé pojmy. Jak bylo vidět na případu filosofických zombie, alespoň teoreticky je možné mít inteligentního tvora bez vědomí. Jejich společným znakem však je to, že ani u inteligence, ani u vědomí nemáme všeobecně uznávanou definici, ač u inteligence se názory zdaleka neliší tak, jako právě u vědomí.\n\nVelký počet filosofů věří tomu, že prožívání je jedním ze základních kamenů vědomí. Ale též mají za to, že prožití lze posuzovat pouze z pohledu daného tvora nebo stroje, a je tedy čistě subjektivní. Jestliže je ale tomu tak, proč většina lidí bere jako fakt, že ostatní lidé mají vědomí? Nejčastější odpovědí bývá to, že ostatní lidé nám jsou blízcí. Vypadají, přemýšlí a chovají se podobně, jako my sami. Proto jsme schopni je posuzovat. Otázku subjektivního vědomí rozebírá Thomas Nagel ve své práci \"Jaké je to býti netopýrem?\" Zde rozebírá, nakolik jsme schopni určit, co má vědomí a co nikoliv, když jsme omezeni naši vlastní zkušeností a přemýšlením.\n\nVšeobecně je uznávané rozdělení na lehké a těžké problémy. Lehké jsou takové, které lze vysvětlit za pomocí současných vědních metod a znalostí, těžké nikoliv. Pro jejich vyřešení stačí zjistit mechanismus fungování. Pokud by vědomí bylo pouze složkou všech těchto problémů, pak by nebylo problémem vědomí pochopit a definovat, stejně jako je replikovat v laboratorních podmínkách, protože by byly známy veškeré mechanismy, jak vědomí funguje. Těžkým problémem je problém prožívání, kdy při ukládání vstupuje do hry subjektivní stránka věci.\n\nDále uvedené metody mohou a nemusí být platné. Měření vědomí je problematické už z toho důvodu, že neexistuje žádná široce přijímaná definice vědomí, tudíž každý test může sledovat jiná kritéria.\n\nZákladním testem, který se používá pro zkoumání, zda je stroj inteligentní a potažmo zda má vědomí, je Turingův test. Jedná se o test navržený britským matematikem, kryptografem a počítačovým vědcem z první poloviny 20. století, Alanem Turingem. Test obnáší člověka a počítač, kteří spolu komunikují za pomoci textových zpráv. Člověk ale neví, s kým komunikuje. Pokud člověk není schopný rozlišit, zda komunikuje s člověkem nebo počítačem, pak to tedy dle Turingova testu znamená, že počítač testem prošel. Dále se argumentuje, že pokud je počítač neodlišitelný od člověka, pak by měl mít tedy i vědomí. Ačkoliv Turing sám přemýšlel nad různými problémy, které by mohly vyvstat při tomto testu a snaží se na ně odpovídat, přesto se najde spousta teorií, které výsledky tohoto testu zpochybňují a stále tedy panují pochyby o průkaznosti takového testu. Filosofům se většinou nelíbí dokazování, že by stroje mohly být schopny prožívat jen za pomoci slov jako je „zelená“, protože není jisté, že takový stroj chápe význam této barvy. Další námitkou, dle Davida Chalmerse, je to, že by tímto testem prošla i takzvaná filosofická zombie. Jedná se o stvoření, které nemá cit, zkušenost a ani vědomí. Taková bytost není schopna cítit třeba bolest. Přesto pokud bychom jí praštili, je schopna simulovat výsledek bolesti tak, že nebude rozeznatelná od člověka, který bolest cítí. Pokud bychom jí tedy praštili, vykřikla by bolestí a my bychom nebyli schopni poznat, zda je předstíraná nebo nikoliv. Taková bytost by nebyla odlišitelná od člověka, ale přesto by neměla vědomí. \n\nDalším testem je argument čínského pokoje. V tomto problému je člověk uzavřen v pokoji, do kterého mu něco podstrkává papírky s čínskými znaky. Dotyčný má instrukce ve svém mateřském jazyce, jak se znaky nakládat, aby to dávalo smysl. Výstup pak dává opět ven. Pro nezaujatého pozorovatele by se tak mohlo zdát, že člověk uvnitř pokoje rozumí čínsky, ač on následuje pouze instrukce a nemá absolutně zdání, jaký obsah mají jím odeslané nebo přijaté zprávy.\n\nTest Neckerova krychle se též používá jako jedno z měřítek, zda má dotyčný vědomí. Jedná se o optickou iluzi ve tvaru krychle, která má z pohledu pozorovatele „zadní stranu vpředu“ a lze ji vnímat vícero způsoby. Když je s ní člověk prezentován a následně má popisovat své pocity, dochází k mísení pocitů, kdy jednou se kostka může zdát, že má jednu tvář umístěnou jinde, než při dalším pozorování. Zde se ale můžeme dostat do sporu s tím, že ačkoliv například pes může prožívat ty stejné pocity, není nám schopen to nijak sdělit. Tohoto tématu se opět dotýká Thomas Nagel.\n\n\n"}
{"id": "970251", "url": "https://cs.wikipedia.org/wiki?curid=970251", "title": "Tři mušketýři (seriál)", "text": "Tři mušketýři (seriál)\n\nTři mušketýři (v anglickém originále The Musketeers) je britský dramatický televizní seriál vysílaný od ledna 2014 do srpna 2016 na stanici BBC One. Televize původně oznámila, že premiéru si seriál odbude již závěrem roku 2013, nicméně nakonec došlo k přesunu. Příběh vychází ze známé románové předlohy Alexandra Dumase, nedrží se však věrně Dumasova příběhu, nýbrž do něj vnesla moderní pojetí. První, druhá i třetí řada seriálu mají po 10 dílech.\n\nV českém znění uvedla seriál nejprve od poloviny září 2014 placená satelitní a kabelová televize Filmbox. Poté jej od 29. června 2015 začala vysílat televize Prima, a to v dvoudílných blocích v pondělním večerním vysílacím čase.\n\nPříběh se odehrává v Paříži v období 17. století. Známá skupina mušketýrů ve složení D'Artagnan (Pasqualino), Athos (Burke), Aramis (Cabrera) a Porthos (Charles) zde hájí spravedlnost a hrdinskými činy přivádějí k šílenství hlavního soupeře kardinála Richelieu, s nímž bojují o přízeň krále Ludvíka XIII. \n\nNatáčení bylo rozděleno do bloků po dvou dílech, přičemž každý z nich byl svěřen jinému režisérovi. Hlavním režisérem je Toby Haynes, který pro BBC natáčel například seriál \"Sherlock\".\n\nNatáčení probíhalo od března 2013 z velké části v České republice, mimo jiné v Praze, ve Slavkově u Brna, v Kroměříži, na hradě Švihov a Zvíkov, v klášteře Doksany, pevnosti Terezín nebo na zámcích Kačina, \n\nDobříš, Ploskovice a Hluboká. V Doksanech vznikla hlavní mušketýrská základna, do níž se filmaři vrátili i k natáčení druhé řady. Ta se v roce 2014 točila např. i v pražském Strahovském klášteře či v Prachovských skalách.\n\nBěhem půlročního natáčení první řady v roce 2013 se produkce chystala vynaložit v České republice na službách, nájmech a mzdách asi 230 milionů korun. Václav Mottl z Czech Anglo Productions na začátku roku 2013 uváděl, že si tvůrci vybrali natáčení v českých lokacích kvůli zdejšímu velkému množství kulturních památek, profesionalitě českého filmového štábu i státní podpoře ve formě 20% vratky nákladů vynaložených za natáčení. Česká produkční společnost na natáčení spolupracovala s BBC Worldwide. Aleš Borovan později uvedl, že při natáčení první řady od března do října 2013 bylo z celkového rozpočtu 408 milionů korun vyčleněno pro televizní produkci v ČR celkem 253 milionů korun.\n\nV souvislosti s českým natáčením televize Prima spolu s Lidovými novinami vydala jako součást marketingové kampaně mapu lokací.\n\nV roce 2014 pro televizi Filmbox připravilo český dabing Studio Soundwave s překladem Ivana Kotmela v režii Martina Těšitele. V roce 2015 pak pro televizi Prima vyrobila české znění společnost Médea Promotion Dabing s překladem Blanky Dobré v režii Filipa Jančíka.\n\n"}
{"id": "970253", "url": "https://cs.wikipedia.org/wiki?curid=970253", "title": "Anton Schmidt", "text": "Anton Schmidt\n\nAnton Schmidt (asi 1706, Vídeň, Rakousko — 30. ledna 1773, Banská Štiavnica) byl rakouský barokní malíř, podle dochovaných prací činný zejména na území středního Slovenska, jeden z nejvýznamnějších představitelů pozdně barokního malířství na Slovensku.\n\nÚdaje z jeho raného života jsou velmi málo známy. Velmi sporné je i datum jeho narození. Podle výzkumů historiků je ale docela možné, že Anton Schmidt se sice narodil ve Vídni, ale primárně mohl pocházet z významné banskoštiavnické rodiny důlních podnikatelů a těžařů. \n\nKolem třicátých let 18. století (pravděpodobně v roce 1728) studoval na vídeňské Akademii výtvarných umění. Po jejím absolvování svou uměleckou dráhu začal jako spolupracovník významného císařského dvorního divadelního dekoratéra a architekta Giuseppa Galli Bibbieny. Schmidtovým dosud jediným známým dílem zachovaným ve Vídni je oltářní obraz \"Zasnoubení Panny Marie\" v kapli \"Kurhaus\" při Dómu sv. Štěpána. Jako pomocník Giuseppa Bibbienu se v roce 1736 podílel na výmalbě sálu koháriovského zámku v dolnorakouském Ebenthalu. \n\nNavzdory slibně se rozvíjející kariéře Vídeň opustil a od konce čtyřicátých let 18. století svůj další soukromý i umělecký život natrvalo spojil se středním Slovenskem. Následující dvě desetiletí se se jménem tohoto malíře spojují všechna významnější výtvarná díla v oblasti středoslovenských báňských měst. Je to přirozené, protože zde, jako jediný usazený umělec s akademickým vzděláním i titulem, neměl významnějšího konkurenta. Usadil se natrvalo v Banské Štiavnici; v lednu 1752 ho zde přijali i za měšťana. Zde nakonec i 30. ledna 1773 zemřel.\n\nByl všestranným umělcem a nebránil se žádné objednávce. Maloval portréty, supraporty, žánrové výjevy, ale i např. střelecké terče, podílel se na návrzích a realizacích slavnostní výzdoby interiérů (např. slavobrány při příležitosti návštěvy císaře Františka Štěpána I. v důlních městech v létě roku 1751) apod. Jeho doménou však byly především díla sakrálního charakteru, z nich vynikly zejména monumentální fresky a oltářní obrazy, které se dodnes zčásti zachovaly v chrámech a muzejních sbírkách středoslovenských měst. Jeho díla jsou symbiózou rakouské a benátské malířské školy.\n\nK nejvýznamnějším pracím Antona Schmidta patří výmalba Kostela svatého Kříže na banskoštiavnické kalvárii z roku 1745 a fresková výzdoba presbytáře piaristického Kostela Nejsvětější Trojice a Nanebevzetí Panny Marie v Prievidzi (z let 1750 - 1765; během prací došlo k seznámení a začátku dlouhodobé spolupráce s vynikajícím slezským sochařem Dionýsem Ignácem Stanetim). Podstatnou měrou se Anton Schmidt -\"Schemniciensis Pictor academicus\"- podílel na výzdobě zámečku ve Svätém Antonu. V letech 1750 - 1752 zde freskami vyzdobil fasádové tympanony, slavnostní schodiště, zámeckou kapli Nanebevzetí Panny Marie (fresky \"Nanebevzetí Panny Marie\", \"Alegorie církve\") i mariánskou kapli svatého Jana Nepomuckého. Na freskové výmalbě svätoantonského zámečku je u Schmidta příznačná kompoziční závislost na grafických předlohách, zejména inspirace rytinami augsburského malíře Johanna Georga Bergmüllera (1688 - 1762).\n\nDalší díla zanechal při výzdobě kostelů v Kremnici (farní Kostela svaté Kateřiny Alexandrijské), Štiavnických Baních (bývalý kostel hieronymitánů). Schmidtova tvorba ojediněle zasahovala i na východní Slovensko (výzdoba farního Kostela Nanebevzetí Panny Marie v Podolínci), kde našla řadu pokračovatelů v místních tvůrcích. \nV letech 1766 - 1767 pracoval na interiérové výzdobě kleneb lodi a presbytáře farního kostela Nanebevzetí Panny Marie v Banské Bystrici. Kostel v srpnu 1761 zasáhl velký požár. Po náročné opravě presbytáře a lodi město uzavřelo s malířem v roce 1766 smlouvu na jejich výmalbu. Schmidt zde vytvořil své vrcholné dílo monumentálního charakteru. Fresková výzdoba pokrývá celou plochu valené klenby presbytáře jakož i všechny čtyři pole kleneb lodě. Její ikonografický program rozvádí v souladu se zasvěcením chrámu alegorické zobrazení a mariánskou symboliku. Na jeho ikonograficky neobvyklou výmalbu kostela se navázalo v sedmdesátých letech, kdy byla realizována výměna a doplnění vnitřního vybavení (např. při realizaci nového hlavního oltáře). \n\nSchmidtova zachovaná monumentální díla s jistě rozvrženými konstrukcemi malovaných architektur a dekorativních motivů jsou zaplněna charakteristickými tvary zavalitých figur s nezaměnitelnou typizací tváří. Tvorba Antona Schmidta, územně omezená na oblast středoslovenských báňských měst, je obdobou jevu typického i pro jiné středoevropské regiony. Schmidt je jedním z tvůrců, kteří v lokálních podmínkách úspěšně zužitkovali poznatky získané ve významných centrech výtvarného dění, přizpůsobili se místním potřebám a vytvářeli zde osobité hodnoty.\n\n"}
{"id": "970255", "url": "https://cs.wikipedia.org/wiki?curid=970255", "title": "Fakebook", "text": "Fakebook\n\nFakebook je čtvrté studiové album americké rockové skupiny Yo La Tengo, vydané v roce 1990 u vydavatelství Bar None Records. Producentem alba byl Gene Holder a obsahuje celkem šestnáct písní, z toho pouhých pět originálních autorských. Mezi autory ostatních písní patří například Cat Stevens, John Cale nebo Ray Davies.\n\n"}
{"id": "970257", "url": "https://cs.wikipedia.org/wiki?curid=970257", "title": "Dunajská bánovina", "text": "Dunajská bánovina\n\nDunajská bánovina (srbsky Дунавска бановина/Dunavska banovina) byla administrativní jednotka Království Jugoslávie v letech 1929 - 1941. Jejím hlavním městem byl Novi Sad. Svůj název měla podle řeky Dunaje.\n\nBánovina víceméně zahrnovala území dnešní autonomní oblasti Vojvodina a dále část centrálního Srbska jižně od Bělehradu (jugoslávská metropole byla nicméně z území bánoviny vyňata. Na západě hraničila Dunajská bánovina se sávskou a Drinskou bánovinou, na jihu s Moravskou bánovinou. Na jih se Dunajská bánovina táhla téměř až k městu Kraljevu a zahrnovala také i dnes chorvatskou Baranji.\n\nAdministrativní sídlo této jednotky byl palác stejného názvu v Novém Sadě. Přestože během druhé světové války byly bánoviny jako administrativní celky zrušeny a už nebyly obnoveny, název této jednotky zůstal paláci, který dnes slouží jako sídlo AO Vojvodina.\n"}
{"id": "970260", "url": "https://cs.wikipedia.org/wiki?curid=970260", "title": "Dům odborů (Bělehrad)", "text": "Dům odborů (Bělehrad)\n\nDům odborů (srbsky v cyrilici Дом синдиката, v latince dom sindikata) se nachází v centru Bělehradu, na \"náměstí Nikoly Pašiće. \n\nDům byl vybudován v letech 1947 - 1954. Jeho architektem byl Branko Petričić. Jako jedna z mála budov v Bělehradu je ovlivněn socialistickým realismem, neboť návrh stavby i její zahájení se uskutečnily ještě před roztržkou Josipa Broze a Josifa Stalina.\n\nKromě kancelářských prostor dům slouží rovněž také jako kulturní centrum; k dispozici má čtyři kinosály, z čehož první z nich disponuje kapacitou 1600 míst. Od roku 1957 se v Domu odborů pravidelně konají koncerty a různé další akce. Význam budovy poklesl po otevření centra Sáva, které má k dispozici větší kapacitu na různé společenské akce.\n"}
{"id": "970261", "url": "https://cs.wikipedia.org/wiki?curid=970261", "title": "Kalvárie (Banská Štiavnica)", "text": "Kalvárie (Banská Štiavnica)\n\nKalvárie v Banské Štiavnici je soubor celkově dvaceti dvou samostatných sakrálních staveb, z toho sedmnácti kaplí, představujících výjevy z ukřižování Ježíše a sedmi bolestí Panny Marie, tří kostelů, zastavení „Ecce homo“ a božího hrobu, umístěných na vrchu \"Scharffenberg\" (Ostrý vrch) v Banské Štiavnici. Komplex byl vybudován v letech 1744–1751 v barokním stylu a jeho zakladatelem byl jezuita František Perger.\n\nStavba začala 14. září 1744 položením základního kamene Horního kostela, předcházelo jí odkoupení pozemků na Ostrém vrchu a odsouhlasení výstavby ostřihomským arcibiskupem, sídlícím v té době v Trnavě. Horní kostel, nazývaný také „německý“, byl dokončen a vysvěcen v 1745, celý komplex byl dostavěn a následně vysvěcen za sedm let, 13. září 1751. Výstavba byla financována z darů měšťanů, erby významnějších dárců jsou umístěny na průčelí kaplí. Před svěcením, na svátek Nejsvětější trojice, kalvárii navštívil i císař František Lotrinský.\n\nKalvárie byla rekonstruována dvakrát, poprvé v roce 1894, kdy byly opraveny některé kaple architektem Vilémem Groszmannem. Po převratu v 1948 přešla kalvárie do vlastnictví státu, což vedlo k postupnému chátrání. V letech 1978–1981, proběhla oprava financovaná státem, přičemž práce vykonávali dobrovolně povětšinou věřící z okolí.\n\nPo Sametové revoluci došlo paradoxně k největšímu znehodnocení kalvárie, výzdoba (reliéfy, dřevěné sochy) byla rozkradena a prodána, došlo i k devastaci objektů. Zachované mobilní předměty byly postupně přemístěny do expozitur báňského muzea na Starém zámku, kde jsou k vidění v rámci výstavy „Kalvárie v azylu“. V 2007 byla kalvárie zapsána na seznam 100 nejohroženějších památek světa. Třetí, celková rekonstrukce a obnovení značně zchátralých staveb probíhá od roku 2011 pod vedením Martina Macharika.\n\n\n"}
{"id": "970264", "url": "https://cs.wikipedia.org/wiki?curid=970264", "title": "Klopačka", "text": "Klopačka\n\nKlopačka je dvoupatrová věžovitá hranolová renesančně-barokní stavba z roku 1681 v Banské Štiavnici se zajímavou šindelovou střechou, která je ukončena drobnou věžičkou se zvukovými otvory.\n\nVe věži Klopačka je umístěno zařízení - zvláště upravena přenosná dřevěná deska, na kterou se klepáním oznamoval horníkům čas fárání. Klepání se ozývalo i při svátečních příležitostech, hornických poradách, ale i při pohřbech a požárech.\n\nV přízemí bylo v 18. a 19. století vězení pro horníky, které odsoudil báňský soud.\n"}
{"id": "970267", "url": "https://cs.wikipedia.org/wiki?curid=970267", "title": "Désiré Bastin", "text": "Désiré Bastin\n\nDésiré „Dis“ Bastin (4. března 1900, Antverpy, Belgie – 18. dubna 1971) byl belgický fotbalista a reprezentant.\n\nHrál za belgický klub Royal Antwerp FC. Zúčastnil se Letních olympijských her 1920 v Antverpách, kde domácí belgický tým získal ve finále zlaté medaile poté, co reprezentace Československa opustila na protest proti verdiktům rozhodčího ve 40. minutě za stavu 2:0 pro Belgii hřiště a byla diskvalifikována. Hrál i na Letních olympijských hrách 1924 v Paříži proti Švédsku (porážka 1:8).\n\n"}
{"id": "970269", "url": "https://cs.wikipedia.org/wiki?curid=970269", "title": "Jana Michailidu", "text": "Jana Michailidu\n\nJanka Michailidu (* 18. října 1990 Petrovice u Karviné) je česká politička, od ledna do srpna 2014 třetí místopředsedkyně České pirátské strany, od června do srpna 2014 pak dočasně působila jako úřadující předsedkyně strany.\n\nVystudovala gymnázium v Karviné. V současnosti studuje obor biotechnologie léčiv na Vysoké škole chemicko-technologické v Praze.\n\nByla 3. místopředsedkyní České pirátské strany a zástupkyní garanta programového bodu Psychotropní látky.\n\nDo regionální politiky se pokoušela vstoupit, když v krajských volbách v roce 2012 kandidovala za Piráty do Zastupitelstva Moravskoslezského kraje, ale nedostala se do něj.\n\nVe volbách do Poslanecké sněmovny PČR v roce 2013 kandidovala za Piráty v Hlavním městě Praze, ale neuspěla. Strana se totiž do Poslanecké sněmovny PČR nedostala.\n\nV lednu 2014 byla na Celostátním fóru Pirátů v Pardubicích zvolena třetí místopředsedkyní České pirátské strany. Po rezignaci Ivana Bartoše na post předsedy Pirátů se v červnu 2014 stala úřadující předsedkyní strany. Funkce úřadující předsedkyně a 3. místopředsedkyně zastávala do srpna 2014.\n\n"}
{"id": "970270", "url": "https://cs.wikipedia.org/wiki?curid=970270", "title": "Junge Kunst", "text": "Junge Kunst\n\nJunge Kunst (září 1927 - 27.11.1928, úředně zrušen 8.11.1929) byl spolek německočeských výtvarníků, založený v Praze z iniciativy malíře Maxima Kopfa.\nSpolek vznikl po rozpadu skupiny Die Pilger (1923) a poté, co přestala fungovat pražská pobočka Metznerbundu (1924). Individuální výstavy německých umělců se uskutečňovaly pod záštitou Krasoumné jednoty v Rudolfinu. Po úspěchu společné výstavy s Mary Duras v červnu 1927, kontaktoval Maxim Kopf bývalé členy Die Pilger, absolventy pražské akademie a další pražské německé umělce, napsal (česky) stanovy spolku a požádal o registraci. Podle stanov mohli být činnými členy spolku němečtí umělci - občané Československa nebo hosté, dále spolek přijímal členy přispívající a čestné.\nJediná pražská výstava spolku se uskutečnila na jaře 1928 pod hlavičkou Krasoumné jednoty (18 členů a host). Kromě německých periodik ji recenzovali Jaromír Pečírka, Josef Čapek nebo František Muzika, doporučil ji i krátký článek Rudého práva.\nŘadu děl z výstavy zakoupila do svých sbírek Moderní galerie Království českého.\nNěkteří členové Junge Kunst vzápětí vystavovali v brněnském Domě umělců, kde Otto Kletzl uspořádal doposud největší přehlídku německy hovořících autorů z Čech, Moravy a Slezska: Ausstellung für Sudetendeutsche Kunst. Výstava probíhala paralelně s vůbec největší domácí kulturní přehlídkou meziválečného období, Výstavou soudobé kultury v Československu na brněnském výstavišti.\nMaxim Kopf, který byl členem jury, mezitím pojal velkorysejší plán na založení spolku otevřeného i mecenášům a milovníkům umění a ještě roku 1928 založil Prager Secession, jehož jádrem zůstali členové nedávno založeného a vzápětí zrušeného spolku Junge Kunst.\n\nHost\n\n\n"}
{"id": "970271", "url": "https://cs.wikipedia.org/wiki?curid=970271", "title": "Obtěžkáni zlem aneb Po čtyřiceti letech", "text": "Obtěžkáni zlem aneb Po čtyřiceti letech\n\nObtěžkáni zlem aneb Po čtyřiceti letech (1988, Отягощённые злом, или Сорок лет спустя) je fantastický román ruských sovětských spisovatelů bratrů Strugackých. Tím, že skládá z více dějových linií, že se v něm prolínají biblické příběhy s problémy současného světa a že obsahuje převyprávění \"Evangelia podle Jana\" je často považován za jakousi parafrázi románu \"Mistr a Markétka\" od Michaila Bulgakova.\n\nRomán obsahuje tři dějové linie. První se odehrává v budoucnosti začátkem roku 2030 a má formu deníku Igora K. Soužilina (tak lze přeložit jeho jméno Игорь К. Мытарин) studenta Tašlinskeho pedagogického lycea, který se snaží napsat semestrální práci na téma \"Učitel v dvacátém prvním století\". Jako vhodný studijní materiál mu jeho profesor Georgij Anatoljevič Nosov dá zvláštní rukopis, který byl nalezen před několika lety, když se bourala stará ubytovna Stepní hvězdárny, nejstaršího vědeckého ústavu v kraji. Rukopis je uložen ve starých kartónových deskách, na kterých jsou napsána pouze dvě velká písmena OZ (ОЗ), což je pravděpodobně zkratka od Obtěžkáni zlem, ale také by to mohlo znamenat telefon na záchranku.\n\nSoužilin si po večerech čte \"Rukopis OZ\" a jeho obsah tvoří druhou dějovou linii románu. Odehrává se v Sovětském svazu roku 1980, čímž se vysvětluje druhá část názvu románu \"aneb Po čtyřiceti letech\", protože první dějová linie se odehrává čtyřicet let po první. Vypravěčem rukopisu je Sergej Kornejevič Mnichin (tak lze přeložit jeho jméno Сергей Корнеевич Манохин), astronom a zaměstnanec Stepní hvězdárny. V městě Tašlinsku se objeví dvě nadpřirozené bytosti, Demiurg a jeho společník věčný žid Ahasver Lukič Prudkov. Prudkov však není hned prezentován jako nadpřirozena bytost, ale jako obyčejný pojišťovací agent. Má však zvláštní schopnosti, je totiž schopen vyplnit téměř jakékoli přáni výměnou za lidskou duši. I Mnichin mu prodá svou duši za to, aby jeho práce o „hvězdných hřbitovech“ byla uznána vědci z celého světa. Když se o Demiurga začne zajímat major KGB Kromanov, Demiurg mu sdělí, že jeho cílem je najít člověka s velkým Č, tj. terapeuta, který by vyléčil tento svět. Strugačtí se zřejmě inspirovali Zjevením svatého Jana, ve kterém má ďábel (Demiurg) dva pomocníky, šelmu z moře a šelmu ze země. Za uvedené dvě šelmy lze považovat Prudkova a Mnichina.\n\nTřetí dějová linie je součástí \"Rukopisu OZ\" a jde o svérázné převyprávění \"Evangelia podle Jana\". Ahasvér Lukič v něm obhajuje Jidáše s tím, že vše bylo dopředu naplánováno a Jidáš neměl na výběr. Dále se dozvídáme, že se Jan po smrti Ježíše Krista stal lupičem a že také zavraždil Ahasvéra, když se sním potkal. Za trest musí nyní vystupovat jako Jan-Ahasvér. Na ostrov Patmos, kam byl vypovězen, jej doprovázel jeho pomocník Prochoďr který je ve skutečnosti autorem Janových spisů.\n\nMezitím se vyvíjí i první dějová linie. Nedaleko za Tašlinskem se usadily tzv. kytky, tj. skupina nepřizpůsobivých mladých lidí, kteří užívají drogy. Všem jsou trnem v oku a objevuje se požadavek, by tábořiště kytek bylo zničeno. Jediný, kdo s kytkami soucítí a chce je chránit, je profesor Georgij Anatoljevič Nosov, který díky tomu poštve proti sobě celé město. Lidé požadují, aby přestal učit, byl poslán do penze a aby byl úplně vystěhován z města. Na konci románu se objevuje Ahasver Lukič a odvádí si Nosova sebou. Demiurg konečně našel svého člověka s velkým Č. Tím se dějové linie prolnou.\nRomán doposud česky nevyšel.\n\n"}
{"id": "970272", "url": "https://cs.wikipedia.org/wiki?curid=970272", "title": "John Profumo", "text": "John Profumo\n\nJohn Dennis Profumo (30. ledna 1915, Londýn – 9. března 2006, Londýn) byl britský politik.\n\nPocházel z italského šlechtického rodu, byl nositelem titulu 5. barona z Profumo. Jeho otec Albert Profumo byl úspěšný právník a diplomat. John Profumo vystudoval práva na Oxfordské univerzitě a v roce 1940 byl zvolen poslancem za konzervativce. Za války se zúčastnil bojů v severní Africe a vylodění v Normandii. V roce 1960 byl jmenován ministrem obrany a členem Soukromé rady.\n\n10. března 1963 vznesl opoziční poslanec George Wigg interpelaci týkající se Profumova vztahu se striptérkou Christine Keelerovou. Mezi jejími dalšími milenci byl totiž sovětský vojenský atašé Jevgenij Ivanov, což mohlo vést k ohrožení státního tajemství. 22. března Profumo vypovídal před parlamentem a všechna obvinění popřel. Pravda však vyšla najevo a 5. června Profumo rezignoval na svůj úřad. Skandál vedl k pozdější demisi premiéra Harolda Macmillana a vyhlášení předčasných voleb, které konzervativci prohráli.\n\nPo svém odchodu z politiky se John Profumo přihlásil jako uklízeč záchodů v londýnském charitním domě Toynbee Hall. Dobročinnosti zasvětil zbytek života, využíval svých kontaktů v politických kruzích k financování projektů na pomoc chudým (sám žil z rodinného dědictví). Jeho manželka, herečka Valerie Hobsonová, kterou si vzal v roce 1954, mu nevěru odpustila a podporovala ho v charitativní činnosti. V roce 1975 byly Profumovy aktivity oceněny titulem komandéra Řádu britského impéria. John Profumo zemřel ve věku 91 let v důsledku cévní mozkové příhody.\n\nV roce 1989 natočil režisér Michael Caton-Jones o případu hraný film \"Aféra Profumo\" (\"Scandal\"), ve kterém hrál Profuma Ian McKellen.\n\n\n"}
{"id": "970273", "url": "https://cs.wikipedia.org/wiki?curid=970273", "title": "Nový zámek (Banská Štiavnica)", "text": "Nový zámek (Banská Štiavnica)\n\nNový zámek (jiné názvy: Dívčí hrad, Dívčí zámek, Panenský hrad, Nový hrad) je protiturecká renesanční pevnost v Banské Štiavnici.\n\nI když je tento objekt nazýván \"zámok\" nejedná se o pohodlné šlechtické sídlo ani hrad. Stavba je šestipodlažní renesanční budova se čtyřmi baštami a střílnami. Vznikla v letech 1564 - 1571 jako protiturecká strážní věž a byla jedním z článků signalizační soustavy na středním Slovensku tzv. vartovkovek. Je postavena na vyvýšenině v centru města. V současnosti je sídlem Slovenského báňského muzea a je zde vystavena expozice věnovaná původnímu účelu stavby. V minulosti sloužila i jako hodinová věž, když se troubilo každou čtvrthodinu a každou hodinu se bilo na zvon. Nejvyšší patro slouží i jako turistická vyhlídková plošina.\n\nJe nazýván také jako Panenský podle kopce Dívčí vrch ( ), na kterém je postaven.\n\n"}
{"id": "970276", "url": "https://cs.wikipedia.org/wiki?curid=970276", "title": "Alej Mostov", "text": "Alej Mostov\n\nAlej Mostov je ucelená pozoruhodná dvouřadá alej 203 památných stromů javorů mléč (\"Acer platanoides\").\n\nStromy rostou v aleji po obou stranách cesty z bývalé obce Hlinová, část obce Odrava, SZ směrem k zámku Mostov v délce cca 800 m. Alej je významnou krajinnou dominantou a v současnosti je součástí cyklostezky Ohře č. 6. Původní počet stromů byl 225 (v době vyhlášení ochrany v roce 2000). V letech 2003 až 2004 byla alej regenerována avšak v noci z 29. na 30. července 2005 se přehnala nad územím Karlovarského kraje vichřice, při které byla většina stromů poškozena, došlo k vyvrácení nebo zlomení 5 stromů a další bylo nutné pokácet vzhledem k nebezpečí jejich pádu.\n\nObvody kmenů měří 157 až 280 cm. Nejvyšší strom je vysoký 24,5 m (měření 2014). Za památné byly stromy v aleji vyhlášeny v roce 2000.\n\n"}
{"id": "970281", "url": "https://cs.wikipedia.org/wiki?curid=970281", "title": "František Perger", "text": "František Perger\n\nFrantišek Serafin Perger (1. července 1700, Žlutice – 26. dubna 1772, Prešov) byl slovenský jezuita českého původu. Prosadil a vedl výstavbu kalvárie v Banské Štiavnici (1744–1751) a kostela kalvárie v Prešově (1753).\n\nPocházel ze západních Čech, z poddanského městečka Žlutice. Jako dvacetiletý se stal jezuitou, studoval v Trnavě, Šoproni a Štýrském Hradci. Poté kázal v německých zemích, Uhrách a Sedmihradsku. V době velkého moru (1738-40) sloužil nejprve nemocným v Temešváru, pak tři roky v Budíně. Jeden rok sloužil jako vojenský kněz v nové komárenské pevnosti. Působil i v Petrovaradíně, v Budíně a v Košicích jako představený, provinciál a spirituál. V Banské Štiavnici působil od roku 1743 do podzimu 1751.\n\nKrátce po vysvěcení Štiavnické kalvárie byl přeložen opět do Budína a odtud do Prešova, kde po dalších 15 letech mnišské služby i dožil. Dne 5. listopadu 1771 dostal infarkt a zemřel zaopatřen svátostmi 26. dubna 1772 o půl dvanácté dopoledne. Je pohřben v prešovském evangelickém kostele sv. Trojice, který byl v době jeho smrti ve správě jezuitů.\n\nHned zpočátku svého působení v Banské Štiavnici F. Perger inicioval vybudování svého životního díla: impozantní kalvárie na Ostrém vrchu (Scharffenbergu). Celý projekt – kostely, kaple – se realizoval pod jeho přímým vedením. Podařilo se mu přesvědčit magistrát, aby přijal patronát nad stavbou a podílel se tak na jejím financování; město pak z jeho popudu získalo ke stavbě souhlas Ostřihomského arcibiskupství. Základní kámen byl slavnostně požehnán za přítomnosti velkého počtu věřících a kněží na svátek Povýšení sv. Kříže, 14. září 1744. Hned po začátku výstavby začaly na banskoštiavnickou kalvárii pouti. Přesně rok po započetí stavby byl požehnán Horní kostel a konala se v něm první mše svatá. V roce 1746 byly dokončeny kaple Božího hrobu a Dolní kostel. Kalvárie byla dostavěna a kostely a kaple zařízeny za necelých sedm let. Slavnostní vysvěcení celé kalvárie se konalo 13. září 1751, na slavnostní mši přednesl otec Perger německé kázání.\n\nJeště před dostavěním kalvárie o ní Perger napsal a roku 1748 v Trnavě vydal knihu \"Krátke naučení o ročních pobožnostech a odpustkův v císarském, královském, a svobodném banském meste Štiavnicy, na novo-vystavěnej hore Kalvaryi, co tam na svatých schodách se obvzláštné svaté Reliquie nachádzajú\". Uvedl v ní poučení o modlitbách, pořádek pobožností na svátky Nalezení a Povýšení sv. Kříže, odpustky s výstupem na kalvárii spojené, modlitby k umučení Krista Pána, ke cti Božského srdce, modlitby na křížové cestě k Bolestné Matce Marii, modlitby na dvanáct hodin dne, vybuzení víry, naděje a lásky, cvičení ve ctnostech, modlitby ranní a různé pobožnosti k ukřižovanému Pánu.\n\nPodobně jako ve Štiavnici, i když v menším rozsahu, se Perger angažoval i ve svém posledním působišti, Prešově. Vedl výstavbu kostela sv. Kříže na tamní kalvárii, který byl vysvěcen v roce 1753.\n"}
{"id": "970283", "url": "https://cs.wikipedia.org/wiki?curid=970283", "title": "Robert Coppée", "text": "Robert Coppée\n\nRobert Coppée (22. dubna 1895, La Louvière, Belgie – ?. ?. 1970) byl belgický fotbalista a reprezentant.\n\nHrál za belgický klub Royale Union Saint-Gilloise. Zúčastnil se Letních olympijských her 1920 v Antverpách, kde domácí belgický tým získal ve finále zlaté medaile poté, co reprezentace Československa opustila na protest proti verdiktům rozhodčího ve 40. minutě za stavu 2:0 pro Belgii hřiště a byla diskvalifikována. Coppée dal ve finále první gól z pokutového kopu a předtím ve čtvrtfinále proti Španělsku hattrick. Hrál i na Letních olympijských her 1924 v Paříži proti Švédsku (porážka 1:8).\n\n"}
{"id": "970284", "url": "https://cs.wikipedia.org/wiki?curid=970284", "title": "Lara Pulver", "text": "Lara Pulver\n\nLara Pulver (* 1. září 1980, Essex, Spojené království) je britská divadelní a televizní herečka. Její nejznámější role jsou Erin Watts v seriálu \"MI5\" a Irene Adler v minisérii \"Sherlock\".\n\nNarodila se v Southend-on-Sea v Essexu. Její otec pochází z židovské rodiny a její matka konvertovala k Judaismu. Její rodiče se rozvedli, když jí bylo jedenáct let. V letech 1994 až 1998 navštěvovala National Youth Music Theatre a The Liz Burville Dance Centre v Bexley. V roce 1997 začala studovat na Doreen Bird College of Performing Arts, kde absolvovala v roce 2000. Od té doby pracuje jako herečka v televizi i v divadle.\n\nV roce 2003 se setkala s americkým hercem Joshem Dallasem během jeho studia v Británii na Mountview Academy of Theatre Arts. Pár se vzal o Vánocích 2007 a byli na líbánkách na Maledivách. Dne 2. prosince 2011 Josh Dallas potvrdil rozchod páru v rozhovoru v rádiu. Poté chodila se svým kolegou ze seriálu \"MI5\", Razou Jaffreym.\n\n\n"}
{"id": "970287", "url": "https://cs.wikipedia.org/wiki?curid=970287", "title": "Panna Maria Sedmibolestná", "text": "Panna Maria Sedmibolestná\n\nPanna Maria Sedmibolestná ( \"Mater dolorosa\") je titul Panny Marie, který se vztahuje na její bolesti související s osudem jejího syna Ježíše Krista. V katolické církvi je Panna Maria Sedmibolestná patronkou Slovenska.\n\nMezi sedm bolestí Panny Marie patří:\n\nSvátek Sedmibolestné Panny Marie, kterou papež Pavel VI. prohlásil v roce 1966 za hlavní patronku Slovenska, si Slovensko a katolická církev připomínají 15. září. První zmínka o svátku Sedmibolestné Matky Boží pochází z roku 1412, kdy byl zmíněn na církevním sněmu v Kolíně nad Rýnem. Pro celou církev ho však ustanovil až papež Benedikt XIII. roku 1727 a zároveň povolil, aby se Panna Maria Bolestná uctívala jako patronka Slovenska. Její národní svatyní se stal šaštínský kostel, opředený mnoha zázraky na Mariinu přímluvu. Jeho dějiny sahají do roku 1564. Papež Pavel VI. mu roku 1964 udělil titul baziliky minor.\n\nSedm je v biblické řeči symbolickým číslem a znamená plnost. Mariánští ctitelé jmenují alespoň sedm nejznámějších bolestí Matky Boží. První je proroctví Simeona, který jí na 40. den po narození Ježíše předpověděl těžkou budoucnost Božího Syna a také to, že \"její vlastní duši pronikne meč\". Podruhé Maria trpěla, když musela s dítětem utíkat do Egypta před Herodem, který dal ve strachu před novým králem vyvraždit v Betlémě a okolí všechny chlapce mladší dvou let. Třetí bolestí byla pro Marii ztráta 12letého Ježíše v jeruzalémském chrámu během velikonočních svátků. Čtvrtou a pátou bolest prožívala matka Božího Syna při umučení syna, když se s ním setkala na křížové cestě a když stála pod křížem. Poslední dvě bolesti ji zasáhly po Ježíšově smrti, když držela v náručí jeho mrtvé tělo a když jí ho vzali, aby ho uložili do hrobu. Svým utrpením spolupracovala Marie na vykupitelském díle Syna a věřící ji uctívají jako matku plnou bolesti.\n\nSlováci k ní odedávna přechovávali zvláštní úctu a důvěru v trápeních. Mešní texty ze svátku Panny Marie Sedmibolestné vyjadřují víru, že \"ani teď nepřestává orodovat za nás a s mateřskou láskou se stará o bratry a sestry svého Syna\".\n\nKostely zasvěcené Matce Boží vznikaly na slovenském území zejména po roce 1250, tedy po odchodu Tatarů. Necelé tři desetiletí předtím vznikl ve Florencii řád servitů (uznán papežem Alexandrem IV. roku 1253), kteří se věnovali úctě Sedmibolestné Panny Marie. Její uctívání se později rozšířilo i na Slovensko. Postupně bylo na Slovensku zasvěceno Sedmibolestné Panně Marii přes 45 kostelů a kaplí a v druhé polovině 16. století se s jejím uctíváním začalo i v Šaštíně, kde se nachází národní bazilika, která je zasvěcena Panně Marii Sedmibolestné.\n\nVzpomínka na Pannu Marii Sedmibolestnou znamená prožívat rozhodující chvíle dějin vykoupení a uctít Matku, sjednocenou s trpícím a ukřižovaným Synem. Její mateřství na Kalvárii nabírá univerzální rozměry. Tato slavnost byla vsunuta do římského kalendáře papežem Piem VII. v roce 1814. Obraz Panny Marie Sedmibolestné - Marie drží na svých kolenou mrtvého Syna, právě sňatého z kříže. Je to chvíle, která zahrnuje nevýslovnou bolest lidského utrpení a duchovní jednotu. \"Fiat mihi secundum verbum Tuum - Ať se mi stane podle tvého slova!\" Jako matka - Marie přijímá a snáší Kristovo utrpení v každém okamžiku svého života. I Michelangelova pieta, typická pro umění pozdní gotiky a renesance, vyjadřuje pouze moment z tohoto utrpení Panny Marie.\n\nZbožnost, která předchází liturgické slavení, určila symbolicky sedm bolestí Panny Marie, patřící stejným příběhům z evangelia: proroctví starého Simenona, útěk do Egypta, ztracení dvanáctiletého Ježíše při cestě do Svatého města, křížová cesta na Golgotu, ukřižování, snímání z kříže, pohřbení.\n\nTitulem \"Sedmibolestná\" uctíváme obzvláště přijatou Mariinu bolest přes kříž. Pod křížem se matka ukřižovaného Krista stala matkou mystického těla narozeného z kříže, tzn. jsme zrození jako křesťané ze vzájemné obětující se a trpící lásky Ježíše a Marie.\n\n\n\n\n\nVedle tohoto svátku ve středověku vznikl i druhý svátek s tímto titulem, slavený v polovině září, rozšiřován zejména řádem Služebníků Panny Marie. Povolil ho Inocenc III.\n\nNejprve se mluvilo o pěti bolestech, jako se uctívalo pět ran Krista Pána. Pak se začalo uctívat sedm bolestí - sedm v biblické řeči znamená plnost, dokonalost. Neboť kromě Krista Panna Maria nejvíce trpěla, lid chtěl vyjádřit tuto plnost bolestí číslem sedm. Tím se nechce omezit utrpení na sedm historicky přesně určených událostí, ale chce se naznačit plnost kalicha utrpení, který pila spolu s Kristem. Aby byl zkonkretizován titul Sedmibolestná, počítaly se historické momenty. Nejprve se počítaly jen ty, které snášela s Kristem ve dnech jeho největšího utrpení:\n\n\nPozději se rozšířil obraz bolestí i z Kristova dětství - Svatá Matka trpěla:\n\n\n"}
{"id": "970291", "url": "https://cs.wikipedia.org/wiki?curid=970291", "title": "Haludovo Palace Hotel", "text": "Haludovo Palace Hotel\n\nHaludovo Palace Hotel je opuštěný hotel na ostrově Krk. Vybudován byl na přelomu 60. a 70. let 20. století jako projekt amerického podnikatele Boba Guccioneho nákladem 45 milionů amerických dolarů. Hotel, který byl otevřen v roce 1972, měl být nejluxusnějším a nejambicioznějším ubytovacím zařízením ve všech socialistických zemích.\n\nHotel byl vybudován podle projektu Borise Magaše v populárním brutalistickém stylu. Oficiálním investorem byl nicméně podnik Brodokomerc z nedaleké Rijeky. Hotel byl provozován podle tehdejších jugoslávských zákonů prostřednictvím tzv. závodních rad, které však americkému podnikateli umožnily naprosto vše, co si zamanul.\n\nBěhem existence socialistické Jugoslávie se jednalo o zařízení pro bohatou klientelu, mezi kterou patřili i zahraniční politici, jako byl např. irácký prezident Saddám Husajn, švédský premiér Olof Palme, či další. \n\nHotel byl nicméně nerentabilní, velmi brzy zbankrotoval a po pádu komunismu v Jugoslávii byl nakonec opuštěn. V současné době se stavba rozpadá.\n"}
{"id": "970292", "url": "https://cs.wikipedia.org/wiki?curid=970292", "title": "Rozšířený fenotyp", "text": "Rozšířený fenotyp\n\nRozšířený fenotyp je koncept Richarda Dawkinse, který představil ve své knize z roku 1982 s názvem „The Extended Phenotype“. Rozšířený fenotyp lze shrnout jako veškerý vliv genů na okolní prostředí, tedy i jiné organizmy.\n\nTradičně se genům přisuzovala pouze schopnost ovlivňovat fenotyp vlastního nositele skrze proteosyntézu. Tento koncept však pojímá fenotyp nositele jen jako speciální případ rozšířeného fenotypu a rozšiřuje sféru vlivu genů i mimo tělo organizmu. Geny podle Dawkinse sice přímo ovlivňují pouze genovou expresi, ale nemá podle něj smysl omezovat jejich vliv pouze na tělo nositele. Poukazuje na to, že geny jsou schopny ovlivňovat prostředí skrze chování organizmu, který je nese.\n\nObecně rozlišujeme tři typy projevů rozšířeného fenotypu. Těmi jsou neživé stavby, změny fenotypových projevů jiných organizmů a manipulace na dálku.\n\nPrvním je schopnost organizmů ovlivňovat prostředí stavbou neživých objektů. Dawkins sám uvádí bobří hráze nebo larvy chrostíků. Za příklad rozšířeného fenotypu však lze považovat i ptačí hnízda, pavoučí sítě, mraveniště, nadzemní hnízda termitů, ale poněkud kontroverzněji i lidské artefakty. Neživá struktura se tak v tomto případě stává součástí fenotypu organizmu a slouží mu ku prospěchu.\n\nDruhým typem jsou manipulace fenotypem jiného organizmu. Taková manipulace je často provázena viditelnými morfologickými změnami. Cílem je změna chování pozměněného organizmu ve prospěch manipulátorových genů. Tělo hostitele se tak stává rozšířeným fenotypem parazita a pomáhá šíření parazitových genů, ne genů hostitele. \nV parazitologii je tato strategie široce zkoumána, protože vysvětluje schopnost vícehostitelských parazitů cíleně ovlivňovat úspěšnost dovršení jejich vývojového cyklu. Pokud toto jednání vede ke zvýšení možnosti přenosu manipulátora-parazita na dalšího hostitele, hovoříme o tzv. manipulační hypotéze.\n\nZajímavým příkladem manipulace hostitele parazitem s viditelným morfologickým projevem je počínání houby \"Ophiocordyceps unilateralis\", která napadá mravence \"Camponotus leonardi\" žijícího v tropických deštných lesích. Houbou infikovaný mravenec zanechá své obvyklé činnosti a vleze na velice specifické místo ve vegetaci (severní strana, 25 cm nad zemí, vlhkost 94–95 %, teplota 20–30 stupňů Celsia), kde se zakousne do listu rostliny. Právě v tomto prostředí má totiž houba nejlepší podmínky k dozrávání. K tomu dojde zhruba do týdne po mravencově smrti, kdy na jeho hlavě dozrává hyfa houby, která začne produkovat spory padající na další mravence pod místem zakousnutí. Tím dochází k dovršení životního cyklu houby.\n\nTakovéto zombie chování hostitelů není zdaleka výjimečné. Zástupci kmene strunovců (\"Nematomorpha\") dokáží ovlivnit chování svých hostitelů, jimiž jsou členovci. Napadený hostitel vykazuje pozorovatelnou tendenci migrovat k vodě. Přičemž anekdoticky se mezi parazitology tvrdí, že tito členovci doslova páchají „sebevraždu“ skokem do vody. \n\nKniha Paraziti a jejich biologie udává klasický příklad působení parazita na hostitele. Motolice kopinatá (\"Dicrocoelium dendriticum\") „nutí“ plžího hostitele produkovat slizovité koule s cerkáriemi. Ty jsou pozřeny mravencem, který v důsledku toho zmanipulován vylézá v ranních hodinách opakovaně na stéblo trávy, dokud není spasen býložravcem, což je nutné pro dokončení vývojového cyklu parazita.\n\nPříkladem cílené změny morfologie napadeného organizmu je vznik hálky způsobený činností parazitického organizmu. Parazit svou činností spouští expresi příslušných genů hostitelské rostliny. V důsledku toho dochází ke vzniku specifického morfologického útvaru, který slouží k vývoji parazita.\n\nTřetím typem je vliv parazita na hostitele díky komunikaci na dálku. Příkladem je chování kukaččích mláďat, která v rámci strategie hnízdního parazitismu na jiných ptačích druzích zvyšují svoji šanci na přežití intenzivním povykem, kterým vyžadují časté krmení.\n\nBobr tím, že přehradí řeku výrazně mění niku mnoha organizmů. Podobným způsobem vytvářejí někteří paraziti nový typ prostředí a zdrojů. Kořenohlavci rodu \"Sacculina\" zamezuje růstu a svlékání krabů. Tím vytváří příznivé podmínky pro prorůstání krunýře epibionty, kteří by zde jinak nepřežili.\n\nPodobně napadení zástupce hmyzu, korýšů, či hlístic bakteriemi rodu \"Wolbachia\" vede k neschopnosti napadeného se rozmnožovat s nenapadenými jedinci vlastního druhu. To může v důsledku vézt k vytvoření reprodukční bariéry a následně ke vzniku druhu nového.\n\nKoncepce rozšířeného fenotypu bývá někdy označována za nevědeckou, případně je kritizována kvůli nepřesně definovanému pojmu „fenotyp“. Dawkins sám v úvodu knihy \"The Extended Phenotype\" uznává, že nepředkládá testovatelné hypotézy ani vědecký model, který by mohl být hodnocen z hlediska přesnosti. Spíše nabízí nový pohled na fakta a uvádí je do jiných souvislostí.\n\nNavzdory tomu existují studie, které by mohly ukazovat na testovatelnost daného konceptu. Genetické rozdíly mezi několika druhy myší, které si hrabou nory s únikovými chodbami, podle všeho souvisejí s rozdílnou velikostí nor jednotlivých druhů.\n"}
{"id": "970295", "url": "https://cs.wikipedia.org/wiki?curid=970295", "title": "Funkční magnetická rezonance", "text": "Funkční magnetická rezonance\n\nFunkční magnetická rezonance (fMRI) je moderní zobrazovací metoda sloužící k funkčnímu zobrazování mozku, resp. mapování mozkové odezvy na vnější či vnitřní podnět. S vývojem výpočetní techniky a statistických metod se rozvíjí metoda fMRI jako nástroj pro vizualizaci anatomických struktur mozku zapojených do mechanismů vnímání, řízení motoriky a myšlení. Liší se od standardní magnetické rezonance schopností detekovat dynamické změny signálu způsobené lokálním kolísáním poměru oxyhemoglobinu a deoxyhemobloginu v závislosti na neuronální aktivitě (BOLD, tzn. Blood Oxygenation Level Dependent).\n\nfMRI mapuje neuronální aktivitu pouze nepřímo, v návaznosti na lokální změnu oxygenace a perfuze mozkové kůry. Z toho také vychází její přednosti a limitace ve srovnání s dalšími metodami funkčního mapování mozku. Meze jednotlivých metod jsou dány tzv. časovou a prostorovou rozlišovací schopností. Funkční MRI má relativně vysokou prostorovou rozlišovací schopnost (řád jednotek milimetrů), časová rozlišovací schopnost je ve srovnání s EEG (elektroencefalografie) či MEG (magnetoencefalografie) omezená. fMRI nalézá uplatnění především v neurofyziologickém výzkumu. Na řadě pracovišť se fMRI využívá např. jako doplňující vyšetření před neurochirurgickou intervencí v oblastech kritických pro řečové či motorické funkce. fMRI umožňuje zpřesnění diagnostiky některých neurologických i psychiatrických onemocnění a nabízí možnosti plánování chirurgických výkonů.\nAtomové jádro se skládá z nukleonů (protonů a neutronů). Protony neustále rotují kolem své vlastní osy a tento pohyb je označován jako spin. Každá nabitá částice, která se pohybuje, vytváří ve svém okolí magnetické pole a vykazuje magnetický moment. Protony si lze tedy představit jako miniaturní magnety. Atomová jádra se sudým nukleonovým číslem se nechovají ke svému okolí magneticky, protože se jejich magnetické momenty ruší a nelze je využít pro MR zobrazování. Atomová jádra s lichým nukleonovým číslem si svůj magnetický moment zachovávají. Charakteristickým zástupcem této skupiny je atom vodíku H, který má jeden proton a vykazuje relativně velký magnetický moment. V organismu je více než 60 % vody a H je tedy nejvhodnějším objektem pro MR zobrazování. Dalšími zástupci jsou C, F,\nNa, P. Za normálních okolností je orientace rotačních\nos protonů (jejich magnetických pólů) ve tkáních nahodilá, magnetické momenty\njednotlivých jader se tedy navzájem ruší a tkáň se navenek jeví nemagneticky.\nVložíme-li tkáň do silného magnetického pole, uspořádají se rotační osy protonů\nrovnoběžně se siločárami vnějšího magnetického pole. Větší počet z nich je\nv poloze, kdy jejich magnetický moment je orientován souhlasně (paralelně)\ns vektorem vnějšího magnetického pole a menší počet protonů je energeticky\nnáročnější a proto je jich méně než polovina. Tato „nerovnováha“ způsobí, že\ntkáň vykazuje celkový magnetický moment a navenek se chová magneticky. Tato vlastnost\nje základním principem MR.\n\nJednotlivé\ntkáně mají různou biochemickou strukturu, tedy různé zastoupení protonů a\nnavenek se projevují různě velikými magnetickými momenty a dávají tak informaci\no svém složení. Protony umístěné v magnetickém poli konají kromě svého\npůvodního rotačního pohybu (spin) ještě pohyb precesní – po plášti rotačního\nkužele. Frekvence precesního pohybu, tzv. Larmorova frekvence, závisí na\nmagnetických vlastnostech daného jádra vyjádřených v tzv. gyromagnetickém\npoměru a na intenzitě vnějšího magnetického pole.\n\nPrincip\nNMR (nukleární magnetická rezonance) spočívá\nv tom, že je-li rotující jádro umístěno v konstantním magnetickém poli B0,\ndojde ke srovnání magnetických momentů (os rotace) s vnějším magnetickým polem\na osa jádra bude lehce rotovat kolem směru působícího pole B0. Tento pohyb\nvzniká při každé změně působícího magnetického pole, dokud se jádro v dané\npoloze neustálí. Pokud vnější pole přestane působit, vrací se jádro do své\npůvodní klidové polohy. Pokud se přidá druhé kolmo působící (transverzální)\npole BT, začne jádro opět rotovat. Aby byla jádra udržena ve stálém pohybu,\npoužívá se vysokofrekvenční magnetické pole, které současně rotuje v rovině XY.\nVolbou velikosti prvního statického magnetického pole B0 a volby velikosti\npro transverzální magnetické pole BT se dá velice přesně určit, která\njádra budou v rezonanci. Rezonancí je magnetický moment m jádra\npřeklopen o 90° do roviny XY a osa pak rotuje podle transverzálního pole. Pokud\nje transverzální pole odpojeno, rotuje jádro stále v rovině XY. Přiblížením\ncívky do blízkosti rotujícího magnetického momentu se v ní indukuje napětí,\nkteré je následně měřeno. Zjednodušeně je velikost naměřeného napětí\nzávislá na poloze a typu tkáně.\n\nK funkčnímu mapování mozkové kůry pomocí MR je možno užít dvou principů. Jedná se buď o změnu perfuze a objemu krve v místě\nneuronální aktivity (perfuzní fMRI), anebo navíc o změnu poměru okysličené a\nneokysličené formy hemoglobinu v dané oblasti (BOLD fMRI).\n\nPodstatou\nmetody je změna prokrvení a objemu krve v aktivní oblasti mozkové kůry\n(perfuzní fMRI) nebo změna mezi poměrem okysličené formy hemoglobinu (BOLD\nfMRI). Neokysličená forma hemoglobinu má paramagnetické vlastnosti a chová se\njako přirozená MR kontrastní látka, která zkracuje relaxační čas T2. Aktivní\noblast mozku, která spotřebovává více kyslíku, potom poskytuje silnější signál\nnež okolí. Při fMRI vyšetření se opakovaným skenováním získávají obrazy celého\nobjemu mozku v klidu i při aktivním řešení úkolů (reakce na podnět, pohyb\nkončetin, tvorba slov, atd.) Změny mozkové aktivity jsou měřeny z rozdílu\ndvojic obrazů podřízených v klidu a při mozkové činnosti.\n\nDifuzní MRI zobrazuje změny signálu způsobené difuzí[1]\nmolekul vody ve tkáních. Takové zobrazení je relativně nezávislé na relaxačních\nčasech T1, T2 i na hustotě protonových jader (PD). Difuzní zobrazení se\nuplatňuje především při hodnocení patologických stavů mozku (stáří ischemického postižení mozku, traumatické změny mozku, posuzování buněčného složení\nmozkových nádorů nebo změny v důsledku Alzheimerovy choroby, autismu,\nschizofrenie, apod.).\n\nSměr difuze může být zcela náhodný všemi směry (např.\nv mozkomíšním moku nebo šedé hmotě mozku) nebo omezený pouze na některé\nsměry (např. v bílé hmotě mozku převládá difuze ve směru dlouhých vláken\naxonů), kdy je všesměrové difuzi bráněno\n\nbariérou např. buněčných stěn. Směr\ndifuze lze zjistit mnohonásobným skenováním zvolené vrstvy tkáně\nv několika směrech. Jednotlivé směry zobrazení se získávají změnou\norientace magnetických gradientů. Každý směr gradientu potom zobrazuje jiný\nsměr difuze. V praxi se směr difuze vypočítává nejméně z 6 směrů, obvykle\nvšak z 12 až 256 směrů. Výsledkem difuzního zobrazení může být šedoškálová\nmapa velikosti difuze (metoda DWI – Diffusion Weighted Imaging) nebo barevná\nmapa mozku (metoda DTI – Diffusion Tensor Imaging), kdy jednotlivé barvy určují\njednotlivé směry difuze v dané oblasti. Ukázka DTI obrazu mozku je na\nobrázku 1.\n\n[1] Difuze =\npřechod částic látky z míst vyšší koncentrací látky do míst s nižší\nkoncentrací látky v důsledku tepelného pohybu. Difuze probíhá až do\nvyrovnání koncentrací látky v celém objemu.  \n\nZákladní omezení fMRI spočívá ve velmi\nmalé změně intenzity signálu (T2*) spojené s hemodynamickou odpovědí.\nNavíc neexistuje standardizovaná klidová hodnota BOLD signálu (rozdíly jsou\nmezi jednotlivými osobami i jednotlivými oblastmi mozkové kůry), která by\nsloužila jako výchozí referenční úroveň. K tomu, abychom dokázali odlišit\nna experimentu závislé změny signálu od šumu, tedy zdaleka nepostačuje pouhé\nsrovnání dvou snímků (klid versus aktivita) dané oblasti mozku.\nK dostatečné statistické robustnosti výsledků je nutno získat daných\nsnímků hned několik desítek. Celý objem mozku (např. 32 řezů) tedy snímáme\nněkolikrát jak při aktivním provádění dané úlohy (např. vymýšlení slov, pohyb\nkončetinou, reakce na určitý podnět), tak v klidu (resp. při provádění\nkontrolní úlohy), a výsledky následně statisticky vyhodnocujeme. Každé\nvyšetření je charakterizováno určitým časovým uspořádáním, kterému říkáme\ndesign experimentu (měření). Existují dva základní typy designů – blokový\ndesign a event-related design. Další typy designů pak vznikají jejich vzájemnou\nkombinací.\n\nje jednodušší jak na vlastní měření, tak na\nnásledné statické zpracování. Při vyšetření dochází ke střídání dvou či více\nbloků událostí (typicky aktivita versus klid). Během každého bloku změříme vždy\nněkolik funkčních skenů celého mozku, výsledná data pak statisticky\nporovnáváme. Řazením stimulačních podnětů do bloků získáme vyšší\n\nhladinu BOLD signálu v porovnání s odpovědí na jediný krátký podnět.\nPřipravujeme se však o možnost detekovat tvar hemodynamické odezvy. Blokový\ndesign je preferenčně využívám při snímání fMRI pro klinické účely. Již z principu\nnelze tento typ designu využít při vyšetřování pozornosti či kognitivních\núlohách založených na spontánním provádění určité činnosti.\n\njedná se o design určený k detekci hemodynamické odezvy na jednotlivé události\n(či specifické posloupnosti událostí). V nejjednodušší koncepci trvá stimulační\npodnět krátce (ve srovnání s akvizičním časem celého objemu mozku, tj. 3–5\nsekundami). Stimulační podněty jsou pak od sebe vzdáleny několik akvizičních\nčasů, což umožňuje detailní sledování průběhu BOLD signálu v čase.\nVýsledkem tohoto typu uspořádání designu je pak dlouhý experiment s velkým množstvím\nnasnímaných dat, což se projeví větší výpočetní a časovou náročností\nzpracování. Pro zvýšení statistické výtěžnosti se může použít optimalizace\nposloupnosti stimulačních podnětů, zejména pokud nejsou jednotlivé události od\nsebe dostatečně vzdáleny. Tento typ designu je využíván spíše v neurovědním\nvýzkumu, v klinické praxi se s ním téměř nesetkáme.\n\nVlastní vyšetření vypadá na první pohled obdobně jako\nkonvenční vyšetření magnetickou rezonancí. V jedné fázi měření se sejmou\nanatomické snímky ve vysokém rozlišení (např. T1 vážené snímky, 512 x 512),\nkteré slouží jako matice pro zobrazení výsledných aktivačních map. Následuje\nvlastní funkční vyšetření dle již zaběhlého designu s akvizicí\nfunkčních skenů (např. gradien-echo EPI – sekvence dostatečně rychlá a citlivá\nk nehomogenitám magnetického pole – T2* vážení). Stimulační podněty a\nkomunikace s pacientem probíhají prostřednictvím sluchátek či vizuálně\n(projekce obrazu do gantry datovým projektorem či speciálním LCD zobrazovačem).\n\nfMRI je vyšetření, při kterém je zpravidla\nnutný vysoký stupeň spolupráce pacientů. Správné provedení daného úkolu je\nnaprosto zásadním bodem v celém vyšetřovacím řetězci. U některých\nkognitivních úloh (např. test slovní plynulosti) navíc nelze při snímání fMRI\ndat výkon pacienta přímo objektivizovat a ověřit tak, zda vykonával úlohu\nsprávně. Akvizice funkčních snímků je rovněž velmi citlivá k pohybovým\nartefaktům (včetně minimálních pohybů hlavy při polykání či mrkání).\nV souhrnu, každý lékař indikující vyšetření fMRI by měl zodpovědět\nněkolik základních otázek:\n\n\n\n\nPo ukončení měření jsou získaná data (funkční snímky,\nanatomické snímky, protokol o měření) převedena po síti z vlastního MR\npřístroje či centrálního serveru (PACS) na místo dalšího zpracování. Předzpracování, statistická analýza a vyhodnocení\nvýsledků již většinou probíhá mimo vlastní MR pracoviště. Celková\ndoba zpracování u jednoduché blokového designu se v případě klinických\nměření pohybuje kolem jedné hodiny. Moderní MR tomografy již mohou být vybaveny\nsoftwarem pro zpracování fMRI.\n\nKe statistické detekci lze použít následující metody:\n\nJistým zobecněním a zapouzdřením výše uvedených metod je použití obecného lineárního modelu (GLM = General Linear model). Jedná se vlastně o určité zobecnění lineární regresní analýzy. Ovšem dle způsobu sestavení modelu a následného testování a interpretace regresních koeficientů z něj získáme např. t-test nebo ANOVu. Základní koncepce je znázorněna na následujícím obrázku. \n\nK modelování vnitřní dynamiky používá DCM stavový popis systému\nKoncepce DCM uvažuje dva druhy vstupů\n\nPři použití DCM můžeme testovat dva druhy hypotéz. Sledujeme významnost konkrétních vazeb (vyjádřenou pomocí aposteriorní pravděpodobnosti). Srovnáváme vhodnost různých modelů lišících se strukturou\n\npovolených vazeb a z nich vybíráme pomocí Bayesovského výběru (BMS, Bayesian model selection) nejvhodnější model.\n\nVýsledek voxel-by-voxel detekční metody získáváme statistickou parametrickou mapu (SPM= statistical parametric map). Po provedení prahování (pro každý bod musí být rozhodnuto o významnosti či nevýznamnosti statistické hodnoty) mapy, je získána výsledná mapu detekovaných aktivací a používá se k hodnocení výsledku experimentu.\n\nV současné době existuje několik indikací, ve kterých lze fMRI s úspěchem využít. Jednou z nich je například předoperační plánování resekcí u expanzivních nitrolebních procesů např. u tumoru či AV malformace. Další doménou fMRI se stává epileptochirurgie. U pacientů s farmakorezistentní epilepsií temporálního laloku (TLE) je často indikována parciální resekce v postiženém temporálním laloku. fMRI se nabízí jako neinvazivní alternativa WADA testu.\n"}
{"id": "970298", "url": "https://cs.wikipedia.org/wiki?curid=970298", "title": "Henri Larnoe", "text": "Henri Larnoe\n\nHenri Larnoe (18. května 1897, Antverpy, Belgie – 24. února 1978) byl belgický fotbalista a reprezentant.\n\nHrál za belgický klub K. Beerschot VAC. Zúčastnil se Letních olympijských her 1920 v Antverpách, kde domácí belgický tým získal ve finále zlaté medaile poté, co reprezentace Československa opustila na protest proti verdiktům rozhodčího ve 40. minutě za stavu 2:0 pro Belgii hřiště a byla diskvalifikována. Larnoe vstřelil ve finále druhý gól a předtím v semifinále jednou skóroval proti Nizozemsku (výhra 3:0). Hrál i na Letních olympijských hrách 1924 v Paříži proti Švédsku (porážka 1:8, jediný belgický gól vstřelil Larnoe).\n\n"}
{"id": "970303", "url": "https://cs.wikipedia.org/wiki?curid=970303", "title": "Jednota výtvarných umělců", "text": "Jednota výtvarných umělců\n\nJednota výtvarných umělců vznikla jako opozice proti oficiální Krasoumné jednotě počátkem roku 1849 osamostatněním výtvarných umělců sdružených v uměleckém odboru Slovanské lípy. Sledovala národnostní cíle, usilovala o samosprávu umělců a jejich sociální zabezpečení. \n\nZakládajícími členy byli Josef Mánes, Antonín Lhota, Václav Kroupa, jako předsedové se vystřídali Josef Navrátil, Josef Vojtěch Hellich, František Horčička. \n\nJednota vydala několik kvalitních prémiových listů a zřídila stálou výstavu. \n\nPo roce 1851 vlivem politických poměrů a vnitřních neshod upadala, zanikla v roce 1856.\n\n"}
{"id": "970310", "url": "https://cs.wikipedia.org/wiki?curid=970310", "title": "Dívka u okna čtoucí dopis", "text": "Dívka u okna čtoucí dopis\n\nDívka u okna čtoucí dopis (nizozemsky \"Brieflezend Meisje bij het Venster\") je obraz Jana Vermeera datovaný do let 1657-1659. Na spodu obrazu se zachovaly stopy malířovy signatury. Obraz se nachází v Gemäldegalerie Alte Meister v Zwingeru v Drážďanech.\n\nObraz vznikl v období let 1657-1659. Roku 1742 ho koupil saský kurfiřt August III., v následujících letech byl považován za dílo Rembrandtovo nebo dílo provedené v jeho stylu. Jako Vermeerovo dílo ho opět rozpoznal G. F. Waagen v roce 1858. Za druhé světové války byla \"Dívka u okna čtoucí dopis\" a plátno \"U kuplířky\" spolu s dalšími uměleckými díly z Drážďan ukryty a roku 1945 je Rudá armáda vyvezla do Moskvy. Když po válce vyvstal problém návratu drážďanských uměleckých skvostů, ministr kultury SSSR požádal NDR, aby jako výraz vděčnosti dvě díla zůstala v SSSR: \"Dívka čtoucí dopis\" a jedno z Giorgionových pláten. Tento návrh však byl odmítnut a nakonec se roku 1955 všechna díla vrátila do Drážďan.\n\nObraz (olej na plátně, výška 83 cm, šířka 64,5 cm) znázorňuje místnost, v níž u otevřeného okna stojí dívka a čte list. Postava je zachycena z profilu, její tvář však se odráží v okenních tabulkách. V popředí se nachází stůl, na němž je prostřena a nařasena bohatě zdobená pokrývka – turecký koberec (koberce jako tento byly příliš cenné, než aby se pokládaly na podlahu), na kterém je postavena mísa s ovocem – broskvemi a jablky. Mísa je díky svému modrobílému dekoru snadno identifikovatelná jako čínský porcelán. Stejně jako koberec vypovídá o zámožnosti domu; teprve v 50. letech 17. století bylo do Nizozemí ve velkém množství importováno z Číny podobné zboží a od té doby se objevuje i v nizozemském umění. Na pravé straně výjevu visí zelená drapérie, zavěšená na tyči probíhající těsně pod horním okrajem obrazu. Další závěs červené barvy je zavěšen u okna.\n\nObraz náleží do skupiny Vermeerových děl, které vznikly před koncem 50. let 17. století, tedy na počátku zralého období jeho tvorby. Tyto obrazy (\"Voják a smějící se dívka\", \"Děvečka se džbánem mléka\" a \"Dívka čtoucí dopis\") představují scény odehrávající se v téže místnosti, stejný je i stůl a židle, rovněž oděv dívek na prvním a třetím obraze je identický. Malíř pokaždé umístil postavu do rohu místnosti, v níž se na levé straně nachází okno, jež je zdrojem světla. Tuto kompozici čerpal Vermeer u Pietera de Hoocha (např. \"Pijící žena se dvěma muži a služkou\").\n\nBadatelé připouštějí, že dívka čte dopis milostný, který je současně vstupem do citového vztahu porušujícího manželský slib. Ukazuje na to ovoce, položené na stole, jenž je připomínkou Evina hříchu. Kromě toho rentgenová analýza ukázala, že v původní verzi díla Vermeer na stěně umístil obraz s Kupidem, který sám později zamaloval. Symbolický význam může mít i otevřené okno: žena prahne po kontaktu s vnějším světem, od kterého je v souladu se soudobými pravidly izolována.\n\nMotiv dopisu se v tvorbě malíře bude ještě často opakovat – kromě tohoto obrazu, který je prvním v řadě, jsou to \"Dáma se služkou a dopisem\", \"Milostný dopis\" a \"Hodina hudby\".\n\n\n"}
{"id": "970311", "url": "https://cs.wikipedia.org/wiki?curid=970311", "title": "Mega Dead Pixel", "text": "Mega Dead Pixel\n\nMega Dead Pixel je nezávislá videohra vytvořená českým studiem About Fun a vydaná společností Chillingo. Hra vyšla v říjnu roku 2013. Je určena pro IOS.\n\nHráč ovládá padající pixel a musí se vyhýbat se černým pixelům různých tvarů. Přitom sbírá bílé pixely a tím jeho pixel roste. Jakmile dosáhne jisté velikosti, tak může rozrazit některé černé pixely a tím zvýšit své skóre. To však zmenšuje jeho velikost. V určité velikosti se stane Mega Pixelem, který zničí vše co se mu dostane do cesty. Tento stav však nevydrží dlouho.\n\nLze také sbírat mince, za které si lze koupit různé power-upy, jako například pistole. Ty však lze koupit i za reálné peníze.\n\nHra obdržela většinou kladná až průměrná hodnocení. Byla chválena hlavně grafika, koncept a soundtrack hry. Kritiku hra obdžela pro stereotypnost, ovládání a obtížnost.\n\nHra byla na serveru \"iOS Hacker\" označena za nejlepší mobilní hru roku. Na jiném serveru, \"Cult of Mac\", byla označena za jednu z nejlepších iOS her roku.\n\n"}
{"id": "970312", "url": "https://cs.wikipedia.org/wiki?curid=970312", "title": "Mathieu Bragard", "text": "Mathieu Bragard\n\nMathieu Bragard (* 10. března 1895, Verviers, Belgie – 19. července 1952) byl belgický fotbalista a reprezentant.\n\nHrál za belgický klub RCS Verviétois. Zúčastnil se Letních olympijských her 1920 v Antverpách, kde domácí belgický tým získal ve finále zlaté medaile poté, co reprezentace Československa opustila na protest proti verdiktům rozhodčího ve 40. minutě za stavu 2:0 pro Belgii hřiště a byla diskvalifikována. Bragard na turnaji jednou skóroval v semifinále proti Nizozemsku (výhra 3:0).\n\n"}
{"id": "970314", "url": "https://cs.wikipedia.org/wiki?curid=970314", "title": "Synagoga v Banské Štiavnici", "text": "Synagoga v Banské Štiavnici\n\nSynagoga v Banské Štiavnici byla postavena v roce 1893. Nachází se na adrese Novozámocká 5 v Banské Štiavnici. Samotnou synagogu tvoří předsíň a hlavní síň. Budova byla pravděpodobně vytvořena již v období gotiky a později byla přestavěna v renesančním stylu a až v 19. století se začala po úpravě využívat pro sakrální účely. Samotnou přestavbu financovala tamní židovská obec. V roce 1941 byla sakrální činnost v této stavbě pozastavena a od 50. let 20. století tam působila klempířská dílna a později i autoškola. V současnosti patří do městské rezervace Banské Štiavnice a je zapsána i do seznamu UNESCO i do seznamu národních kulturních památek.\n"}
{"id": "970316", "url": "https://cs.wikipedia.org/wiki?curid=970316", "title": "André Fierens", "text": "André Fierens\n\nAndréas J. Fierens známý jako André Fierens (8. února 1898, Antverpy, Belgie – 12. ledna 1971) byl belgický fotbalista a reprezentant.\n\nHrál za belgický klub K. Beerschot VAC. Zúčastnil se Letních olympijských her 1920 v Antverpách, kde domácí belgický tým získal ve finále zlaté medaile poté, co reprezentace Československa opustila na protest proti verdiktům rozhodčího ve 40. minutě za stavu 2:0 pro Belgii hřiště a byla diskvalifikována. Hrál i na Letních olympijských hrách 1924 v Paříži proti Švédsku (porážka 1:8).\n\n"}
{"id": "970317", "url": "https://cs.wikipedia.org/wiki?curid=970317", "title": "Kostel svaté Kateřiny (Banská Štiavnica)", "text": "Kostel svaté Kateřiny (Banská Štiavnica)\n\nKostel svaté Kateřiny v Banské Štiavnici je pozdně gotický chrám, nazývaný „slovenský“ od roku 1658, kdy se v něm začalo kázat slovensky.\n\nVýstavba je datována v letech 1488 až 1491 a vysvěcení roku 1500. Rok 1491 se také uvádí jako datum založení kostela. Starší prameny dokonce uvádějí jako rok zahájení stavby 1443, respektive 1444, což odpovídá době, kdy se obyvatelstvo Banské Štiavnice po zničení starého města přestěhovalo na území dnešního města.\n\nIniciátory výstavby kostela sv. Kateřiny byly zřejmě bohaté rodiny důlních podnikatelů, vlastnící domy na náměstí sv. Trojice („Ringburgeri“).\n\nKostel stojí na poměrně prudkém svahu jako solitér uzavírající dolní část náměstí sv. Trojice. Orientován je přibližně severozápadně – jihovýchodně. Má dominantní postavení přímo ve středu města, na křižovatce dvou nejvýznamnějších středověkých městských komunikací – dnešního náměstí sv. Trojice a ulice Andreje Kmeťa. I dnes je situován na průsečíku hlavních komunikačních os města Banská Štiavnica.\n\nKostel dispozičně představuje pozdně gotický halový jednolodní prostor s polygonálním uzávěrem svatyně, která bez dělení triumfálním obloukem splývá s lodí a západním chórem. V kostele se objevují charakteristické pozdně gotické opěrné pilíře vtažené dovnitř dispozice. Mezi opěrné pilíře po stranách lodě jsou vloženy na severní straně tři gotické kaple, z těla stavby vystupující sakristie a v západním směru šířkou i výškou přečnívající patrový prostor, který sloužil ve spodní části také jako kaple. Patro je vlastně rozšířením chóru, který je tudy přístupný přímo z exteriéru. Pod kostelem se nachází krypta, do které se pohřbívali starostové a významní měšťané. Před západním průčelím gotického kostela je původní vstupní portál.\n\nO vysoké úrovni architektury svědčí i mnohé interiérové prvky, například jemně vypracované detaily portálů a figurálních konzol klenby, a zejména bohatě zdobená křtitelnice. Kaple se otevírají do lodi lomenými oblouky a zaklenuty jsou individuálními obrazci síťových, většinou hvězdicových kleneb. Patrový prostor u jihozápadního nároží lodi má valené klenby s lunetami. Hlavní loď je zaklenuta plynulou hvězdicovou – síťovou klenbou, která je velmi podobná klenbě hlavní lodi kežmarského kostela sv. Kříže. Díky této podobnosti a podobnosti interiérové figurální výzdoby se předpokládá, že na obou kostelech pracovali stejní kameníci. Čas ukončení prací na Kremnickém kostele – rok 1488 – se překrývá s rokem výstavby štiavnické kaple sv. Anny, jako součásti budoucího kostela, což podporuje tuto teorii.\n\nZ původního gotického inventáře je dochována velmi cenná, bohatě zdobená kamenná křtitelnice ze 16. století, kříž z 15. století a pozdně gotická socha panny Marie - je to umělecky významná dřevěná socha Madony ze 16. století, která pochází z původního pozdně gotického hlavního oltáře.\n\n\n"}
{"id": "970319", "url": "https://cs.wikipedia.org/wiki?curid=970319", "title": "Emile Hanse", "text": "Emile Hanse\n\nEmile Hanse (10. srpna 1892, Namur, Belgie – 5. dubna 1981) byl belgický fotbalista a reprezentant.\n\nHrál za belgický klub Royale Union Saint-Gilloise. Zúčastnil se Letních olympijských her 1920 v Antverpách, kde domácí belgický tým získal ve finále zlaté medaile poté, co reprezentace Československa opustila na protest proti verdiktům rozhodčího ve 40. minutě za stavu 2:0 pro Belgii hřiště a byla diskvalifikována. Byl také členem belgického týmu na Letních olympijských hrách 1924 v Paříži, kde Belgie podlehla Švédsku (porážka 1:8). V zápase ale nenastoupil.\n\n"}
{"id": "970320", "url": "https://cs.wikipedia.org/wiki?curid=970320", "title": "Kostel Nanebevzetí Panny Marie (Banská Štiavnica)", "text": "Kostel Nanebevzetí Panny Marie (Banská Štiavnica)\n\nKostel Nanebevzetí Panny Marie v Banské Štiavnici je původně románská bazilika z 30. let 13. století. Patřila k němu i budova kláštera za kostelem a později i budova fary vedle kostela.\n\nNa začátku Akademické ulice se nachází architektonicky mimořádně důležitý objekt, \"kostel Nanebevzetí Panny Marie\", nazývaný také německý, či farní kostel. Je to již druhý kostel v Banské Štiavnici z 30. let 13. století. Původně to byla trojlodní románská bazilika s plochým stropem a příčnou lodí. Čtvercová svatyně byla uzavřena polygonální apsidou a boční lodě půlkruhovými apsidami. Zvony se nacházely nad svatyní – v současnosti se nacházejí ve věžích nad průčelím kostela.\n\nKostel byl původně zasvěcen sv. Mikuláši a patřil už před tatarským vpádem dominikánům. Mniši však utekli před asijskými bojovníky a do města a vrátili až v roce 1275. Kostel opět převzali do své zprávy a vlastnili jej až do roku 1536, když se v důsledku reformace dominikánský klášter rozpadl. V letech 1575–1669 patřil kostel evangelíkům, od kterých jej převzali jezuité. V roce 1776 se kostel dostal do správy světského kléru a stal se hlavním farním kostelem. I přes četné přestavby si kostel zachoval románský půdorys a některé části zdiva jsou ještě původní.\n\nUž koncem 15. stol. byl kostel přestavěn v gotickém slohu. Během požáru, který roku 1679 způsobily Tökölyho vojska, shořela střecha kostela a uvolněné a rozžhavené zvony prolomily klenbu, takže shořel i hlavní oltář. Jezuité kostel opravili a později ho přestavěli ještě několikrát. Tak v roce 1734 zbourali jihozápadní apsidu a postavili na jejím místě sakristii. Pod sakristií i pod částí kostela vybudovali kryptu, v níž jsou pohřbeny mnohé významné osobnosti (krypta byla ještě donedávna přístupná). V letech 1757–1758 se uskutečnila další přestavba kostela. Na průčelí postavili jezuité 3 barokní věže. Ale požár roku 1806 vše zničil. Při opravě dostal kostel dnešní klasicistní ráz.\n\nVnitřní zařízení kostela je převážně novější. Hlavní oltář – klasicistní sloupová architektura – byl postaven v roce 1811. Oltářní obraz Nanebevzetí Panny Marie namaloval vídeňský malíř Vincent Fisher. Oltáře sv. Františka Xaverského a sv. Ignáce z Loyoly jsou starší, barokní, z 1. poloviny 18. století. Boční oltáře sv. Josefa a sv. Jana Nepomuckého jsou z 1. čtvrtiny 19. stol. Z nejstarších předmětů kostela je pozdně gotická křtitelnice. Povšimnutí hodné jsou i tři barokní zpovědnice z 2. poloviny 18. stol. Lavice jsou ze začátku 19. stol. Pozoruhodné je i stallum v presbytáři. Na jeho pozadí vidět reliéf znázorňující horníky, jak předávají sv. Michalovi hornické odznaky. Hlavní oltář i stallum dali totiž zhotovit horníci ze štoly Michal.\n\nHned vedle kostela stál dominikánský klášter. Dnes je z něj vidět už jen několik částí zdí a pár zachovaných gotických ostění (probíhá tam archeologický výzkum). Původní klášter postavili dominikánští řeholníci již někdy v 13. století. Po zničení a vypálení města v roce 1442 ho obnovili a přestavěli v gotickém slohu. V roce 1669 dostali klášter jezuité a zřídili v něm gymnázium, které tam bylo až do roku 1914. Pak se přestěhovalo do nové budovy postavené o kousek výš (bývalá střední praktická škola, nazývaná také hornická). Stará budova začala chátrat a v roce 1933 ji museli z bezpečnostních důvodů zbourat.\n\nZa kostelem je i rozlehlá budova fary. Původně to byl měšťanský dům ze 16. století. Pro budovu fary ho získali a přizpůsobili až v 80. letech 18. stol. Z této doby je i pozdně portál. Fara je se sakristií spojena krytou dřevěnou chodbou.\n\n"}
{"id": "970324", "url": "https://cs.wikipedia.org/wiki?curid=970324", "title": "Neurozobrazování", "text": "Neurozobrazování\n\nNeurozobrazování (anglicky neuroimaging) je soubor technik a metod pro zobrazení struktury a funkčnosti mozku. Metody neurozobrazování zkoumají propojení jednotlivých oblastí mozku. Metody mohou poskytovat dvou rozměrové i tří rozměrové zobrazení takových propojení.\n\nDůležitými charakteristikami jednotlivých metod je schopnost prostorového a časového rozlišení. Například metoda BOLD fMR (blood-oxygen-level dependent magnetic resonance) rozlišuje struktury kolem 0,5 mm, dokáže tedy rozlišit jednotlivé korové sloupce. fMR a PET jsou lepší ve schopnosti prostorového rozlišení, hůře jsou na tom z hlediska času, kde dokáží rozlišovat na úrovni jedné sekundy. Na druhé straně EEG (elektroencefalografie) a MEG (magnetoencefalografie) umožňují lepší časové rozlišení na úrovni milisekund, naopak horší jsou v prostorovém rozlišení. V praxi se tak metody a případně výsledky jednotlivých metod kombinují, aby se dosáhlo lepších výsledků v obou charakteristikách.\n\nNeurozobrazování se soustřeďuje na dvě kategorie problémů:\n\nV roce 1895 fyzik Wilhelm Conrad Röntgen demonstroval využití rentgenového záření v medicíně. Milníkem pro neurozobrazování vytvořil neurochirurg Walter Dandy, který v letech 1918 a 1919 provedl ventrikulografii a pneumoencefalografii (PEG). V roce 1927 Moniz uskutečnil první mozkovou angiografii. V roce 1961 byly položeny základy počítačové tomografie (CT) Williamem Oldendorfem, do klinické medicíny pak metoda pronikla díky Godfrey Hounsfieldovi. V polovině sedmdesátých let byla konečně představena metoda magnetické resonance (MRI).\n\nPočítačová tomografie (Computed Tomography, CT) je metoda založená na počítačovém zpracování rentgenových obrazů. Využívá se zejména k vyšetření různých orgánů respektive jejich chorobných změn.\n\nDifuzní optická tomografie využívá infračervené záření. Umožňuje měření hemodynamiky a aktivace neuronů v hloubce až několika centimetrů tkáně.\n\nMetoda využívá magnetické vlastnosti některých prvků, respektive jejich jader. Magnetická rezonance poskytuje vyšší rozlišení než rentgen či počítačová tomografie. Lze použít i kontrastní látku, které pomáhá odhalit záněty či nádorové tkáně. Magnetická rezonance umožnila neinvazivní vyšetření některých orgánů. Další výhodou je absence škodlivého ionizujícího záření. Nevýhodou magnetické rezonance je jednak poměrně dlouhé a hlučné vyšetření, ale i vysoké pořizovací náklady. Problematické je vyšetření i pro pacienty s kovovými předměty v těle (naslouchadla, kardiostimulátory) či tetováním.\n\nSpeciálním druhem je tzv. funkční magnetická rezonance, která umožňuje zobrazení aktivních oblastí mozku při provádění určitého úkolu či stimulace. Zobrazení probíhá na základě sledování změn prokrvení dané oblasti mozku (perfuze) nebo na základě změn oxygenace krve, kde nastává tzv. BOLD efekt. Druhá zmíněná metoda je dnes nejčastěji používanou.\n\nMagnetoencefalografie umožňuje sledovat elektrické proudy v mozku při různých kognitivních úkolech či podnětech. Elektrické proudy generují nepatrné změny v magnetickém poli, které jsou zachyceny pomocí magnetometru. Výhodou je také nepoužívání ionizujícího záření a schopnost dobrého časového rozlišení. Nevýhodou je malé prostorové rozlišení na úrovni milimetrů. Magnetoencefalografie se osvědčila při studiu epilepsie, migrény či diabetického kómatu.\n\nElektroencefalografie, sleduje změny elektrického napětí na povrchu hlavy pomocí elektrod. Výhoda spočívá v minimální náročnosti pro zkoumanou osobu a i ve vysoké rozlišovací schopnosti v čase. Se používá například pro určení vyzrálosti CNS u dětí, diagnostiky epilepsie a poruch spánku. Pomocí EEG se indikuje stav kómatu či klinické smrti.\n\nPozitronová emisní tomografie využívá detekci fotonů, které vznikají při anihilaci pozitronů (antičástice elektronu) s elektrony. Do těla zkoumané osoby jsou vpraveny radionuklidy, které vyzařují pozitrony, jež reagují s elektrony ve tkáních. Tato metoda je velmi vhodná pro funkční zobrazení. Nevýhodou metody je, že používá ionizující záření, které může poškozovat tkáně v těle i malá schopnost rozlišení v čase. Vysoké jsou i pořizovací náklady přístroje. Pozitronová emisní tomografie se používá pro nalezení ložisek v mozku, které jsou zodpovědné za epileptické záchvaty.\n\nJednofotonová emisní výpočetní tomografie se podobá pozitronové emisní tomografii. I zde je vložena do těla pacienta látka, která postupně uvolňuje gama záření, které je počítačově sledováno. Metoda je často používána pro vyšetření srdce či pro vyšetření epileptických záchvatů. Nevýhodou metody je malá prostorová přesnost, která je až na úrovni 1 cm.\n\n\n"}
{"id": "970325", "url": "https://cs.wikipedia.org/wiki?curid=970325", "title": "Nededza", "text": "Nededza\n\nNededza ( ) je obec na Slovensku v okrese Žilina. V roce 2011 zde žilo 977 obyvatel. První písemná zmínka o obci pochází z roku 1384.\n\n"}
{"id": "970326", "url": "https://cs.wikipedia.org/wiki?curid=970326", "title": "Joey Stefano", "text": "Joey Stefano\n\nJoey Stefano (1. ledna 1968, Chester, USA – 21. listopadu 1994, Hollywood, USA), vlastním jménem Nicholas Anthony Iacona Jr., byl americký herec účinkující na přelomu 80. a 90. let 20. století v gay pornografických filmech.\n\nPoměrně rychle se stal hvězdou svého oboru. Točil pro různá studia, např. Falcon, Catalina, Stallion. Během pouze pětileté kariéry pořídil téměř padesátku filmů.\n\nNa rozdíl od jiných tehdejších hvězd v oboru, identifikujících se jako heterosexuální mužní aktivové (např. Jeff Stryker), přijal roli převážně pasivního účinkujícího a otevřeně se identifikoval jako gay.\n\nJ.C. Adams cituje režisérskou osobnost americké gay pornografie Chi Chi LaRue: „Přišel do branže s jasnou představou co chce, a taky toho dosáhl. Měl třeba seznam pornohvězd, s kterými chtěl mít sex, a jednu po druhé si je odškrtával.“\n\nVybrala si ho i Madonna jako jednoho z modelů pro svou provokativní knihu nazvanou příznačně \"Sex\" (1992).\n\nJeho rychlá kariéra však byla ukončena smrtí, když se ve svých 26 letech předávkoval drogami. Dne 21. listopadu 1994 byl nalezen v Hollywoodském motelu La Brea na Sunset Boulevard a téhož dne ve zdravotním středisku Cedars-Sinai prohlášen za mrtvého. V jeho těle bylo nalezeno smrtelné množství hned čtyř látek: heroinu, ketaminu, morfinu a kokainu. Po smrti také vyšlo najevo, že byl HIV pozitivní, ačkoli byl diagnostikován už v roce 1990. Pohřben byl na hřbitově Immaculate Heart Cemetery v obci Marcus Hook v Pensylvánii.\n\nStefanův životní příběh se už během 90. let stal předmětem hned několika děl. V roce 1996 vyšla biografická kniha Charlese Isherwooda \"Wonder Bread & Ecstasy: The Life and Death of Joey Stefano\". Australský divadelní autor Barry Lowe napsal hru pro jednoho herce \"Homme Fatale: The Fast Life and Slow Death of Joey Stefano\".\n\nV 10. letech 21. století prezentoval filmař Chad Darnell záměr natočit biografický film, pracovně pojmenovaný \"X-rated\".\n\nV českém prostředí gay pornografie a mužského modelingu lze hovořit o inspiraci v případě Jakuba Bandocha, který přijal umělecký pseudonym Jakub Stefano.\n\n"}
{"id": "970328", "url": "https://cs.wikipedia.org/wiki?curid=970328", "title": "Český systém kvality služeb", "text": "Český systém kvality služeb\n\nČeský systém kvality služeb je dobrovolný nástroj, který systematickým způsobem pomáhá ke zvyšování kvality služeb v organizacích cestovního ruchu a v navazujících službách. Vlastníkem systému je Ministerstvo pro místní rozvoj ČR, které na jeho realizaci spolupracuje s vybranými profesními asociacemi v cestovním ruchu a další profesní a odbornou veřejností. Výsledkem systému je certifikace kvality služeb a získání prestižní, mezinárodně srovnatelné značky \"Q\", která pro zákazníka představuje příslib ověřené kvality služeb a zároveň je oceněním práce všech zaměstnanců organizace.\n\nHlavním záměrem Českého systému kvality služeb je přispět ke zvýšení kvality poskytovaných služeb, jejichž úroveň je v České republice dlouhodobě vnímaná jako nedostatečná. Systém je určen zejména pro malé a střední podniky, živnostníky, turistická informační centra, atraktivity cestovního ruchu a další subjekty působící v sektoru služeb, které se rozhodnou své služby zlepšovat.\n\nSystém vychází z jednoduchých zásad řízení kvality. Hlavním cílem systému je poznání potřeb zákazníka a neustálé zlepšování kvality poskytovaných služeb v zapojených organizacích. Těmto organizacím systém umožňuje postupně získat odborné i praktické znalosti z oblasti řízení kvality ve službách a další odborné kompetence, které mohou využít při rozvoji svého podnikání.\n\nČeský systém kvality služeb byl v České republice vytvořen za přispění strukturálních fondů EU a na základě licence německého systému kvality služeb \"Service Qualität Deutschland\". Na konci roku 2013 byla v rámci systému zahájená certifikace a první subjekty získaly značku kvality. Certifikace byla v rámci systému poskytována do roku 2015 bezplatně.\n"}
{"id": "970330", "url": "https://cs.wikipedia.org/wiki?curid=970330", "title": "Georges Hebdin", "text": "Georges Hebdin\n\nGeorges Hebdin (19. dubna 1889 nebo 19. dubna 1884 – 26. března 1970) byl belgický fotbalista a reprezentant.\n\nHrál za belgický klub Royale Union Saint-Gilloise. Zúčastnil se Letních olympijských her 1920 v Antverpách, kde domácí belgický tým získal ve finále zlaté medaile poté, co reprezentace Československa opustila na protest proti verdiktům rozhodčího ve 40. minutě za stavu 2:0 pro Belgii hřiště a byla diskvalifikována. Nastoupil pouze ve čtvrtfinále proti Španělsku (výhra 3:1).\n\n"}
{"id": "970331", "url": "https://cs.wikipedia.org/wiki?curid=970331", "title": "Jack Churchill", "text": "Jack Churchill\n\nPodplukovník John Malcolm Thorpe Fleming „Jack“ Churchill (16. září 1906 – 8. března 1996), přezdívaný „Bojechtivý“ nebo „Šílený“, byl britský voják, který bojoval za druhé světové války. Proslul svým neortodoxním stylem boje, když útočil na německé jednotky vyzbrojen mečem, lukem, a hraje na dudy. Jeho motto znělo: \"„důstojník, který jde do akce bez svého meče, je nesprávně vybaven.“\" Za své bojové činy obdržel vyznamenání „Distinguished Service Order & Bar“' (Řád za vynikající služby se sponou) a „Military Cross & Bar“ (Válečný kříž se sponou).\n\nNarodil se v Kolombu, základní a střední vzdělání získal v King William's College na Isle of Man a následně vystudoval školu pro důstojníky Sandhurst (Royal Military Academy Sandhurst). Sloužil v Barmě v Manchesterském pluku. V roce 1936 opustil armádu a pracoval jako editor v novinách. Od mládí se zabýval lukostřelbou a hraním na dudy, což mu v roce 1924 vyneslo epizodickou roli v filmu \"The Thief of Bagdad\".\n\nPo vypuknutí války nastoupil zpět do armády k Manchesterskému pluku. V květnu 1940 jeho jednotka přepadla německou hlídku u L'Epinette ve Francii. Churchill zde zastřelil německého poddůstojníka šípem - jedná se o jediný potvrzený případ za 2. světové války, kdy britský voják zabil nepřítele tímto způsobem. Po bojích u Dunkerque se přihlásil k jednotkám Commandos.\n27. prosince 1941 se zúčastnil jako zástupce velitele No. 3 Commando operace Archery, což byl nájezd na německou posádku na norském ostrově Vågsøy. Za tuto akci obdržel Válečný kříž se sponou. V červenci 1943 vedl No. 2 Commando při vylodění v Catanii a později u Salerna na Sicílii - tradičně vyzbrojen mečem, lukem a šípy, a hraje na dudy. U Salerna vedl dvě komanda při přepadu německé pozorovací stanice. Podařilo se jim zajmout 42 nepřátel včetně obsluhy minometu. Za tuto akci obdržel Distinguished Service Order.\nV roce 1944 velel Commandos v Jugoslávii, kteří podporovali Titovy partyzány z ostrova Vis. V květnu 1944 byl pověřen zorganizovat kombinovaný útok Commandos a partyzánů na Němci držený ostrov Brač. Na ostrově došlo k bitvě, během níž byl Churchill zraněn a později zajat Němci. Ti ho transportovali do Berlína k výslechu a následně převezli do koncentračního tábora Sachsenhausen.\n\nV září 1944 se pokusil spolu s jedním důstojníkem RAF utéct. Podhrabali se pod ostnatým drátem a zamířili směrem k pobřeží Baltského moře. Byli zadrženi nedaleko města Rostock, pár kilometrů od pobřeží. Koncem dubna 1945 byl Churchill a dalších asi 140 prominentních zajatců přemístěn pod dohledem jednotek SS do Tyrolska. Zajatci se obávali, že budou popraveni a kontaktovali místní vojáky wehrmachtu, jimž velel Wichard von Alvensleben. Ti donutili SS-many nechat vězně být a odejít. Zajatci byli následně propuštěni. Churchill se vydal pěšky do Verony (150 km), kde se setkal s americkými vojáky.\nBoje v Tichomoří stále pokračovaly a Churchill byl poslán do Barmy. Když dorazil do Indie, byly svrženy atomové bomby a válka krátce poté skončila. Churchill byl údajně nešťastný a komentoval to slovy: \"„Kdyby nebylo těch proklatých amíků, mohli jsme válčit ještě dalších 10 let.“\"\n\nV roce 1946 si zahrál ve fimu \"Ivanhoe\". Jeho role byla vskutku tradiční - hrál lukostřelce bránícího hrad Warwick.\n\nV roce 1946 byl převelen k Seaforth Highlanders. Působil v Palestině, kde byl zástupcem velitele 1. praporu Highland Light Infantry. 13. dubna 1948 se spolu s 12 dalšími vojáky pokusil pomoci židovským lékařům a dalšímu personálu zdravotnického konvoje do nemocnice Hadasa na hoře Skopus poté, co byli napadeni Araby. Tato událost je známa jako „masakr lékařského konvoje do Hadasy“ a stála život 78 lidí. Churchill následně koordinoval evakuaci 700 doktorů, studentů a pacientů z Hadasy a kampusu Hebrejské univerzity v Jeruzalémě.\n\nV následujících letech sloužil jako instruktor ve škole pozemního a vzdušného boje v Austrálii. Zde se stal také zaníceným surfařem. Po návratu do Anglie jezdil na surfu na řece Severn, kde vzniká zvláštní přílivová vlna. V roce 1959 byl propuštěn z armády. O jeho excentricitě vypovídá i to, že když se vracíval domů vlakem, vyhazoval za jízdy svou brašnu z okna - údajně ji nechtěl tahat z nádraží, tak si ji házel na zahradu, která ležela nedaleko trati.\n\nZemřel v roce 1996 v Surrey.\n\nChurchill si 8. března 1941 vzal za ženu Rosamund Margaret Denny. S ní měl dvě děti - Malcolm John Leslie Churchill (* 11. 11. 1942) a Rodney Alistair Gladstone Churchill (* 4. 7. 1947).\n\n"}
{"id": "970332", "url": "https://cs.wikipedia.org/wiki?curid=970332", "title": "Poštulkovy tvarůžkové moučníky", "text": "Poštulkovy tvarůžkové moučníky\n\nPoštulkovy tvarůžkové moučníky jsou originálním produktem rodinné Tvarůžkové cukrárny v Lošticích v Olomouckém kraji. Jedná se o slané zákusky z olomouckých tvarůžků s tvarůžkovou pěnou, které jsou doplněny povidly, oříšky či perníkem. Tvarůžkové moučníky jsou držiteli certifikátu Haná regionální produkt.\n\nTvarůžkové moučníky vyrábí cukrárna v Lošticích již od roku 2009. Své jméno získaly dle rodiny majitelů cukrárny. Jak uvádí Zbyněk Poštulka: „Inspirací pro nás byl i pan Tomio Okamura, který v jednom z rozhovorů doporučil regionu Haná držet se svého tradičního produktu, kterými jsou právě olomoucké tvarůžky z Loštic.“ S cílem rozšířit nabídku pro gastroturisty, kteří do Loštic přijíždějí, tak vznikl v rodinné cukrárně jako první Loštický šáteček a Loštický koláček. Dnes je v nabídce více než 15 druhů tvarůžkových moučníků.\n\n„Moučníky se tváří jako sladké zákusky, ale ve skutečnosti chutnají slaně,“ uvádí cukrárna na svých stránkách. Základem moučníků je převážně máslové listové těsto (případně těsto bramborové či piškotové), které je doplněno jemnou tvarůžkovou pěnou. Jemná chuť je doplněna biopovidly, ořechy, perníkem, křenem či špenátem, šunkou. V nabídce pro příležitost rodinných oslav jsou také slané tvarůžkové dorty.\n\nTvarůžkové moučníky získaly certifikát Haná regionální produkt, který zaručuje místní původ výrobků, jejich kvalitu a šetrnost k životnímu prostředí. Kvalitu moučníků potvrzují získaná ocenění pro jednotlivé výrobky: Regionální potravina, Výrobek OK a Česká chuťovka.\n\n"}
{"id": "970333", "url": "https://cs.wikipedia.org/wiki?curid=970333", "title": "Fernand Nisot", "text": "Fernand Nisot\n\nFernand Nisot (11. dubna 1895, Brusel, Belgie – 31. července 1973) byl belgický fotbalista a reprezentant.\n\nHrál za belgický klub Royal Léopold Uccle FC. Zúčastnil se Letních olympijských her 1920 v Antverpách, kde domácí belgický tým získal ve finále zlaté medaile poté, co reprezentace Československa opustila na protest proti verdiktům rozhodčího ve 40. minutě za stavu 2:0 pro Belgii hřiště a byla diskvalifikována. Nastoupil pouze ve čtvrtfinále proti Španělsku (výhra 3:1).\n\n"}
{"id": "970338", "url": "https://cs.wikipedia.org/wiki?curid=970338", "title": "Seznam představitelů Mělníka", "text": "Seznam představitelů Mělníka\n\nToto je seznam nejvyšších představitelů města Mělník od roku 1631. Název úřadu se postupně vyvíjel. Do roku 1788 nesl označení primátor. V letech 1788–1919 město reprezentovali purkmistři. V období první a druhé republiky a za protektorátu stál v čele města starosta. Následně mezi roky 1945–1990 se jednalo o předsedu městského národního výboru a po obnově demokratického zřízení, došlo k návratu úřadu starosty.\n\nStarosta, který zastupuje město navenek, je obvykle volen na čtyřleté období nadpoloviční většinou členů zastupitelstva po komunálních volbách.\n\nV letech 1788–1850 nemohla mělnická samospráva vykonávat své pravomoci v důsledku tzv. regulovaného magistrátu, když rozhodování přešlo na vládní úřednictvo. Město zastupoval purkmistr na základě jmenovacího dekretu rozhodnutím vlády. Revoluční roky 1848–1849 přinesly nové poměry i v institucionální organizaci moci. Správa města se navrátila do gesce samosprávného zastupitelstva.\n"}
{"id": "970341", "url": "https://cs.wikipedia.org/wiki?curid=970341", "title": "Michel Almeida", "text": "Michel Almeida\n\nMichel de Sousa Fernandes Alcobia de Almeida (* 28. září 1974 Lisabon) je bývalý portugalský zápasník–judista.\n\nJudu se věnuje od 7 let. Připravoval se na Madeiře ve Funchal. V portugalské reprezentaci se pohyboval v pololehké váze do 65 kg. V roce 1996 se kvalifikoval na olympijské hry v Atlantě, kde vypadl ve čtvrtfinále po páčení s Němcem Udo Quellmalzem. V roce 1998 přerušil kvůli přetrvávajícím bolestem zad sportovní kariéru. Vrátil se v roce 1999 ve vyšší lehké váze do 73 kg. V roce 2000 uspěl v portugalské olympijské nominaci na úkor Guilherma Bentese a jako úřadující mistr Evropy startoval na olympijských hrách v Sydney. Ve čtvrtfinále svedl taktickou bitvu s mladý Brazilcem Tiagem Camilem, kterou nakonec prohrál po verdiktu sudích na praporky tzv. hantei. V dalších letech ho trápilo levé rameno, které si několikrát zranil a v roce 2004 ukončil sportovní kariéru. Věnuje se trenérské práci. Od roku 2005 vedl dlouhých 10 let portugalskou reprezentaci. Od roku 2015 působí u kanadské reprezentace.\n\n\n"}
{"id": "970348", "url": "https://cs.wikipedia.org/wiki?curid=970348", "title": "Ctirad Mikeš", "text": "Ctirad Mikeš\n\nCtirad Mikeš (* 29. září 1956 Děčín) je český místní a regionální politik, od listopadu 2010 starosta Mělníka a od října 2016 bezpartijní zastupitel Středočeského kraje za STAN. Do srpna 2014 byl členem České strany sociálně demokratické.\n\nVystudoval Vysokou školu veterinární v Brně.\n\nV letech 1982–1986 pracoval na pozici vedoucího odboru v libereckém Státním veterinární ústavu. Dalších sedm let strávil v řídící funkci Koordinačního centra veterinární ekologie pro Českou republiku. Od roku 1993 byl zaměstnancem Magistrátu města Liberec, kde vedl odbor životního prostředí. Po dvou letech přešel do pražského Ústavu ekopolitiky, kde měl na starosti realizaci projektů. Od roku 1997 působil na Městském úřadu v Mělníku ve funkci vedoucího odboru životního prostředí a zemědělství. \n\nAbsolvoval také postgraduální studium na Vysoké škole zemědělské v Praze, stejně jako na Právnické fakultě Univerzity Karlovy v Praze.\n\nBěhem liberecké etapy života byl několik let šéfem okresního výboru Českého svazu ochránců přírody (1985–1991). Poté byl zvolen místopředsedou Ligy na ochranu zvířat (1991–2002).\n\nV říjnových senátních volbách 2004 byl sociálnědemokratickým nominantem ve volebním obvodu č. 28 Mělník. Se ziskem 3 037 platných hlasů (10,70 %) se v prvním kole umístil na předposlední šesté příčce a do druhé fáze nepostoupil. Z pozice jedenáctého místa středočeské kandidátky ČSSD se neúspěšně ucházel o poslanecký mandát v květnových parlamentních volbách 2010. Umístil se na pátém nepostupovém místě. \n\nPo volbách do zastupitelstev obcí 2010 vznikla v Mělníku vládnoucí koalice ČSSD (2 místa v radě), ODS (3), RADNICE 2010 (1) a Mělničané (1), která měla těsnou většinu 12 z 21 mandátů zastupitelstva. Jako volební lídr sociální demokracie byl na ustavující schůzi 12. listopadu 2010 zvolen starostou města. Během funkčního období řešil povodňovou situaci v červnu 2013, kdy odmítl řízené zatopení části města doporučované vodohospodáři, jež by snížilo tlak na nedostavěnou hráz (v důsledku nehotových hradítek). Její protržení by znamenalo řádově vyšší škody. Rozhodnutí, které nakonec znamenalo ochránění celého města, komentoval slovy: „\"Šel jsem do obrovského rizika. Ta hráz na to není dimenzovaná a šance, že dojde k protržení, byla jedna ku devíti. … Dva centimetry v mém životě rozhodly o tom, že jsem úspěšný starosta, nebo masový vrah\".“ \n\nPoté, co jako starosta Mělníka za ČSSD a předseda místní stranické organizace sestavil pro komunální volby 2014 vlastní kandidátku „Mé město“, zaniklo mu v den její registrace členství v sociální demokracii. K situaci uvedl: „\"Beru to jako přirozený proces, který nastal, a že po 17 letech byla ukončena jedna moje životní etapa\".“\nVe volbách do krajských zastupitelstev v roce 2016 byl zvolen do zastupitelstva Středočeského kraje, když kandidoval jako nestraník z 10. místa na kandidátní listině STAN. Dne 27. května 2017 byl přistižen, když řídil podnapilý a přitom naboural lavičku a budovu úřadu. Na místě odmítl orientační dechovou zkoušku a vyžádal si lékařské vyšetření spojené s odběrem krve. Následně se za své jednání omluvil na webu města. V polovině června 2017 byl Policií ČR v souvislosti s nehodou obviněn z trestného činu řízení pod vlivem alkoholu. V závěru téhož měsíce vyzval zastupitelstvo k hlasování o odvolání z funkce starosty. Z necelé dvacítky přítomných zastupitelů se pro odvolání vyjádřilo sedm a Mikeš tak setrval v úřadě.\n\n\n"}
{"id": "970349", "url": "https://cs.wikipedia.org/wiki?curid=970349", "title": "Martin Kryštof", "text": "Martin Kryštof\n\nMartin Kryštof (* 11. října 1982 Mostiště, Československo) je český profesionální volejbalista, hrající jako libero.\n\nVolejbalu se začal věnovat v roce 1990, v Česku v hrál profesionálně do roku 2004 za Vavex Příbram a následně do roku 2008 za Duklu Liberec. Právě s Libercem získal v sezónách 2005/2006 a 2007/2008 český pohár, v české extralize byl vicemistrem s Příbramí (2003/2004) a s Libercem (2006/2007). V roce 2008 odešel do Bundesligy, kde od té doby hrál za klub Berlin Recycling Volleys, který se v letech 2012 a 2013 stal německým mistrem.\n\nV roce 2015 se vrátil do České republiky, kde hájil barvy VK Jihostroj České Budějovice v sezóně 2015/16.\n\nJako český reprezentant hrál na Mistrovství světa 2002, Mistrovství Evropy 2009, Mistrovství světa 2010 a Mistrovství Evropy 2011.\n\n"}
{"id": "970352", "url": "https://cs.wikipedia.org/wiki?curid=970352", "title": "Hypotéza somatických markerů", "text": "Hypotéza somatických markerů\n\nHypotéza somatických markerů je teorie racionálního rozhodování při řešení složitých úloh s mnoha alternativními scénáři řešení. Somatické markery jsou specifickým případem pocitů, které jsou učením propojeny s předpokládanými následky určitých scénářů jednání v budoucnu. Jinak řečeno somatické markery přiřadí každé alternativě v rozhodování nějaký emocionální prožitek (například související s odměnou nebo trestem), a tak přispějí k rychlé eliminaci nepříznivých alternativ s negativním somatickým markerem. Autorem této teorie je Antonio Damasio.\n\nSmyslem rozhodování je zvolit co nejlepší reakci na danou situaci. V běžném životě činí každý člověk velký počet různých rozhodnutí, z nichž si některé uvědomuje a jiné nikoliv. Můžeme rozlišit následující základní typy situací, ve kterých dochází k rozhodnutí.\n\nPřípady s vědomým mechanismem vyžadují znalosti o dané situaci, o různých možnostech jednání a o následcích každé reakce v bezprostřední i vzdálené budoucnosti. \n\nHypotéza somatických markerů neodděluje striktně racionalitu a emoce, ale integruje je v jednolitý systém. Vysvětluje proces rozhodování především ve třetím a čtvrtém z výše uvedených typů rozhodování.\n\nPři rozhodování představeném ve třetím případě nám v představách nejprve proběhne velké množství alternativních výsledků našeho jednání ve formě krátkých epizod z potenciální budoucnosti. Každý z těchto scénářů je emocionálně \"označkován\" nějakou tělesnou odezvou (obecně označovaný např. jako \"pocit v břiše\") – tzn. je mu přiřazen nějaký \"somatický marker\". Somatický marker může být \"pozitivní\" (často spojený s vidinou odměny) i \"negativní\" (často spojený s vidinou trestu), může tedy přiřazovat širokou škálu různých emočních zabarvení. Na základě tohoto označkování potom dojde k automatickému vyhodnocení extrémních scénářů a k eliminaci těch s negativními somatickými markery. Několik nejvhodnějších alternativ je poté přijato do vědomého procesu rozhodování, kde můžeme použít dedukci a logické vyvozování. Somatické markery nám tedy umožňují významně zpřesnit a zefektivnit rozhodovací proces.\n\nV případě nastíněném ve čtvrtém bodě předchozí podkapitoly pak somatické markery pomáhají vysvětlit podstatu intuitivního jednání. Pokud tedy například řešíme matematickou úlohu, nevolíme následující krok postupu jejího řešení na základě jakési analýzy nákladů a výnosů, ale na základě více méně neuvědomělého pocitu, která volba je nejvýhodnější a tedy správná.\n\nJe třeba si uvědomit, že somatické markery se zapojují do velice široké škály případů lidského rozhodování na různě vědomé úrovni. Nemůžeme jednoznačně prohlásit, že somatické markery jsou zcela uvědomělé nebo zcela nevědomé.\n\nSomatické markery vznikají během celého života jako jeden z produktů učení, formují se tedy na základě životní zkušenosti. Jejich podobu z většiny určují prožité události a platná společenská pravidla. Proces vzniku somatických markerů můžeme také nazvat jako somatické párování, tedy přiřazování emocionálního prožitku k prožité situaci. Při uvažování o podobných situacích jsou pak spárované prožitky zpětně opět vyvolány jako dispoziční reprezentace a ovlivňují tak výsledek našeho nynějšího rozhodovacího problému.\n\nSomatické markery také pomáhají vysvětlit povahu jevů jako je altruismus.\n\nNervový systém pro příjem somatických markerů se skládá především z těchto částí mozku:\nProtože v prefrontální kůře probíhá hlavní část zpracování somatických markerů, jsou pacienti s jejím poškozením nejvíce postiženi ve svém rozhodování, jak ukazují například výsledky hráčského experimentu a nebo případ Phinease Gage. Tito pacienti, přestože jsou na první pohled zcela zdraví a chovají se racionálně, ale jsou velice náchylní k riskantním rozhodnutím. Zdá se, že si neuvědomují velké riziko negativních důsledků svých akcí, ale pouze jejich pozitivní vyústění. Často také trpí v důsledku změny svého charakteru velkými ztrátami v osobním i profesionálním životě.\n\nZákladní mechanismus fungování somatických markerů zahrnuje koordinované působení kognitivních a psychologických odpovědí na podnět, které podporují efektivní a rychlou reakci jedince. Myšlenky a hodnocení daného stimulu zpracovávané v prefrontální kůře a v amygdale generuje nějakou tělesnou odpověď a ta poté vysílá signály do somatosenzorické kůry. Tak například pokud uvidíme potenciálně nebezpečného hada, spustí se automatická reakce typu útok/útěk. \n\nV některých případech však mechanismus pracuje i bez zapojení těla, prefrontální kůra a amgdala tedy komunikují přímo se somatosenzorickou kůrou. Pocity vyvolané tímto mechanismem nejsou tak silné. Tak když si představíme setkání s nebezpečným hadem prožíváme podobné emoce, jako když jsme se s ním opravdu setkali. Tato skutečnost umožňuje mozku předvídat budoucí pocity v souvislosti s reakcí na daný podnět.\n\nKlasický experiment, který podporuje hypotézu somatických markerů, je tzv. hráčský experiment (v angličtině známý jako Iowa gambling task), který navrhli Antoine Bechara a Antonio Damasio. V něm vyšetřovaný jedinec, \"hráč\", sedí u čtyř balíčků karet (A, B, C, D) a dostane \"půjčku\", balíček faksimilí bankovek. Jeho cílem je hrát tak, aby co nejméně ztratil a co nejvíce vyhrál. Hráč postupně obrací karty z kteréhokoliv ze 4 balíčků, dokud experimentátor hru nezastaví. Otočení každá karty může přinést zisk nebo ztrátu peněz. Na začátku experimentu však hráč nezná možné velikosti zisků ani ztrát, ani rozložení \"dobrých\" a \"špatných\" karet v balíčcích. Hra má skrytá pravidla: 2 balíčky (např. A a B) obsahují karty s většími zisky a také s velkými ztrátami. Druhé dva balíčky (C a D) obsahují karty s nižšími zisky ale také s nižšími ztrátami. Celá hra trvá 100 kol, hráči si během ní nesmí dělat žádné poznámky ani neznají aktuální výši svého zisku nebo ztráty. Hráči tedy jednají pouze na základě svých odhadů a s velkou mírou nejistoty, což odpovídá reálným rozhodovacím situacím. \n\nSamozřejmě existuje mnoho modifikací tohoto experimentu. V některých případech tak hráči mají přehled o aktuálním stavu svého konta, nebo mohou mít různá časová omezení. Existují i jeho volně dostupné on-line implementace s možností vastní modifikace.\n\nChování zdravých hráčů lze popsat takto: nejprve hráč vybírá karty ze všech čtyř balíčků zcela náhodně, poté začne preferovat \"riskantní\" balíčky (A a B). Asi po 30 kolech ale mění preference a upřednostňuje \"bezpečnější\" balíčky (C a D). Této strategie se poté většinou drží až do konce hry.\n\nNemocní hráči s poškozenými čelními laloky mozku obraceli stabilně více karet z \"riskantních\" balíčků A a B. Sice dosahovali vysokých zisků, ale jejich pokuty byly tak vysoké, že je zisky zdaleka nedokázaly pokrýt. Poškození této části mozku hráčům znemožňuje automatické označení situací jako vedoucích k trestu nebo odměně a tak i předvídání budoucích výsledků. Proto tito hráči volí takový postup, který vede k bezprostřední odměně. \n\nKritika této teorie vychází především z kritiky hráčského experimentu, který ji potvrzuje. Tento experiment je totiž silně závislý na výkonu pracovní paměti hráče, jeho ochotě riskovat a na schopnosti reverzního učení. Výsledky experimentu tak nemusí být průkazné. Hypotéza somatických markerů je také silně orientována na oblasti mozku, které se podílejí na rozhodování, ale zanedbává působení procesu na psychologické úrovni. Nabízí se tedy různé modifikace hráčského experimentu nebo zcela nové experimenty, které odstraní některé metodické nedostatky a jejichž výsledky budou průkaznější. Mohou také existovat jiné cesty, jak mozek zpracovává tělesné odezvy, například hormonálního typu. Hypotéza somatických markerů je nicméně v současnosti široce přijímaná ve vědeckých kruzích a má se za to, že přispěla k objasnění důležitosti lidských emocí.\n\nDamasio, Antonio R. Descartesův omyl : emoce, rozum a lidský mozek. Vyd. 1. Praha : Mladá fronta, 2000. 259 s (Kolumbus ; sv. 152) ISBN 8020408444.\n\nBechara, A., Damasio, H. & Damasio, A. R. (2000). Emotion, Decision making and the Orbitofrontal Cortex. Cerebral Cortex, 10. \n\nBechara, A. (2004). The role of emotion in decision-making: evidence from neurological patients with orbitofrontal damage. Brain & Cognition, 55.\n\nDunn, B. D., Dalgleish, T. & Lawrence A. D. (2006). The somatic marker hypothesis: A critical evaluation. Neuroscience and Biobehavioral Reviews, 30.\n\nDostál, D., Role emocí v rozhodování (2009). Dip. pr., Katedra psychologie, Univerzita Palackého v Olomouci.\n\nEmoce\n\nRacionalita\n\nMozková kůra\n\nKognitivní věda\n\nProjekt mezioborové integrace výuky na UP Olomouc\n\nTělo a mysl: Jak působí somatické markery\n\nRozhodujeme sa rozumom či emóciemi? O hypotéze somatických markerov\n"}
{"id": "970354", "url": "https://cs.wikipedia.org/wiki?curid=970354", "title": "Maďarská kuchyně", "text": "Maďarská kuchyně\n\nMaďarská kuchyně se vyznačuje kaloricky bohatými jídly, využívá maso (především vepřové, ale často i telecí), sladkovodní ryby (kapr, sumec, candát) a zeleninu (rajčata, papriky, dýně, zejména sedmihradští Maďaři používají hojně kysané zelí). Typickým kořením je mletá paprika, buď sladká nebo pálivá, která dává jídlu charakteristickou chuť i lákavou červenou barvu. Často se používá i zakysaná smetana. Z pečiva je oblíbený bílý chléb. Pokrmy se připravují zpravidla na sádle; Maďarsko je domovem plemene prasat mangalica, jehož sádlo neškodí zdraví.\n\nHistoricky vychází maďarská kuchyně z tradice kočovných pastevců: jídlo muselo být rychle hotové a zasytit, připravovalo se ve velkých objemech, odtud obliba vaření v kotlíku. Užívaly se dehydrované pokrmy, které se daly snadno převážet, jako tarhoňa. Maďarskou gastronomii pak ovlivnila i kuchyně turecká a rakouská. V 19. století se rozvinula měšťanská kultura, která dala v Budapešti vzniknout mnoha kavárnám se sladkými specialitami jako Dobošův dort, kvalitní je i maďarská čokoláda, např. značky \"Tibi\".\n\n\n\n\n\n\n\n"}
{"id": "970358", "url": "https://cs.wikipedia.org/wiki?curid=970358", "title": "Die Pilger", "text": "Die Pilger\n\nDie Pilger (podzim 1920- 1923) byla skupina německých výtvarníků, vesměs žáků Augusta Brömse na pražské německé Akademii. \nVyčlenění skupiny z Metznerbundu roku 1920 oznámil její zakladatel August Brömse. Kromě něj byli prvními členy Maxim Kopf, Josef Hegenbarth, Theodor Sternhell, Norbet Hochsieder, Emil Helzel, Jost Pietsch a Julius Pfeiffer.\nŘada členů skupiny prošla studiem na drážďanské Akademii (Královské akademii výtvarných umění v Drážďanech), kde byl v té době profesorem Oskar Kokoschka a v letech 1919 – 1922 zde působila kuboexpresionistická skupina Dresdner Sezession (Otto Dix, Conrad Felixmüller, Wilhelm Heckrott, Constantin von Mitschke-Collande, Otto Schubert, Lasar Segall). Někteří němečtí studenti drážďanské Akademie vystavovali s Die Pilger jako hosté (Felix Bibus, Alois Mennel a jablonecký Arthur Ressel.).\nSkupina půsbila v Praze, Drážďanech a v Ústí nad Labem. Díla členů skupiny ovlivnil symbolismus a expresionismus Augusta Brömse, literární vlivy (Adalbert Stifter, Gustav Meyrink), mysticismus, ezoterismus, existenciální a biblická témata. Z českých vrstevníků k ní měla nejblíže skupina Sursum.\nSochaři Mary Duras a Jost Pietsch se školili v ateliéru Jana Štursy.\nRoku 1922 zemřel Julius Pfeiffer a Emil Helzel spáchal sebevraždu. Skupina přestala vyvíjet aktivitu po odjezdu Maxima Kopfa a Mary Duras do New Yorku roku 1923 a definitivně zanikla po smrti Augusta Brömse (1925).\nZ jejích výstav v letech 1921 – 23 potvrzuje Ivo Habán pět.\nDalší výstavy v Chebu, Mariánských Lázních, a výstava přesunutá z Ústí do Drážďan nejsou spolehlivě doloženy\n\n\n\n\n"}
{"id": "970359", "url": "https://cs.wikipedia.org/wiki?curid=970359", "title": "Judita Hansman", "text": "Judita Hansman\n\nJudita Hansman (* 23. ledna 1967, Český Krumlov) je slovenská herečka a dabérka. Upravuje i dialogy pro dabing. Je ústředním hlasem upoutávek Dvojky STV.\n\nVystudovala VŠMU a s kolegy založila Prešporské divadlo, ve kterém účinkuje. Je známá i z dabingu.\n\n\n"}
{"id": "970361", "url": "https://cs.wikipedia.org/wiki?curid=970361", "title": "Filosofie neurovědy", "text": "Filosofie neurovědy\n\nFilosofie neurovědy se zabývá metodami, aspekty a teoriemi vyskytujícími se v neurovědě. Snaží se přispět k porozumění cílů neurovědy, používaným technikám a systematizovat hypotézy užívané ve vytváření teorií, rozpoznávat hranice, omezení a nástrahy jednotlivých výzkumných postupů. Zasazuje se o srozumitelné utváření a používání teoretických konceptů ve vysvětlování a zkoumání fungování mozku a nervového systému.\n\nFilosofie i neurověda ovlivňují i jsou ovlivňovány dalšími vědními obory, např. antropologií, lingvistikou, psychologií nebo umělou inteligencí. V rámci studia mysli a inteligence jsou všechna tato odvětví předmětem zájmu kognitivní vědy.\n\nJedním z filosofických pohledů na fungování mozku je konekcionismus. Tento pohled předkládá, že funkce na nižších úrovních nebo senzorimotorické funkce jsou silně lokalizovány, ale funkce vyšší úrovně jako je rozpoznávání objektů, paměť nebo jazyk jsou výsledkem propojení různých částí mozku. I u oblastí, které se zdají být lokalizovány pro určitou funkci, je funkce distribuovaná mezi více neuronů.\n\nRozvoj v molekulární biologii v 2. polovině 20. století vedl některé filozofy k názoru, že neurověda vysvětlí duševní procesy redukcionistickým přístupem, tedy vysvětlením na molekulární úrovni. Odlišný přístup zastávají mechanističtí redukcionisté, kteří se snaží vysvětlit určitý fenomén popsáním jevu, který je za něj zodpovědný. Počátkem 80. let se začíná rozvíjet kognitivní neurověda, která usiluje o hlubší spolupráci mezi klasickou neurovědou a psychologií. Je tak zaměřená na interakci mezi odlišnými oblastmi mozku.\n\n"}
{"id": "970363", "url": "https://cs.wikipedia.org/wiki?curid=970363", "title": "Čechové. Moravané.", "text": "Čechové. Moravané.\n\nČechové. Moravané. je historická národnostní rukopisná mapa Pavla Josefa Šafaříka, která zobrazuje města a vodstvo na území dnešního Česka i částečně za jeho hranicemi (mezi 11°51´54\" → 19°04´20\" východní délky a 51°20´27\" → 48°28´22\" severní šířky). Dílo bylo jedním z podkladů k tvorbě velkých Šafaříkových map.\nMapa je vyobrazena na jediném archu o rozměrech 24 x 33 cm a dále je podlepena papírem (26,2 x 40 cm). Sloužila jako náčrtek, list je tedy od autora opatřen jen názvem (svrchní okraj uprostřed; hůlkové písmo) a kromě mapového pole už neobsahuje žádné informace včetně směrové růžice, měřítka, roku vyhotovení, iniciál nebo jiných poznámek.\n\nVlastní mapa zabírá téměř veškerý prostor. Jednotnou černou barvou je zachycena poloha sídel a hustá síť toků daného území. Zatímco z řek jsou pojmenovány jen ty největší, určení měst je častější (nejvíce chybí v dnešním kraji Vysočina, Olomouckém, Zlínském a Moravskoslezském kraji). Názvy jsou psány vázanou jednoduchou nestínovanou nepříliš zdobnou latinkou. Vyjadřovacím jazykem je moderní čeština. \n\nZ pojmenování je patrné, že mapa není určena k veřejnému používání, ale je koncipována jen jako soukromý náčrt. Občas autor informace přepisuje nebo škrtá. Popisky, především obcí, nejsou umisťovány podle jednotných pravidel. Celistvý není ani výběr, podle něhož jsou oikonyma a hydronyma doplňována. Pojmenování je vyneseno např. u vesnice Podlažice, Vraclav, hradu Trosky, zatímco u velkého Havlíčkova (Německého) Brodu chybí.\n\nJediným grafickým symbolem jsou linie řek a potoků a body značící sídla. Kvalita prvních je vyjádřena zdvojením čáry, kvalita druhých výplní. Celé dílo je černobílé. Zcela chybí vyznačení hranic regionů i historických zemí. Nijak není napovězen výškopis, a ani stínováním nebo šrafy není zobrazena žádná další informace. Pojmenovaná oblast zabírá zhruba jen polovinu mapovaného území. Mapa se zachovala viditelně nepoškozená, po okrajích opatřena dvěma razítky a ručně psanou „2“.\n\nStudium historie podnítilo v Šafaříkovi nejprve lásku k českému a slovenskému národu. Ta se později rozšířila na slovanství všeobecně, což jednak ovlivnilo jeho tvorbu a zároveň ho nasměrovalo k bádání po obrazu slovanské etnologie. Výsledky jeho prací byly často zmiňovány v učebnicích slavistiky. \n\nJak už bylo předesláno, náčrt Šafaříkovi sloužil k vytváření dalších, již publikovaných, map. Jednalo se například o Historickou mapu slovanstva nebo Slovanský zeměvid. Snaha dobře postihnout národopis byla nejspíše klíčem k výběru, která geografická jména do náčrtu „Čechové. Moravané“ vepsat. Vysvětluje se tím autorovo opomíjení slezského území a zároveň objasňuje věnování pozornosti Pasovu či Řeznu – čili měst ležících za hranicemi historických Čech, ale ovlivňující je (především v době christianizace) nebo Kladsku – polské oblasti původně patřící Přemyslovcům, o jejíž administrativní příslušnosti se vedly spory až do roku 1958.\nSe založením Královské české společnosti nauk v r. 1769 ožily vlastivědné práce i v astronomicko-geodetickém, topografickém a kartografickém sněmu. Mapování je přesnější a podrobnější. Map však začíná vznikat takové množství, v němž již není možné udržet přehled. Pokud autor, jako v tomto případě, neopatří své dílo poznámkami, není snadné rok vytvoření dopátrat a badatelé se musejí spolehnout na odhady.\n\nSnad jedinou nápovědou je názvosloví na náčrtu a interval autorova života (1795–1861). Roku 1843 zavádí Šafařík, s požehnáním Františka Palackého, tzv. opravu skladnou, která je veřejností bez odporu přijata. Díky ní mj. vymizí koncovka „-ey“, místo souhlásky „g“ [j] se píše „j“, analogicky „ḡ“ [g] → „g“ a ukotví další drobné změny vedoucí k posílení fonetičnosti pravopisu. Šafaříkův pravopis odpovídá novým pravidlům (Jičin, Jaroměř, Jglava), ale jako spoluautor opravy skladné se jí mohl řídit ještě před veřejným přijetím. Co už jeho pravopis v potaz nebere, je reforma z roku 1849, jež nahrazuje dvojité „w“ jednoduchým „v“ (Děwin, Switawa, Kyjow).\nZkoumané dílo je ale rukopis určený pro interní užití, u kterého nemusí být nutně uplatněny všechny češtinářské požadavky, jak dokládá Šafaříkovo ignorování hlásky „h“ (Praga, Gradec, Mogelnice) v jeho době běžně používané nebo nedůslednost v používání moderních názvů (řeka Mža místo Berounka).\n\nJiným vodítkem je vydání jeho knihy o indoevropském původu Slovanů, líčící dějiny Slovanů po přijetí křesťanství, Slovanské starožitnosti (1837), která je doplněna národopisnou mapou Slovanský zeměvid, jež z náčrtu Čechové. Moravané. patrně čerpá. \n\nJeden z odhadů možného vzniku mapy je tak období 1837–1849. Jiný úsudek vedl k intervalu 1850–1900, jenž je uveden ve spojitosti s náčrtem v digitálním repozitáři DigiTool. \n\nRukopis Čechové. Moravané. je prvotiskem. Jeho patrně jediný exemplář je uložen v Mapové sbírce sídlící v budově Přírodovědecké fakulty UK v Praze, do které se dostal z Šafaříkovy pozůstalosti a následného vlastnictví Museem regni Bohemiae.\n\n"}
{"id": "970364", "url": "https://cs.wikipedia.org/wiki?curid=970364", "title": "Elena Podzámska", "text": "Elena Podzámska\n\nElena Podzámska (* 7. ledna 1972, Bratislava) je slovenská herečka a dabérka.\n\nV jedenácti letech účinkovala ve filmu \"Sojky v hlave\". Začala navštěvovat dětský divadelní soubor Ludus, kde strávila celé dětství a pubertu. Po absolvování gymnázia šla studovat medicínu, ale po měsíci přestoupila na Vysokou školu múzických umění v Bratislavě, obor herectví. Hostovala v Slovenském národním divadle a v Divadle Andreje Bagara v Nitře, kde jistý čas i působila. Po svatbě s prvním manželem amerického původu odešla do USA, později se vrátila i s manželem do Evropy (Belgie), kde se věnovala modelingu a přípravě promo akcí. Po rozvodu se vrátila na Slovensko, aby se věnovala herectví. Kromě něj je často obsazována v dabingu.\n\n\n"}
{"id": "970365", "url": "https://cs.wikipedia.org/wiki?curid=970365", "title": "Ivan Varga (politik)", "text": "Ivan Varga (politik)\n\nIvan Varga (* 15. června 1953) je bývalý poslanec Národní rady Slovenské republiky za SMER-SD.\n\nVarga absolvoval v roce 1977 chemickotechnologickou fakultu SVŠT v Bratislavě. Od skončení školy až do roku 2002 pracoval v Slovakofarmě Hlohovec na různých pozicích, naposledy ve funkci ředitele pro vědu a výzkum.\n\nByl zvolen poslancem NR SR ve volebním období 2002–2006 za stranu SMER, která od 1. ledna 2005 působí pod názvem SMER - sociální demokracie. Byl členem Výboru NR SR pro zemědělství. Ve volebním období 2006–2010 byl členem parlamentního výboru pro finance, rozpočet a měnu.\n\nPoslanec Jozef Viskupič (OĽaNO) ho 18. září 2013 obvinil, že jej spolu s dalšími čtyřmi poslanci ze SMERu, když byli pod vlivem alkoholu, fyzicky napadli kvůli sporu o papírovou maketu Roberta Fica.\n\n"}
{"id": "970368", "url": "https://cs.wikipedia.org/wiki?curid=970368", "title": "Předseda Národní rady Slovenské republiky", "text": "Předseda Národní rady Slovenské republiky\n\nPředseda Národní rady Slovenské republiky je druhá nejvyšší ústavní funkce po prezidentovi Slovenské republiky. Jeho hlavním úkolem je předsedat schůzím Národní rady. Pokud není na zasedání přítomen, může pověřit vedením zasedání některého z místopředsedů. V době zvolení nového parlamentu vede předchozí předseda první zasedání Národní rady, dokud není zvolen předseda nový.\n\nV době, kdy Slovensko nemá pravomocně zvoleného prezidenta nebo prezident není ze zdravotních důvodů schopen vykonávat svou funkci, přecházejí na předsedu národní rady některé prezidentské pravomoci například pravomoc jmenovat a odvolávat členy slovenské vlády.\n\n"}
{"id": "970370", "url": "https://cs.wikipedia.org/wiki?curid=970370", "title": "Lenka Matoušková", "text": "Lenka Matoušková\n\nLenka Matoušková (* 1993) je neslyšící česká atletka, národní rekordmanka se specializací na hod diskem a vrh koulí.\n\nLenka Matoušková závodí za PSK Olymp Praha. Aktuálně drží český národní rekord neslyšících v hodu diskem (46,81 m k 2. květnu 2017) a vrhu koulí (12,52 m k 30. květnu 2017).\n\nLenka Matoušková se narodila s praktickou hluchotou. Se sportem začala již v útlém věku. V počátcích se věnovala vrhu koulí, hodu oštěpem a hodu diskem. Už ve středoškolském věku se Lenka stala trojnásobnou juniorskou mistryní Evropy neslyšících v Polsku (2012) a vicemistryní na juniorském MČR v Táboře r. 2012 mezi slyšícími. Po úrazu (operaci) ramene v roce 2014 a následně úspěšné rekonvalescenci se rozhodla pro svou hlavní disciplínu hod diskem, kde vrh koulí zůstává její doplňkovou disciplínou. Aktuálně se připravuje na blížící se olympijské hry neslyšících v Turecku, kde bude startovat v obou disciplínách.\n\nLenka Matoušková studuje na České zemědělské univerzitě v Praze se zaměřením Podnikání a administrativa.\n\n\n"}
{"id": "970372", "url": "https://cs.wikipedia.org/wiki?curid=970372", "title": "Kognitivismus (psychologie)", "text": "Kognitivismus (psychologie)\n\nKognitivismus (z lat. \"cognoscere\", kognitivní, poznávací) je teoretický přístup v psychologii, který se začal prosazovat od 50. let 20. století jako odpověď na do té doby převládající behaviorismus. Zaměřuje se zejména na vnitřní psychické pochody a snaží se o porozumění takovým mentálním procesům, jako je paměť, učení, myšlení nebo řešení problémů. Chování představuje z pohledu kognitivních psychologů výsledek zpracování informací, přičemž na mysl je možné nahlížet jako na metaforu počítače.\n\nV první polovině 20. století psychologie postupně přestala být „vědou o duševním životě“, jak ji koncem 19. století definoval William James, a stala se spíše „vědou o chování“. Behavioristický přístup, který v té době dominoval psychologii, odmítl metodu introspekce jako nevědeckou a ve snaze učinit z psychologie exaktní vědu omezil předmět jejího studia na objektivně pozorovatelná fakta, tedy především na chování. Lidská mysl byla vnímána jako černá skříňka, do níž nebylo možné vědecky proniknout a dohady o podstatě vnitřních mentálních procesů byly pokládány za pouhé spekulace. Veškeré psychické dění, včetně myšlení a emocí, bylo opomíjeno. Burrhus Frederic Skinner se domníval, že jediné, co může být objektivně studováno a měřeno, je externí stimulus a jemu odpovídající reakce. Tento přístup se však ukázal jako dlouhodobě neudržitelný právě pro svou neschopnost uspokojivě vysvětlit některé aspekty lidského chování, jako například jazyk, řešení problémů či plánování. \n\nV 60. letech 20. století se v rámci behaviorismu začaly prosazovat sociálně-kognitivní teorie učení. Teoretici jako Albert Bandura, Julian Rotter a Walter Mischel na rozdíl od raných behavioristů předpokládali, že lidé nejsou pouhým produktem vnějších vlivů, ale mohou okolní prostředí aktivně modifikovat a vytvářet. Lidské chování v jejich pojetí nebylo jednoznačně determinováno vnějšími podněty a nebylo možné ho vždy vysvětlit zjednodušenou formulí stimulus – reakce. O tom, jak lidé reagují, rozhodují i jejich vnitřní přesvědčení, očekávání a hodnoty. Nové paradigma v psychologii, kognitivismus, se začalo rodit v 50. a 60. letech 20. století v USA. U jeho zrodu stála tzv. kognitivní revoluce, která zasáhla nejen psychologii, ale i lingvistiku, umělou inteligenci, filozofii, neurovědu a antropologii.\n\nV polovině 20. století došlo v mnoha vědních oborech k technickým i teoretickým pokrokům. Jean Piaget uvedl svou teorii kognitivního vývoje, George Armitage Miller publikoval své výzkumy odhalující omezenost lidské paměti, Noam Chomsky podal kritiku behavioristického pojetí jazyka, v níž představuje svou tezi, že jsou to naše vnitřní mentální struktury, spíše než struktury prostředí, které ovlivňují schopnost osvojení jazyka, John McCarthy a Marvin Minsky se stali pionýry na poli umělé inteligence a Allen Newell a Herbert Simon začali využívat počítače k simulaci kognitivních procesů. \n\nS rozvojem výpočetní technologie se objevily myšlenky o potenciálních podobnostech mezi počítačovým programem a lidskou myslí a pochybnosti o tom, zda bude vůbec v budoucnu možné rozlišit lidskou inteligenci od počítačového programu. Alan Turing proto v roce 1950 navrhl test, dnes známý jako Turingův test, jehož podstatou je prověřit, zda se nějaký systém chová inteligentně na základě rozlišitelnosti jeho výstupů (odpovědí) od odpovědí lidských. Právě rozvoj na poli výpočetní technologie a nově se rodící obor umělé inteligence představovaly další podnět pro vznik kognitivní vědy. \n\nZásadní událostí se stalo interdisciplinární symposium pořádané roku 1956 na Massachusetts Institute of Technology. Právě druhý den tohoto symposia, 11. září 1956, považuje George Miller za moment zrodu kognitivní vědy. Toho dne byly naznačeny trendy budoucího vývoje v kognitivních vědách a experimentální psychologie, teoretická lingvistika a počítačové simulace kognitivních procesů se postupně staly součástí širšího celku spojeného společnými výzkumnými zájmy. Na Harvardově univerzitě bylo roku 1960 založeno „\"Harvardské centrum pro kognitivní studia\"“, kde došlo k institucionalizaci a rozvoji kognitivní vědy.\n\nTermín kognitivní psychologie zavedl Ulric Neisser ve své knize \"Kognitivní psychologie\" z roku 1965. Neisser ji definoval jako studium toho, jak se lidé učí, strukturují, ukládají a využívají znalosti. Zakladatelé kognitivní psychologie vycházeli z předpokladu, že chování není možné pochopit samo o sobě, neboť výlučné zaměření na vnější projevy poskytuje pouze neúplný obraz toho, proč se lidé chovají tak, jak se chovají. Chceme-li chování porozumět v jeho celistvosti, je nutné zkoumat subjektivní mentální procesy. Kognitivisté proto učinili centrem svého zájmu to, co behavioristé nazývali černou skříňkou a nechávali mimo svou pozornost. \n\nZa předchůdce kognitivní psychologie může být považován již Edward C. Tolman, který rozpracoval koncept „kognitivních map“ a předpokládal, že veškeré chování nepředstavuje pouze reakci na vnější stimuly, ale je zaměřené k určitému cíli. Karl Spencer Lashley zpochybnil behavioristickou představu, že mozek je pouze pasivním orgánem reagujícím na podněty z prostředí. Podle jeho názoru je mozek naopak aktivním a dynamickým organizačním centrem chování. Donald Hebb navrhl teorii učení založenou na posilování neuronových struktur v mozku. O vznik kognitivní psychologie se pak zasloužili především George A. Miller, Jerome Bruner a Ulric Neisser.\n\n\nKognitivní psychologové využívají při svých výzkumech řadu metod. Často jsou využívány laboratorní experimenty, introspekce, psychologické interview, případové studie, pozorování a počítačové modelování a simulace kognitivních procesů. Mnoho experimentů bylo donedávna prováděno v laboratorních podmínkách. Od tohoto prostředí se ale v poslední době upouští a ve větší míře se uplatňuje pozorování v přirozených podmínkách s cílem porozumět myšlenkovým procesům v každodenních situacích. Kognitivní vědci provádějí nejen detailní rozbor operací intelektu, ale i složitých mentálních celků, jakými jsou například řešení vědeckých problémů nebo hraní šachů. \n\nPřínosy kognitivní psychologie:\nOmezení kognitivní psychologie:\n\nMnoho prací na poli kognitivní psychologie spojuje představa, že mysl disponuje mentálními reprezentacemi a výpočetními mechanismy, obdobně jako počítače datovými strukturami a algoritmy. Mysl a počítače disponují určitými podobnými rysy: oba mají vstupy a výstupy, přijaté informace ukládají do paměti a disponují pouze omezenou kapacitou pracovní paměti. Stejně jako je chování počítače ovlivněno tím, jakou informaci mu předložíme, je i lidské chování determinováno (1) dostupnými informacemi z prostředí, (2) způsoby, kterými s informacemi umíme manipulovat a (3) vnitřní strukturou a kapacitou mozku pro zpracování informací.\n\nKlasická informačně-procesní kognitivní psychologie se snaží o rozložení řešení kognitivní úlohy na řadu dílčích kroků a o porozumění jejich charakteristikám z hlediska mentálních reprezentací a na nich operujících psychických procesů.\n\nKonekcionismus je vlivný směr soudobé kognitivní psychologie, který se začal prosazovat od 80. let 20. století. Připomíná filosofickou a psychologickou tradici asocianismu, ale je ve srovnání s ním mnohem propracovanější. Tradiční kognitivní teorie vycházely z předpokladu, že podstatou lidského poznávání je postupná sériová interpretace a transformace mentálních reprezentací. Na místo zastaralé počítačové metafory byla některými vědci dosazena metafora neuronálních spojů a lidské poznání začalo být v této souvislosti vnímáno jako produkt souběžné aktivace mnoha jednoduchých elementů podobných neuronům. K významným představitelům konekcionismu patří američtí psychologové James McClelland, David Rumelhart a filosofové kognitivní vědy Paul Churchland a Patricia Churchlandová. \n\nZákladní teze konekcionismu: \nDalším zásadním teoretickým předpokladem je existence tzv. skrytých jednotek, které se nacházejí mezi vstupními a výstupními jednotkami. Ke skrytým jednotkám patří například relativně stálé povahové rysy.\n\nTermín \"modularita\" mysli poprvé použil lingvista, filozof a kognitivní vědec Jerry Fodor v roce 1983. Podle této teorie jsou percepční procesy, jako například zrakové a sluchové vnímání nebo porozumění a produkce řečí, uspořádány ve vrozených účelových modulech nebo systémech vstupů. Každý z těchto modulů funguje zcela nezávisle na ostatních, je automatický, rychlý, řízený podněty z okolí, \"povinný\" (funguje za každých podmínek stejně) a \"informačně zapouzdřený\" (každý modul je ohraničen vůči ostatním modulům i vyšším kognitivním celkům). \nNa nejnižší úrovni probíhá transdukce, tedy transformace vnějších podnětů do podoby nervových impulsů, na druhé, tzv. vstupní systémové úrovni, probíhá základní rozpoznání a popis informací, na třetí, vyšší úrovni zpracování informací, která zahrnuje přístup ke všem informacím, se vytvářejí složité mentální reprezentace. Ve Fodorově pojetí mají modulární strukturu pouze percepční a nikoli myšlenkové procesy. Tzv. \"centrální kognitivní procesy\", tj. ty, které tvoří součást myšlení či rozumu máme více pod kontrolou, jsou pomalé, nepovinné (můžeme se rozhodnout, že o něčem budeme nebo nebudeme přemýšlet) a nejsou zapouzdřené.\n\nEvoluční psychologové jako Leda Cosmides a John Tooby se domnívají, že nejen percepční, ale i myšlenkové procesy podléhají modulárnímu charakteru. Podle jejich teorie existoval v minulosti silný selekční tlak na to, aby se takové schopnosti, jako je používání nástrojů, výběr partnera, učení se řeči apod., v průběhu evoluce vyvinuly v univerzální schopnosti vlastní všem lidem. Tyto schopnosti fungují modulárním způsobem stejně, jako percepční moduly. Lidský mozek tedy sestává z množství vrozených specializovaných mechanismů určených pro řešení konkrétních problémů.\n\nKritici této teorii vytýkají, že neponechává žádný prostor pro flexibilitu a zřejmou mnohotvárnost lidského chování. Vývojová psycholožka Annette Karmiloff-Smith pak upozorňuje na to, že teorie masivní modularity popírá roli vývoje a učení na lidskou psychiku. Většina současných kognitivních psychologů se přiklání k názoru, že téměř všechny psychické procesy jsou vzájemně propojené a probíhá mezi nimi volná výměna informací.\n\nBernard Baars ve své teorii globálního prostoru (\"model jediného jeviště\") předpokládá, že obsahy vědomí se nacházejí v centrálním procesoru, který označuje jako globální pracovní prostor. Na zpracování informací se dále podílejí specializované nevědomé expertní procesory, které odesílají výsledky své aktivity do globálního pracovního prostoru. Výstupy z expertních procesorů, se zpětně šíří po celém systému zpracování informací. Na zpracování informací se podílejí specializované nevědomé expertní procesory a kontexty, tedy předem dané koalice expertních procesorů, které do globálního prostoru sami nevstupují, ale mohou ovlivňovat zprávy tam posílané.\n\nTeorie vědomí filosofa a kognitivního vědce Daniela Dennetta vychází z předpokladu paralelního zpracování informací v lidské mysli. Dennett kritizuje karteziánskou představu vědomí coby jeviště, na němž se střetávají tělo a duše. Podle jeho teorie ale vědomí nestojí v centru veškerého zpracování informací, ale je výsledkem celé řady souběžných pracovních prostorů, které spolu soutěží o vstup do vědomí. Představa jednotného, sériového řídícího zařízení tedy může být pouhou iluzí uživatele, který verbálně zaznamenává, komentuje a interpretuje svoji vnitřní zkušenost.\n\nKritici Dennettovy teorie však upozorňují na to, že ve snaze překonat model jediného jeviště, ho pouze nahradil modelem několika jevišť.\n\nKognitivní terapie byla etablována v průběhu 60. a 70 let v USA Aaronem Temkinem Beckem a Albertem Ellisem. Opírá se o teze kognitivní psychologie, které zdůrazňují, že organismus nereaguje primárně na své okolí, ale na mentální reprezentace svého okolí. Cílem kognitivní terapie je snaha o nahrazení maladaptivních mentálních reprezentací a iracionálních přesvědčení objektivně funkčními a racionálními. \n\nKognitivně-behaviorální terapie, která vznikla v 80. letech spojením těchto dvou přístupů, vychází z předpokladu, že příčina psychických potíží tkví v chybných, naučených způsobech chování a myšlení, které jsou dlouhodobě udržovány vnějšími i vnitřními faktory. V průběhu terapie se klienti tyto nežádoucí, subjektivně zkreslené způsoby myšlení odnaučují a nahrazují je adaptivnějšími.\n\n\n"}
{"id": "970373", "url": "https://cs.wikipedia.org/wiki?curid=970373", "title": "Marcel Maxa", "text": "Marcel Maxa\n\nMarcel Maxa (* 20. října 1974 Plzeň) je bývalý český alpský lyžař, který závodil v letech 1993–2000.\n\nStartoval na ZOH 1998, kde se v obřím slalomu umístil na 29. místě. Závod ve slalomu nedokončil, v kombinaci byl diskvalifikován. Zúčastnil se světových šampionátů v letech 1997 a 1999, jeho nejlepším výsledkem bylo 24. místo ve slalomu na MS 1999. V roce 2000 se stal mistrem České republiky ve slalomu.\n\n"}
{"id": "970375", "url": "https://cs.wikipedia.org/wiki?curid=970375", "title": "Nezbudská Lúčka", "text": "Nezbudská Lúčka\n\nNezbudská Lúčka ( ) je obec na Slovensku v okrese Žilina. V roce 2016 zde žilo 390 obyvatel. První písemná zmínka o obci pochází z roku 1439.\n\nObec Nezbudská Lúčka leží na okraji pohoří Malá Fatra, s obcí Strečno na druhém břehu řeky Váh ji spojuje železniční most, most pro pěší a přívoz.\n\nObec Nezbudská Lúčka je poprvé zmiňována v roce 1439 jako \"Vapena Lucska\" a v roce 1511 jako \"Poccessia Lwcha\". Vznik obce byl spjat s výrobou vápna pro stavební účely Starého hradu i Strečna, a panských, církevních a později i měšťanských zděných objektů v blízkém i vzdálenějším okolí. Proto se v roce 1439 uvádí s přívlastkem Vápenná. I dnes je v katastru obce název \"Za vápenye\", kde se pálilo vápno.\n\nArcheologické nálezy dokázaly stopy po osídlení člověka v obci již v mladší době železné. V Nezbudské Lúčce se nacházejí zvláštní výrobní objekty poblíž starého hřiště – zbytky železné strusky, přepálené zeminy i střepy púchovské kultury.\n\nZe začátku středověku pochází malé opevnění. Z období feudalismu je známo, že v roce 1397 správce Starého hradu Peter Wangel dal na příkaz krále Zikmunda Pavlovi Bolešovi do dědičného rychtářství Lúčku a Rozbehy. Pavol Boleš kromě svobod, jaké poskytovalo žilinské právo, dostal i ojedinělou výsadu – svobodně vorařit na Váhu. V roce 1439 král Albrecht daroval své manželce Alžbětě několik měst a panství v Trenčínské župě, mimo jiné právě strečňanské a starohradské panství, pod které patřila i Vápenná (Nezbudská) Lúčka.\n\nObec zasáhla druhá světová válka. V nedalekém Strečenském průsmyku se vedly během Slovenského národního povstání prudké boje mezi povstaleckými jednotkami ustupujícími ze Žiliny a německými jednotkami. Ozbrojené střetnutí je známé jako bitva o Strečenský průsmyk.\n\nPůvodní jednořadá silniční forma byla diktována linií levého břehu Váhu. Dřevěné domy byly orientovány užší stranou (průčelím) k cestě kopírující břeh Váhu. Obyvatelé se věnovali zemědělství a práci s dřevem. Dominantou obce je Starý hrad.\n\n"}
{"id": "970376", "url": "https://cs.wikipedia.org/wiki?curid=970376", "title": "Dršťková polévka", "text": "Dršťková polévka\n\nDršťková polévka je tradiční druh polévky, která obsahuje hovězí dršťky, papriku, cibuli, vepřové sádlo, pšeničnou mouku, sůl a směsi koření. Má specifickou chuť a kvalitní dršťková polévka je značně hustá. Dršťky jsou vyráběny z předvařených předžaludků (čepec, bachor a kniha). Polévka je známá jako „polévka nádražních restauraci“ a je rozšířena zejména na území bývalého Rakousko-Uherska. Kromě dršťkové polévky se vyrábí také dršťkový perkelt (\"dršťky na paprice\"), který se podává s knedlíkem. Jako náhrada za dršťky se používají též houby (například hlíva ústřičná).\n\nDršťky se umyjí. Na sádle se zpění cibulka na drobno nakrájená, přidá rozmačkaný česnek, přidají se dršťky, červená paprika, zalije se vodou, aby dršťky byly asi 2-3 cm zakryté. Do toho se přidá nastrouhaný brambor. Osolit, opepřit. Vaří se za občasného míchání, dokud se dršťky neuvaří. Brambory slouží na zahuštění. Kdo má rád pikantnější, může přidat feferonku.\n"}
{"id": "970378", "url": "https://cs.wikipedia.org/wiki?curid=970378", "title": "Vaya Con Dios", "text": "Vaya Con Dios\n\nVaya Con Dios (šp. pozdrav na rozloučenou \"Buďte s Bohem\") je belgická hudební skupina, založená v roce 1986. Její hlavní postavou a zpěvačkou je Dani Klein (* 1953, vl. jménem Danielle Schoovaerts), kterou v různých obdobích doprovázela měnící se sestava hudebníků.\n\nKapela je známa využíváním různých hudebních stylů, v jejích písních se mísí latinskoamerická a romská hudba se soft rockem, jazzem, soulem i blues.\n\nJde o jednu z nejúspěšnějších hudebních skupin belgické historie – dosud prodala více než 7 milionů alb a přes 3 miliony singlů.\n\nKapela byla aktivní v letech 1986–1996, poté se vyčerpaná Dani Klein z hudebního prostředí stáhla. V roce 2004 skupina na svou předchozí dráhu navázala a v současnosti stále koncertuje.\n\n\n\n"}
{"id": "970381", "url": "https://cs.wikipedia.org/wiki?curid=970381", "title": "Kaštel svaté Žofie", "text": "Kaštel svaté Žofie\n\nKaštel svaté Žofie je novorenesanční kaštel (zámeček) v Ružomberku z let 1397–1399. Je jedním z nejstarších písemně doložených kaštelů na Slovensku a národní kulturní památka.\n\nStavba ležící téměř na soutoku řek Revúca a Váh sloužila po demolici hradu Likava jako sídlo Likavského panství. Ve druhé polovině 19. století zde umístili sedrii či věznici a později se z kaštelu staly kasárna.\n\nKaštel byl nejstarší stavební památkou města, i když po mnoha přestavbách pocházely nejstarší zachované stavební prvky až ze 17. století. Kaštel se na konci 20. století nacházel v dezolátním stavu. Řetězec Ahold Retail Slovakia měl zájem o výstavbu hypermarketu Albert. Po dohodě s městem Ružomberok byla výstavba stavba obchodního centra povolena. Torzo kaštela je dnes součástí hypermarketu Hypernova.\n"}
{"id": "970382", "url": "https://cs.wikipedia.org/wiki?curid=970382", "title": "Peter Kondrát", "text": "Peter Kondrát\n\nPeter Kondrát (* 7. ledna 1969 Ilava) je bývalý český bobista.\n\nStartoval na ZOH 1998 a 2002 v závodech čtyřbobů. V Naganu 1998 se česká posádka umístila na 13. místě. Po hrách v Salt Lake City 2002, kde Češi skončili na 15. místě, se rozhodl ukončit sportovní kariéru a věnovat se práci hasiče-záchranáře. Jako hasič slouží u Hasičského záchranného sboru hlavního města Prahy.\n\n"}
{"id": "970383", "url": "https://cs.wikipedia.org/wiki?curid=970383", "title": "Jana Šaldová", "text": "Jana Šaldová\n\nJana Šaldová (* 8. července 1975 Jilemnice), provdaná Suchardová, je bývalá česká běžkyně na lyžích, která závodila v letech 1994–2003.\n\nStartovala na ZOH 1998, kde jejím nejlepším individuálním výsledkem bylo 28. místo v závodě na 5 km klasicky. Českému týmu pomohla k šestému místu v závodě družstev. Zúčastnila se také světových šampionátů v letech 1995, 1997 a 2001 a Zimní univerziády 2003.\n\n"}
{"id": "970384", "url": "https://cs.wikipedia.org/wiki?curid=970384", "title": "Petr Michl", "text": "Petr Michl\n\nPetr Michl (* 3. listopadu 1970 Opočno) je bývalý český běžec na lyžích, který závodil v letech 1995–2006.\n\nStartoval na ZOH 1998, 2002 a 2006, jeho nejlepším individuálním výsledkem je 17. místo ze závodu na 50 km volným způsobem v Naganu 1998. V Salt Lake City 2002 pomohl českému týmu k sedmému místu v závodě štafet. Zúčastnil se také světových šampionátů v letech 1997, 1999, 2001, 2003 a 2005, nejlépe byl šestnáctý na 50 km volně na MS 2003.\n\n"}
{"id": "970385", "url": "https://cs.wikipedia.org/wiki?curid=970385", "title": "Klement III. (vzdoropapež)", "text": "Klement III. (vzdoropapež)\n\nKlement III. (latinsky: \"Clemens Tertius\"), vlastním jménem Guibert z Ravenny, (okolo 1029, Parma – 8. září 1100, Civita Castellana) byl italský duchovní a vzdoropapež (v období 1080–1100). Za jeho působení se vystřídali čtyři pontifikáti – Řehoř VII., Viktor III., Urban II. a Paschalis II.\n\nGuibertovo veřejné účinkování probíhalo v době vrcholícího boje o investituru mezi císařskou a papežskou mocí. Díky oblibě u německého císařského dvora byl jmenován císařským kancléřem pro Itálii. V roce 1072 jej císař Jindřich IV. jmenoval ravennským arcibiskupem. S velkou nevolí byl v této funkci potvrzen papežem Alexandrem II.\n\nPo Alexandrově smrti se novým papežem stal Řehoř VII., s nímž zpočátku arcibiskup Guibert spolupracoval, ale brzy se od něj odvrátil a přešel k jeho protivníkům. Jeho účast na shromáždění Řehořových oponentů, požadujících papežovo sesazení, mu „vynesla“ exkomunikování z církve.\n\nVzdoropapežem byl zvolen v reakci císaře Jindřicha IV. na roztržku s Řehořem VII., kvůli způsobu obsazování biskupských úřadů. V červnu 1080 ho v severoitalském městě Brixen nechal zvolit papežem. O čtyři roky nato, když se Jindřich zmocnil Říma, byl v tomto úřadě potvrzen i římským klérem a lidem. Dne 24. března se v Lateránské bazilice konala intronizace, na které přijal jméno Klement III. Řehoř VII. byl nucen hledat útočiště v Andělském hradu. \n\nObrat ve vývoji událostí nastal, když Jindřich musel pod nátlakem opustit Řím. Klement se uchýlil do Ravenny, odkud řídil svůj neúspěšný boj proti Řehořově straně.\n\nDo Říma se opět vrátil, když na Petrův stolec po Řehořově smrti usedl Viktor III. Vyvíjel všemožné aktivity na uznání své legitimity. Po počáteční podpoře sboru kardinálů začal v polovině devadesátých let jeho vliv slábnout; v roce 1098 musel z Říma opět utéct. V exilu prožil celý zbytek pontifikátu Viktora III. i jeho nástupce Urbana II. Po nástupu Paschala II. v roce 1099 hodlal opět bojovat, ale okolnosti byly proti němu. Uchýlil se do (od Říma) severně položeného Civita Castellana, kde začátkem září následujícího roku zemřel.\n\n"}
{"id": "970387", "url": "https://cs.wikipedia.org/wiki?curid=970387", "title": "Ovčiarsko", "text": "Ovčiarsko\n\nOvčiarsko ( ) je obec na Slovensku v okrese Žilina. V roce 2011 zde žilo 576 obyvatel. První písemná zmínka o obci pochází z roku 1289. Nachází se na západním okraji Žilinské kotliny.\n\n"}
{"id": "970397", "url": "https://cs.wikipedia.org/wiki?curid=970397", "title": "Jaroslav Bešťák", "text": "Jaroslav Bešťák\n\nJaroslav Bešťák (14. října 1910 – 30. srpna 2000) byl český fotbalista, levý obránce.\n\nS fotbalem začínal v Nýřanech. Do Plzně přestoupil v roce 1930. V československé lize hrál za SK Viktoria Plzeň a ČKD Plzeň. Nastoupil ve 263 ligových utkáních a dal 2 góly. Finalista Českého poháru 1943 a 1944.\n\n\n"}
{"id": "970407", "url": "https://cs.wikipedia.org/wiki?curid=970407", "title": "Cyprien Baguette", "text": "Cyprien Baguette\n\nCyprien Baguette (* 12. května 1989, La Louvière, Belgie) je belgický fotbalový brankář a bývalý mládežnický reprezentant, který je v současné době bez angažmá.\n\nBaguette začal profesionální kariéru v roce 2007 v klubu R. Charleroi SC, kde předtím hrával v mládežnických týmech. V lednu 2013 přešel do druholigového FC Brussels.\n\nCyprien Baguette hrál za belgické reprezentační výběry U17, U19 a U21. Za belgickou „jedenadvacítku“ odchytal pouze jediný zápas 12. srpna 2009 proti Finsku (remíza 0:0).\n\n"}
{"id": "970411", "url": "https://cs.wikipedia.org/wiki?curid=970411", "title": "Římskokatolická farnost Údlice-Přečaply", "text": "Římskokatolická farnost Údlice-Přečaply\n\nŘímskokatolická farnost Údlice-Přečaply (lat. \"Eidlicio-Pritschaplium,\" něm. \"Eidlitz-Pritschapl\") je zaniklé územní společenství římských katolíků v Údlicích-Přečaplech a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nV roce 1352 byly v místě dvě samostatné plebánie. Matriky pro Údlice jsou vedeny od roku 1654, matriky pro Přečaply od roku 1663. Od roku 1798 byly oba kostely (Povýšení sv. Kříže v Údlicích a sv. Matouše v Přečaplech) farními se společným farářem, který sídlil v Údlicích.\n\nFarnost byla do 31. prosince 2012 součástí chomutovského farního obvodu. Od 1. ledna 2013 afiliovala farnosti Březno u Chomutova, Droužkovice, Hrušovany u Chomutova, Stranná, Všestudy a Vysočany, přičemž ovšem sama zanikla 3. ledna 2013 sloučením do farnosti-děkanství Chomutov.\n\n\"Začátek působnosti jmenovaného v duchovní správě farnosti od:\"\nDo farnosti náleželo území obcí:\n\nVe farnosti se nacházely také další drobné sakrální stavby a pamětihodnosti.\n\n\n"}
{"id": "970421", "url": "https://cs.wikipedia.org/wiki?curid=970421", "title": "Kostel svatého Jiří (Hřídelec)", "text": "Kostel svatého Jiří (Hřídelec)\n\nKamenný kostel sv. Jiří v Hřídelci na Jičínsku stojí na místě původního dřevěného kostela. Základní kámen kostela byl položen 21. května 1839. Stavba trvala asi 2 a půl roku. Veškerý stavební materiál – kámen i dřevo – pochází z blízkého okolí kostela. Dne 26. prosince 1841 byl kostel P. Josefem Stránským, děkanem a farářem ve Veliši slavnostně vysvěcen. Je chráněn jako kulturní památka České republiky.\n\nV současné době je kostel zasvěcený svatému Jiří nově opraven a tvoří výraznou dominantu krajiny.\n\nKostel sv. Jiří v obci Hřídelec se na nachází asi 4 km severozápadně od města Lázně Bělohrad.\n\n"}
{"id": "970424", "url": "https://cs.wikipedia.org/wiki?curid=970424", "title": "Hřídelecký potok", "text": "Hřídelecký potok\n\nHřídelecký potok vytéká z přírodního koupaliště Paloučka v obci Hřídelec v nadmořské výšce 376 m, dále pokračuje skrz lesík do vesnice pískovcovým korytem, kde se do něj po cestě přidává jedna studánka sv. Ján a přepad z hasičské nádrže.\n\nOd tohoto místa je potok schován pod zemí a na povrch vystupuje asi po 1km, kde vtéká do rybníku Roklička. O 150 m dál z něho zase vytéká a pokračuje dál lesem. U hlavní silnice směr Lázně Bělohrad - Choteč se do něj vlévá nepojmenovaný přítok z okolních luk. Dále pokračuje do rybníku Zhoř, který leží asi 500 od Lázně Bělohrad.\n\nNež se však dostane do tohoto rybníka, tak s k němu přidá ještě dalších pár potůčků. Z už zmíněného rybníku vytéká ještě pod názvem Hřídelecký potok, ale asi po 200 m se vlévá do říčky Heřmanka poblíž města Lázně Bělohrad. A tady v nadmořské výšce 288 m končí jeho asi čtyřkilometrové putování.\n\nPlocha povodí Hřídeleckého potoka je 5,18 km².\n"}
{"id": "970440", "url": "https://cs.wikipedia.org/wiki?curid=970440", "title": "Stéphane Zubar", "text": "Stéphane Zubar\n\nStéphane Zubar (* 9. října 1986 Pointe-à-Pitre, Guadeloupe) je francouzský fotbalový obránce původem z Guadeloupe, od roku 2011 působí v anglickém klubu AFC Bournemouth. Je bývalým reprezentantem Guadeloupe.\n\nJeho bratr Ronald Zubar je také fotbalistou.\n\nProfesionální kariéru zahájil Zubar ve francouzském klubu SM Caen, kde hrával dříve v mládežnických týmech. Následovala hostování v Pau FC a belgickém FC Brussels. V letech 2009–2010 působil v Rumunsku v FC Vaslui, se kterým se dostal do finále Cupa României (rumunský fotbalový pohár, prohra ve finále na penalty s CFR Kluž). V roce 2010 odešel do Anglie, kde hrál nejprve za Plymouth Argyle FC a poté za AFC Bournemouth. V roce 2013 hostoval v Bury FC, v roce 2014 v Port Vale FC a v letech 2014–2015 v York City FC.\n\nV roce 2011 debutoval v A-týmu Guadeloupe, konkrétně na Zlatém poháru CONCACAF 2011 v USA 11. června proti Kanadě (porážka 0:1). Odehrál i další zápas proti USA (opět prohra 0:1). Guadeloupe skončilo bez bodu na posledním čtvrtém místě základní skupiny C a bylo vyřazeno.\n\n"}
{"id": "970451", "url": "https://cs.wikipedia.org/wiki?curid=970451", "title": "Nyköping", "text": "Nyköping\n\nNyköping je město ve Švédsku v kraji Södermanland. Žije zde necelých 30 tisíc obyvatel.\n\nPrvní osídlení lze datovat do doby přibližně 2000 př. n. l. V raném středověku, přibližně v roce 1000, byl Nyköping hlavním městem jednoho z malých švédských království. Ve 13. století byla zahájena výstavba pevnosti.\n\nHlavní město Stockhlom je vzdálené cca 100 km na neverovýchod, město Norrköping cca 60 km jihozápadně. Město samotné sahá svou částí Arnö až k zálivu Baltského moře, hlavním přístavem v oblasti je však Oxelösund asi 10 km jihovýchodně. Klima je smíšené, spíše vlhké kontinentální. \n\nV 16. století byl Nyköping sídelním městem švédského krále Karla IX. Dnešní podoba města vznikla v zásadě po roce 1719 po požáru v důsledku ruské invaze. Industrializace města začala výstavbou textilních manufaktur počátkem 19. století. V 80. letech 20. století zde byl závod Saab Automobiles. Dodnes existuje kovozpracující továrna Wedholms vyrábějící cisterny na mléko, novější firmy jsou Studsvik AB (dříve \"AB Atomenergi\", projektující výzkumné reaktory), Thorsmann, Eberspächer. Významnější podíl získal sektor služeb jako centrum oblasti. \n\nNyköping leží na švédské páteřní dálnici E4, která od finských hranic probíhá celým Švédskem podél východního pobřeží až do Helsingborgu a tvoří severní pokračování evropské trasy E55.\n\nRychlíkové železniční spojení je se Stockholmem a Linköpingem, přičemž na rok 2035 se plánuje otevření nového železničního koridoru pro rychlost 250 km/h.\n\nAsi 5 km severozápadně je původně vojenské letiště Skavsta, které armáda opustila v roce 1980. Od roku 1984 obec obnovila civilní vnitrostátní provoz. V současnosti slouží i pro evropské linky (Ryanair, Wizzair) jako Stockholm Skavsta Airport (\"Stockholm Skavsta flygplats,\" ICAO: ESKN, IATA: NYO). Letiště odbavuje mezi 2 a 2,5 miliónem cestujících ročně. Poblíž letiště je malé soukromé Muzeum F11, které se věnuje především historii průzkumného křídla, které zde sídlilo.\n\nMěstský přístav (\"Stadsfjärden\") v jižní části Nyköpingu slouží spíše osobní a turistické plavbě. V severní části zátoky je mezinárodně známý kanoistický stadion. \n\n"}
{"id": "970459", "url": "https://cs.wikipedia.org/wiki?curid=970459", "title": "Ronald Zubar", "text": "Ronald Zubar\n\nRonald Zubar (* 20. září 1985 Les Abymes, Guadeloupe) je francouzský fotbalový obránce původem z Guadeloupe, od roku 2011 působí ve francouzském klubu AC Ajaccio. Je bývalým mládežnickým reprezentantem Francie.\n\nJeho mladší bratr Stéphane Zubar je také fotbalistou.\n\nProfesionální kariéru zahájil Zubar ve francouzském klubu SM Caen, kde hrával dříve v mládežnických týmech. Následoval přestup do Olympique de Marseille. V letech 2009–2013 působil v anglickém Wolverhampton Wanderers. V roce 2013 odešel zpět do Francie do AC Ajaccio.\n\nReprezentoval Francii v mládežnických výběrech od kategorie do 16 let.\n\n"}
{"id": "970460", "url": "https://cs.wikipedia.org/wiki?curid=970460", "title": "Suarské knížectví", "text": "Suarské knížectví\n\nSuarské knížectví nebo Suar ( \"Suar bäklege\", \"Suvar beyliği\") byl historický státní útvar, v létech 948–975, ustavený pokolením Suarů, což byl středověký turkický kmen, patřící do skupiny Hunobulharů, který žil na dolním toku řeky Čulman, v současném Tatarstánu.\n\nKnížectví, čili bäkleg → beglik → bejlik, vzniklo pravděpodobně roku 948 a přetrvalo do 975. Jeho hlavní město bylo založeno dříve, roku 940. Říkalo se mu Suar nebo Suwar. Roku 975 byl bäkleg obsazen a pohlcen jak Protobulhary, tak i jinými Turkickými kmeny, kteří zde ustavili státní útvar, známý jako Volžské Bulharsko. Poté, tvořil jeden z jeho emirátů. Od 11. do 13. století k němu zůstal připojen jako polo-autonomní emirát. Roku 1236 bylo Volžské Bulharsko rozvráceno Bátú-chánem a roku 1242 vstřebáno do Kypčackého Chanátu (Zlatá horda).\n\nO přítomnost Suarů v Blízkém Povolží jsou vedeny dva proudy úvah:\n\nVe Divân-ı Lügati't-Türk se píše:\nSuaři se stali majoritními předky Čuvašů. \n\n\n\n"}
{"id": "970462", "url": "https://cs.wikipedia.org/wiki?curid=970462", "title": "Afrotetra botswanská", "text": "Afrotetra botswanská\n\nAfrotetra botswanská nazývaná také binga pruhovaná (\"Hydrocynus vittatus\") je sladkovodní druh dravé ryby z čeledi afrotetrovití (Alestiidae) žijící v Africe. Byly zaznamenány případy, kdy tato ryba vyskakuje z vody a chytá letící vlaštovky obecné (\"Hirundo rustica\").\n\nAfrotetra botswanské je stříbrně zbarvená ryba s tenkými černými podélnými pruhy. Má protáhlé tělo a červenou rozeklanou ocasní ploutev s černými konci. Čelisti obsahují osm ostrých zubů. Samci jsou větší než samice a dorůstají až 105 centimetrů (samice 74 centimetry). Dožívají se osmi let. \n\nVyskytuje se na velkém území Afriky. Konkrétně v povodí řek Niger/Benue, Ouémé, Senegal, Nil, Omo, Kongo, Lufira, Lualaba, Luapula, Zambezi, Limpopo, Ruvuma, Shire, Wami a v jezerech Bangweulu, Tanganika, Rukwa, Moéro, Upemba a Malagarazi. Nalezena byla také v povodí řeky Okavango či Pongola a v přehradních nádržích Kariba a Schroda.\n"}
{"id": "970467", "url": "https://cs.wikipedia.org/wiki?curid=970467", "title": "Naivasha", "text": "Naivasha\n\nNaivasha ( ) je vnitrozemské město v provincii Nakuru v Keni. Nachází se severozápadně od hlavního města Nairobi na břehu stejnojmenného jezera podél hlavní silnice z Nairobi do Nakuru a Ugandské železnice. V roce 2009 ve městě žilo 169 142 obyvatel. Živí se hlavně zemědělstvím, přičemž převažuje pěstování květin.\nMěsto je oblíbeným cílem turistů. V okolí se nachází dva národní parky:\n\nVe městě byla podepsaná mírová smlouva, která ukončila druhou súdánskou občanskou válku a je známá jako Naivašská smlouva.\n"}
{"id": "970468", "url": "https://cs.wikipedia.org/wiki?curid=970468", "title": "Polozemnice", "text": "Polozemnice\n\nPolozemnice je druh historické obytné stavby (domu) částečně zahloubené do země. Od zemnice se liší mírou zahloubení a navazující nadzemní částí, na kterou teprve dosedá střecha. Polozemnice se stavěly od pravěku až do raného středověku.\n\nV ose stavby bývaly dva sloupy z kmenů nahoře do vidlice, přes které byl položen kmen ve funkci hřebenové vaznice. O ni pak byly opírány krokve, střešní krytinu tvořily došky. Zahloubení snižovalo množství potřebného stavebního materiálu a sloužilo jako tepelná izolace. Dovnitř se sestupovalo po několika stupních. V rohu se nacházelo topeniště, kouř stoupající volně pod střechu odcházel kouřovými otvory.\n\n\n"}
{"id": "970469", "url": "https://cs.wikipedia.org/wiki?curid=970469", "title": "Michal Vepřek", "text": "Michal Vepřek\n\nMichal Vepřek (* 17. června 1985) je český fotbalový obránce, který aktuálně hraje v klubu SK Sigma Olomouc. Jeho oblíbeným postem je levá strana obrany.\n\nMichal Vepřek se dostal z rezervy do A-týmu Sigmy Olomouc v červenci 2006. V letech 2007-2009 hostoval v Jihlavě a jarní část sezony 2009/10 ve Viktorii Žižkov.\n\nVe finále Poháru České pošty 2011/12 proti Spartě Praha vstřelil jediný a tudíž vítězný gól zápasu. Olomouc tak získala svou první trofej v historii. Následně odehrál i letní utkání o Český Superpohár 2012, které Olomouc vyhrála 2:0 nad Slovanem Liberec a získala během krátké doby dvě trofeje za sebou.\n\nKoncem ledna 2014 odešel opět hostovat do konce sezony 2013/14 do FC Vysočina Jihlava.\n\n"}
{"id": "970471", "url": "https://cs.wikipedia.org/wiki?curid=970471", "title": "Perceneige", "text": "Perceneige\n\nPerceneige je francouzská obec v departementu Yonne v regionu Burgundsko-Franche-Comté. V roce 2011 zde žilo 953 obyvatel.\n\n\"Počet obyvatel\" \n\n"}
{"id": "970473", "url": "https://cs.wikipedia.org/wiki?curid=970473", "title": "Naivasha (jezero)", "text": "Naivasha (jezero)\n\nNaivasha (, ) je sladkovodní jezero v Keni, které se nachází v blízkosti stejnojmenného města v provincii Nakuru severozápadně od Nairobi. Je součástí Velké příkopové propadliny. Jméno pochází z místního jazyka Masajů, v němž \"nai'posha\" znamená \"divoká voda\", což odráží, že na jezeře mohou náhle vznikat bouře. Jezero má rozlohu 139 km². Dosahuje průměrné hloubky 6 m a maximální hloubky 30 m. Nachází se v nadmořské výšce 1884 m.\n\nJezero se nachází v místech, kde se střetávají sopečné skály a jezerní usazeniny, které jsou pozůstatkem velkého čtvrtohorního jezera. Na jezeře se nachází ostrov Crescent.\n\nKromě nestálých potoků se do jezera vlévají nevysychající řeky Malewa a Gilgil. Vodní plocha je obklopena bažinami o rozloze 64 km². Viditený odtok nemá žádný, ale vzhledem k tomu, že má relativně sladkou vodu, předpokládá se podzemní odtok. Jako odtok z jezera vznikla Njorowská soutěska, která tvoří vstup do národního parku Hell's Gate a jejiž dno se nachází nad hladinou jezera.\nJezero je znečištěno okolními farmami na rostliny. (Viz Země-krásná -neznámá III)\n\nNa severovýchodním břehu se nachází stejnojmenné město.\n\n"}
{"id": "970479", "url": "https://cs.wikipedia.org/wiki?curid=970479", "title": "Hansův ostrov", "text": "Hansův ostrov\n\nHansův ostrov (\"Hans Island\", \"Hans Ø\", \"Tartupaluk\") je neobydlený ostrůvek o rozloze 1,3 km² v Kennedyho průlivu mezi Ellesmerovým ostrovem a Grónskem. Na ostrov, který leží uprostřed průlivu, si dělají nárok Kanada i Dánsko.\n\nOstrov objevil v roce 1871 polárník Charles Francis Hall a pojmenoval ho podle inuitského člena své výpravy Hanse Hendrika. V roce 1933 potvrdil Stálý dvůr mezinárodní spravedlnosti dánský nárok na celé Grónsko. V roce 1973 došlo při vytyčování námořní hranice mezi Dánskem a Kanadou k prvnímu sporu o Hansův ostrov. V letech 1980 až 1983 prováděla kanadská společnost Dome Petroleum geologický průzkum oblasti. Právě zostřující se soupeření o nerostné zdroje Arktidy, které se v důsledku globálního oteplování stávají přístupnějšími, vedl k vyhrocení konfliktu. Obě strany několikrát provedly vylodění na ostrově, vyvěsily tam své vlajky (a zanechaly láhve alkoholu vyrobeného ve své zemi).\nProto je konflikt v médiích s nadsázkou označován i jako \"Whisky War\" (obě země jsou členy NATO, takže jsou smluvní spojenci). Proběhla také tzv. \"Google War\", kdy obě země ovlivňovaly internetové vyhledávače, aby podpořily jejich nároky.\n\nV současné době probíhají diplomatická jednání o společné správě ostrova.\n\n\n"}
{"id": "970481", "url": "https://cs.wikipedia.org/wiki?curid=970481", "title": "František Dorník", "text": "František Dorník\n\nFrantišek Dorník (18. června 1851 Jilemnice – 25. listopadu 1925 Jilemnice) byl rakouský a český politik, na počátku 20. století poslanec Českého zemského sněmu.\n\nPůsobil jako měšťan v Jilemnice. Zde se veřejně a politicky angažoval. Byl předsedou okresního hospodářského spolku a opatrovník okresní školky.\n\nNa počátku století se zapojil i do zemské politiky. Ve volbách v roce 1908 byl zvolen do Českého zemského sněmu v kurii venkovských obcí (volební obvod Vrchlabí, Rokytnice, Jilemnice). Politicky se uvádí coby člen České agrární strany. Kvůli obstrukcím se ovšem sněm fakticky nescházel.\n"}
{"id": "970494", "url": "https://cs.wikipedia.org/wiki?curid=970494", "title": "Václav Douša", "text": "Václav Douša\n\nVáclav Douša (10. května 1872 Kozolupy – 30. března 1943 Řeporyje) byl rakouský a český politik, na počátku 20. století poslanec Českého zemského sněmu.\n\nPůsobil jako rolník v domovských Řeporyjích. V období let 1910–1917 byl členem správní rady \"První české vzájemné pojišťovny\". Ve správní radě tohoto ústavu se připomíná i v první polovině 20. let. Svůj post zde obhájil v roce 1924.\n\nNa počátku století se zapojil i do zemské politiky. Ve volbách v roce 1908 byl zvolen do Českého zemského sněmu v kurii venkovských obcí (volební obvod Smíchov, Zbraslav, Beroun, Kladno, Unhošt). Politicky se uvádí coby člen České agrární strany. Kvůli obstrukcím se ovšem sněm fakticky nescházel.\n"}
{"id": "970500", "url": "https://cs.wikipedia.org/wiki?curid=970500", "title": "Stanislav Feltl", "text": "Stanislav Feltl\n\nStanislav Feltl (20. dubna 1858 Sádek – ???) byl rakouský a český politik, na počátku 20. století poslanec Českého zemského sněmu a Říšské rady.\n\nVystudoval nižší reálku v Poličce. Působil jako rolník v obci Sádek, kde zastával i úřad obecního starosty (v letech 1906–1910). Předsedal okresnímu zemědělskému spolku a byl členem výboru \"Ústředního svazu zemědělských společenstev v Praze\". V roce 1911 se zmiňuje i jako okresní starosta.\n\nNa počátku století se zapojil i do zemské a celostátní politiky. Ve volbách v roce 1908 byl zvolen do Českého zemského sněmu v kurii venkovských obcí (volební obvod Litomyšl, Polička). Politicky se uvádí coby člen České agrární strany. Kvůli obstrukcím se ovšem sněm fakticky nescházel.\n\nVe volbách roku 1911 se stal rovněž poslancem Říšské rady (celostátní zákonodárný sbor), za volební obvod Čechy 61. Ve vídeňském parlamentu usedl do Klub českých agrárníků.\n"}
{"id": "970510", "url": "https://cs.wikipedia.org/wiki?curid=970510", "title": "Griffin De Vroe", "text": "Griffin De Vroe\n\nGriffin De Vroe (* 2. listopadu 1984, Lokeren, Belgie) je belgický fotbalový brankář, který je v současné době hráčem KRC Mechelen.\n\nDe Vroe začal profesionální kariéru v roce 2007 v klubu KSC Lokeren, kde předtím hrával v mládežnických týmech. V letech 2008–2012 hrál za K. Standaard Wetteren. Od léta 2012 působí v KRC Mechelen.\n\n"}
{"id": "970513", "url": "https://cs.wikipedia.org/wiki?curid=970513", "title": "Alda Games", "text": "Alda Games\n\nAlda Games je nezávislé české herní studio, které vyvíjí hry pro mobilní zařízení, hlavně mobilní telefony a tablety. Studio vzniklo v červnu roku 2013.\n\nPři vývoji využívá Unity 3D engine a své hry vyvíjí pro platformy iOS, Android a Windows Phone.\n\n2013 – Zachraň šneka – logická hra s kreslenou grafikou, ve které hráč posouvá různými předměty tak, aby dostal hlemýždě do bezpečí, případně jim vytvořil vhodný úkryt před padajícími předměty a pastmi. Hra obsahuje 24 úrovní rozdělených do 3 různých stupňů obtížnosti.\n\n2013 – Sýrový svět – logická point-and-click adventura, ve které hráč musí vyřešením úloh objevit ukryté kusy sýru, čímž pomůže ochránit myši od hladomoru.\n\n2014 - Eggies - arkádová hra připomínající Tamagoči, ve které se hráč stará o vajíčko, z něhož se při dobré péči vyklube příšerka. Hra je naplněna minihrami a vizuálními úpravy vajíčka.\n\n2014 - Defend Your Life - tower defense strategie z prostředí lidské tělo volně inspirovaná populárním francouzským naučným seriálem Byl jednou jeden život. V roce 2015 vyšla vylepšená verze připravená pro digitální distribuční platformu Steam. Hra je kompatibilní s osobními počítači na Windows, Mac OS X a Linux. Mobilní verze je kompatibilní s Android, iOS a Windows Phone.\n\n2015 - Zachraň šneka 2 - pokračování oblíbené logické hry, které nabízí mnoho nových úrovní i razantní úpravy hratelnosti a grafiky.\n\n2016 - Killing Room - rogue-lite střílečka z prostředí zvrácené reality-show odehrávající se v 22. století\n\n2018 - Band of Defenders - kooperativní střílečka se stavěním základny v post-apokalyptickém světě\n\n\n"}
{"id": "970522", "url": "https://cs.wikipedia.org/wiki?curid=970522", "title": "Blh", "text": "Blh\n\nBlh je zřícenina hradu, která se nachází v obci Veľký Blh.\n\nAnonymova kronika připomíná hrad Bolhedu, který obsadili Arpádovci. Ve 13. století vládl na hradě Bailog, který se pokládá za zakladatele rodu Balogů. V roce 1405 větev Balogů vlastnící hrad vymřela a hrad se stal majetkem Sečů, spřátelených s Janem Jiskrou z Brandýsa a hrad ovládli husité.\n\nOd husitů ho v roce 1463 dobyl Štefan Rozgoň, který ho za 12 000 zlatých dostal od krále do držení. Od roku 1481 se stal majetkem Sečů, kteří ho vlastnili až do roku 1646. V tomto roce dostal do věna hrad spolu s hradem Muráň František Vešeléni, který jej dal v roce 1664 opevnit. Jako majetek Vešéleniho byl součástí rákociovského povstání, dokud nebyl definitivně zpustošen po potlačení povstání začátkem 18. století.\n\n"}
{"id": "970524", "url": "https://cs.wikipedia.org/wiki?curid=970524", "title": "Bodoň (hrad)", "text": "Bodoň (hrad)\n\nBodoň byl hrádek ve Slanských vrších.\n\nStopy po hrádku se nalézají na 868 m vysokém zalesněném vrchu severně od obce Tuhrina, která se nachází jihovýchodně od Prešova, na západních svazích Slanských vrchů.\n\nDosud získané poznatky o historii hradu shrnuli ve své knize Švestka / Vallašek - Hrady a hrádky na Východním Slovensku: Comes Štefan v roce 1299 oznamuje, že Egíd a Andronik, Janovi synové, obsadili hrad zvaný Makovica (Mokoycha) patřící Budunovým synům u vesnice Puch, která patřila Egídovi a Andronikovi.\n\nB. Varsik, který hradu věnoval značnou pozornost, se domnívá, že hrad vybudoval Budun z Ploského, a proto vzniklo i pojmenování hradu Budun (Bodonvára). Po vpádu Tatarů do oblasti dolního toku Torysy v roce 1285 ho v roce 1285 jako refugium pro svou rodinu postavil Budun a po značném poškození, které bylo konstatováno v soudním rozsudku z roku 1299, ho již Budunovi synové neobnovili. Hrad by tedy podle toho existoval jen jedno desetiletí.\n\nKoncem 13. století Ploské a celé oblast potoka Brestová a jeho přítoků patřila Budunovi a jeho synům. Původní majetky byly rozděleny po roce 1320, kdy synové budují kurie na svých rodinných podílech.\n\nKrál Zikmund Lucemburský daroval v roce 1435 pod titulem nové donace Zikmundovi, Martinovu synovi z Ploského, kapitánovi bratislavského hradu, všechny majetky jeho rodiny, pocházející od předka Buduna. V listině se vyjmenovávají příslušnosti hradu Makovica, resp. Bodonvara - \"in castro Makovycza alio nomine Bodonwara vocato in Comité de Sarus situatie\".\n\nJe však otázkou, zda by byla královská kancelář označovala tyto majetky jako příslušnosti hradu po více než století po zániku. Památky hmotné kultury získané při zjišťovacím výzkumu svědčí o tom, že hrad musel existovat i později, tj. po roce 1298. Hloubkový výzkum lokality by mohl upřesnit nejen čas jejího zániku, ale i vzniku. Existuje domněnka, že vznikla dříve, než to tvrdí B. Varsik, a to kolem poloviny 13. století.\nHrádek byl postaven na vybíhajícím skalním podloží vystupujícím z vrchu severně nad obcí. To zajišťuje nepřístupnost lokality ze severní a západní strany. Východní a jižní strana byla chráněna mohutným příkopem vysekaným do skalního podloží. Vrch skalního bradla má téměř čtvercový půdorys o rozměrech 52 x 50 m a tvoří obytnou plochu hrádku. Ta byla na okraji pravděpodobně chráněna obvodovým opevněním. V nejvýše položené části plošiny na severní straně, nedaleko severovýchodního nároží, byla kruhová kamenná věž vystavěná z místního ryolitu. Věž s vnitřním průměrem 3,6 m a vnějším kolem 7,6 až 8 m svým kubusem částečně přesahuje okraje obvodového opevnění. Další zděné objekty v interiéru hradu pravděpodobně nebyly.\n\nStopy po hrádku jsou na skalní plošině, na okraji níž je větší pravidelná vyvýšenina - stopa po obvodovém opevnění. Stopy po kamenné věži jsou v nejvyšší části plošiny a ještě dnes je zřetelný její kruhový půdorys. Jiné stopy po zděných objektech na plošině nejsou, ale podle dispozice předpokládáme, že na plošině byly dřevěné obytné i hospodářské objekty.\n\nŽSR Prešov-10 km, Abranovce (SAD), 14 km Zlatá Baňa (DSP). K hrádku se dostaneme po chodníku ze Zlaté Baně, odbočíme vpravo lesní cestou na vrch Makovica a odtud dále k skalnímu bradlu, na kterém stál hrad. Stezka pokračuje do obce Abranovce a dá se využít i opačná cesta.\n\nNejkrásnější a nejrychlejší cesta je Rácovou dolinou po lesní asfaltce až do sedla Heteť, kde najdeme zmíněnou odbočku. Zde odbočíme doleva, směrem na Pusté pole (Zlatá Baňa). Po krátkém stoupání se dostaneme na plošinu, které dominuje obrovské skalní bradlo, k jediné schůdné přístupové cestě na vrchol bradla nás přivede odbočka.\n\nZajímavosti hrady: Zbojnický hrad, Šebeš, Kapušanský hrad, Šarišský hrad.\n\nPři menším zjišťovacím výzkumu v roce 1974 se v areálu hradu našly neolitické keramické fragmenty (lineární a Bukovohorské) z mladší doby bronzové a středověké z 13.-14. století.\n\nObec Tuhrina se sice v písemných pramenech objevuje poměrně pozdě - v roce 1397 pod názvem Thwgrina, ale toto území bylo osídleno již v době Velké Moravy.\n"}
{"id": "970525", "url": "https://cs.wikipedia.org/wiki?curid=970525", "title": "Otto Dlabola", "text": "Otto Dlabola\n\nOtto Dlabola (* 13. prosince 1973 Jaroměř) je bývalý český krasobruslař, závodící ve sportovních dvojicích nejdříve v páru s Veronikou Joukalovou, od roku 1997 potom s Kateřinou Beránkovou.\n\nS Beránkovou startoval na ZOH 1998 a 2002, kde se umístili na patnáctém, resp. osmém místě. Pravidelně závodil na evropských a světových šampionátech, nejlepšího výsledku dosáhli s Beránkovou na ME 2002 a 2004, kdy skončili pátí.\n\n"}
{"id": "970528", "url": "https://cs.wikipedia.org/wiki?curid=970528", "title": "Kateřina Beránková", "text": "Kateřina Beránková\n\nKateřina Beránková (* 12. října 1977 Brno) je bývalá česká krasobruslařka, závodící nejprve v soutěžích jednotlivkyň, od roku 1997 ve sportovních párech s Otto Dlabolou.\n\nS Dlabolou startovala na ZOH 1998 a 2002, kde se umístili na patnáctém, resp. osmém místě. Pravidelně závodila na evropských a světových šampionátech, nejlepšího výsledku dosáhli s Dlabolou na ME 2002 a 2004, kdy skončili pátí. V soutěži jednotlivkyň byla nejlépe desátá na ME 1995.\n\n"}
{"id": "970529", "url": "https://cs.wikipedia.org/wiki?curid=970529", "title": "Borša (hrad)", "text": "Borša (hrad)\n\nBorša je zaniklý hrad, na jehož místě byl postaven v 16. století zámeček. Hrad se nachází v obci Borša. Původně se jednalo pravděpodobně o vodní hrad.\n\nPravděpodobně po tatarském vpádu zde dal postavit Béla IV. vodní hrad. Hrad byl kamenný a jeho historie není známa. Písemné dokumenty jen napovídají, že hrad byl v držení několika rodů (Perínové, Polónyové, Lórantffyové, Rákócziové). Ve druhé polovině 16. století byl na jeho místě postaven zámeček, s využitím kamenných zdiv hradu.\n\nTeoreticky by hrad mohl být na jižní straně hlavního objektu. Naznačují to odkryté základy, ve kterých se rýsuje kruhová stopa po věži. Stejně však může být ukryt i v mohutném rohovém rizalitu na severní straně, i když ten byl budován spíše na obranu zámečku. Před starší částí zámečku je stopa po příkopu, který mohl rovněž sloužit ještě vodnímu hradu.\n"}
{"id": "970530", "url": "https://cs.wikipedia.org/wiki?curid=970530", "title": "Evžen Vilém Haugwitz", "text": "Evžen Vilém Haugwitz\n\nHrabě Evžen Vilém Haugwitz (16. listopadu 1777, Brno – 4. listopadu 1867, Vídeň) pocházel z morevského šlechtického rodu Haugwitzů a byl rakouským podmaršálem.\n\nJeho otec byl generál Karel Vilém Haugwitz, který se postaral o výchovu. V roce 1793 vstoupil do armády a v roce 1799 byl v hodnosti oberleutnant převzat do štábu generálního ubytovatele. V roce 1809 byl povýšen do hodnosti plukovníka. V roce 1813 byl povýšen na generálmajora. Ve stejném roce se vyznamenal v Bitvě národů u Lipska a získal velkokříž řádu Marie Terezie. V roce 1815 bojoval v Itálii proti Joachimu Muratovi a v letech 1815 až 1817 byl velitelem Neapole. V roce 1824 se stal majitelem 38. pěšího pluku a roku 1827 byl povýšen do hodnosti podmaršála. Od roku 1808 rytíř Řádu německých rytířů, od roku 1835 byl zemským komturem Německých rytířů pro Rakousko. Nebyl ženatý a byl bezdětný..\n\n\n"}
{"id": "970537", "url": "https://cs.wikipedia.org/wiki?curid=970537", "title": "Bošany (hrádek)", "text": "Bošany (hrádek)\n\nBošany je původně gotický hrad přestavěný v roce 1550 na renesanční kaštel. Nachází se v obci Bošany.\n\nNa místě dnešního zámečku stál již v 14. století opevněný blokový hrádek, později v 15. století rozšířený na tříprostorový. Hrádek s polygonální věží se zachoval v konstrukcích dnešního zámečku.\n\nRenesanční přestavba měla za cíl udělat ze zámečku silnou protitureckou pevnost. V roce 1776 byl barokně přestavěn a roku 1793 upraveny fasády. V 19. století se obnova soustředila na renesanční atiky. V té době se zámeček stal centrem velkostatku, proto bylo jeho opevnění zbouráno a boční křídlo přestavěno na sýpku. V letech 1903 a 1946 byl celý objekt opraven a od roku 1982 se uskutečňovala komplexní obnova objektu.\n\nZachované jsou i zbytky gotické výzdoby fasády, renesanční sgrafitová výzdoba, valené klenby a barokní štuková výzdoba.\n\nZámeček je trojkřídlá dvoupodlažní budova na hlavním křídle s nárožními polygonálními věžemi a na vnějším obvodu s vysokými štítovými stěnami, které mají renesanční štítové atiky.\n\nHlavní jednotraktové křídlo s dodatečně vestavěnou dvorní chodbou má zachovány renesanční valené klenby s lunetami a barokní štukové klenby. V místnostech patra rovné zrcadlové stropy z 19. století. V nárožních věžích jsou barokní klenby se štukovou výzdobou. Na jižní fasádě jsou fragmenty původní omítky s rytým nárožním kvádrováním.\n\n"}
{"id": "970545", "url": "https://cs.wikipedia.org/wiki?curid=970545", "title": "Braničevský hrad", "text": "Braničevský hrad\n\nBraničevský hrad je zaniklý hrad. Nacházel se severozápadně od obce Bačkov.\n\nPředpokládá se, že byl postaven již v první polovině 13. století pravděpodobně po tatarském vpádu (1241–1242). Byl královským hradem a spravovali ho tzv. Hraničáři - spiculatores, podléhající přímo panovníkovi. V dějinách Uherska, zejména po vymření Arpádovců v roce 1301 a pak při volbě Karla Roberta uherským králem sehrál důležitou roli.\n\nZemplínští oligarchové se roku 1312 v boji Karla Roberta proti abovským Omodejům a Matúši Čákovi postavili na stranu uchazeče o trůn Karla Roberta.\n\nKdyž však Karel Robert nesplnil sliby, vypukla v roce 1317 proti němu vzpoura, kterou vedl Peter Pečeň, pán Humenného. Boj mezi zemplínskými zemany a Karlem Robertem se odehrál právě pod Bačkovským hradem. Panovník vzpouru zemplínských zemanů potlačil, účastníkům odboje zabavil majetky a rozdělil je svým věrným.\n\nPravděpodobně po tomto boji byl zničen Braničevský hrad. Roku 1355 se ještě hrad připomíná jako majetek rodiny Széchy. Jeho zbytky jsou dnes pod zemí zakryté hustým lesním porostem. Noví majitelé přenesli své sídlo do nového hradu Bačkov, který si dali vystavět na začátku 14. století přímo v obci.\n\n"}
{"id": "970559", "url": "https://cs.wikipedia.org/wiki?curid=970559", "title": "Christian ze Schaumburg-Lippe", "text": "Christian ze Schaumburg-Lippe\n\nChristian ze Schaumburg-Lippe ( \"Christian zu Schaumburg-Lippe\") (20. února 1898, Ödenburg, Uhersko - 13. července 1974, Bückeburg, Dolní Sasko) byl německý princ a šlechtic pocházející z náchodské větve knížecího rodu Schaumburg-Lippe. Jeho otcem byl Bedřich ze Schaumburg-Lippe a matkou princezna Louisa Dánska, mladší sestra dánského krále Kristiána X.\n\nV roce 1927 byly oznámeny zásnuby s princeznou Irenou Řeckou a Dánskou, dcerou Konstantina I. Ze svatby nakonec sešlo. Dne 9. září 1937 se oženil se svou sestřenicí a princeznou Feodorou Dánskou, dcerou prince Haralda Dánského. Zemřel rok před svou ženou. Jeho čtyři děti žijí v Německu a Dánsku.\n\n"}
{"id": "970560", "url": "https://cs.wikipedia.org/wiki?curid=970560", "title": "Erich Mühsam", "text": "Erich Mühsam\n\nErich Mühsam (6. dubna 1878, Berlín – 10. července 1934, Koncentrační tábor Oranienburg) byl německo-židovský anarchista, spisovatel a básník.\n\nNarodil se 6. dubna 1878 v Berlíně. V roce 1900 se stal členem hnutí \"Neue Gemeinschaft\" (\"Nová společnost\"). V té době se seznámil s významným německým anarchistou Gustavem Landauerem. V dubnu 1911 založil anarchopacifistický časopis \"Kain\". Po pokusu o povstání a vytvoření Bavorské republiky rad byl odsouzen na 15 let vězení. Byl propuštěn po amnestii politických vězňů v roce 1924 (touto amnestií byl propuštěn z vězení i Hitler). Od roku 1931 Mühsam veřejně žádal dělnickou třídu, aby se sjednotila v boji proti nacistům, za což po převzetí moci nacisty těžce zaplatil. Zatčen byl po požáru Reichstagu. Po odsouzení prošel několika koncentračními tábory, až nakonec skončil v Oranienburgu, kde se stal obětí nacistického sadismu. Dozorci ho oslepili, ohlušili, a vytloukli mu zuby. Každé ráno ho nechali kopat si hrob a předstírali jeho popravu. Nutili ho čistit latríny bez nástrojů. 10. července 1934 ho dozorci ubili k smrti a jeho tělo pověsili na táborových latrínách, aby to vypadalo jako sebevražda.\n\n"}
{"id": "970561", "url": "https://cs.wikipedia.org/wiki?curid=970561", "title": "Charles Dumas", "text": "Charles Dumas\n\nCharles Everett Dumas (12. února 1937, Tulsa, Oklahoma, USA - 5. ledna 2004, Inglewood, Kalifornie) byl americký atlet, olympijský vítěz ve skoku do výšky.\n\nPři americké kvalifikaci na olympiádu v Melbourne v roce 1956 vytvořil světový rekord ve skoku do výšky 215 cm. Na samotné olympiádě zvítězil v novém olympijském rekordu 212 cm. Byl mistrem USA ve skoku do výšky v letech 1955 až 1959. Startoval na olympiádě v Římě v roce 1960, zde skončil mezi výškaři šestý. Po skončení aktivní sportovní kariéry pracoval jako středoškolský učitel a trenér.\n"}
{"id": "970564", "url": "https://cs.wikipedia.org/wiki?curid=970564", "title": "Thomas Meunier", "text": "Thomas Meunier\n\nThomas Meunier [toma menijé] (* 12. září 1991, Sainte-Ode, Belgie) je belgický fotbalový obránce a reprezentant, od léta 2016 hráč klubu Paris Saint-Germain.\n\nMeunier debutoval v profi kopané v dresu RE Virton. Od roku 2011 hrál za Club Brugge KV. V létě 2016 přestoupil po evropském šampionátu do francouzského klubu Paris Saint-Germain.\n\nThomas Meunier hrál za belgické reprezentační výběry do 15 a do 21 let. Za výběr U15 odehrál jedno střetnutí (gól nevstřelil) a za U21 nastoupil k 7 zápasům a jednou skóroval.\n\nV A-mužstvu Belgie debutoval 14. listopadu 2013 v přátelském utkání v Bruselu proti národnímu týmu Kolumbie (porážka 0:2).\n\nTrenér Marc Wilmots jej nominoval na EURO 2016 ve Francii, kde byli Belgičané vyřazeni ve čtvrtfinále Walesem po porážce 1:3. Nastoupil ve čtyřech z pěti zápasů svého mužstva na šampionátu.\n\n"}
{"id": "970571", "url": "https://cs.wikipedia.org/wiki?curid=970571", "title": "Gerhard Ebeling", "text": "Gerhard Ebeling\n\nGerhad Ebeling (6. červenec 1912, Berlín – 30. září 2001, Curych) byl německý evangelický teolog, představitel hermeneutické teologie. Studoval v Marburgu, Curychu a v Berlíně, teologii u Rudolfa Bultmann a Emila Brunnera.\n\nRoku 1954 se stal profesorem systematiky na evangelické teologické fakultě v Tübingenu, od roku 1956 byl profesorem systematiky, symboliky a dějin dogmatu na evangelické teologické fakultě v Curychu, roku 1965 se vrátil do Tübingenu. \n\nEbeling se zabýval teologickou hermeneutikou: Hermeneutický problém je pro něj daný chápáním slova víry, jako dění (\"Wortgeschehen\"), v protikladu k jakékoliv objektivizaci. Hermeneutika je pro Ebelinga vlastní vědou o Božím slově, neboť Boží slovo podle Ebelinga může existovat pouze existenciálně. Existence je existencí ve slově a skrze slovo. Ebeling pokračoval v linii Bonhoefferovy nenáboženské interpretace a vylučuje víru jako předpoklad porozumění. Víra je předpokladem osvobození se od objektivního myšlení. Víra a řeč jsou nástroje, kterými se člověk zmocňuje skutečnosti, což spolu splývá do události, do dění Slova (\"Wortgeschehen\"). Svědomí je místo, kde se rozhoduje, kdo je člověk.\n\n\n\n"}
{"id": "970582", "url": "https://cs.wikipedia.org/wiki?curid=970582", "title": "Branč (hrádek)", "text": "Branč (hrádek)\n\nBranč je zaniklý hrad, který se nacházel v katastrálním území obce Branč na Slovensku. V listinách se připomíná v roce 1241 jako věžový zemní hrádek. Byl opevněn příkopy z 12. - 15. století. Pozůstatky hradu jsou dodnes zjevné uprostřed polí severozápadně od obce v poloze Árkuš jako mírná terénní vlna.\n\n"}
{"id": "970583", "url": "https://cs.wikipedia.org/wiki?curid=970583", "title": "Seznam postav série Resident Evil", "text": "Seznam postav série Resident Evil\n\nToto je seznam postav série Resident Evil, a to jak herní, tak filmové:\n\nObjevil se hned v prvním díle herní série a zemře v sedmém díle série, i když stále žije ztvárněný ve filmové sérii.\n\nAmerická žena čínského původu, Ada je poprvé zmíněna v původním Resident Evil (1996), odehrávající se v roce 1998. Ada Wong je široce považována za jedenu z nejoblíbenějších ženských postav v sérii, spolu s Jill Valentine a Claire Redfield, stejně jako jedena z nejkrásnějších ženských postav ve videohrách. Ada se objevuje v pátém dílu filmové série.\n\nChris Redfield debutoval v původním Resident Evil jako jedna z hratelných postav, společně s Jill Valentine, spolupracuje s novou důstojnicí Rebeccou Chambers. Postava se objevuje také ve filmové sérii a ztvárnil ji herec Wentworth Miller.\n\nJill Valentine se poprvé objevuje jako jedena ze dvou hratelných postav z původní Resident Evil hry (1996), ve kterém je odbornice na výbušniny. Během vývoje původního Resident Evil, Jill byla koncipována jako fyzicky slabší než herní mužské postavy jako je Chris Redfield, ale dostala další dovednosti a zbraně, aby se jim vyrovnala. Postava Jill se objevila ve druhém, čtvrtém a pátém díle filmové série.\n\nClaire je jedna z nejvýznamnějších postav z Resident Evil hororové série od Capcom. Poprvé se objevila v Resident Evil 2 (1998), který se točí kolem pátrání po zmizelém bratrovi. Postava Claire Redfield ve filmové sérii se objevila ve třetím a čtvrtém dílu, kde ji ztvárnila Ali Larter.\n\nLeon debutoval v Resident Evil 2 (1998), jako jeden z obou protagonistů po boku Claire Redfield. Režisér Paul W. S. Anderson tuto postavu přidal do pátého filmu.\n\nS.T.A.R.S. je zvláštní policejní jednotka Raccon City. Klíčovými členy jsou Albert Wesker, Barry Burton, Brad Vickers, Chris Redfield, Enrico Marini, Forest Speyer, Jill Valentine, Joseph Frost, Kenneth J. Sullivan, Rebecca Chambers and Richard Aiken.\n\nAlice je hlavní postavou filmové série a ztvárnila ji herečka a modelka Milla Jovovich. Byla zajata společností Umbrella a díky T-Viru získala nadlidské schopnosti, zatím co ostatní se proměnili v zombie. Byla zapojena do \"projektu Alice\", který řídí Umbrella a Alice se ji snaží zlikvidovat. Postava Alice je ve filmech doposud a režisér Paul W. S. Anderson ji chce v posledním díle zabít, tak jako ostatní postavy v sérii.\n\nAlice je originální postava vytvořená pro filmy, i když scenárista Paul W. S. Anderson poznamenat, že Alice byla založena na silných ženách z Resident Evil her. Anderson si zpočátku pohrával s myšlenkou, že film je alegorií na Alenka v říši divů.\n\nPostava Rain byla vytvořena pro první film ze série jako pracovnice pro komando Umbrella. Zemřela při návratu z podzemního komplexu, když se proměnila v zombie a Matt Addison ji zlikvidoval.\n\nDále se objevila jako klon v pátém pokračování s názvem ve dvou rolích. Její dvě role měli velice odlišný charakter, jedna zlá a druhá dobrá.\n\nPostava Matt Addison (ztvárnil Eric Mabius) a Matt/Nemesis (ztvárnil Matthew G. Taylor) se objevila v prvním a druhém dílu.\n\nJe basketbalista a přeživší ze čtvrtého a pátého dílu. Alice a Claire ho nalezli společně s ostatními přeživšími v Los Angeles. Zemřel rukou klonu Rain v pátém díle.\n\nK-Mart (ztvárnila Spencer Locke) je mladá žena v konvoji Claire Redfieldové. V \"Resident Evil: Zánik \"se vydala s konvojem na Aljašku do Arcadie (město, kde nejsou nemrtví). Následně je zajata společností Umbrella a odvezena na loď jménem Arcadia, kde jsou na přeživších zkoušeny experimenty. Tato postava se má vrátit do šestého dílu.\n\nBecky (ztvárnila Aryana Engineer) je klon mladé neslyšící dívky, s bydlištěm v \"Předměstí Raccoon City\". Poprvé se objevila v pátém dílu jako dcera Alice.\n\nČervená královna je superpočítač, který hlídá Ull, podzemní laboratoř společnosti Umbrella. V druhém díle bylo Raccoon City zničeno taktickou atomovou bombou, která znovu aktivovala Červenou královnu a ta se v pátém díle pomstila všem zbylým živým lidem, kteří přežili zombie Apokalypsu. Snaží se zničit celou lidskou rasu a Alice se svými přáteli se jí v tom snaží zabránit.\n\nBílá královna není krvelačná jako její sestra Červená královna.\n\n"}
{"id": "970584", "url": "https://cs.wikipedia.org/wiki?curid=970584", "title": "Brestov (hrad)", "text": "Brestov (hrad)\n\nBrestov byl hrad na Slovensku, který se nacházel u obce Brestov. Z původního hradu se zachovaly už jen archeologické zbytky objevené v roce 1975.\n\nPostaven byl pravděpodobně nejdříve v druhé polovině 13. století a zanikl v 14. století.\n\nHrádek Brestov byl postaven na ploše asi 20×8 m a byl obehnán zemním valem a příkopem. Na jihozápadní straně byla plošina 10×6 m, která sloužila pravděpodobně na osazení mostu přes příkop.\n\n"}
{"id": "970585", "url": "https://cs.wikipedia.org/wiki?curid=970585", "title": "Tayfun Aksoy", "text": "Tayfun Aksoy\n\nTayfun Aksoy (* 11. března 1994, Brusel, Belgie) je belgicko-turecký fotbalový obránce a mládežnický reprezentant Turecka, který hraje v tureckém klubu Adanaspor.\n\nV létě 2012 přestoupil z mládežnického týmu belgického top klubu RSC Anderlecht do tureckého druholigového klubu Adanaspor.\n\nTayfun Aksoy hrál za turecké reprezentační výběry U16, U17 a U18.\n\n"}
{"id": "970586", "url": "https://cs.wikipedia.org/wiki?curid=970586", "title": "Ruslan Mašurenko", "text": "Ruslan Mašurenko\n\nRuslan Mašurenko (: ), (* 13. březen 1971) je bývalý reprezentant Ukrajiny v judu a sambu. Je majitelem bronzové olympijské medaile.\n\nPo rozpadu Sovětského svazu se dostal okamžitě do reprezentace nově vzniklého ukrajinského státu a patřil k předním zápasníkům této země. Na medaile útočil především z oprav, kde své soupeře porážel svojí bojovností. Jeho technika byla do velké míry ovlivněná sambem, ve kterém byl dokonce mistrem světa. Měl masivní levý úchop.\n\nV roce 1996 na olympijských hrách v Atlantě prohrál s Rumunem Krojtorem na větší počet napomenutí a v opravách nestačil na Japonce Jošidu.\n\nV roce 2000 prohrál v prvním kole olympijských her v Sydney s Francouzem Dmonfoku. Z oprav se dostal až do boje o 3. místo, ve kterém vyzval Kanaďana Morgena. Po 50 s zápasu ho chytil na zádech a technikou o-uči-gari poslal na ippon. Získal bronzovou medaili.\n\nPo olympijských hrách v Sydney přešel mezi polotěžké váhy (do 100 kg), ale nebyl tak úspěšný. Vrcholovou kariéru ukončil po roce 2003\n\n"}
{"id": "970587", "url": "https://cs.wikipedia.org/wiki?curid=970587", "title": "Breznický hrad", "text": "Breznický hrad\n\nBreznický hrad je zřícenina hradu na Slovensku u obce Tekovská Breznica. Zříceniny hradu se nachází na vrchu Hrádok, jihovýchodně nad obcí Tekovská Breznica, který je ohraničen od severu Chválenskou dolinou a Priesilskou dolinou od jihu. Poloha umožňovala výhled na historickou Slovenskou bránu, opatství v Hronském Beňadiku a na 7 km vzdálenou Novou Baňu.\n\nNázory několika historiků na dobu vzniku hradu se rozcházejí. P. Křižko klade vznik hradu před rok 1240, kdy podle něj existovala obec i hrad Brezinche, přičemž po tatarském vpádu existoval pouze hrad Berzenche (Křižka, s. 247). Pokud tedy hrad vznikl v první polovině 13. století, pak za iniciátora výstavby lze považovat buď ostřihomského arcibiskupa, jehož majetky zde později hraničily s majetkem svätobeňadického kláštera, nebo samotné benediktiny. Roku 1260 totiž arcibiskup zabral obec Breznici od svätobeňadického opata. V roce 1273 přiřkl papežský legát spornou obec „villa Bezente“ opatství ve Svätém Beňadiku, ačkoli hrad zůstal v držení ostřihomského arcibiskupa (Soupis, III. s. 273–274). Arcibiskup obec asi opatství nevrátil, neboť v roce 1276 protestuje opat Martin ze sv. Beňadika proti arcibiskupovi Filipovi, který po tatarském vpádu ovládl a nevrátil jim jejich pozemky v Štúrově, Udvardu, Nemcích, Rybníku, Čajkové a Breznici (Kmeť A. s. 23–24). Klášter znovu opakoval svůj požadavek v roce 1277 (Kmeť A. s. 24).\n\nNovější literatura považuje za první hodnověrnou zprávu o hradu Breznica až listinu z roku 1311 (Vlastivědný slovník obcí na Slovensku, s. 153). Maďarský historik E. Fügedi klade vznik hradu mezi roky 1283–1311, neboť v roce 1283 se hrad ještě nezmiňuje (Fügedi, s. 108).\n\nPo vypuknutí feudální anarchie způsobené vymřením Arpádovců se hrad v prvních desetiletích 14. století stal majetkem nejmocnějšího uherského oligarchy Matúše Čáka Trenčianského. Po své exkomunikaci v roce 1311 Čák při odvetném pustošení majetků ostřihomského arcibiskupa také dobyl Breznický hrad. Dobové anály hovoří o tom, že Čák použil sapérskou techniku, která spočívala v tom, že útočník podkopal hradní zdi, které se po ztrátě opory zhroutily. Hrad však byl rychle opraven, neboť roku 1313 se připomíná jako „castrum egregium“, tedy jako významný hrad (Kmeť A. s. 24). Po Čákově smrti roku 1321 připadl hrad ostřihomskému arcibiskupství, proti čemuž protestoval svätobeňadický opat. Roku 1351 propadl hrad i obec novobanskému komorskému hraběti (Bornemisza, s. 139). Majetkové spory mezi ostřihomským arcibiskupstvím a opatstvím ve Sv. Beňadiku se vlekly až do roku 1375, kdy byly předloženy papeži a byly vyřešeny ve prospěch arcibiskupa. Během těchto sporů se o hrad asi nikdo nestaral, neboť v roce 1411 ho nazývají „castrum fractum“, tedy poškozený hrad (Bornemisza, s. 139).\n\nPo smrti krále Albrechta Habsburského obsadila hrad v roce 1441 žoldnéřská vojska Jana Jiskry (Bornemisza, s. 139, Soupis, III. S. 274). Podle jiných pramenů však Mikuláš Bodok, breznický kapitán, přijal do hradu Čechy v r. 1464, přičemž pustošil okolí spolu s nimi (Kmeť A., s. 24). Po potlačení bratříků králem Matyášem došlo k výměně kastelána a tak se v roce 1468 dozvídáme jméno jednoho z nich – Bartoše z Hertvikovic („Barhos de Herthquikovyer Castellanus Castelli Berzencze“). Ještě v roce 1471 se tento bývalý Jiskrův kapitán podepisuje jako „haytman na Brzeźnica“. Koncem téhož roku hrad dobyla vojska polského krále Kazimíra. Tehdy se do polských rukou dostaly i hrady Teplica, Breznica, Dobrá Niva a Revište (Kmeť A., s. 24). O osudech hradu koncem 15. a na začátku 16. století nic nevíme. Je však pravděpodobné, že v tomto období hrad zchátral. Možná ho dal zbourat král, neboť jeho kasteláni se dopouštěli množství loupeží (Graus-Makovický - dále jen G. - M., s. 462–464).\n\nHrad v roce 1546 již nestál, neboť podle hlášení svätobeňadického konventu, když 7. října 1546 vtáhl Rafael Podmanický do hradu Hrušov, prohlásil, že postaví svůj hrad na „Berzencze“ a to i svým poddaným i přikázal. Proto konvent píše radě města Nová Baňa, aby dali pozor (Haiczl, s. 75). K realizaci záměru asi nedošlo, neboť podle usnesení vojenské rady ze 14. května 1563 měly být stráže proti tureckým vpádům stavěny i k hradům Teplica a na \"místo starého hradu nad Breznicí\", odkud je vidět do Žarnovice a do Svatého Beňadika (G.-M., s. 459). Tehdy tu už byly asi jen ruiny hradu, které mohly částečně sloužit k ubytování jedné z vojenských stráží. Hrad znovu vystupuje v r. 1577 ve staronovém sporu ostřihomského arcibiskupa se svätobeňadickým opatstvím o obec Breznica, kdy se stal vlastnictvím ostřihomského arcibiskupa (G. - M., s. 464). V roce 1647, když Turci v obci podpálili domy i kostel, se hrad nezmiňuje (G.-M., s. 459, Bornemisza, s. 140). Ján Bornemisza bez udání zdroje informace tvrdí, že v rroce 1660 hrad ještě stál. Byl sice poškozen, ale k bydlení ještě způsobný. Soupis památek uvádí, že hrad přetrvával do začátku 18. století, a že jej po roce 1711 vůbec nezbourali. Tehdy však už asi byl hrad v ruinách. Později byly kameny používané na stavbu domů v obci, což výrazně urychlilo proces zániku objektu.\nArchitektura hradu byla podřízena tvaru brala orientovaného ve směru severozápad–jihovýcho. Stavitelé zvolili místo výstavby hradu v jihovýchodní části skalního ostrohu. Přístupová cesta vedla po jižním úbočí skály, překonávala strmý svah a pak přes plošinu v šíjovém příkopu do předpolí a odtud do horního hradu. Destruované zdivo v blízkosti čela hradu umožňuje vyslovit předpoklad, že by mohl být zbytkem hranolové věže s obrannou i obytnou funkcí. Asi dvacet metrů od věže se pravděpodobně nacházel obytný palác nepravidelného půdorysu. Jihovýchodní stěnu paláce tvořila v přízemí skála a průchodem přes ni bylo možné dostat se do dvorku, který omezoval prostor za palácem. Obranu této části hradu posilovaly ještě dva pásy valů a příkop vysekaný do skály. Směrem na jihozápad od dvorku se zachoval zbytek hranolové bašty flankující jihozápadní stranu horního hradu. Severozápadním směrem od horního hradu se táhne jazykovitý skalní výběžek, na kterém jsou patrné umělé zásahy. Na severozápadním konci tohoto předhradí se nachází příkop s delší osou orientovanou kolmo na předhradí. Další jazykovitý výběžek se táhne jihozápadním směrem, byl opevněn zdí s válcovou baštou na konci výběžku. Bašta kontrolovala vstup do hradu. Jihozápadním směrem od válcové bašty se na nižší výškové úrovni táhne jazykovitý výběžek, na kterém jsou patrné umělé zásahy ve formě dlouhých, třikrát příčně dělených paralelních valů ohraničujících úzký prostor výběžku. Celý systém se táhne až na konec výběžku, kde končí ve formě plošinky. Ochranu tohoto útvaru na západní straně ještě posiloval nyní již nevýrazný val.\n\nV okolí hradu Breznica se nacházejí ještě dva objekty: hrádek na Sokolí skále a strážní věž v poloze Pustý hrad.\n\nDnes je viditelná dispozice hradu v terénu, na jejímž základě vznikl předchozí popis. Relikt přístupové cesty se částečně zachoval v ohybu pod severozápadním předhradím, dále fragment zdiva severovýchodní stěny, přilehlého severního nároží a destruované jihovýchodní zdivo – ty tvořily věž. Zachoval se i přízemní fragment zdiva délky 7,2 metru, který je asi zbytkem hranolové bašty a viditelné jsou i valy.\n\nŽSR, SAD Tekovská Breznica. Nejlépe se lze dostat na hrad přímo z obce směrem na Priesil. Značka vede přes polohu \"Hrádok\" o nadmořské výšce 440 m na které stojí hrad.\n\nPřímo v okolí hradu Breznica je hrádek Sokolia skála a strážní věž. Okolní památky: hrady Rudno, Žarnovica, Sitno, Hronský Beňadik a Levice.\n\nV okolí máte možnost za jeden den navštívit 4 objekty: start v Rudnu nad Hronom, pak na Uhliská a přes Priesil dále na hrad Breznica. V jeho okolí leží hrádek Sokolia skála a po přechodu do místní části Tekovské Breznice zvané Luchtov (mimo turistické značení), můžete navštívit i zmiňovanou strážní věž nad Hronom ve výši 369 m. Mapa: VKÚ Harmanec č. 138 – Štiavnické vrchy\n\nObec Tekovská Breznica leží v údolí Hronu 7 km na jihozápad od Nové Baně. V roce 1273 ji přisoudil papežský legát jako spornou obec opatství v Hronském Beňadiku. V roce 1776 patřila banskobystrickému biskupství, v obci byla od středověku fara, která později zanikla. Katolický kostel Narození P. Marie byl postaven v roce 1647 s použitím zbytků předešlé stavby středověkého kostela vypáleného Turky. V roce 1777 nákladně renovovaný, v roce 1856 zničen požárem, renovovaný, v roce 1912–1913 přestavěn. Původně jednolodní s polygonálním uzávěrem, rozšířený přestavbou. V lodi české placky, v uzávěru lunetová klenba. Představěná věž je krytá nízkým jehlancem.\n\n"}
{"id": "970589", "url": "https://cs.wikipedia.org/wiki?curid=970589", "title": "Slovenská brána", "text": "Slovenská brána\n\nSlovenská brána je geomorfologický útvar vytvořený řekou Hron. Poloha je připisována všem útvarům od Tekovské Breznice až po Tlmače.\n\nŘeka se prořezává ze Žiarské kotliny do Podunajské nížiny přes sopečné struktury (převážně andezity) Pohronského Inovce na pravém břehu a Štiavnických vrchů na levém břehu. Řeka ve Slovenské bráně zároveň oddělila geomorfologickou podsestavu Kozmálovské vršky od zbytku pohoří Štiavnické vrchy. Levobrežní skalní útvar je Kusá Hora 273 m, nacházející se v katastrálním území obce Rybník, pravobřežní skalní útvar je Skala 237 m u městečka Tlmače (část Lipník).\n\nKusá Hora je levobřežní skalní útvar s nadmořskou výškou 273 m tvořící součást jedinečného geomorfologického útvaru Slovenská brána, který je zjizvený kamenolomem na andezit, nazývaným lokálně \"Galiba\". Z vrcholu se otevírá pohled na řeku Hron protékající ze Žiarské kotliny na úrodnou Podunajskou nížinu.\n\n"}
{"id": "970590", "url": "https://cs.wikipedia.org/wiki?curid=970590", "title": "Jan van Ruusbroec", "text": "Jan van Ruusbroec\n\nJan van Ruusbroec (výslovnost [\"rüüsbruk\"]), také Ruysbroeck nebo Ruisbroek (1293, Sint-Pieters-Leeuw, Belgie – 2. prosince 1381, Groenendaal) byl vlámský teolog, mystik a spisovatel. Svá díla psal nizozemsky. V současnosti jsou nejznámějšími Janovými spisy \"Sedm kroků na žebříku spirituální lásky\" a \"Duchovní zásnuby\".\n\nJan měl oddanou matku, která ho vychovala v katolické víře. O jeho otci se neví nic. Jeho příjmení je toponymum, čili je odvozeno od názvu osady Ruisbroek.\nV jedenácti letech opustil svou matku bez jakéhokoli rozloučení a odešel ke svému strýci Janovi Hinckaertovi, který se o něj postaral a zajistil mu vzdělávání na škole sv. Gudule v Bruselu. Jeho strýc žil v apoštolském bratrství s kolegou v kánonu Francisem van Coudenbergem. Jeho strýc mu zajišťoval vzdělání, díky němuž by se mohl stát knězem. Jan byl vysvěcen na kněze v kostele Svaté Gudule v roce 1317. Jeho matka ho následovala do Bruselu. Vstoupila do ženského řádu Bekhardů, kde krátce před svěcením svého syna zemřela.\n\nŠestadvacet let pokračoval Jan v životě se svým strýcem Hinckaertem a Van Coudenbergem v extrémní chudobě a odloučenosti od světa. V té době Bratrstvo Svobodného ducha (světsko-křesťanské hnutí ve 14. století, které papež Klement V. na Viennském koncilu prohlásil za kacířské) způsobovalo kontroverze. Jednou z členek bratrstva byla Heilwige Bloemardinne, která byla aktivní zejména v Bruselu a propagovala tam svou víru populárními brožurami. Jan jí odpověděl rovněž brožurami nebo spisy, žádný se však do dnešních dob nezachoval. Tento spor mezi Bratrstvem a katolickou církví natrvalo poznamenal Janovy názory. Jeho pozdější spisy často odkazovaly na \"kacířské\" názory Bratrstva.\n\nJeho touha po větším odloučení od světa a možná i potřeba potrestání poté, co napadl Bloemardinnovou, přinutila tři přátele, aby opustili Brusel v roce 1343 a odešli do poustevny v Groenendaale, jež ležela v sousedství Sonianského lesa (známého z bitvy u Waterloo), kterou jim daroval Jan III., vévoda z Brabant. Přidalo se k nim mnoho následovníků, a proto se zorganizovali a vytvořili nové náboženské hnutí. Komunita vstoupila do církevního kánonu a stala se tak oprávněnou 13. března 1349. Společenství se později pojmenovalo po městě Groenendaal. Francis van Coudenberg se stal prvním proboštem a požehnaný Jan z Ruisbroeku se stal představeným, nebo opatem kláštera. Hickaert skončil se svou kanonickou funkcí kvůli vysokému věku a uchýlil se do komůrky mimo klášter, kde o několik let později zemřel.\n\nNejplodnější Janovy roky byly právě v tomto období, tedy od roku 1349 do jeho smrti v roce 1381. Jeho pověst \"Božího muže\" se rozšířila za území Flanderského a Brabantsko knížectví do Nizozemska, Německa a Francie. Jeho spisy byly ve velkém duplikovány, speciálně v klášterech v Nizozemsku a v Německu. Na počátku 15. století se rozšířily i do Anglie. Všechny společenské vrstvy vyhledávaly jeho pomoc a radu. Mezi slavnými návštěvníky v Groenendaale byly německý mystik Johannes Tauler či nizozemský kazatel, mystik a náboženský reformátor Geert Groote. Přes Grooteho pomohl Jan formovat ducha Windeshaimské školy (Bratři obyčejného života – Fratres Vitae comunis), římsko-katolické pietistické organizací zaměřující své učení pouze na víru v Ježíše Krista. Nejslavnějším představitelem byl Tomáš Kempenský, autor knihy \"Následování Krista\".\n\nJan se rád toulal a meditoval osamělý v lese, který obklopoval klášter. Brával si s sebou psací tabuli na kterou si zapisoval myšlenky, když se jimi cítil inspirován. Později v prohlásil, že nikdy neprovedl zápis na pokyn Ducha svatého.\n\nV jeho dogmatických spisech se vysvětluje, ilustruje a posiluje tradiční učení. Jím vyzdvihovanými ctnostmi byly oddělenost, pokora a dobročinnost. Jeho oblíbenými tématy jsou vzlety ze země, meditace nad životem (speciální utrpení Krista), odevzdání se do Boží vůle, a intenzivní osobní láska k Bohu.\nNěkolik autorů zmínilo jeho, zřejmě neuvědomělý sklon k panteismu.\n\nJan si stál za svým názorem, že duše nachází Boha v jejích vlastních hloubkách a rozlišil 3 stupně toho, co nazval duchovní žebřík křesťanského dosažení:\nNeučil splynutí já s Bohem. Učil, že na vrcholu duchovního vzestupu si duše stále zachovává svou podstatu. Ve spise \"Království milujících Boha\" vysvětluje, že ti kteří hledají moudrost, musí \"proudit dopředu na vodách do všech hranic země, to znamená, že soucit, lítost, a milost dají do potřeb všech lidí\", musí \"létat ve výbuchu rozumové dovednosti\" a \"předložit všechno řízení a ctnosti pro uctění Boha\"; pak (skrze milost boží) najdou \"nesmírnou a bezmeznou čistotu\" udělenou jejich mysli.\n\nRozlišil tři stavy, kterých by měl mystik dosáhnout:\n\nJanovy ostatky byly pečlivě uschovány a jeho památka ctěna jako památka světce. Když bylo Groenendaalské převorství potlačeno Josefem II. (1783), byly jeho ostatky přeneseny do kostela Svaté Gudule v Bruselu, avšak pak se ztratily během francouzské revoluce. Jana blahořečil v roce 1908 papež Pius X..\n\nJanův autentický portrét neexistuje, avšak jeho tradiční obraz ho zobrazuje jako sedícího v kanovnickém rouchu v lese s psací tabulí na koleni. Takto byl dle pověsti nalezen jednoho dne bratry, respektive byl v extázi obklopen ohněm pod stromem, pod kterým odpočíval a kterému plameny neublížily.\n\nPo jeho smrti ho v příbězích nazývali extatickým nebo božským lékařem, a jeho myšlenky formovaly Přátele Boha, katolickou německou mystickou skupinou založenou ve švýcarské Basileji. Skupina věřila, že jsou bratry Ježíšovými, na základě Janova evangelia 15:15, (\"...už nejste mými služebníky, ale bratry ... \").\n\nHlásil se k němu františkán Henry van Herp, Laurentius Surius, Tomáš Ježišský, Luis de Blois a jezuita Leonardus Lessius. Později také Ernest Hello či Maurice Maeterlinck udělali mnoho, aby se Janovy spisy staly známými. Jan měl též velký vliv na generálního sekretáře OSN Daga Hammarskjölda a jeho koncepci duchovního růstu přes službu lidstvu.\n\n\n\"Údaje bzlz doplněny y biografie Jakuba Demla\" (1915)\".\"\n\n\n"}
{"id": "970591", "url": "https://cs.wikipedia.org/wiki?curid=970591", "title": "Kozmálovské vršky", "text": "Kozmálovské vršky\n\nKozmálovské vršky jsou podcelkem geomorfologického celku Štiavnické vrchy, v jihozápadní části pohoří.\n\nŘeka Hron se Slovenskou branou prořízla ze Žiarské kotliny do Podunajské nížiny, přičemž oddělila malý výběžek Štiavnických vrchů na pravém břehu od zbytku pohoří na levém břehu .\n\nNejvyšším vrcholem podcelku je Velká Vápenná o nadmořské výšce 350 m. Oblast je porostlá původními dubovými lesy a uměle introdukovanými akátovými lesy. Na okrajových svazích (zejména na jihu a jihovýchodě) jsou vinice, které jsou součástí Nitranské vinařské oblasti.\n\nNa okraji podcelku se nacházejí dvě obce, Kozárovce, Malé Kozmálovce a město Tlmače, část Lipník, zatímco v západní části leží atomová elektrárna Mochovce.\n"}
{"id": "970592", "url": "https://cs.wikipedia.org/wiki?curid=970592", "title": "Nitranská vinařská oblast", "text": "Nitranská vinařská oblast\n\nNitranská vinařská oblast se nachází v severní části Nitranského kraje a v malé části Trnavského kraje (\"na mapě zvýrazněna zelenou barvou\"). Ze všech vinařských oblastí Slovenska se vyznačuje snad nejrůznorodějšími přírodními podmínkami. Vinohrady jsou vysázeny na svazích Povážského Inovce, Tribeče a také na sprašových pahorkatinách Podunajské nížiny. Celková výměra oficiálně registrovaných vinic je 3903 ha.\n\nHistorie vinařství sahá v této oblasti hluboko do minulosti, z oblasti Nitry se zachovaly nejstarší historické důkazy o existenci vinohradnictví a vinařství na Slovensku. Jde o tři staroslověnské modlitby pocházející z období Velké Moravy. Předpokládá se, že základy vinařství v této oblasti položili benediktinští mniši zoborského kláštera v 9. století. Pověst o zdejším víně se začala šířit po Evropě v 18. a zejména v 19. století, kdy nitranští měšťané prodávali víno i do okolních zemí.\n\nPestrost zde produkovaných odrůd výrazně ovlivňují jednak půdní poměry, jakož i klima. Půdy na svazích mají často vysokou skeletnatost, což však není překážkou. V rámci velmi teplého a velmi suchého nížinného klimatického regionu, se vyskytují velmi pestré mikroklimatické poměry, které zapříčiňuje zdejší heterogenita reliéfu krajiny.\n\nGeografická poloha a vyhovující složení půd pohoří Tribeč a jihovýchodních svahů Povážského Inovce vytvářejí výborné předpoklady k produkci bohatých, odrůdově charakteristických a kvalitních vín. Centry vinařství, s podniky vyrábějícími vína, jsou města Vráble (Vinařství Vinanza, s.r.o.), Sereď (Hubert JE, s.r.o.), Nitra (Víno Nitra, spol. s r.o.) a Topoľčianky (Vinařské závody Topoľčianky, s.r.o.).\n\nNitranská vinařská oblast se rozčleňuje na 9 vinařských rajónů, do kterých patří 158 vinařských obcí:\n\n16 vinařských obcí kategorie B1: Cabaj-Čápor, Čakajovce, Horní Lefantovce, Ivanka pri Nitre, Jelenec, Kolíňany, Kostoľany pod Tribečom, Ladice, Mojmírovce, Nitra, Pohranice, Šurianky, Veľká Dolina, Výčapy-Opatovce, Zbehy, Žirany\n\n15 vinařských obcí kategorie B2: Bátovce, Bory, Brhlovce, Demandice, Devičany, Dolné Semerovce, Domadice, Drženice, Hokovce, Hontianska Vrbica, Horné Semerovce, Jabloňovce, Pukanec, Santovka, Žemberovce\n\n17 vinařských obcí kategorie B2: Bojná, Horné Obdokovce, Kovarce, Lipovník, Ludanice, Nemčice, Nitrianska Blatnica, Nitrianska Streda, Oponice, Preseľany, Radošina, Súlovce, Šalgovce, Tesáre, Urmince, Veľké Ripňany, Vozokany\n\n16 vinařských obcí kategorie B1: Alekšince, Báb, Jarok, Lehota, Lukáčovce, Močenok, Nové Sady, Pata, Pusté Sady, Rišňovce, Rumanová, Sereď, Šintava, Šoporňa, Veľké Zálužie, Vinohrady nad Váhom\n\n14 vinařských obcí kategorie B2: Čajkov, Dolný Pial, Horný Pial, Hronské Kľačany, Krškany, Levice, Lok, Mýtne Ludany, Nová Dedina, Nový Tekov, Podlužany, Rybník, Starý Tekov, Tlmače\n\n21 vinařských obcí kategorie B1: Beša, Čechynce, Čifáre, Golianovo, Iňa, Klasov, Lúčnica nad Žitavou, Lula, Malý Cetín, Malý Lapáš, Melek, Nová Ves nad Žitavou, Paňa, Tajná, Tehla, Veľký Cetín, Veľký Ďur, Veľký Lapáš, Vinodol, Vráble, Žitavce\n\n22 vinařských obcí kategorie B2: Beladice, Čaradice, Čeľadice, Červený Hrádok, Dolné Obdokovce, Hosťovce, Kozárovce, Malé Chyndice, Malé Vozokany, Mankovce, Nemčiňany, Neverice, Nevidzany, Slepčany, Sľažany, Tekovské Nemce, Tesárske Mlyňany, Topoľčianky, Veľké Vozokany, Vieska nad Žitavou, Volkovce, Zlaté Moravce\n\n19 vinařských obcí kategorie B1: Čaka, Farná, Hronovce, Keť, Kukučínov, Kuraľany, Malé Ludince, Nýrovce, Pastovce, Plavé Vozokany, Pohronský Ruskov, Sikenica, Šalov, Šarovce, Lužany, Veľké Ludince, Zalaba, Zbrojníky, Želiezovce\n\n18 vinařských obcí kategorie B1: Bánov, Bardoňovo, Bešeňov, Černík, Dedinka, Dolný Ohaj, Hul, Kmeťovo, Komjatice, Maňa, Mojzesovo, Podhájska, Pozba, Radava, Šurany, Trávnica, Veľké Lovce, Veľký Kýr\n"}
{"id": "970595", "url": "https://cs.wikipedia.org/wiki?curid=970595", "title": "Tullio Levi-Civita", "text": "Tullio Levi-Civita\n\nTullio Levi-Civita [\"lévi čivitá\"] (29. března 1873 Padova – 29. prosince 1941 Řím) byl italský matematik, známý především svými pracemi o tenzorovém počtu, které se výrazně uplatnily v teorii relativity. Kromě toho se zabýval čistou i aplikovanou matematikou, například problémem tří těles, analytickou mechanikou a hydrodynamikou. \n\nNarodil se v židovské rodině právníka a senátora, vystudoval matematiku v Padově, kde mezi jeho učiteli byl i Gregorio Ricci-Curbastro, objevitel tenzorového počtu. Od roku 1894 přednášel matematiku v Pavii, od roku 1898 v Padově a od roku 1918 na univerzitě v Římě. Roku 1900 publikoval společně se svým učitelem Ricci-Curbastrem teorii a metody absolutního diferenciálního počtu, která byla přeložena do řady jazyků a patří stále mezi klasická díla o tenzorovém počtu. Jeho teorii pak použil Albert Einstein v obecné teorii relativity. Řadu let spolu korespondovali a roku 1936 přijel Levi-Civita na jeho pozvání do Princetonu. Po roce se vrátil do Itálie, ale rasové zákony roku 1938 ho vyloučily z univerzity a všech vědeckých společností a roku 1941 zemřel ve svém bytě v Římě.\n\nBritská královská společnost mu udělila roku 1922 Sylvestrovu medaili a 1930 ho zvolila svým zahraničním členem. Byl čestným členem řady učených společností a akademií, také italské Accademia dei Lincei a Papežské akademie věd. \n\nPo T. Levi-Civita je pojmenováno:\n\n\n\n"}
{"id": "970596", "url": "https://cs.wikipedia.org/wiki?curid=970596", "title": "Válka třetí koalice", "text": "Válka třetí koalice\n\nVálka třetí koalice bylo vojenské střetnutí, v němž se střetly vojska prvního Francouzského císařství se spojenými vojsky Ruského impéria a Habsburské monarchie. Válka se odehrála roku 1805 a skončila vítězstvím Francouzů, které bylo rychle následováno Prešpurským (Bratislavským) mírem, díky němuž Francie získala značné území na úkor Habsburské monarchie. Ruské impérium smlouvu neratifikovalo a pokračovalo v boji s Francií stejně jako Británie, přičemž ruský car Alexandr přesvědčil pruského krále Friedricha Wilhelma III., aby se do války zapojil po jejich boku a vytvořil Čtvrtou koalici. K nastolení míru mezi Francií a Ruskem došlo až o dva roky později, kdy Alexandr s Napoleonem uzavřel mír v Tylži (Tilsitu).\n\nVývoj před rokem 1805 značně poznamenaly události konce 18. století. Na konci tohoto století byly zakončeny totiž dvě důležité revoluce: průmyslová v Británii a krátce před koncem století i politická ve Francii.Po spíše prospěšných vynálezech (pára, vlak, telegraf) se začal průmysl prosazovat i na poli válečnickém a to nejen ve Velké Británii. Ve Francii zase proběhla Velká francouzská revoluce. Ta vypukla roku 1789 a značně pozměnila tvář této země. Král zprvu jen prováděl drobné ústupky, ale po svolání generálních stavů v roce 1789 se revoluce začal šířit neuvěřitelnou rychlostí. Zanedlouho se král stal prakticky vězněm svého lidu. Po svém pokusu o útěk byl roku 1793 popraven a s ním i jeho žena, Marie Antoinetta.\n\nMyšlenky revoluce se zanedlouho začaly dostávat do sousedních států, čemuž se jejich vládci snažily zabránit. Vypukly revoluční války, ve kterých francouzská revoluční armáda vzdorovala Prusku, Habsburské monarchii, Rusku a Velké Británii. Mezitím došlo ve Francii k mnoha změnám. Po tzv. „vládě teroru“, kterou vedli politici jakobíni (v čele s Robespierrem), byli společně se svými odpůrci girondisty v roce 1794 sesazeni a popraveni. K vládě nastoupilo direktorium, které svou moc opíralo o armádu. Tím se k moci přiblížil mladý generál dělostřelectva, korsičan, Napoleon Bonaparte. Ten brzy pro Francii vyhrál 1.italské tažení a vzápětí(roku 1798), se vylodil i s vojskem v Egyptě, toto tažení však skončilo porážkou. Následně se stal prvním konzulem a zvítězil i v druhém italském tažení proti Rakousku (1800-1801), které skončilo mírem v Lunéville. O rok později byl uzavřen mír v Amiensu s Velkou Británii, díky čemuž měl Napoleon Bonaparte „volné ruce“, pro starost o zem a armádu. Ve stejném roce byl zvolen doživotním konzulem. I přesto, že s Velkou Británii byl uzavřen mír, snil Napoleon o jejím zničení a ovládnutí. Pro tyto potřeby začal budovat mohutnou armádu, která se brzy stala nejlepší v Evropě, a Francouzskou banku, založenou v roce 1800. Tyto přípravy pohltily francouzský státní rozpočet za roky 1803-1805, celkem 1 500 000 franků. Po těchto přípravách byl ale Napoleon připraven k invazi do Anglie.\n\nI přesto, že měl Napoleon s Anglií mír, tak ho obě strany soustavně porušovaly. Britové začali na moři zabavovat francouzské obchodní lodě z kolonií, načež Francouzi odpověděli tak, že generál Mortier vpadl do Hannoverska, které snadno obsadil. Britskému králi Jiřímu III. to ale moc nevadilo, protože jeho hlavním cílem byla nadvláda na moři.Roku 1804 nechal Napoleon zabavit veškeré anglické zboží, které se po jeho zemi nacházelo. Tentýž rok, po roce výstavby byl hotov obrovský tábor v Boulogne-sur-Mer, který měl údajně sloužit k invazi do Anglie. Dále vznikly u pobřeží další čtyři podružné vojenské tábory, Etaples, Ambleteuse, Saint-Omer a Bruggy. Celkem se u pobřeží shromáždilo 150 000 vojáků, kteří měli na přeplutí kanálu La Manche k dispozici 2000 lodí.\n"}
{"id": "970598", "url": "https://cs.wikipedia.org/wiki?curid=970598", "title": "Petr Šmejc", "text": "Petr Šmejc\n\nPetr Šmejc (* 7. března 1978 Jilemnice) je bývalý český sdruženář, který závodil v letech 1995–2003.\n\nStartoval na ZOH 1998 a 2002, jeho nejlepším individuálním umístěním je 24. místo ze sprintu v Salt Lake City 2002. Na týchž hrách pomohl českému týmu k devátému místu v závodu družstev. Na juniorském světovém šampionátu 1995 získal stříbrnou medaili v závodě družstev, zúčastnil se také seniorského mistrovství světa v roce 1999.\n\n"}
{"id": "970600", "url": "https://cs.wikipedia.org/wiki?curid=970600", "title": "Brzotín (hrad)", "text": "Brzotín (hrad)\n\nBrzotín je zřícenina hradu u obce Brzotín.\n\nBrzotín leží v Rožnavské kotlině v nivě řeky Slaná. Obec se vzpomíná roku 1243 v donační listině, vznikla však na starším osídlení – bukovohorské sídliště v okolí Brzotínské vyvěračky.\n\nZa získané zásluhy při tatarském vpádu dostali převážnou část bývalého majetku komitátu Borša ve zmiňovaném roce 1243 od krále Bely IV. bratři Dětřich a Štefan Szár, Matějovi synové z rodu Ákoš-Bebeků, kteří postavili první kamenné opevnění. S rozsáhlým darovaným územím dostali také oba bratři právo dolování drahých kovů u Brzotína do výše 200 marek stříbra.\n\nObrovský majetek Ákošů byl dlouho spravován jako nedíl a až později dochází k jeho rozdělování (rod Ákošů se totiž časem rozrostl a zač. 14. stol. převzali jeho členové podle příjmení jednoho z Dětřichových vnuků jméno Bebekové). Zájem o rudné bohatství projevil koncem 13. stol. podnikavý a v hornictví zkušenější spišský rod Mariássyových. Tak roce 1290 odprodal Dominik Bebek Brzotín spišskému komitátu Batyzovi z rodu Mariássyových, kteří roce 1293 na místě opevnění postavili hrad a v obci měli mýtnou stanici. Roku 1318 došlo k prvnímu rozdělení ákošovských majetků mezi pět synů Benedikta, syna Dětřicha Szára. O dva roky později se tato dělba upřesnila, rodový majetek se rozdělil na tři části a tím i rodina Ákošů-Bebeků na tři větve: plešiveckou, štítnickou a kameňanskou. Plešivecké panství připadlo nejstaršímu synovi Dominikovi, Mikuláš a Ladislav dostali Štítnik s okolními vesnicemi a kameňanský podíl připadl bratrům Janovi a Petrovi. Rozdělení rodového majetku, výnosy z dolování způsobily, že Dominikovi sourozenci z Plešivecké větve napadli platnost prodejní smlouvy, podle níž se Máriássyové stali pány Brzotína a k němu patřících dolů. Zdůvodňovali to tím, že v době uzavření smlouvy ještě nebyli dospělí a že tedy k odprodeji došlo vlastně bez jejich souhlasu. Tento spor o neplatnosti kupní smlouvy na Brzotín trval 30 let, ačkoli v období sporu Bebekové se stali pány brzotínské části rodového majetku a s ní i území Krásné Hôrky. Spor byl s konečnou platností rozřešen vzájemnou dohodou 8. května 1352, přičemž Máriássyům byl ponechán Brzotín a Bebekové dostali zpět Krásnou Hôrku.\n\nRoku 1416 je majitelem hradu rodina Gemerských, ale o krátký čas se stal majetkem královského nádvorníka Jana Nagye z Plešivca. V listinách se v těch dobách připomíná jako \"castrum Berzethe\". Později byl opět královským majetkem a v roce 1430 ho král Zikmund Lucemburský daroval rodině Peréniů. Tak jako všechny gemerské hrady, i Brzotín se dostal do rukou vojska Jana Jiskry z Brandýsa. Od husitů ho dobyl Matyáš Korvín, ale při obléhání byl velmi poškozen a od té doby je neudržovaný. V roce 1489 se stal majitelem Štefan Mariássy a po něm se majitelé střídali velmi často. V roce 1556 hrad dobyli Turci, nějakou dobu byl v rukou loupeživých rytířů, až ho roku 1573 Turci zbořili – obec byla poplatná Turkům. Od 16. století byla zřícenina a přilehlé panství majetkem Andrássyů.\n\nBálin Ila ve své monografii uvádí, že hrad postavili Mariášiové pravděpodobně na místě strážní věže, toto místo nazývali hrad Červených mnichů. Mohlo to mít nějaký souvislost s johanity, kteří mohli tuto strážní věž využívat. Hrad byl však pravděpodobně postaven v letech 1293-1327, čemuž odpovídá i jeho slohová dispozice. Hrad stojí na skalním výběžku upraveném pro terasovité plató 20 × 15 metrů. Sestával z blokové palácové stavby s obdélníkovým půdorysem (16,5 × 4,5 metru) a malého nádvoří, které se lichoběžníkově zužovalo směrem na východ (16/12 × 6 m). Obvodové zdivo o šířce 2 metry bylo z místního vápencového kamene a spojovala ho tvrdá vápencová malta. Palác byl omítnutý hrubou omítkou. Vnější líc paláce je piliřovitě zapuštěn do skalního podloží a základy paláce byly osazeny do předem vysekaného kamenného lože, přičemž nádvoří je zvýšeno o suterénní část paláce. Hrad byl chráněn příkopem ve tvaru podkovy, jejíž šířka je od 7 do 17 metrů a hloubka cca 4–5 metrů. Přístupová cesta vedla podél hrádku a vstup z východní strany zajišťovalo pravděpodobně dřevěné přemostění, po kterém zde zůstala 4 metry široká a 6–7 metrů dlouhá předprseň. Tento jazykovitý skalní výběžek však mohl nést i předbraní, které chránilo vstup do malého nádvoří.\n\nHrad není z cesty viditelný ale po mírném bloudění v lese po svahu vápencového masivu Silické planiny můžete objevit malý skalní výběžek se zbytky zdí a viditelným příkopem.\n\nŽSR, SAD Rožňava, MHD Brzotín. Hrad se nachází na svahu pod vápencovým masivem nad řekou Slaná.\nV okolí Rožňavy je několik turistických stezek a hlavně hrady: Krásna Hôrka, Plešivec a zámeček v Brzotíně a známější Betliar.\n\n\n"}
{"id": "970602", "url": "https://cs.wikipedia.org/wiki?curid=970602", "title": "Zemgus Girgensons", "text": "Zemgus Girgensons\n\nZemgus Girgensons (* 5. ledna 1994, Riga) je lotyšský hokejista, který působí v National Hockey League v klubu Buffalo Sabres.\n\nSyn hokejisty Aldise Girgensonse a odchovanec hokejové školy EVHS odešel v roce 2009 do Ameriky, kde hrál v juniorské United States Hockey League, v roce 2011 ji s týmem Dubuque Fighting Saints vyhrál. V roce 2012 byl draftován Buffalem na 14. místě, stal se tak prvním lotyšským hokejistou v historii, který byl draftován v prvním kole. První sezónu strávil na farmě v Rochester Americans, od roku 2013 hraje NHL. 2. října 2013 vstřelil svůj první gól za Sabres.\n\nReprezentoval Lotyšsko na Mistrovství světa v ledním hokeji do 18 let 2010, Mistrovství světa juniorů v ledním hokeji 2011 (I. divize), Mistrovství světa juniorů v ledním hokeji 2012 a Mistrovství světa v ledním hokeji 2013, kde vstřelil v utkání proti Slovákům svůj první gól v seniorské reprezentaci a přispěl tak k výhře 5:3. Byl zařazen do nominace na Zimní olympijské hry 2014, kde vstřelil jednu branku a Lotyši skončili na osmém místě. Zúčastnil se také mistrovství světa v ledním hokeji 2014, kde skóroval dvakrát a jeho tým obsadil jedenáctou příčku.\n\nV lednu 2015 vyhrál internetové hlasování fanoušků o zařazení do NHL All-Star Game. Z více než 35 milionů odevzdaných hlasů jich získal 1 574 896, přestože v pořadí kanadského bodování byl k 5. lednu 2015 až na 153. místě. Důvodem bylo velké množství hlasů, kterými ho podpořili lotyšští příznivci. \n\nV anketě o lotyšského sportovce roku byl v roce 2013 zvolen největším talentem.\n\n"}
{"id": "970604", "url": "https://cs.wikipedia.org/wiki?curid=970604", "title": "Paschal III. (vzdoropapež)", "text": "Paschal III. (vzdoropapež)\n\nPaschal III. (Lat. \"Paschalis Tertius\") vl. jménem Guido z Crema (? - 20. září 1168, Řím) byl italský duchovní a vzdoropapež papeže Alexandra III. (Od 22. dubna 1164 do 20. září 1168).\n\nByl druhým z řady vzdoropapežů (celkem čtyř) zvolených proti řádnému papeži Alexandrovi III. Za jeho volbou stála procísařská strana Fridricha I. Barbarossy.\n\nPocházel z aristokratické rodiny. Původně byl kardinálem a knězem kostela San Callisto v Římě. Působil v papežských službách již za dob papeže Inocence II. K jeho zvolení jako nástupce vzdoropapeže Viktora IV. Přispělo mimo jiné i to, že patřil k Viktorovým nejvýraznějším podporovatelům. 22. dubna proběhla volba a 26. byl v toskánském městě Lucca vysvěcen jako Paschal III.\n\nHlavního podporovatele měl Paschal III. v osobě římského císaře.\nVrcholným projevem císařovy podpory Paschalovi byla Fridrichová veřejná přísaha a závazek, že nikdy neuzná Alexandra III. a vždy bude uznávat pouze Paschala. Ve jménu této přísahy vyžadoval císař podporu pro Paschala i od prelátů a říšských knížat.\n\nV červenci 1167 Paschal doprovázel svého ochránce na jeho vojenském tažení do Říma. V obavě o svou bezpečnost Alexandr III. z města uprchl. 22. července byl v bazilice svatého Petra Paschal III. intronizován a 1. srpna zde sám korunoval Fridricha I. a jeho druhou manželku Beatrix.\n\nVzápětí po své intronizaci však Paschal v důsledku vypuknutí malárie opustil Řím (spolu s císařskými vojsky). Zpět se vrátil až počátkem následujícího roku. V Římě ho zastihly nálady obyvatel vyjadřující podporu Alexandrovi III. Kvůli zajištění bezpečnosti se Paschal uchýlil do pevnosti u Svatopetrské baziliky, kde i koncem září 1168 zemřel.\n\n"}
{"id": "970606", "url": "https://cs.wikipedia.org/wiki?curid=970606", "title": "Marek Fiurášek", "text": "Marek Fiurášek\n\nMarek Fiurášek (* 21. ledna 1975 Valašské Meziříčí) je bývalý český sdruženář, který závodil v 90. letech 20. století.\n\nStartoval na ZOH 1998, kde pomohl českému týmu k osmému místu v závodě družstev. Na juniorském světovém šampionátu 1995 získal s českým týmem (Rygl, Šmejc) stříbrnou medaili. Tentýž rok dosáhl v závodě divize B Světového poháru třetího místa.\n\n"}
{"id": "970608", "url": "https://cs.wikipedia.org/wiki?curid=970608", "title": "Viktor IV. (vzdoropapež)", "text": "Viktor IV. (vzdoropapež)\n\nViktor IV. (Lat. \"Victor Quartus\"), vl. jménem Octavian de 'Crescenzi Ottaviani de Monticelli (1095, Tivoli – 20. dubna 1164, Lucca) byl vzdoropapež od 7. září 1159 do 20. dubna 1164.\n\nPocházel ze šlechtické rodiny. Dostal kněžské vzdělání a rýsovala se mu skvělá církevní kariéra. V roce 1138 se stal kardinálem (jeho titulárním kostelem se stala bazilika Santa Cecilia in Trastevere) a vyslancem papežů Celestýna II. A Lucia II.\n\nDo čela římské církve ho vynesly sporné volby, které se konaly v září 1159 po smrti papeže Hadriána IV..\n\nKonkláve většinou hlasů zvolilo papežem kardinála Orlanda Bandinelliho (jako Alexandr III.), ale malá skupina opozičních kardinálů ovlivněných císařem Fridrichem I. Barbarossou hlasovala pro kardinála Ottaviana Monticelliho. Vzápětí po volbě se rozpoutaly násilnosti a došlo ke kuriózní situaci, kdy stoupenci kardinála Monticelliho vtrhli do shromáždění, samotný Monticelli strhl z nově zvoleného Alexandra III. plášť, přinutil ho odejít a sám se nechal intronizovat. Výsledkem bylo osmnáctiměsíční schizma, kdy měla církev v čele dva papeže (přitom při vyhlášení Viktora IV. se vůbec nepřihlíželo k tomu, že v roce 1138 byl vzdoropapežem jiný Viktor IV.). V císařském opatství Farfa se 4. října 1159 konala papežská svěcení.\n\nS cílem rozhodnout, který z papežů je legitimní, se v únoru 1160 sešla synoda v Pavii, na které asi padesát biskupů z Německa a Itálie dalo (pod vlivem Fridricha I.) přednost Viktorovi. V říjnu téhož roku se však v Toulouse sešly episkopáty a klášterní řády západoevropských zemí za účasti anglického (Jindřicha II.) a francouzského krále (Ludvíka VII.), Rozhodly ve prospěch Alexandra III. a Viktora IV. daly do klatby. Ani toto rozhodnutí však spor nevyřešilo.\n\nPozice Viktora IV. byla přímo závislá na podpoře císaře Fridricha I. V roce 1162 si císař upevnil svůj vliv v severní Itálii a Papežském státě a Viktorovy vyhlídky se posilovaly. Za krátký čas se však situace začala komplikovat a kvůli protestům celé Evropy Fridrich I. musel uznat, že jeho úsilí získat všeobecnou podporu pro svého chráněnce selhalo.\n\nPrávoplatnost volby Alexandra III. se potvrdila a Viktor IV. poté, co začali odpadávat i jeho nejvěrnější přívrženci, byl nucen ustoupit. Stáhl se do ústraní, ale titul si ponechal až do smrti. Zemřel po krátké nemoci 20. dubna 1164 v toskánském městě Lucca.\n\n"}
{"id": "970610", "url": "https://cs.wikipedia.org/wiki?curid=970610", "title": "Jakub Sucháček", "text": "Jakub Sucháček\n\nJakub Sucháček (* 17. listopadu 1978 Čeladná) je bývalý český skokan na lyžích, který závodil v letech 1994–2001.\n\nStartoval na ZOH 1998, kde se v individuálních závodech umístil na 15. (velký můstek) a 28. (střední můstek) místě. V závodě družstev pomohl českému týmu k sedmé příčce. Zúčastnil se světových šampionátů v letech 1995, 1997 a 1999, nejlepšího výsledku dosáhl 11. místem na středním můstku na MS 1999. V letech na lyžích startoval na MS 1994, 1996 a 1998 (nejlépe devátý na MS 1996).\n\n"}
{"id": "970611", "url": "https://cs.wikipedia.org/wiki?curid=970611", "title": "Alegorie živlů (Lysá nad Labem)", "text": "Alegorie živlů (Lysá nad Labem)\n\nAlegorické sochy živlů jsou rozmístěny na soklech severního schodiště v zámeckém parku v Lysé nad Labem. Autorem těchto soch je dílna Matyáše Bernarda Brauna, konkrétně „Sochař z Benátek\", jímž by mohl být snad František Adámek. Tyto barokní sochy vznikly v rozmezí let 1734–1735. Sochy jsou vysochány do jemnozrnného pískovce bílé barvy s drobnými okrovými skvrnami. Pro ztvárnění alegorických postav Vody, Země, Vzduchu a Ohně byly vybrány baculaté usměvavé dětské postavičky, jejichž hlavu zdobí půvabné kudrnaté kadeře. Soubor soch je součástí památkově chráněného zámeckého areálu.\n\nAlegorická postavička Země je zobrazena s rýčem. Rýč postavička přidržuje oběma rukama a obdělává s ním půdu. Země je zde ztvárněna modelem zeměkoule. Usměvavé dítko je oděno do pláště, jenž přidržuje přes prsa jdoucí páska. Plášť zakrývá zadní stranu figury od ramen až po lýtka. Drapérie pláště vytváří množství drobných i větších miskovitých záhybů a jako taková působí těžkopádným až tuhým dojmem.\n\nAlegorická socha Ohně zaujímá postoj s pravou zasunutou nohou a levou silně nakročenou. V postoji putti můžeme spatřit extrémní zalomení v levém koleni. Za levou nakročenou nohou dětské figury nalezneme ohřívadlo, dekorované prokrajovanými hvězdami a dírkami. Z této nádoby šlehají plameny, až k levé ruce postavičky. Pravou mírně zdviženou rukou alegorie gestikuluje, snad abychom byli ostražití před ohněm. Touto rukou také přidržuje plášť. Mohutná drapérie zakrývá klín a záda Ohně a vytváří velké množství miskovitých záhybů. \n\nAlegorická plastika Vzduchu zaujímá složitý postoj kombinující taneční nakročení s barokní modifikací kontrapostu. Na její pravé podložené a odlehčené noze, můžeme spatřit nepřirozenou manýru, projevující se v extrémním zalomením v pravém koleni a v partiích kyčlí. Mezi nohama nalezneme zástupce z ptačí říše. Bašta jej identifikuje jakožto holubici. Pravdu ale bude mít spíše Kořínková, která okřídleného tvora vylíčila jako krále ovzduší, orla. Orel zde také nahrazuje funkci plášťů, jenž zakrývaly u ostatních soch intimní partie klína. U alegorie Vzduchu zahaluje rozkrok hlava opeřence. Dětská postavička dále pravou rukou přidržuje dmychadlo, způsobující takový vichr, že si figura musí levou rukou přidržovat vzdouvající se drapérii. Vlající plášť svou modelací připomíná duchcovskou Niké z roku 1737. Síla větru se projevuje ještě také v rozevlátých kudrnatých kadeřích. V zámecké zahradě dnes můžeme obdivovat pouze kopii alegorie Vzduchu. Ta byla provedena sochařem Jiřím Novákem v 50. letech 20. století.\n\nPosledním živlem v souboru je Voda. Baculatá figura překračuje velkou rybu, která se nachází mezi jejíma nohama. Ivo Kořán v rybě spatřuje delfína, na kterého putti nasedá. Kudrnatá postava levou rukou přidržuje mušli. Na zadní straně vedle levé nohy Vody bují vodní rostlina, která sahá do takové výše, aby zakryla zepředu rozkrok putti a zezadu jeho hýždě. Bašta v této souvislosti uvádí analogii s plastikou světlonošů z roku 1727 ze schodiště Velkopřevorského paláce v Praze, se kterou spojuje lyskou alegorii modelace obličeje, a to sice konkrétně plasticita vrtaných vlasů a buclaté tváře s drobnou pusinkou. \n\n\n\n"}
{"id": "970612", "url": "https://cs.wikipedia.org/wiki?curid=970612", "title": "Viktor IV. (Conti)", "text": "Viktor IV. (Conti)\n\nViktor IV. (Lat. \"Victor Quartus\") vl. jménem Gregorio Conti (?, Ceccano – kolem duben 1139) byl italským duchovním a vzdoropapežem v roce 1138.\n\nZa papeže Paschala II. se stal kardinálem-knězem. Současně však patřil k papežovým největším odpůrcům. Při volbě nového papeže po smrti Honoria II. V roce 1130 se postavil proti volbě Inocence II. a hlasoval pro kardinála Pietra Pierleoniho (vzdoropapež Anaklét II.).\n\nPo Anaklétově smrti 25. ledna 1138 ho jeho přívrženci zvolili nástupcem. Jeho bezvýznamný pontifikát, trvající necelé tři měsíce, byl pouze nesmyslnou mezihrou. Nedochovaly se z něj žádné dokumenty a již brzy jeho stoupenci, zčásti podplaceni Inocencem II. odpadávali. 29. května 1138 na zásah cisterciáckého opata Bernarda z Clairvaux odstoupil a podřídil se Inocencovi.\n\nO jeho dalším osudu historické prameny mlčí.\n\n"}
{"id": "970613", "url": "https://cs.wikipedia.org/wiki?curid=970613", "title": "Inocenc III. (vzdoropapež)", "text": "Inocenc III. (vzdoropapež)\n\nInocenc III. (Lat. \"Innocentius Tertius\"), vl. jménem Lando (?, Sezze- po roce 1180) byl italský duchovní a vzdoropapež (od 29. září 1179 do ledna 1180).\n\nÚdaje o jeho narození ani úmrtí nejsou známy. Velmi strohé jsou i informace o jeho životě.\n\nPocházel z městečka Sezze v jižní části dnešního regionu Lazio. Než ho procísařská strana Fridricha I. Barbarossy prohlásila vzdoropapežem Alexandra III. byl kardinálem-jáhnem, jehož jmenoval vzdoropapež Viktor IV.\n\nByl čtvrtým vzdoropapež v pořadí, papeže Alexandra III. (Po Viktoru IV., Paschalis III. a Kalixta III.) a za papeže ho 29. září 1179 vyhlásila malá skupina schizmatických kardinálů v Římě.\n\nV obavě o svůj život se ukrýval v pevnosti nedaleko Říma, kde mu poskytl útulek jeden z jeho přívrženců. Po zradě byl prostřednictvím vyslaného kardinála vydán Alexandrovi III., který ho doživotně uvěznil v benediktinském opatství Nejsvětější Trojice v La Cava v jihoitalské provincii Salerno.\n\nJ. N. D. Kelly, \"Papežové dvou tisíciletí\", Roal, Bratislava, 1994, ISBN 80-88706-00-9\n"}
{"id": "970615", "url": "https://cs.wikipedia.org/wiki?curid=970615", "title": "Mikuláš V. (vzdoropapež)", "text": "Mikuláš V. (vzdoropapež)\n\nMikuláš V. (Lat. \"Nicolaus Quintus\"), vl. jménem Pietro Rainalducci ( 3. čtvrtina 13. století, Corvara - 16. října 1333, Avignon) byl františkánský mnich a vzdoropapež Jana XXII. (od 12. května 1328 do 25. července 1330). Do papežských dějin se zapsal jako oběť mocenské politiky římskoněmeckého krále Ludvíka IV. Bavora.\n\nBiografické údaje o něm jsou velmi skromné. Historie ho uvádí zejména v souvislosti s jeho veřejným účinkováním.\n\nPocházel z chudé rodiny z města Borgorose (jeho místní části Corvara), ležícího ve východní často dnešního regionu Lazio. Původně byl obyčejným člověkem; v roce 1305 se oženil. Po pěti letech však manželku opustil a vstoupil do františkánského řádu. Několik dalších let žil v klášteře Santa Maria Aracoeli v Římě.\n\nVcelku nenápadný a bezvýznamný řeholník se na výsluní dostal jako oběť sporu krále Ludvíka IV. Bavora s papežem Janem XXII. Spor pramenil v neochotě papeže rozhodnout o novém říšském panovníkovi. Oba kandidáti - Ludvík IV. i rakouský vévoda Fridrich I. Habsburský - se na papeže obrátili s žádostí o rozhodnutí. Jan XXII. apelaci přijal, ale nevydal žádný rozsudek, a to ani tehdy, když Ludvík Bavorský získal v Německu převahu. Ludvík IV. to považoval za porušení svých práv a rozhodl se je prosadit silou. Na čele vojska táhl do Itálie, kde se v Římě dal korunovat Římským císařem. Současně se rozhodl sesadit Jana XXII., sídlícího v té době v Avignonu. 12. května 1328 dal kolegiem vybraných římských duchovních zvolit za vzdoropapeže Pietra Rainalducciho, jehož o tři dny později sám korunoval. Pietro Rainalducci přijal jméno Mikuláš V.\n\nPo své intronizaci jmenoval devět kardinálů a několik biskupů, vybraných především z řad řeholníků a odpůrců papeže Jana XXII. Zpočátku se těšil relativně široké podpoře, zejména z míst, ve kterých měla převahu německá strana, a které odmítaly politiku Jana XXII. Své příznivce měl i mezi preláty, kteří se již dříve dostali do sporů s papežem.\n\nLudvík IV. Bavor však o necelé tři měsíce později opustil Řím a Mikuláš V., jehož popularita mezitím prudce klesala, odešel s ním. Několik měsíců strávil na cestách. 3. ledna následujícího roku se v Pise připojil k císaři. Ve snaze vyvolat před světem dojem právní moci svého úřadu, zorganizoval v únoru akt sesazení papeže Jana XXII. Slaměná, do papežských šatů oděná figura, představující Jana XXII., byla degradována na světskou osobnost. Janovou odpovědí byla Mikulášova exkomunikace.\n\nV dubnu 1329 však Mikuláš V. přerušil se svým ochráncem styky. Z papežského úřadu se stáhl. Jan XXII. požadoval aby se Mikuláš úřadu i veřejně zřekl. Po příslibu odpuštění a doživotní penze se Mikuláš V., nyní již opět jako Pietro z Corvara, prostý řeholník, dostavil 24. srpna 1329 do Avignonu, kde se před Janem XXII. kajícně prohlásil schizmatickým papežem. Jan XXII. mu odpustil, ale nedovolil mu opustit Avignon. Pietro zde prožil ještě následující tři roky, zavřený v papežské rezidenci. 16. října 1333 zde i zemřel.\n"}
{"id": "970619", "url": "https://cs.wikipedia.org/wiki?curid=970619", "title": "Timmy Simons", "text": "Timmy Simons\n\nTimmy Simons (* 11. prosince 1976, Diest, Belgie) je belgický fotbalový záložník a reprezentant, který hraje od roku 2010 v belgickém klubu Club Brugge KV.\n\nV belgickém národním týmu měl k lednu 2014 odehráno 93 zápasů, což byl druhý nejvyšší počet a jen o 3 méně než má rekordman Jan Ceulemans (96).\n\nTimmy Simons hrál v mládí za KTH Diest a poté za Lommel United. Úspěšnou éru zažil v klubu Club Brugge KV, se kterým vyhrál dvakrát belgickou ligu (2002/03, 2004/05) a dvakrát belgický fotbalový pohár (2001/02, 2003/04). Trofeje sbíral i v nizozemském PSV Eindhoven, kde působil od roku 2005 (vyhrál třikrát nizozemskou nejvyšší ligu). V letech 2010–2013 hrál v Německu za klub 1. FC Norimberk. V červenci 2013 se vrátil do Brugg.\n\nSimons nehrál za žádný belgický mládežnický reprezentační výběr.\n\nV A-mužstvu Belgie debutoval 25. dubna 2001 v přátelském utkání v Praze proti národnímu týmu České republiky. Nastoupil na hřiště v základní sestavě a absolvoval kompletní střetnutí, které skončilo remízou 1:1. Premiérový gól v národním týmu vstřelil 30. března 2005 v zápase se San Marinem (výhra 2:1).\n\n"}
{"id": "970620", "url": "https://cs.wikipedia.org/wiki?curid=970620", "title": "Paština Závada", "text": "Paština Závada\n\nPaština Závada () je obec na Slovensku v okrese Žilina. V roce 2011 zde žilo 225 obyvatel. První písemná zmínka o obci pochází z roku 1402.\n\nObec se nachází v Súľovských vrších, v údolí Závadského potoka, asi 12 km západně od Žiliny. V blízkosti se nachází CHKO Strážovské vrchy a severní výběžky Súľovských skal, které vytváří jedinečnou siluetu Hričovského hradu.\n"}
{"id": "970622", "url": "https://cs.wikipedia.org/wiki?curid=970622", "title": "Charles Donald Gemar", "text": "Charles Donald Gemar\n\nCharles Donald Gemar (* 4. srpna 1955 v Yanktonu, stát South Dakota, USA), důstojník a americký kosmonaut. Ve vesmíru byl třikrát.\n\nAbsolvoval střední školu Scotland Public High School v Scotlandu, Severní Dakotě. Po jejím ukončení v roce 1973 nastoupil na vojenskou akademii United States Military Academy. Studium zde ukončil roku 1979.\n\nV roce 1985 nastoupil k NASA v Houstonu, v letech 1985 až 1986 se podrobil výcviku a od roku 1986 se stal členem týmu amerických kosmonautů.\nPodplukovník Gemar používal přezdívku Sam. Oženil se s Charlene Stringerovou, mají spolu dvě děti.\n\nNa oběžnou dráhu se v raketoplánech dostal třikrát a strávil ve vesmíru 24 dní, 05 hodin a 38 minut. V posádce zastával post letového specialisty. Byl 234 člověkem ve vesmíru.\n\n\n"}
{"id": "970625", "url": "https://cs.wikipedia.org/wiki?curid=970625", "title": "Ču Čchen-chao", "text": "Ču Čchen-chao\n\nČu Čchen-chao (, † 13. ledna 1521) byl člen dynastie Ming. Byl v páté generaci potomkem Ču Čchüana, sedmnáctého syna zakladatele a prvního císaře říše Ming Chung-wua. Roku 1499 zdědil titul knížete z Ning, sídlil v Nan-čchangu, hlavním městě provincie Ťiang-si. V červenci 1519 zahájil povstání: prohlásil tehdejšího císaře Čeng-te za nelegitimního a vytáhl na Nanking. Guvernér jižního Ťiang-si Wang Jang-ming rychle sebral vojsko, obsadil Nan-čchang a v srpnu 1519 rozdrtil povstaleckou armádu, která se vrátila na jih. Ču Čchen-chao v bitvě padl do zajetí a byl odsouzen k trestu smrti, který císař zmírnil na sebevraždu.\n\nČu Čchen-chao byl v páté generaci potomkem Ču Čchüana, prvního knížete z Ning a sedmnáctého syna císaře Chung-wua. Otcem Ču Čchen-chaoa byl Ču Ťin-ťüna (, 1449–1497), kníže ze Šang-kao () a později z Ning (). Ču Čchen-chao se po něm roku 1494 stal knížetem ze Šang-kao, roku 1499 knížetem z Ning.\n\nNebyl vojákem, naopak miloval život v pohodlí a luxusu; měl i jisté literární schopnosti. Především však byl ambiciózní a pomýšlel na společenský vzestup.\n\nVe snaze o získání vojenské síly se nejdříve snažil o obnovení své gardy a příjmů nutných k jejímu financování. To se mu roku 1507 pomocí obrovského úplatku eunuchu Liou Ťinovi (v letech 1507–1510 fakticky řídícímu pekingskou vládu) přes opozici ministerstva vojenství podařilo, ale po Liou Ťinově pádu roku 1510 své vojáky zase ztratil.\n\nRoku 1514 si požádal o vojáky znovu, přičemž měl podporu nového (od prosince 1513) ministra války Lu Wana (1458–1526), který byl jeho dlouhodobým politickým spojencem. Žádost však zablokoval velký sekretář Fej Chung (1468–1535), který věděl, o co knížeti jde. Nicméně kníže získal podporu velitele císařské gardy Čchien Ninga, císařova oblíbeného muzikanta Cang Siena a několika důležitých eunuchů a povolení v dubnu 1514 získal.\n\nMezitím si místní úřady stěžovaly na chování knížete – zabírání půdy, vymáhání daní, zastrašování úředníků; v lednu 1514 si do Pekingu oficiálně stěžovali i nankingští cenzoři. Bezvýsledně. V dubnu 1514 pověřenec mající za úkol boj proti banditům v Ťiang-si hlásil, že za problémy stojí kníže, který jednak bandity zaměstnává a za druhé je vyháněním lidí z půdy vytváří. Ministr vojenství zprávu označil za pomluvu, a tak zapadla.\n\nMinistr podpořil i žádosti knížete o pravomoci nad místními posádkami a členy císařského rodu. Císař Čeng-te byl potěšen jeho iniciativností a žádosti schválil, přitom kritiku úředníků považoval za pomluvy. Kníže pak začal najímat vojáky a bandity a začal se chovat jako panovník a označovat se za císaře. Přestože jinak byla knížata přísně trestána i za malicherné přestupky, jeho chování bylo přehlíženo.\n\nVe snaze o získání moci zkoušel i nenásilnou cestu: chtěl využít císařovu bezdětnost a prosadit svého syna jako následníka trůnu. Na jaře 1516 uplatil Čchien Ninga a další vlivné osobnosti z císařova okolí, aby povolali jeho nejstaršího syna do Pekingu jako kandidáta na korunního prince, avšak jeho snaha neměla úspěch.\n\nV květnu 1517 do Pekingu odjela skupina eunuchů z jeho domácnosti, aby referovali o jeho nezákonné činnosti. Čchien Ning je však uvěznil. Kníže se pak orientoval na ozbrojené povstání. S jeho podporou bandité plenili venkov a zastrašovali úřady. Dokonce napadli domácnost bývalého velkého sekretáře Fej Chunga, nyní žijícího na východě Ťiang-si. Po Fejově stížnosti vláda vyslala do Nan-čchangu Sun Sueje (\"ťin-š’\" 1493), kterého jmenovala guvernérem a uložila mu potlačení násilností. Sun Suej roku 1518 zajal několik lupičských skupin a uvěznil je v Nan-čchangu. Kníže z obavy z jejich výpovědí přikázal svým lidem zaútočit na město a vysvobodit vězně. Úřady pak ztrácely kontrolu nad venkovem. Na jaře 1519 už Sun Suej psal několikátou zprávu o zradě a rebelii knížete, bez odezvy. Kníže se zatím zdržoval otevřeného povstání v naději, že bezdětný císař jmenuje korunním princem jeho syna.\n\nCísař Čeng-te si problém s knížetem z Ning začal uvědomovat až v létě 1519, kdy ho jeho oblíbenec-důstojník Ťiang Pin a eunuch Čang Jung přesvědčili o nekalém chování knížete a Čchien Ninga. Knížete jeho pekingští špehové informovali o nepříznivém vývoji v Pekingu a tak se 10. července 1519 v Nan-čchangu otevřeně vzbouřil. Prohlásil, že Čeng-te je podvrženec nepocházející z císařského rodu a že císařovna přikázala zbavit ho trůnu. Mnozí přítomní úředníci v čele s guvernérem Sun Suejem požadovali ukázat císařovnin dekret, když se jim ho nedostalo, prohlásili knížete za zrádce – a byli popraveni.\n\nKníže se svou armádou vyrazil z Nan-čchangu na sever, 13. července obsadil Ťiou-ťiang na Jang-c’ a 23. července začal obléhání An-čchingu (sídla prefektury na Jang-c’, 150 mil od Nankingu). Ale hlavní síly knížete vyrazily až 26. července.\n\nZatím se 14. července Wang Jang-ming, guvernér jižního Ťiang-si, dozvěděl o povstání a okamžitě začal shromažďovat armádu. Současně šířil falešnou zprávu, že z Pekingu vyrazila velká císařská armáda.\n\nAž 9. srpna hlavní síly knížete dorazily k An-čchingu, ale pokus o jeho dobytí selhal a přinesl jen velké ztráty. Kníže zuřil (jak by taková armáda chtěla dobýt Nanking…). Mezitím Wang Jang-ming shromáždil armádu a vytáhl proti Nan-čchangu. Město bylo slabě bráněné (většina knížecích síl vytáhla na sever) a 14. srpna ho Wang Jang-ming obsadil. Kníže se s hlavními silami vrátil na jih, ale 20. srpna ho v říční bitvě na jezeře Pcho-jang Wang Jang-mingova armáda rozdrtila a knížete zajala.\n\nV říjnu 1519 vyrazil z Pekingu na jih císař. Do Nankingu přicestoval v polovině ledna 1420 a zůstal zde osm měsíců. Vojska, která přišla s císařem ze severu, panovník pod velením svých důvěrníků, důstojníka Ťiang Pina a eunucha Čang Čunga, vyslal do Ťiang-si, aby dokončili likvidaci povstání. Ťiang a Čang se snažili upřít Wang Jang-mingovi jeho úspěch a chtěli zorganizovat předstíranou bitvu, ve které by knížete „zajal“ císař. Wang Jang-ming však na tomto odmítl spolupracovat a zajatce předal Čang Jungovi, pověřenému řízením vojenských záležitostí v Chang-čou.\n\nČu Čchen-chao byl ještě roku 1519 zbaven všech hodností a titulů, rozhodování o jeho osudu se protáhlo až do ledna 1521, kdy císař rozhodl, že mu dovolí spáchat sebevraždu. Nicméně jeho tělo bylo za trest spáleno.\n"}
{"id": "970628", "url": "https://cs.wikipedia.org/wiki?curid=970628", "title": "Karl Frengl", "text": "Karl Frengl\n\nKarl Frengl (6. dubna 1860 Klokočka – 1919) byl rakouský a český advokát a politik německé národnosti, na počátku 20. století poslanec Českého zemského sněmu.\n\nVystudoval gymnázium v České Lípě a práva na německé univerzitě v Praze. Roku 1885 získal titul doktora práv. Pak působil jako advokát ve Falknově.\n\nNa počátku století se zapojil i do zemské politiky. Ve volbách v roce 1901 byl zvolen do Českého zemského sněmu v kurii venkovských obcí (volební obvod Falknov, Kynžvart). Politicky byl samostatným německým radikálním nacionálem.Sněm se ovšem kvůli vzájemným obstrukcím Čechů a Němců fakticky nescházel.\n\nAngažoval se v zemských německojazyčných školských organizacích. V roce 1914 se uvádí, že se přestěhoval do dolnorakouského Tullnu.\n"}
{"id": "970630", "url": "https://cs.wikipedia.org/wiki?curid=970630", "title": "AC Ajaccio", "text": "AC Ajaccio\n\nAC Ajaccio je francouzský fotbalový klub z města Ajaccio na Korsice, který působí v Ligue 1. Klub byl založen v roce 1910 a svoje domácí utkání hraje na stadionu Stade François Coty s kapacitou 12 000 diváků.\n\nHlavním rivalem je jiný korsický klub SC Bastia, zápas těchto dvou celků je nazýván \"Derby Corse\" (Korsické derby). Od června do listopadu 2013 klub vedl trenér (bývalý italský útočník) Fabrizio Ravanelli. Po sezoně 2013/14 sestoupil z 20. místa Ligue 1 do Ligue 2.\n\n\"Aktuální k lednu 2014\n\n"}
{"id": "970632", "url": "https://cs.wikipedia.org/wiki?curid=970632", "title": "Jiskrová bezpečnost", "text": "Jiskrová bezpečnost\n\nJiskrová bezpečnost je jeden ze způsobů ochrany elektrických zařízení, která jsou určena pro provoz v prostředí s nebezpečím výbuchu. Zařízení, která využívají obvody s tímto typem ochrany, se označují jako jiskrově bezpečné obvody. Ochrana spočívá v omezení dodávané elektrické energie do obvodu ze zdroje elektrické energie. Další princip ochrany počítá se zabráněním možné akumulace elektrické energie v některé části obvodu. S jiskrově bezpečnými obvody se lze obecně setkat v jakémkoliv prostředí s nebezpečím výbuchu, nejčastěji jsou to chemické závody, rafinérie nebo těžební doly. Na rozdíl od dalších typů ochrany je možno použít jiskrovou bezpečnost ve všech zónách výbušnosti, tedy i v zónách 0 pro plyny a páry a 20 pro prachy, kde existuje předpoklad častého nebo trvalého výskytu výbušné atmosféry. Vzhledem k tomu, že jiskrově bezpečné obvody pracují s nízkou úrovní výkonu v obvodu, není možno použít tento typ ochrany pro vysokonapěťové nebo silové obvody.\n\nV běžném prostředí, kde neexistuje riziko vzniku výbuchu (a takové prostředí není tedy zařazeno do některé zóny výbušnosti), jsou instalována elektrická zařízení, na nichž se při provozu může vyskytovat jiskření. Příkladem může být vypínač, uvnitř něhož v běžném prostředí vznikají jiskry na spínacích kontaktech. V prostředí s nebezpečím výbuchu by však i tyto nepatrné jiskry mohly iniciovat výbuch. Kromě jiskření může výbuch vyvolat také vysoká teplota zařízení. Z tohoto důvodu existuje řada ochran elektrických zařízení pro prostředí s nebezpečím výbuchu. Jedním ze způsobů ochrany jsou jiskrově bezpečné obvody. \n\nZ hlediska povahy se obvody dělí do třech skupin, a to na obvody s převažující indukčností, obvody s převažující kapacitou a na obvody ohmické se zanedbatelnou indukčností a kapacitou. V každém z těchto typů obvodu hrozí riziko vzniku jisker, které ale mají jiný charakter. Zatímco v obvodech s převažující indukčností mohou vznikat jiskry dlouhého trvání závislé na velikosti napětí, v obvodech s převažující kapacitou vzniká elektrický oblouk po průrazu mezi dvěma uzavíratelnými částmi obvodu. Jiskření může vzniknout také v ohmických obvodech se zanedbatelnou indukčností a kapacitou. Jiskrově bezpečné obvody pracují na principu omezení dodávané elektrické energie do obvodu a v zamezení akumulace elektrické energie v některé části obvodu. Obecněji lze jiskrově bezpečné obvody označit jako obvody pracující s nízkou úrovní výkonu a jsou vhodné především pro průmyslovou elektroniku. Dalším využitím jsou pak oblasti automatizace a měřicí a regulační techniky.\n\nJiskrově bezpečné obvody se realizují jako oddělené obvody od dalších elektrických zařízení, a to pomocí oddělovacího členu. Oddělovací člen je nejčastěji realizován jako Zenerova bariéra. Ta sestává z rezistoru, Zenerovy diody a pojistky. Rezistor v takovém zapojení omezuje velikost proudu, Zenerova dioda reguluje velikost napětí a pojistka chrání Zenerovu diodu před přetížením vysokou úrovní výstupního napětí. Mezi další způsob oddělení jiskrově bezpečného obvodu patří galvanické oddělovače, které mohou navíc disponovat dalšími parametry, jako jsou například různé úrovně výstupu. S výhodou je lze využít u zařízení, která pracují se stejnosměrným proudem. Oproti Zenerovým bariérám jsou však cenově dražší.\n\nExistuje řada certifikačních organizací. V Evropské unii musejí zařízení s jiskrově bezpečnými obvody odpovídat směrnicí ATEX 94/9/EC. Každý výrobce těchto zařízení musí před uvedením na trh Evropského hospodářského prostoru doložit prohlášení o shodě výrobku a označit jej značkou CE. V Česku pak dále pro konstrukci a provoz jiskrově bezpečených zařízení platí harmonizované normy ČSN EN 50014 a ČSN EN 50020.\n\n"}
{"id": "970637", "url": "https://cs.wikipedia.org/wiki?curid=970637", "title": "Kozlov (Jičínská pahorkatina)", "text": "Kozlov (Jičínská pahorkatina)\n\nKozlov (381 m n. m.) je vrch v okrese Semily Libereckého kraje, v CHKO Český ráj. Leží asi 1,5 km východně od obce Všeň, na katastrálním území obce Olešnice.\n\nNa západním svahu jsou zbytky skalního hradu Chlum-Kozlov. Na plošině severně u vrcholu je upravená vyhlídka Karla Václava Raise (na Turnov a okolí). Na jjz. úpatí je přírodní památka Vústra.\n\nVrch náleží do celku Jičínská pahorkatina, podcelku Turnovská pahorkatina, okrsku Vyskeřská vrchovina a podokrsku Hruboskalská vrchovina.\n\nAutomobilem se dá nejblíže dopravit do osad Podháj či Podpohoří. Obě sídla spojuje žlutá  turistická stezka, která prochází přes vrchol Kozlova.\n"}
{"id": "970639", "url": "https://cs.wikipedia.org/wiki?curid=970639", "title": "Soubor antických bohů (Lysá nad Labem)", "text": "Soubor antických bohů (Lysá nad Labem)\n\nJedny z nejmladších soch v zámeckém parku Lysá můžeme nalézt pod hlavní terasou, na příčné ose k aleji alegorického souboru dvanácti měsíců. Šestice antických bohů orientovaných směrem k zámku pochází z období kolem roku 1760. Dnešní umístění soch není původní, což dokazují fotografie z počátků 20. století, na kterých se sochy nacházejí v rozích zatravněné plochy ve střední části čestného dvora. Avšak i toto místo nemuselo být původní vzhledem k rozsáhlým úpravám zámeckého parku, ke kterým došlo v průběhu 19. století. Materiálem soch stal se jemnozrnný pískovec bílé, až šedobílé barvy mšenského typu s pozůstatky povrchových úprav. Autorem těchto soch byla dílna Ignáce Františka Platzera. Šestici antických bohů tvoří Jupiter (Zeus), Vulkán (Héfaistos), Diana (Artemis), Pomona, Gaia a Neptun (Poseidón). Soubor soch je součástí památkově chráněného zámeckého areálu.\n\nPrvní alegorickou postavou ze souboru antických bohů je nejvyšší z bohů Zeus (Jupiter). Jeho symbolem jsou žezlo, svazek blesků a orel. Právě nad králem ptáků, stojí Zeus rozkročen. V podobě orla Zeus získal například krásného prince Ganyméda pro službu na Olympu. Jupiter je oděn do pláště sepnutého páskou, jdoucí přes jeho hruď. Plášť zakrývá především zadní stranu figury a klín. V klíně vytváří plášť tradičně modelovaný uzel, který drží pohromadě i provázek obepínající levé stehno boha. Drapérie je modelována do hluboce mělkých záhybů. Ve figuře Jupitera můžeme spatřit štíhlého, pohledného muže v nejlepších letech. Jeho krátké kudrnaté kadeře, upravené vousy, drobný nosík, plné tváře a svůdné oči vytvářejí dohromady fyziognomii plně odpovídající vládci všech bohů. O tom, že vládcem je on, vypovídá i koruna, kterou má posazenou na své hlavě.\n\nAlegorická postava Héfaista (Vulkána), jediného dělníka mezi bohy, boha kovářů, řemeslníků a ohně, stojí v mírném kontrapostu s levou nohou lehce pokrčenou a vysunutou vpřed. Mezi symboly tohoto boha řadíme kovadlinu, kovářské kladivo a kleště. Kovářské kleště nalezneme pod jeho levou nohou na plintu sochy. V pravé ruce drží kovářské kladivo. Předloktím levé i pravé ruky se opírá o atribut kovadliny. Kovadlina stojí na vysokém pařezu, ozdobeném na pravém boku přikovanými páskami pásky, pod kterými najdeme rovněž přikované blesky, odkazující na oheň. Za kovadlinou vidíme kovovou přilbici, ozdobné pásky a šavli s ozdobenou rukojetí. I Héfaistos je ztvárněn jako štíhlá a atraktivní mužská figura. Bůh kovářů je oděn do pláště, spadajícího z jeho levého ramene přes hruď až do klína. Vzadu poté zakrývá téměř celá záda boha.\n\nAlegorická socha Diany (Artemis) zpodobňuje římskou bohyni lovu a měsíce. Tato ochránkyně divé zvěře a lesů, bývá nejčastěji ztvárněna v doprovodu lesní zvěře či psů a s lukem. Diana z lyského souboru zaujímá postoj mírného kontrapostu. Pravou uvolněnou nohou našlapuje na dřevěný pařez, odkazující na les. O tento pařez opírá také atribut lovu, luk. Ten přidržuje nahoře pravou rukou. Bohyně je oděna do šatů s krátkou suknicí. Šaty má přichycené kolem krku ovázanou šňůrkou tak, že můžeme obdivovat její ňadra v plné kráse. Kromě letních šatů má na sobě ještě plášť zakrývající partie zad. Tento plášť si bohyně přidržuje zezadu levou rukou. Šaty i plášť vytváří měkké záhyby, spadající povětšinou směrem dolů. Na plášti najdeme ještě na zádech zavěšený toulec se šípy. Ve vlasech má panenská bohyně diadém s půlměsícem, připomínající, že je kromě lovu i bohyní měsíce.\n\nManželka boha Vertumna, římská bohyně Pomona, představuje třetí sochu z antického souboru. Tato starořímská bohyně bývá většinou zobrazována s velkou mísou naplněnou ovocnými plody nebo také s rohem hojnosti. V Lysé stojí v mírném kontrapostu s levou nohou vysunutou vpřed. Za její levou nohou na úrovni pravé nohy najdeme zděný pilíř z pravidelných kamenných kvádrů. Tento sloupek dosahuje svým vrcholem zhruba na úroveň pasu římské bohyně. Na sloupek je umístěn mělký koš naplněný ovocnými plody. Koš přidržuje Pomona svou levou rukou. V pravé ruce zdvihá cíp pláště a šatů tak, že nám svůdně odhaluje své levé stehno. Letní, takřka průsvitné šaty jsou pomocí pásky jdoucí přes její levé rameno přidržovány tak, že opět můžeme obdivovat její ňadra v plné kráse. Na hlavě má bohyně ovocných stromů posazenou čelenku z tepaného kovu zdobeného drahokamem. Oproti Dianě, která je ztvárněna jakožto dospělá žena, spatřujeme v Pomoně spíše ještě dívku, avšak nesmírně krásnou. Její líbezné, dlouhé kudrnaté kadeře, uvázané vzadu do drdolu, malý nosík, drobná ústa s plnými rty, krásné oči, doplněné štíhlou figurou, představují ideál ženské krásy. \n\nPoslední figurou ženy v antickém souboru je bohyně země a sama Země, Gaia, alespoň podle akademického sochaře Adamce. Na starších fotografiích je totiž s touto božskou postavou ztotožňována nejvyšší bohyně a bohyně manželství Héra (Juno). „Matka Země\" stojí v mírném kontrapostu s pravou nohou předsunutou. Pravou nohou stojí na spodku vysokého pařezu stromu. Pařez je ozdoben určitým typem pnoucí rostliny. K vrcholu pařezu směřuje levá ruka bohyně, ve které má klíč určený snad k odemčení hradební brány. Za klíčem na vrcholu pařezu můžeme také spatřit neznámé rostlinné plody, které Gaia přidržuje svou levou rukou. Štíhlou figuru řecké bohyně zahaluje plášť spojený páskou jdoucí přes její pravé rameno. Plášť zakrývá partie klína a zad a vytváří hluboké měkce modelované záhyby. Na hlavě má postava posazenou korunku vytvořenou z hradebních zdí.\n\nNejsevernější sochou z celého souboru je Neptun (Poseidón). Neptunus je známý jakožto italské božstvo pramenícího vodstva. Jako „Nethuns\" se objevuje tento bůh již u náboženství Etrusků. Od Poseidona převzal tento bůh, jak podobu, tak i funkci boha moře. V lyském souboru stojí vládce moře v mírném kontrapostu. V levé ruce drží trojzubec opírající se hroty o mořského živočicha, jenž by se snad dal interpretovat jako delfín. Delfín patří mezi zvířata, zasvěcená Poseidonovi spolu s býkem a koněm. Zlatý trojzubec je také je tradičním atributem tohoto boha. S tímto nástrojem dokázal rozbouřit nebo utišit nejstrašnější bouře, drtil jím skály, či dokonce i zabíjel ty, kteří se mu protivili. Pravou rukou Neptun přidržuje plášť, který mu zepředu zakrývá partie klína. Plášť přidržuje páska jdoucí přes pravé tříslo božstva. Lehce zvrásněná tvář s plnovousem a řidší kudrnaté kadeře nám prozrazují, že Neptun je již vyššího věku, nežli předchozí alegorické sochy z antického souboru. Přes svůj vyšší věk je však ve výborné kondici, což dokazuje jeho mohutná svalnatá postava. Své atraktivity bůh moře často a hojně využíval, byl totiž podobně záletný jako Zeus. Ještě je třeba zmínit korunu, nasazenou na hlavě Neptuna (Poseidona). Tato koruna zdůrazňuje, že vládcem vodstva je on.\n\n\n\n"}
{"id": "970642", "url": "https://cs.wikipedia.org/wiki?curid=970642", "title": "Johann Heiser", "text": "Johann Heiser\n\nJohann Heiser (22. listopadu 1870 Abertamy – 2. prosince 1933 Žatec) byl rakouský a český pedagog a politik německé národnosti, na počátku 20. století poslanec Českého zemského sněmu, v meziválečném období náměstek starosty Žatce.\n\nProfesí byl pedagogem. Byl aktivní i ve veřejném a politickém životě. Působil v německých spolcích, zasedal ve vedení spolku \"Bund der Deutschen in Böhmen\" a předsedal jeho okresní organizaci v Žatci.\n\nNa počátku století se zapojil i do zemské politiky. Ve volbách v roce 1901 byl zvolen do Českého zemského sněmu v kurii městské (volební obvod Žatec). Politicky patřil k Německé radikální straně.Sněm se ovšem kvůli vzájemným obstrukcím Čechů a Němců fakticky nescházel.\n\nČlenem žateckého obecního zastupitelstva byl od roku 1909. V letech 1919–1931 zastával funkci člena městské rady a náměstka starosty Žatce za Německou nacionální stranu.\n\nZemřel v prosinci 1933. Příčinou smrti byl zápal plic.\n"}
{"id": "970645", "url": "https://cs.wikipedia.org/wiki?curid=970645", "title": "Podhorie (okres Žilina)", "text": "Podhorie (okres Žilina)\n\nPodhorie ( ) je obec na Slovensku v okrese Žilina. V roce 2011 zde žilo 818 obyvatel. První písemná zmínka o obci pochází z roku 1393.\n\nObec je situována na jihozápad od Žiliny v blízkosti Súľovských skal. Nedaleko od obce se nachází Lietavský hrad.\n\nObyvatelé se povětšinou živili zemědělstvím a řemesly. V obci se nachází kaple sv. Cyrila a Metoděje z roku 1980 a kaple Růžencové Panny Marie (bývalý Dům smutku). V březnu 1909 byl v obci velký požár, shořelo 38 dřevěných domů včetně místní školy.\n\n"}
{"id": "970646", "url": "https://cs.wikipedia.org/wiki?curid=970646", "title": "Brdo (rozhledna)", "text": "Brdo (rozhledna)\n\nRozhledna Brdo je kamenná vyhlídková věž na nejvyšším stejnojmenném vrcholu Chřibů. Z rozhledny lze dohlédnout na Malou Fatru, Roháče, Jeseníky, Beskydy a Vsetínské vrchy, ojediněle i hřebeny Alp. Rozhledna je vysoká 24 m a má celkem 99 schodů. Na rozhledně je možné zakoupit turistickou známku č. 1009 (Brdo - rozhledna Chřiby).\n\nNa vrcholu Brda stávala až do 70. let 20. století dřevěná rozhledna. Stavba nové kamenné rozhledny byla zahájena 28. října 2001 a slavnostně otevřena přesně o tři roky později dne 28. října 2004. Jednalo se o první kamennou rozhlednu postavenou na území Česka od 30. let 20. století. O výstavbu se zasloužilo \"Sdružení pro podporu místních iniciativ Chřiby\". Autorem projektu je architekt Svatopluk Sládeček. Na stavbu byl použit pískovec z kamenolomu Žlutava a dubové dřevo z místních lesů. Náklady na stavbu dosáhly cca 5,5 miliónů korun.\n\n\n"}
{"id": "970647", "url": "https://cs.wikipedia.org/wiki?curid=970647", "title": "Marián Zednikovič", "text": "Marián Zednikovič\n\nMarián Zednikovič (15. srpen 1951, Bratislava – 5. květen 2007, Bratislava) byl slovenský herec. V Česku byl známý především díky roli tělocvikáře Žížalky v populárním dětském filmu \"Pětka s hvězdičkou\". Na Slovensku například díky komedii \"Utekajme, už ide!\" z roku 1986.\n\nV roce 1974 vystudoval herectví na Vysoké škole múzických umění v Bratislavě. Po ukončení studia začínal v trnavském Divadle pro děti a mládež (dnešní Divadlo Jána Palárika), kde si zahrál Neználka, Toma Sawyera i Chlestakova v Gogolově \"Revizorovi\". V roce 1980 přešel do Bratislavy na Novou scénu.\n\nByl jedním ze zakládajících členů Divadla Astorka Korzo '90. Za postavu Vojnického v Čechovově hře \"Strýček Váňa\" získal v roce 1996 cenu DESKY za nejlepší mužský herecký výkon. V divadelním představení \"Obchod na korze\" si zahrál postavu Antona Brtka, za kterou získal v roce 2000 Výroční cenu Literárního fondu.\n\nByl známý z rozhlasu, televize, dabingu i z filmů. Byl rozvedený, má dva dospělé syny. Zemřel po více než ročním boji s rakovinou lymfatických uzlin.\n\n\n"}
{"id": "970648", "url": "https://cs.wikipedia.org/wiki?curid=970648", "title": "Almere City FC", "text": "Almere City FC\n\nAlmere City FC je nizozemský fotbalový klub z Almere, který byl založen v roce 2001. Jeho hřištěm je Almere City Stadion s kapacitou 3 000 diváků.\n\nPřed sezónou 2010/11 nesl název FC Omniworld.\n\n\"K 13. červenci 2013\"\n\nZde je seznam českých hráčů, kteří působili v klubu Almere City FC:\n\n"}
{"id": "970649", "url": "https://cs.wikipedia.org/wiki?curid=970649", "title": "Boris Magaš", "text": "Boris Magaš\n\nBoris Magaš (22. srpna 1930, Karlovac, Jugoslávie − 24. listopadu 2013, Záhřeb, Chorvatsko) byl chorvatský architekt. \n\nMagaš studoval architekturu v Záhřebu na Fakultě technických věd Záhřebské univerzity. Poté pracoval jako akademik na několika katedrách téže univerzity. V roce 1967 se stal spolupracovníkem projektové skupiny \"Interinženjering\" a o dva roky později i ředitelem Stavebně-projektového závodu v Rijece. V Rijece rovněž vyučoval na místní univerzitě i stavitelství v oblasti výškových budov. V roce 1988 byl zvolen za člena Chorvatské akademie věd. O dva roky později se stal poradcem chorvatského prezidenta v oblasti architektury a urbanistiky. \n\nV roce 1991 byl za celoživotní dílo vyznamenán chorvatskou Cenou Vladimira Nazora. \n"}
{"id": "970651", "url": "https://cs.wikipedia.org/wiki?curid=970651", "title": "Rukevníček syrský", "text": "Rukevníček syrský\n\nRukevníček syrský (\"Euclidium syriacum\") je nízká, bílé kvetoucí, planě rostoucí rostlina, jediný druh z monotypického rodu rukevníček, který se České republice pravděpodobně již nevyskytuje.\n\nRoste v jižních částech střední a východní Evropy a ve střední a západní Asii. Druhotně se rozšířil i do západní a severní Evropy jakož i do Severní Ameriky a Austrálie. Českou republikou, kde je považován za archeofyt, procházela jeho původní severní hranice výskytu jižní Moravou a dál pokračovala jižním Slovenskem.\n\nNenáročná a málo konkurence schopná rostlina jenž roste nejčastěji na od jiného rostlinstva obnažené nebo nezapojené hlinité či písčité půdě, na okrajích polí, okolo cest, železnic a na rumištích, dobře snáší i místa se zasolenou zeminou.\n\nRukevníček je jednoletá rostlina s 10 až 40 cm vysokou přímou nebo vystoupavou rozvětvenou lodyhou vyrůstající z jen asi 1 mm tlustého kořínku. Na průřezu oblá, světle hnědá lodyha je po povrchu rýhovaná a bývá roztroušeně porostlá krátkými vidlicovitými chlupy stejně jako celá rostlina. V řídké přízemní růžici rostou listy s úzce křídlatým řapíkem a jejich elipsovitá nebo obkopinatá čepel, po okraji nepravidelně zubatá, mívá délku až 8 cm a šířku do 2 cm; v době zralosti plodů jsou již tyto listy suché. Spodní řapíkaté, střídavě vyrůstající lodyžní listy mají čepel podlouhlého až elipsovitého tvaru o délce až 7 cm a jen plytce nepravidelně zubatou, směrem vzhůru se řapíky i samotné čepele zkracují. Listy lodyhy jsou ze spodní strany světlejší a řídce chlupaté.\n\nKvětenství je hustý hrozen, s podlouhlými stopkatými listeny ve spodní části, který obsahuje drobné, čtyřčetné květy na krátkých chlupatých stopkách. Vejčité, volné, vzpřímené a opadavé kališní lístky, mající u vrcholu růžovou skvrnu a po obvodu blanitý lem, jsou dlouhé do 1 mm a na vnější straně chlupaté. Smetanově bílé, úzce obkopinaté korunní lístky s dlouhým nehtíkem jsou asi 1,2 mm dlouhé. Květ dále obsahuje šest čtyřmocných tyčinek, 0,5 až 0,8 mm dlouhých nesoucí vejčité prašníky, vedle vnějších tyčinek vyrůstají žlázky s nektarem. Téměř holý semeník se dvěma vajíčky je zakončen chlupatou čnělkou s kulovitou bliznou. Květy rozkvétají v květnu a červnu. Ploidie rodu je 2n = 14.\n\nNa tlustých vztyčených stopkách vyrůstají nepukavé, kuželovitě vřetenovité, hráškově zelené asi 2 mm dlouhé šešulky s výrazným 1 mm dlouhým zobáčkem. Obsahují dvě světlehnědá, elipsoidní, hladká semena 1,3 mm dlouhá která při navlhčení slizovatí a jsou výhradním rozmnožovacím orgánem rukevníčku.\n\nRukevníček syrský, který se v minulosti v České republice vyskytoval příležitostně, se pravděpodobně z naší přírody již definitivně vytratil; ztrátu nejspíš způsobila zvýšená chemizace zemědělství. Podle \"Černého a červeného seznamu cévnatých rostlin České republiky roku z 2000\" byl prohlášen nezvěstným druhem (A2) a \"Seznamem cévnatých rostlin květeny České republiky z roku 2012\" vyhynulým druhem (A1). Na Slovensku je ( blahobyľ sýrska) také považován za nezvěstný.\n\n\n \n"}
{"id": "970655", "url": "https://cs.wikipedia.org/wiki?curid=970655", "title": "Forbidden Society", "text": "Forbidden Society\n\nForbidden Society, vlastním jménem Jindřich Brejcha, je český drum and bassový producent. Je známý svým specifickým drumandbassovým soundem, který je z velké části ovlivněn metalem.\n\nElektronickou hudbu začal produkovat v roce 1998. V roce 2010 přichází prudký vzestup a s ním spojené releasy na labelech jako PRSPCT, Freak, Obscene, Algorythm, Counterstrike, Big Riddim, Future Sickness, Union Records, Yellow Stripe a dalších.\n\nNa podzim roku 2010 zakládá vlastní label Forbidden Society Recordings a pravidelně pořádá Forbidden Society Recordings Label Nights v klubech po celém Česku.\n\nFog Walk (Forbidden Society Recordings 2019)\n\nThronecrusher (Forbidden Society Recordings 2015)\n\nTHE OVERKILL COMPILATION (Forbidden Society Recordings 2013)\n\nTo The Threshold - (Forbidden Society Recordings 2012)\n\nStep Through The Hardline - (Hardliner Recordings 2005)\n\nCriminal EP - Part 2 (Forbidden Society Recordings 2014)\n\nCriminal EP - Part 1 (Forbidden Society Recordings 2014)\n\nDonny & Forbidden Society / Audio - Creator & Destroyer / Burn It Down (12\") (Forbidden Society Recordings 2013)\n\nThe Witch King / Manga Rebellion (2xFile, MP3, Single, 320) (Forbidden Society Recordings 2013)\n\nReceptor (2) & Forbidden Society - To The Threshold Album Sampler (Forbidden Society Recordings 2012)\n\nOutside Agency, The / Peter Kurten / Katharsys / Forbidden Society - Favorite Sin / This Never Happened (Genosha One Seven Five)\n\nResist The Pressure EP (2x12\" + 4xFile, MP3, 320) (Forbidden Society Recordings 2012)\n\nForbidden Society & Current Value - Control / Birth Cycle (Forbidden Society Recordings 2011)\n\nNoize Punishment / Switch Technique & Forbidden Society - Riotbringer (Forbidden Society Remix) / Shelter (Future Sickness Records)\n\nForbidden Society & Katharsys - Destiny Eden (Current Value Remix) / Lords Of The Steel (Forbidden Society Recordings 2011)\n\nForbidden Society & Dub Elements Feat. Venganza* / Forbidden Society - Set It Off / Pain Threshold (Forbidden Society Recordings 2011)\n\nForbidden Society & Counterstrike / Forbidden Society & Katharsys - Extreme (Current Value Remix) / Redeemer (Forbidden Society Recordings 2011)\n\nBurn / War Ensemble (Forbidden Society Recordings 2011)\n\nCurrent Value & Cooh / Switch Technique & Forbidden Society - Optic Nerve / Blood Extract (Union Recordings)\n\nMachine Code* / Katharsys & Forbidden Society - ID / Run & Hide (Yellow Stripe Recordings)\n\nAttack The Beautiful / Despised (2xFile, MP3, Single, 320) (PRSPCT Recordings)\n\nLucio De Rimanez, Forbidden Society - Anarchy (2xFile, MP3, Single, 320) (Perkussiv)\n\nSoul Scanner / All Gone (2xFile, MP3, Single, 320) (Fallout recordings 2011)\n\nForbidden Society & Computerartist - Forcer / Incarnation (Forbidden Society Recordings 2011)\n\nForbidden Society / Future Signal - Forbidden Society Recordings Limited 002 (Forbidden Society Recordings 2011)\n\nKatharsys / Forbidden Society - Psychosis / Domination (12\") (Mentally Disturbed Recordings 2011)\n\nForbidden Society Recordings Limited 001 (4xFile, MP3, EP, 320) (Forbidden Society Recordings 2011)\n\nCan't Be Soft / Femme Fatale (2xFile, MP3, Single, 320) (Fallou recordings 2011)\n\nTech Treatment 06 (2xFile, WAV, Single) (Section 8 Records 2010)\n\nFocus On The Violence VIP / The New Cell (12\", Promo) (Obscene Recordings - 2010)\n\n"}
