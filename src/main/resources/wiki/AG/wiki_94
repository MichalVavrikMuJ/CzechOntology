{"id": "1161032", "url": "https://cs.wikipedia.org/wiki?curid=1161032", "title": "Gregor Erhart", "text": "Gregor Erhart\n\nGregor Erhart (* kolem 1470?, Ulm – 1540, Augsburg) byl německý gotický sochař, syn Michela Erharta z Ulmu.\nGregor Erhart se vyučil v dílně svého otce v Ulmu a roku 1494 odešel do Augsburgu, kde patrně získal zakázku pro klášter a kostel St Moritz. Zde se oženil s Annou Daucher a žil s ní v domě svého švagra, řezbáře Adolfa Dauchera. Roku 1496 se stal sochařským mistrem a roku 1531 předal svou prosperující dílnu synovi Paulu Erhartovi. Zemřel roku 1540 ve věku 70 let. \n\nJeho bratrem byl Bernhard Erhart, bratrancem Hans Holbein starší.\n\nJako tovaryš v dílně svého otce se podílel na \"oltáři Panny Marie\" v Mnichově-Thalkirchen (1485) a na hlavním oltáři v klášteru Blaubeuren (1493/94). Po osamostatnění ve vlastní dílně v Augsburgu se seznámil s italskou renesancí a jeho prvním dílem, které nese známky přechodu ke zjednodušení formy je \"Madona Ochranitelka\" z hlavního oltáře kostela v cisterciáckém opatství v Kaisheimu (1502-1504). Ve 2. desetiletí vytvořil sochu \"Madony Ochranitelky\" pro Frauenstein (Horní Rakousko) a \"sv. Máří Magdaleny\" (nyní Louvre). Vedle práce se dřevem se Gregor Erhart věnoval také kamenosochařství.\n\nŘada děl Gregora Erharta se nedochovala (kamenný Krucifix pro Sankt Ulrich z roku 1498, oltář pro Sankt Moritz v Augsburgu (1502-1508), svatostánek pro stejný kostel (1502-08)) Vrcholem jeho práce měla být jezdecká socha císaře Maxmiliána pro klášter Sankt Ulrich, ke které existuje pouze bronzový model (Berlin, Deutsches Museum). Na skutečný význam a rozsah práce Gregora Erharta lze usuzovat pouze nepřímo, z analýzy jeho výtvarného stylu. \n\n"}
{"id": "1161033", "url": "https://cs.wikipedia.org/wiki?curid=1161033", "title": "Karel IV. Bourbonský", "text": "Karel IV. Bourbonský\n\nKarel Bourbonský (2. červen 1489 – 25. březen 1537) byl francouzský princ královské krve a vojenský velitel u dvora Františka I. Francouzského. Byl dědečkem krále Francie Jindřicha IV.\n\nKarel se narodil na zámku de Vendôme jako syn Františka, hraběte z Vendôme a Marie Lucemburské.\n\nKarel se stal v roce 1495, po svém otci hrabětem z Vendôme. Karlova první vojenská služba byla v Itálii, za vlády Ludvíka XII. Francouzského. Jeho hrabství bylo v roce 1514 povýšeno na vévodství. Bojoval v bitvě u Marignana a podílel se na vlámském tažení. Pro svou loajalitu ke králi, byl jmenován hlavou rady, když byl král František zajat u Pavie.\n\nDne 18. května 1513 se oženil s Františkou z Alençonu, dcerou Reného, vévody z Alençonu. Měli spolu třináct dětí:\n\n\nPo smrti bratranců Karla IV. z Alençonu a Karla III. Bourbonského, se stal čtvrtým v pořsdí na královský trůn, hned po králových synech. Jeho manželka, sestra posledního vévody z Alençonu, měla být dědičkou svého bratra, ale král František povolil své sestře, Markétě z Angoulême, poslední vévodově manželce, aby si vévodství ponechala, i když s vévodou neměla žádné děti. Karel měl rovněž zdědit bourbonské vévodství, ale to kvůli zradě jeho posledního držitele, propadlo koruně. V roce 1527 zemřel bourbonský konstábl, a tak se Karel stal hlavou rodu Bourbonů.\n\nJeho syn Antonín se oženil s Janou Navarrskou, dcerou Markéty z Angoulême, a tím se vyřešilo dědictví Alençonu. Jejich syn Jindřich se stal francouzským králem. Antonín a Ludvík, princ z Condé, se stali mocnými vojenskými vůdci na opačných stranách v hugenotských válkách. Karel zemřel v Amiens v roce 1537 ve věku 47 let.\n"}
{"id": "1161034", "url": "https://cs.wikipedia.org/wiki?curid=1161034", "title": "Chrásty", "text": "Chrásty\n\nSlovo chrásty/Chrásty může označovat:\n\n\n"}
{"id": "1161038", "url": "https://cs.wikipedia.org/wiki?curid=1161038", "title": "Jan Kozakiewicz", "text": "Jan Kozakiewicz\n\nJan Kozakiewicz (9. prosince 1857 Wadowice – 15. března 1927) byl rakouský politik polské národnosti z Haliče, na konci 19. století poslanec Říšské rady.\n\nVychodil nižší reálnou školu v Krakově. Pak studoval na učitelském ústavu v Krakově. Zde v roce 1877 organizoval polské studentské spolky a agitoval pro socialistické hnutí. V roce 1879 byl zatčen po několik měsíců vězněn. Pak byl zproštěn viny. Nesměl se ale již vrátit k studiu na učitelském ústavě. Pracoval jako švec, herec, kameník, účetní nebo malíř. Usadil se ve Lvově. Byl aktivní v dělnickém hnutí. V roce 1882 byl zatčen v rámci širší razie ve Lvově. Byl odsouzen na šest měsíců. V polovině 80. let se oženil. Krátce žil v Krakově, pak opět ve Lvově, později v Nowém Saczu. V roce 1892 se podílel na utváření organizační struktury Polské sociálně demokratické strany Haliče a Slezska v Nowém Saczu. Ještě téhož roku se vrátil do Lvova a trvale byl aktivní v sociálně demokratické straně. Přispíval do mnoha socialistických periodik. Účastnil se kongresů druhé internacionály.\n\nByl také poslancem Říšské rady (celostátního parlamentu Předlitavska), kam usedl ve volbách do Říšské rady roku 1897 za kurii všeobecnou v Haliči, 1. volební obvod: Lvov. Ve volebním období 1897–1901 se uvádí jako Jan Kozakiewicz, malíř, bytem Lvov.\n\nVe volbách roku 1897 je uváděn jako sociální demokrat. Spolu s Ignacy Daszyńskim byli prvními dvěma polskými sociálně demokratickými poslanci. Ve volbách do Říšské rady roku 1901 už nekandidoval.\n\nV létě roku 1901 přesídlil do Argentiny, kde působil jako rolník. Kvůli těžkým životním podmínkám se roku 1903 přestěhoval do USA. I zde byl činný v dělnickém hnutí. Po jistou dobu byl i generálním tajemníkem exilové polské sociální demokracie a podílel se na vydávání jejích periodik. Za války agitoval ve prospěch dohodových velmocí. V roce 1923 se vrátil do Polska. Pracoval v továrně, později nastoupil do funkce ředitele místní pobočky nemocenské pojišťovny v Kolomyji, kterou zastával do své smrti roku 1927.\n"}
{"id": "1161041", "url": "https://cs.wikipedia.org/wiki?curid=1161041", "title": "Ungod (album, Morgoth)", "text": "Ungod (album, Morgoth)\n\nUngod je čtvrté studiové album německé death metalové kapely Morgoth vydané roku 2015 společností Century Media Records. Album nenavazuje na poslední LP \"Feel Sorry for the Fanatic\" z roku 1996, které se žánrově vymykalo, je blíže předchozím deskám \"Cursed\" a \"Odium\". Vokály nenazpíval dlouholetý zpěvák kapely Marc Grewe, ale Karsten Jäger z Disbelief.\n\nAutorem obalu je řecký grafik Seth Siro Anton. Ke skladbě \"Voice of Slumber\" vznikl videoklip.\n\n\n\n"}
{"id": "1161043", "url": "https://cs.wikipedia.org/wiki?curid=1161043", "title": "Ungod", "text": "Ungod\n\nNázev Ungod může znamenat:\n\nv hudbě:\n"}
{"id": "1161045", "url": "https://cs.wikipedia.org/wiki?curid=1161045", "title": "Debauchery", "text": "Debauchery\n\nDebauchery (v angličtině znamená \"zhýralost\", \"prostopášnost\") je německá death metalová kapela ze Stuttgartu. Byla založena roku 2000 zpěvákem a kytaristou Thomasem Gurrathem (alias The Bloodbeast) původně pod názvem Maggotcunt.\nDebutní studiové album se zrodilo v roce 2003 a nese název \"Kill Maim Burn\".\n\n\n\n\n"}
{"id": "1161090", "url": "https://cs.wikipedia.org/wiki?curid=1161090", "title": "Patrik Rak", "text": "Patrik Rak\n\nPatrik Rak (* 1972<ref name=\"c.a.d.a./scorpion\"></ref>), známý pod předzdívkou Raxoft, je programátor. Tvořil programy pro počítače Sinclair ZX Spectrum, jehož byl od roku 1987 byl vlastníkem, později si pořídil počítač Amiga. První program, který vypustil na veřejnost, byla hra Podraz 4, do povědomí lidí se ale dostal až hrou Piškworks.<ref name=\"bit 1/92\"></ref> Logo \"Raxoft\", které používal, bylo podobné logu \"Fuxoft\", které používal František Fuka.\n\nV roce 1990, v době, kdy pracoval na hře Star Dragon, se prostřednictvím inzerátu seznámil Milanem Matouškem, který tvořil grafiku. S Milanem Matouškem vytvořili programátorskou skupinu \"Scorpion\". Po hře Star Dragon společně vytvořili hry Atomix a Hexagonia. Jejich hry vydávaly v Česku Proxima – Software a na Slovensku Ultrasoft.<ref name=\"bit 2/92\"></ref>\n\nPráce na následující hře, hře Space Crusaders, vzdal Patrik Rak před jejím dokončením, protože se mu hra zdála moc pomalá. V roce 1991 vytvořili hru Qang a pro počítač SAM Coupé vyrobili konverzi hry Hexagonia, která zaznamenala velký úspěch. Po nástupu počítačů Amiga přešli na programování pro tento počítač, po několika měsících ale začali uvažovat, že by opět programovali pro ZX Spectrum. Začátkem roku 1992 Patrik Rak pracoval na textové hře Tajemství Valtaru a plánoval vytvořit logickou hru Mezi věžemi, nicméně v květnu téhož roku už opět programoval převážně na počítači Amiga a ZX Spectrum používal zřídka,<ref name=\"zxm 5/92\"></ref> takže tyto hry společně s hrami Space Crusaders a S. Q. U. A. D. zůstaly nedokončené.\n\nPři programování na používal assembler Pikasm 1.1+ a monitor V.A.S.T. od Tomáše Rylka, nástroje Prometheus, MRS a Devast Ace podle jeho názoru měly mnoho nedostatků. Kromě programovacích nástrojů používal pro svojí tvorbu grafický editor Art Studio a textový procesor Desktop.\n\nPro počítač Amiga vytvořil Patrik Rak kompilaci skladeb Františka Fuky ze ZX Spectra.\n\nKoncem 90. let definoval formát souborů .ay, který slouží k ukládání hudby generované hudebním čipem AY-3-8912. Také definoval formát souborů .pzx jako jednodušší alternativu k formátu souborů .tzx, ovšem tak, aby zachovával důležité vlastnosti souborů .tzx.\n\nNedokončil studium na Fakultě elektrotechnické ČVUT, studium ukončil z vlastního rozhodnutí.\n\nV roce 2012 se věnoval zkoumání funkce procesoru Z80 a objevil, že pokud instrukce procesoru nastavuje některý z příznaků v registru F, následující instrukce scf nebo ccf pouze přenese stav bitů 3 a 5 registru A do odpovídajících bitů registru F, zatímco pokud instrukce procesoru nenastavuje žádný příznak, následující instrukce scf nebo ccf do bitů 3 a 5 registru F uloží výsledek operace OR odpovídajících bitů registru A a registru F.\n\n\n\n\n\n"}
{"id": "1161091", "url": "https://cs.wikipedia.org/wiki?curid=1161091", "title": "Hemangiopericytom", "text": "Hemangiopericytom\n\nHemangiopericytom zkr. HPC je typ sarkomu měkkých tkání původem z pericytů na stěnách vlásečnic. Pokud prorůstají tyto buňky nervový systém jde o poměrně agresivní metastazující a reemisní nádor. Meningeální hemangiopericytomy tvoří asi 0,4 % všech primárních nádorů mozku. Frekvence výskytu ve srovnání s meningeomy je 1:50.\n\nPreferuje se chirurgické odstranění ložisek a dále chemoterapie a radioterapie. Na rozdíl od meningeomů se recidivy objevují za delší dobu.\n"}
{"id": "1161092", "url": "https://cs.wikipedia.org/wiki?curid=1161092", "title": "Irský republikanismus", "text": "Irský republikanismus\n\nIrský republikanismus () je ideologie založená na víře, že celý Irský ostrov by měl být samostatná republika. Vývoj nacionalismu a demokratického cítění v Evropě v 18. a 19. století se v Irsku odrazil ve vznik republikanizmu jako opozice vůči britské nadvládě. Stalo se tak po stovkách let britského dobývání a irského odporu skrze povstání. Diskriminace katolíků, pokusy britské správy potlačit irskou kulturu a víra, že Irsko bylo ekonomicky v důsledku Dohody o unii z roku 1800 znevýhodněno, byly hlavní faktory vedoucí k této opozici.\n"}
{"id": "1161093", "url": "https://cs.wikipedia.org/wiki?curid=1161093", "title": "Garda Síochána", "text": "Garda Síochána\n\nGarda Síochána (z irštiny: \"Strážci míru\") více známá jako Garda (\"Strážci\") je policejní jednotka v Irsku. Jednotka je vedena Garda komisařem, který je jmenován irskou vládou. Její sídlo je ve Phoenix Parku v Dublinu.\n\nObčanská stráž byla vytvořena prozatímní vládou v únoru 1922, aby převzala policejní odpovědnost za vznikající Irský svobodný stát. Nahradila Královskou irskou policii (RIC) a Irskou republikánskou policii z let 1919 – 1922. V srpnu 1922 jednotka doprovázela Michaela Collinse během setkání se zástupcem britského monarchy v Irsku v dublinském hradě.\n\nBěhem Irské občanské války v letech 1922 – 1923 Irský svobodný stát zřídil \"Oddělení kriminálního vyšetřování\", což byla ozbrojená protipovstalecká jednotka. Byla rozpuštěna v říjnu 1923 a její prvky se přenesly do Dublinské metropolitní policie (DMP).\n\nV Dublinu měla však stále odpovědnost za pořádek DMP dokud se v roce 1925 nesloučila s Gardou Síochána. Od té doby to byla jediná policie ve státě dnes známém jako Irsko. Další policejní složky s omezenými pravomocemi jsou vojenská policie Irských obranných sil, Letištní policie a policejní jednotky dublinského přístavu a přístavu v Dún Laoghaire.\n"}
{"id": "1161096", "url": "https://cs.wikipedia.org/wiki?curid=1161096", "title": "Distrikty na Novém Zélandu", "text": "Distrikty na Novém Zélandu\n\nDistrikty Nového Zélandu jsou územně-správní jednotky druhé úrovně (distrikty) Nového Zélandu, regiony jsou územně-správní jednotky první úrovně nadřazené distriktům. Byly vytvořeny reformami místní samosprávy v roce 1989. \n\n\nV současnosti existuje 53 distriktů:\n\n"}
{"id": "1161098", "url": "https://cs.wikipedia.org/wiki?curid=1161098", "title": "Královská ulsterská policie", "text": "Královská ulsterská policie\n\nKrálovská ulsterská policie (, \"zkr. RUC) byla mezi lety 1922 až 2001 policie v Severním Irsku. Byla založena 1. června 1922 z Královské irské policie (RIC). V době svého vrcholu měla 8500 důstojníků a dalších 4500, kteří byli členy záložní jednotky RUC. Během Troubles bylo zabito 319 členů RUC a téměř 9000 jich bylo zraněno během atentátů a útoků nejčastěji organizací Prozatímní IRA. Od roku 1983 byla označena jako nejnebezpečnější policejní jednotka na světě. Ve stejném období RUC zabila 55 lidí z toho bylo 28 civilistů.\n\nRUC byla v roce 2001 nahrazena Policií Severního Irska (PSNI). RUC měla pověst jednostrannosti, diskriminace a měla uzavřenou tajnou dohodu s Loajalistickými polovojenskými skupinami. Naopak ze strany bezpečnostních sil byla chválena jako jedna z nejprofesionálnějších policejních složek na světě.\n"}
{"id": "1161099", "url": "https://cs.wikipedia.org/wiki?curid=1161099", "title": "Pravoslavný fundamentalismus", "text": "Pravoslavný fundamentalismus\n\nPravoslavný fundamentalismus je fundamentalismus, jehož zdrojem je ortodoxní církev. Oblastí výskytu je převážně Balkán a Rusko. Je namířen proti Západu a všemu modernímu.\n\nNapříklad hnutí za tzv. pravé pravoslaví (rusky \"Истинно-Православной Церкви\") probíhá již přibližně sto let. Ve sporech pak jde mimo jiné i o Juliánský kalendář (\"Paleoimerologites\"). Srbsko je státem, kde se projevuje fundamentalismus a jedním problémem je například i Kosovo. V Řecku například fundamentalisté odmítají nový průkaz totožnosti, že bude obsahovat číslo 666. V Rusku se staví proti komunismu.\n"}
{"id": "1161103", "url": "https://cs.wikipedia.org/wiki?curid=1161103", "title": "Primární lymfom CNS", "text": "Primární lymfom CNS\n\nPrimární lymfom CNS, zkr. PCNSL anebo mikrogliom je typ primárně nitrolebečního nádoru mozku. Nádor se vyskytuje převážně v případech immunosuprese, typicky u pacientů s AIDS a představuje cca 20% všech lymfomů u HIV pozitivních. Etiologie nádoru je u imunokompetentních nemocných nejasná. U pacientů s imunodeficitem byla ve většině případů prokázána souvislost s infekcí virem Epstein-Barrové.\n\nBěžnými příznaky jsou závratě, pocení, ztráta tělesné hmotnosti, poruchy zraku a sluchu, parézy končetin nebo svalů a epileptické záchvaty. Dále se objevujediplopie, dysfagie a vertigo. Diagnóza je stanovena na základě histologického vyšetření vzorku stereotaktické biopsie. U pacientů s AIDS se užívá vyšetření mozkomíšního moku nebo PET. K lěčbě se užívá radioterapie a intenzivní chemoterapie. Vzhledem k hluboké lokalizaci a častému mikropostižení nemá chirurgická operace smysl. \n"}
{"id": "1161106", "url": "https://cs.wikipedia.org/wiki?curid=1161106", "title": "Carlos Tapia", "text": "Carlos Tapia\n\nCarlos Daniel Tapia (* 20. srpen 1962, San Miguel, Buenos Aires, Argentina) byl argentinský fotbalista. Nastupoval většinou na postu záložníka.\n\nS argentinskou reprezentací vyhrál mistrovství světa v Mexiku roku 1986.. V národním mužstvu odehrál 10 utkání, v nichž vstřelil 1 branku.\n\nTřikrát se stal mistrem Argentiny, dvakrát s River Plate (1980, 1981), jednou s Boca Juniors.\n"}
{"id": "1161107", "url": "https://cs.wikipedia.org/wiki?curid=1161107", "title": "Loajalistický dobrovolnický sbor", "text": "Loajalistický dobrovolnický sbor\n\nLoajalistický dobrovolnický sbor ( zkr. LVF) je malá loajalistická polovojenská skupina v Severním Irsku . Byla založena Billym Wrightem v roce 1996, který se se svou jednotkou z města Portadown oddělila od sboru ulsterských dobrovolníků (UVF) po tom, co tato organizace vyhlásila příměří. Patřily k středoulsterské Brigádě UVF a Wright byl velitelem brigády. V dvouletém období od srpna 1996 vedl vojenskou kampaň s cílem bojovat proti irským republikánům. Během tohoto období zabily nejméně 14 lidí během ozbrojených a bombových útoků. Téměř všichni byli katolíci. LVF svou kampaň v srpnu 1998 odvolala a vyřadila některé své zbraně.\n\nLVF je ve Spojeném království, Irsku a Spojených státech označena jako teroristická skupina.\n"}
{"id": "1161109", "url": "https://cs.wikipedia.org/wiki?curid=1161109", "title": "Marcelo Trobbiani", "text": "Marcelo Trobbiani\n\nMarcelo Antonio Trobbiani Ughetto (* 7. únor 1955, Casilda, Santa Fe, Argentina) byl argentinský fotbalista. Nastupoval většinou na postu záložníka.\n\nS argentinskou reprezentací vyhrál mistrovství světa v Mexiku roku 1986.. V národním mužstvu odehrál 27 utkání, v nichž vstřelil 1 branku.\n\nZa svůj život nasbíral šest mistrovských titulů ve třech zemích, čtyřikrát se stal mistrem Argentiny, dvakrát s Boca Juniors (1976, 1981), dvakrát s Estudiantes de La Plata (1982, 1983), má též titul chilský s Cobreloa Calama (1988) a ekvádorský s klubem Barcelona Guayaquil.\n\nPo skončení hráčské kariéry se stal fotbalovým trenérem.\n"}
{"id": "1161110", "url": "https://cs.wikipedia.org/wiki?curid=1161110", "title": "Atypický teratoidní rhabdoidní tumor", "text": "Atypický teratoidní rhabdoidní tumor\n\nAtypický teratoidní rhabdoidní tumor, zkrc. ATRT je vzácný typ tumoru mozku a míchy, zpravidla u dětí. Nejčastěji se vyskytuje v zadní jámě lebeční, především v mozečku. Incidence je 3/1.000.000.\n\nJako samostatná nemoc existuje teprve od roku 1996 (do té doby diagnostikována chybně jako meduloblastom nebo rhabdomyosarkom) a formálně je evidována od roku 2000. Prognóza dožití je 11 měsíců, dožití nad 2 roky je v méně jak 20% případů.\n\nAtypický teratoidní rhabdoidní tumor je velice vzácné onemocnění a do současnosti pro ni neexistují standardní Léčebné standardy ani účinná léčba. Většina dětí je proto zahrnuta do klinických studií. Ve 3..fázi je radioterapie/chemoterapie s buněčnou terapií.\n\nKomplikovaný název nemoci je odvozen od válcovitého tvaru buněk (rhabdoid) podobných jako u rhabdomyosarkomu a abnormální velikosti (terato=monstrozní). Atypický pak odkazuje na chybné diagnozy a jejich atypický průběh oproti jejich původním variantám.\n"}
{"id": "1161111", "url": "https://cs.wikipedia.org/wiki?curid=1161111", "title": "Gornja Rogatica", "text": "Gornja Rogatica\n\nGornja Rogatica (v srbské cyrilici Горња Рогатица) je vesnice v srbské Vojvodině. Administrativně je součástí opštiny Bačka Topola. V roce 2011 měla 409 obyvatel.\n\nVesnici založili srbští váleční veteráni z první světové války v roce 1922. Srbské obyvatelstvo tvoří 84 % jejích obyvatel. Vesnicí vede jedna silnice oblastního významu, spojující města Bačka Topola a Sombor. V roce 2010 byl ve vesnici vybudován pravoslavný kostel.\n\n"}
{"id": "1161112", "url": "https://cs.wikipedia.org/wiki?curid=1161112", "title": "Unionismus v Irsku", "text": "Unionismus v Irsku\n\nIrský unionismus je ideologie, která podporuje podobu určitého pokračování politické unie mezi Irskem a Velkou Británií. Od rozdělení Irska se unionismus v Irsku zaměřuje zejména na udržení a zachování Severního Irska v rámci Spojeného království. V tomto kontextu nebo v kontextu událostí, které vedly k vytvoření Severního Irska, můžeme rozlišovat mezi ulsterským unionismem a unionismem jinde v Irsku.\n\nPolitický vztah mezi Anglií a Irskem se datuje od normanské invaze ve 12. století. Dohodou o unii v roce 1800 bylo vytvořeno Spojené království Velké Británie a Irska. V roce 1922 26 irských hrabství získalo od Velké Británie samostatnost jako dominium Irský svobodný stát. V roce 1949 se tato dominia stala republikou a opustila Commonwealth. Zbývajících 6 hrabství představovalo území Severního Irska a zůstalo součástí toho, co se v roce 1927 přejmenovalo na Spojené království Velké Británie a Severního Irska. Dnes je aktivní unionismus ohromný problém Severního Irska, který se zabývá především vztahy mezi Severním Irskem a Velkou Británií.\n\nUnionismus a jeho protikladná ideologie - irský nacionalismus jsou spojeny s etnickými a/nebo náboženskými komunitami. Nejvíce, ale ne všichni, unionistů jsou z protestantského prostředí. Nacionalisté jsou převážně z katolického prostředí. Ale toto je jen zobecnění, protože existují i protestantští nacionalisté i katoličtí unionisté, jakož i další přistěhovalci, kteří nejsou ani katolíci ani protestanti.\n"}
{"id": "1161116", "url": "https://cs.wikipedia.org/wiki?curid=1161116", "title": "Obránci rudé ruky", "text": "Obránci rudé ruky\n\nObránci rudé ruky ( zkr. RHC) je malá a velmi tajná loajalistická polovojenská skupina v Severním irskou, která je úzce spjata se skupinou ulsterských dobrovolníků (UVF). Je pojmenována po ulsterské rudé ruce.\n\nRHC vzniklo v roce 1972 v Shankill Road v západním Belfastu. Založil ho John McKeague spolu s kolegy z Shankillského obranného sdružení. V roce 1972 RHC souhlasilo, aby se stalo nedílnou součástí ulsterských dobrovolnických sil. Drží si stále vlastní struktury, ale ve služebních otázkách se s UVF dohodli na sdílení zbraní a personálu a často prováděli vojenské akce jménem UVF. Skupina byla v roce 1973 označena jako nezákonná.\n\nRHC vedlo polovojenskou kampaň od roku 1972 až do příměří v roce 1994. Podle údajů RHC údajně zabilo 13 lidí včetně 12 civilistů a jednoho vlastního člena. Je však známo, že zabili i další jménem ulsterských dobrovolnických sil.\n"}
{"id": "1161118", "url": "https://cs.wikipedia.org/wiki?curid=1161118", "title": "Queenstown-Lakes District", "text": "Queenstown-Lakes District\n\nQueenstown-Lakes District je distrikt v regionu Otago na Jižním ostrově Nového Zélandu. Centrum distriktu je město Queenstown, distrikt zahrnuje také města Wanaka na severovýchodě, Glenorchy na severozápadě a Kingston na jihu. Distrikt zahrnuje jezera Lake Wakatipu, Lake Wanaka a Lake Hāwea, která jsou spolu s ostatními menšími jezery nazývány Southern Lakes. Sousedí s distrikty Central Otago, Southland, Westland a Waitaki. Podle sčítání lidu z roku 2013 měl distrikt 28 224 obyvatel.\n\n"}
{"id": "1161120", "url": "https://cs.wikipedia.org/wiki?curid=1161120", "title": "Héctor Zelada", "text": "Héctor Zelada\n\nMarcelo Antonio Trobbiani Ughetto (* 7. únor 1955, Maciel, Santa Fe, Argentina) byl argentinský fotbalista, brankář.\n\nS argentinskou reprezentací vyhrál mistrovství světa v Mexiku roku 1986, byl nominován jako třetí brankář, na šampionátu nenastoupil.. Nepřipsal si nikdy ani reprezentační start.\n\nNejvětších úspěchů dosáhl v mexické lize, v dresu Club América, s nímž dvakrát vybojoval mistrovský titul (1983/84, 1984/85).\n\nTřikrát po sobě (1982/83, 1983/84, 1984/85) byl vyhlášen nejlepším brankářem mexické ligy.\n"}
{"id": "1161121", "url": "https://cs.wikipedia.org/wiki?curid=1161121", "title": "Židovský fundamentalismus", "text": "Židovský fundamentalismus\n\nŽidovský fundamentalismus je fundamentalismus, mezi který se se řadí náboženský sionismus či charedim (viz ortodoxní judaismus).\n\nŠestidenní válka znovu rozdmýchala nacionalismus a fundamentalismus. V Izraeli vyvolali fundamentalisté v roce 2009 sérii nepokojů a usilují o segregaci. Židovští extremisté jsou podezříváni nejen z útoků proti islámu, ale katolická církev je podezřívá i z vandalských útoků proti křesťanským objektům. Postupuje se proti nim stejným způsobem.\n\n"}
{"id": "1161122", "url": "https://cs.wikipedia.org/wiki?curid=1161122", "title": "Pete Brown", "text": "Pete Brown\n\nPete Brown (* 25. prosince 1940) je anglický zpěvák a textař. V šedesátých letech napsal několik textů pro skupinu Cream (například k písním „White Room“, „SWLABR“ a „Sunshine of Your Love“). Po rozpadu skupiny psal texty pro jejího baskytaristu Jacka Bruce. Je autorem všech textů na jeho albech \"Songs for a Tailor\" (1969), \"Harmony Row\" (1971) a \"Out of the Storm\" (1974). Rovněž působil ve skupině The First Real Poetry Band, ve které s ním hráli například kytarista John McLaughlin a bubeník Laurie Allan. Později byl členem skupiny Piblokto a vydal několik vlastních alb. Během své kariéry spolupracoval s mnoha hudebníky, mezi něž patří například Graham Bond, Judge Smith a Miroslav Žbirka.\n"}
{"id": "1161124", "url": "https://cs.wikipedia.org/wiki?curid=1161124", "title": "Anna Tkáčová", "text": "Anna Tkáčová\n\nAnna Tkáčová (roz. Zajacová, * 3. ledna 1957, Praha) je přední česká překladatelka ze španělštiny, hispanistka a bývalá knihovnice. \n\nV letech 1992–1997 vystudovala španělštinu a hispánskou literaturu na Filozofické fakultě Univerzity Karlovy. Je také členkou české Obce překladatelů. Pod svým jménem píše knižní recenze pro portál iLiteratura.cz.\n\nJejím bratrem je PhDr. Štěpán Zajac (* 19. března 1960), vystudovaný romanista, překladatel ze španělštiny a portugalštiny a bývalý velvyslanec v Buenos Aires. \n\nDo češtiny přeložila ze španělštiny již několik velice významných španělsky píšících spisovatelů, např.:\n\n\n"}
{"id": "1161125", "url": "https://cs.wikipedia.org/wiki?curid=1161125", "title": "Stranka modernega centra", "text": "Stranka modernega centra\n\nStranka modernega centra je politická strana ve Slovinsku.\n\nStrana vznikla 2. června 2014. Byla motivována z rezignace bývalé premiérky Slovinska Alenky Bratušekové. 13. července 2014 se konaly volby, strana tedy vznikla jenom 6 týdnů před volbami. I přesto však ve volbách získala největší počet hlasů a mandátů. Její předseda Miro Cerar se po volbách stal předsedou vlády. Po volbách odmítala jednat s členy strany Zavezništvo Alenke Bratušek, protože v čele této strany stála Alenka Bratušeková, od které se strana distancovala.\n\n18. září Cerar vytvořil vládu z koalice stran Stranka modernega centra, Demokratična stranka upokojencev Slovenije a Socialni demokrati.\n\n21. listopadu byla strana přijata do Aliance liberálů a demokratů pro Evropu.\n\nDo 7. března se strana jmenovala Strana Mira Cerara, od 7.3. 2015 se strana jmenuje Stranka modernega centra (v překladu \"Moderní centristická\" nebo \"středová strana\").\n\nStrana sice prosazuje liberalismus, ale je orientovaná spíše nalevo.\n"}
{"id": "1161127", "url": "https://cs.wikipedia.org/wiki?curid=1161127", "title": "Belorado", "text": "Belorado\n\nBelorado je město, nacházející se na severu Španělska, v autonomním společenství Kastilie a León (u hranice s La Riojou). V roce 2013 mělo 2060 obyvatel.\nMěsto se rozkládá mezi pohořími Sierra de la Demanda a Montes de Ayago, 37,3 km od Burgosu. Protéká ním řeka Río Tirón (přítok Ebra, která pramení v pohoří Sierra de la Demanda. Belorado je centrem comarcy La Riojilla Burgalesa. Nachází se zde muzeum rádia, které shromažďuje unikátní sbírku radiopřístrojů z celého světa.\n\nMěsto vzniklo z původně keltské osady, která se nacházela na strategickém místě na středověkých hranicích Kastilie a Navarry. Přes prostor mezi oběma pohořími v blízkosti Belorada bylo totiž možné pokračovat ze středu dnešního Španělska do údolí řeky Ebra. Proto zde byl také ve období Reconquisty vybudován hrad. Do dnešních dob se dochovalo historické město s četnými kostely. Dnes je Belorado jednou ze zastávek na trase Svatojakubské cesty (Camino francés).\n"}
{"id": "1161130", "url": "https://cs.wikipedia.org/wiki?curid=1161130", "title": "Štítosemenka", "text": "Štítosemenka\n\nŠtítosemenka (\"Aspidosperma\") je rod rostlin z čeledi toješťovité. Jsou to převážně stromy se střídavými nebo i vstřícnými jednoduchými listy. Květy jsou drobné, v bohatých květenstvích. Plody jsou charakteristické, ploché dřevnaté měchýřky obsahující velká plochá semena opatřená nápadným plochým křídlem. Rod zahrnuje asi 100 druhů. Je rozšířen v Latinské Americe od Mexika po Argentinu. Štítosemenky rostou jako běžná součást tropických deštných i opadavých lesů a vyskytují se i na savanách. Mnohé druhy jsou vyhledávaným zdrojem kvalitního dřeva, získávají se z nich třísloviny, barviva aj. Obsahují četné indolové alkaloidy a mají široké využití v domorodé medicíně. U některých alkaloidů byl prokázán antimikrobiální a antimalarický účinek a mají potenciál ve farmacii.\n\nŠtítosemenky jsou stálezelené nebo opadavé nízké až mohutné stromy dorůstající výšky až 60 metrů, výjimečně keře. Při poranění roní bílý, oranžový nebo červený latex. Některé druhy mají charakteristicky hluboce žlábkované kmeny. Listy jsou jednoduché, většinou střídavé, řidčeji vstřícné nebo přeslenité, někdy vstřícné pouze na koncích větví a jinak střídavé. Většinou jsou řapíkaté, žilnatina je vždy zpeřená. Palisty chybějí. Květenství jsou vrcholová, úžlabní nebo obojí, většinou bohatá, nejčastěji složené vrcholíky, dicházia nebo thyrsy. Kalich je složený z 5 volných, stejných až silně nestejných lístků, někdy jsou 2 vnější laloky srostlé, zvětšené a kalich je čtyřčetný. Koruna je nejčastěji bílá, žlutá nebo zelenavá, vzácně purpurová, nálevkovitá až trubkovitá. Korunní laloky se překrývají směrem doleva. Tyčinky jsou přirostlé přibližně v polovině korunní trubky nebo nad ní a mají velmi krátké nitky. Prašníky jsou většinou úzce vejcovité, se 2 fertilními prašnými váčky, nesrostlé s bliznou. Spojidlo je bez přívěsků. Gyneceum je svrchní nebo výjimečně polospodní, tvořené 2 volnými semeníky obsahujícími několik až mnoho vajíček. Čnělka je nitkovitá a spíše krátká, zakončená kyjovitou nebo poněkud hlavatou bliznou. U některých druhů je v květech žláznatý terč. Plodem je suchý měchýřek nebo souplodí 2 měchýřků. Měchýřky jsou polodřevnaté až dřevnaté, téměř kulovité nebo asymetrické, většinou zploštělé. Semena jsou silně zploštělá, obklopená plochým, papírovitým, pravidelným až silně excentrickým křídlem.\n\nRod štítosemenka zahrnuje asi 66 až 100 druhů. Je rozšířen v Latinské Americe od jižního Mexika po Argentinu. Nevyskytuje se v Chile a Salvadoru. Druh \"Aspidosperma cuspa\" roste i na Karibských ostrovech Hispaniola a Trinidad. Štítosemenky jsou běžné dřeviny lesů tropické Ameriky, rostou na různých stanovištích v nadmořských výškách do 2000 metrů. Vyskytují se v tropických deštných lesích, sezónně suchých opadavých lesích i na savanách a v galériových lesích.\n\nRod \"Aspidosperma\" je v rámci čeledi \"Apocynaceae\" řazen do podčeledi \"Rauvolfioideae\" a tribu \"Aspidospermateae\". Mezi blízce příbuzné rody ze stejného tribu náleží vesměs rovněž neotropické rody \"Geissospermum\", \"Haplophyton\", \"Microplumeria\", \"Strempeliopsis\" a \"Vallesia\".\n\nMezi významné obsahové látky štítosemenek náleží zejména indolové alkaloidy. Účinné alkaloidy obsahují např. druhy štítosemenka kebračo (\"A. quebracho-blanco\"), \"A. excelsum\" a \"A. pyrifolium\". Kůra kořenů \"A. excelsum\" obsahuje mj. yohimbin, alkaloid používaný jako afrodisiakum.\nZ extraktu \"A. pyrifolium\" byly izolovány alkaloidy 15-demetoxypyrifolin, aspidofraktinin a N-formylaspidofraktinin, u nichž byl prokázán insekticidní, antibakteriální a hypotenzivní účinek.\n\n\nMnohé druhy štítosemenek mají kvalitní tvrdé a pevné dřevo a jsou důležitým lokálním zdrojem stavebního dříví. Dřevo je známo např. pod názvem peroba rose (\"A. polyneuron\", syn. \"A. peroba\"), pau marfim (\"A. australe\"), araracanga (\"A. megalocarpon\") nebo quebracho blanco (\"A. quebracho-blanco\"). Ze dřeva a kůry některých druhů se získávají třísloviny nebo žluté barvivo.\n\nŠtítosemenky obsahují účinné alkaloidy a mnohé druhy jsou využívány v domorodé medicíně Latinské Ameriky při léčení celé řady nemocí, zahrnujících malárii a jiná horečnatá onemocnění, malomocenství, choleru, astma, bronchitidu, hadí uštknutí a mnohé jiné. Rozmělněné kořeny \"A. schultesii\" smíchané s hlínou slouží jako repelent k ochraně dřevěných domů před termity. U řady alkaloidů získaných z těchto rostlin byl prokázán antimikrobiální a antimalarický účinek a mají potenciál ve farmacii.\n\nNěkteré druhy se pěstují jako okrasné dřeviny a používají se k zalesňování.\n\n\n \n"}
{"id": "1161133", "url": "https://cs.wikipedia.org/wiki?curid=1161133", "title": "Japanologie", "text": "Japanologie\n\nJapanologie (též japanistika nebo japonská studia) je filologický vědecký obor zabývající se studiem jazyka, dějin, literatury, hudby, vědy a kultury japonského národa. Je řazena do orientalistiky, pro kterou se od poloviny 20. století více používá termín \"Asijská a africká studia\". Vědci zabývající se japanologií se nazývají japanologové.\n\nKořeny japanologie sahají do roku 1634, kdy byla v Nagasaki na malém umělém vějířovitém ostrůvku Dešima založena faktorie Nizozemské Východoindické společnosti, která byla v období Edo až do roku 1870 jedinou spojnicí Japonska s Evropou. Založení Asijské společnosti pro Japonsko v Jokohamě roku 1872 britskými a americkými obchodníky, misionáři a diplomaty v době Meidžiho reforem je pak považováno za rok vzniku japanologie jako vědní disciplíny.\n\nPostupně vznikly další organizace zabývající se podporu japanologie po celém světě. Roku 1972 byla založena Japonská nadace pro mezinárodní výměnu se sídlem v Tokiu, jejímž úkolem je podpora a šíření japonského jazyka a kultury v zahraničí (v současné době má více než dvacet poboček po celém světě). Roku 1973 vznikla Evropská asociace pro japonská studia, roku 1987 Mezinárodní výzkumné centrum pro japonská studia v Kjótu. Od roku 1974 vydává Washingtonská univerzita v Seattlu \"The Journal of Japanese Studies\" jako multidisciplinární fórum pro výměnu nejnovějších informací a výsledků výzkumu týkající se Japonska.\n\nV Česku (resp. v Československu) se japanologie (později japonská studia) jako samostatný obor vyučována na Filozofické fakultě univerzity Karlovy od roku 1947. Československo-japonská společnost byla založena roku 1946 a v roce 1948 byla rozpuštěna. V roce 1969 byla její činnost obnovena a po několika měsících opět pozastavena. Současná Česko-japonská společnost byla založena roku 1990.\n\n\n"}
{"id": "1161134", "url": "https://cs.wikipedia.org/wiki?curid=1161134", "title": "Náboženství ve Slovinsku", "text": "Náboženství ve Slovinsku\n\nNáboženství ve Slovinsku je dominantně křesťanské, i když v posledních letech klesá podíl věřicích, hlásících se ke křesťanství. V roce 1991 se ke křesťanství hlásilo 75% obyvatel, v roce 2013 to bylo již jen 61%. Nejpočetnějšími křesťanskými denominacemi jsou římští katolíci (58%) (další pak pravoslavní 2% a luteráni 1%. Nejpočetnější nekřesťanskou náboženskou skupinou jsou muslimové (2,5%). Odhad v počtu židů je kolem 400 až 600 věřících, ale tamní komunita mluví o 500 až 1 000.\n\nVšechny náboženství v období studené války na území Jugoslávie ovlivnil komunistický režim a to i přesto, že byl v Jugoslávii socialismus umírněnější. Před rozpadem Jugoslávie bylo na území Slovinska více věřících než nyní v samostatném Slovinsku. Muslimové ve Slovinsku se obvykle hlásí k bosňácké národnosti. Od roku 1983 je zde registovaný i Hinduismus.\n\n"}
{"id": "1161135", "url": "https://cs.wikipedia.org/wiki?curid=1161135", "title": "Ungod (hudební skupina)", "text": "Ungod (hudební skupina)\n\nUngod je německá black metalová kapela z města Gochsheim v Bavorska založená roku 1991. V letech 2002–2008 byla neaktivní.\n\nDebutní studiové album se zrodilo v roce 1993 a nese název \"Circle of the Seven Infernal Pacts\". \n\n\n\n\n\n+ několik split nahrávek\n\n"}
{"id": "1161140", "url": "https://cs.wikipedia.org/wiki?curid=1161140", "title": "Dysembryoplastický neuroepiteliální tumor", "text": "Dysembryoplastický neuroepiteliální tumor\n\nDysembryoplastický neuroepiteliální tumor, zkrac. DNT nebo \"'DNET\" je benigní mozkový tumor pocházejících z neuronů a glií, který se šíří intrakortikálně. Odoligodendrogliomu ho dolišují viditelné neurony. Vyskytuje se u mladých dospělých.\n\nDiagnostika se provádí [CT], [PET] a [MR]. Hlavním příznakem DNET nádorů je epilepsie. Léčba se provádí převážně chirurgicky, kdy dochází i k vymizení epilepsií.\n"}
{"id": "1161141", "url": "https://cs.wikipedia.org/wiki?curid=1161141", "title": "Liška písečná", "text": "Liška písečná\n\nLiška písečná (\"Vulpes pallida\") je malá psovitá šelma, která žije v polopouštních oblastech afrického Sahelu. Jedná se o nočního živočicha, jehož způsob života je poměrně málo probádaný. Je to všežravec, jenž požírá hlodavce, malé plazy, hmyz, ptáky, vejce, bobule a rostliny. Podle IUCN jde o druh, který je poměrně rozšířený a jemuž nehrozí žádné zásadní nebezpečí, tudíž je hodnocen jako málo dotčený.\nLiška písečná patří k menším druhům lišek. Tělo měří 38 – 45 cm, ocas 23 – 28 cm. Váha se pohybuje mezi 2 až 3,6 kg. Tělo je štíhlé, nohy jsou relativně dlouhé, uši nápadně velké. Zbarvení srsti je na hřbetě a bocích pískovo-krémové, na spodní části těla přechází až do téměř bílé, což je zohledněno v jejím druhovém jménu (pallida = (latinsky) bledá, anglicky \"pale fox\" – bledá liška). Ocas má černý konec a jeho vršek má zčásti černavý nádech.\nLiška písečná žije v semiaridních oblastech Sahelu. Preferuje řídkou suchou savanu a polopoušť. Je rozšířená od Mauretánie k Rudému moři. Podle území svého výskytu vytváří několik poddruhů: \"Vulpes pallida pallida\" (Súdán), \"V. p. oertzeni\" (Čadská pánev), \"V. p. edwardsi\" (západní Afrika), \"V. p. harterti\" (Niger, Nigérie).\nZpůsob života lišky písečné je velmi málo prozkoumaný. Je přizpůsobená k životu v prostředí s nedostatkem vody, i když čistě pouštním oblastem se spíše vyhýbá. Žije převážně nočním životem. Vyhrabává si rozsáhlé nory, kde přečkává největší denní vedra. Lišky žijí v rodinných skupinách – samec, samice a jejich potomci. Jedná se o všežravce. Loví různé hlodavce, ještěrky a další malé plazy, ptáky, dále požírá hmyz, vejce a ve větší míře než většina ostatních psovitých šelem i různé bobule a další části rostlin. V čelistech má poměrně velké stoličky, které jí pomáhají rozžvýkat i tvrdá semena rostlin.\n\nBřezost trvá jen 7 – 8 týdnů. Samice rodí obvykle 3 – 4 mláďata. Ta jsou odstavena po 6 – 8 týdnech.\n\n"}
{"id": "1161142", "url": "https://cs.wikipedia.org/wiki?curid=1161142", "title": "Czarny Staw Gąsienicowy", "text": "Czarny Staw Gąsienicowy\n\nCzarny Staw Gąsienicowy je karové ledovcové jezero ve skupině Gąsienicowých Stawů ve Vysokých Tatrách v Polsku. Je největším jezerem Doliny Gąsienicowe a jedním ze dvou nacházejících se v její východní části, nazývané Dolina Czarna Gąsienicowa, přičemž druhým je Zmarzły Staw Gąsienicowy. Má rozlohu 17,9440 ha a je 666 m dlouhé a 424 m široké. Dosahuje maximální hloubky 51,0 m a objem vody v něm činí 3 797 800 m³. Leží v nadmořské výšce 1620 m. Je to čtvrté nejhlubší a šesté největší jezero Tater.\n\nJezero má oválný tvar. Nad jeho západním břehem se zvedá štít Kościelec. Poblíž severovýchodního pobřeží je malý (310 m²) ostrov porostlý klečí. Vznikl na bývalém oblíku. V roce 1909 bylo plánováno na ostrově postavit mauzoleum Juliusze Słowackého, ale v důsledku protestů ochranářů k tomu nedošlo. Ze severu jezero uzavírá skalní práh, ze kterého vytéká Czarny Potok Gąsienicowy. Od roku 1884 stál na břehu bufet, který vlastnil Józef Sieczki ze Zakopaného. Byl zničen požárem v roce 1920.\n\nPrůhlednost vody je 12 m. Je zbarvená safírově, přičemž z tohoto tmavě modrého až téměř černého odstínu, způsobeného zastíněním blízkým štítem a sinicemi \"Pleurocapsa polonica\" rostoucími na balvanech na břehu, pochází i jméno jezera. Jezero zamrzá většinou v říjnu až listopadu, rozmrzá v květnu až červenci. V roce 1881 bylo uměle zarybněno. Byl zde vysazen pstruh obecný potoční a siven americký. Na jihovýchodním konci do jezera ústí Czarny Potok Gąsienicowy a odtéká přes skalní práh na sever. Na západě má jezero ještě jeden přítok ze Żlebu Zaruskiego. Rozměry jezera v průběhu času zachycuje tabulka:\nJezero bylo od počátku 19. století oblíbené turisty. Bylo tématem obrazů Alfreda Schouppé, Wojciecha Gersona, Leona Wyczółkowského a mnohých dalších. Měření jeho nadmořské výšky provedl již v roce 1852 Stefan Ludwik Kuczyński. Přesnější měření provedl Eugeniusz Klemens Dziewulski v roce 1881 a Ludomir Sawicki v roce 1909.\n\n\n\n"}
{"id": "1161143", "url": "https://cs.wikipedia.org/wiki?curid=1161143", "title": "Lianne La Havas", "text": "Lianne La Havas\n\nLianne La Havas (* 23. srpna 1989 Londýn) je anglická zpěvačka. Jejím otcem byl Řek a matkou Jamajčanka, ona sama strávila většinu svého děství u prarodičů, neboť se její rodiče rozvedli. Na počátku své kariéry zpívala doprovodné vokály ve skupině zpěvačky Palomy Faith. V roce 2010 podepsala smlouvu se společností Warner Bros. Records a následujícího roku vydala EP \"Lost & Found\". První dlouhohrající desku nazvanou \"Is Your Love Big Enough?\" vydala roku 2012. Za nahrávku byla neúspěšně nominována na cenu Mercury Prize. Druhé řadové album s názvem \"Blood\" vydala v roce 2015.\n\n"}
{"id": "1161144", "url": "https://cs.wikipedia.org/wiki?curid=1161144", "title": "Franciszek Krempa", "text": "Franciszek Krempa\n\nFranciszek Krempa (4. října 1853 Padew Narodowa nebo Baranów Sandomierski – 5. prosince 1935 Padew Narodowa) byl rakouský politik polské národnosti z Haliče, na přelomu 19. a 20. století poslanec Říšské rady, meziválečný poslanec Sejmu.\n\nPocházel z rolnické rodiny. Vystudoval národní školu v Padewě a dvě třídy gymnázia v Tarnówě. Působil jako zemědělec a mlynář. Od 90. let 19. století byl veřejně a politicky činný. Publikoval v tisku. Od roku 1891 působil jako distributor osvětových spisů Stanisława Stojałowského. Dlouhodobě patřil mezi funkcionáře Polské lidové strany. V letech 1898–1900 zasedal v jejím předsednictvu a v roce 1901 po krátkou dobu působil jako člen jejího výkonného výboru. V období let 1903–1910 byl opět členem předsednictva. Roku 1913 se během rozkolu ve straně přidal k levicovému křídlu a roku 1914 byl zvolen do výkonného výboru nástupnické politické formace Polská lidová strana levice (Polskie Stronnictwo Ludowe Lewica). Podporoval politický směr Jana Stapińského. Byl rovněž starostou domovské obce, od roku 1896 členem okresní rady v Mieleci a od roku 1909 i členem okresního výboru tamtéž. V listopadu 1918 podporoval vyhlášení krátkodobě existujícího útvaru Republika Tarnobrzeska.\n\nZasedal i jako poslanec Haličského zemského sněmu, ve kterém držel mandát v letech 1895–1908.\n\nByl také poslancem Říšské rady (celostátního parlamentu Předlitavska), kam usedl ve volbách do Říšské rady roku 1897 za kurii venkovských obcí v Haliči, obvod Mielec, Tarnobrzeg atd. Mandát zde obhájil ve volbách do Říšské rady roku 1901. Uspěl i ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 45. Ve volebním období 1897–1901 se uvádí jako Franciszek Krempa, majitel hospodářství, bytem Padew Narodowa.\n\nVe volbách roku 1897 je uváděn jako kandidát Polské lidové strany. Stejně tak ve volbách roku 1901. Po volbách roku 1907 zasedl do parlamentního Polského klubu.\n\nV Polské lidové straně levice byl aktivní i v meziválečném období. Roku 1922 byl členem vedení této strany. Od roku 1919 do roku 1930 zasedal coby poslanec polského Sejmu za obvod Tarnobrzeg, Mielec. V parlamentu zastupoval nejprve Polskou lidovou stranu levice. V roce 1925 přešel spolu se Stapińským do strany Związek Chłopski (Rolnický svaz) a od roku 1926 s ním přešel do nového subjektu Stronnictwo Chłopskie (Rolnická strana), v níž zasedal v jejím vedení. Již v roce 1927 se ale po vzoru Stapińského vrátil do obnovené strany Związek Chłopski. Za tuto stranu byl zvolen do Sejmu v roce 1928.\n"}
{"id": "1161147", "url": "https://cs.wikipedia.org/wiki?curid=1161147", "title": "Omotesandó", "text": "Omotesandó\n\nOmotesandó (japonsky: 表参道, \"Omotesandō\") je městská třída lemovaná stromořadím zelkovy pilovité, která prochází tokijskými čtvrtěmi Šibuja a Minato. Nachází se mezi šintoistickou svatyní Meidži a stanicí metra Omotesandō.\n\nPůvodně byla vystavěna v období Taišó s funkcí přístupové cesty (Sandō) ke svatyni Meidži, zasvěcené zbožštělým duším (kami) císaře Meidži a jeho manželky císařovny Šōken.\n\nV moderní éře se stala jednou z předních obchodních tříd světa, na níž vyrostla řada staveb módních, sportovních a dalších firem, prezentujících značky Louis Vuitton (architekt: Jun Aoki, 2002) Prada (Herzog & de Meuron, 2003), Tod's (Tojo Ito, 2004), Dior (SANAA, 2004), Omotesandō Hills (Tadao Andó, 2005), nebo Gyre (MVRDV, 2007).\n\nOmotesandō představuje hlavní dopravní a pěší tepnu tokijské nákupní oblasti Haradžuku. Mezi módní butiky sídlící v této lokalitě se řadí Alexander McQueen, Gucci, Gap, H&M a Zara. Podle hodnocení Chevaliera z roku 2012 patřila ulice k jedné ze dvou tokijských tříd, kde sídlily obchody s luxusním zbožím.\n\nKaždoročně na třídě probíhají také oslavy Dne svatého Patrika.\n\n"}
{"id": "1161148", "url": "https://cs.wikipedia.org/wiki?curid=1161148", "title": "Korutany (Slovinsko)", "text": "Korutany (Slovinsko)\n\nKorutany či slovinské Korutany ( či \"slovénska Koróška\"; \"Kärnten\") je souhrnné označení pro region na severu Slovinska, historicky náležející k vévodství Korutany. Po první světové válce byla část této korunní země odtržena a připojena k někdejšímu Státu Slovinců, Chorvatů a Srbů (pozdější Jugoslávie). V roce 1941 po dubnové válce bylo toto území připojeno k nacistickému Německu a na starost ho dostal rakouský nacista Friedrich Rainer. Území bylo spojenci dobyto až v květnu 1945 a území bylo znovu připojeno k Jugoslávii. Po rozpadu Jugoslávie se stalo součástí Slovinska.\n\nNa severu hraničí s rakouskou spolkovou zemí Korutany, na východě se slovinskou historickou zemí Kraňsko a na jihu s Dolním Štýrskem. V roce 2008 tu žilo okolo 74 000 obyvatel.\n\nSlovinské Korutany se rozkládají v zalesněné, hornaté krajině. Těžba olověných a zinkových rud tu poškodila značnou část lesů.\n"}
{"id": "1161149", "url": "https://cs.wikipedia.org/wiki?curid=1161149", "title": "Jacquetta Lucemburská", "text": "Jacquetta Lucemburská\n\nJacquetta Lucemburská, hraběnka z Rivers (1415/1416 - 30. květen 1472) byla nejstarší dcerou Petra I. Lucemburského, hraběte ze Saint-Pol, Conversana a Brienne a jeho manželky Markéty z Baux. Byla přední, ale často přehlížená, postava ve Válkách růží. Přes své krátkodobé první manželství s vévodou z Bedfordu, bratrem krále Jindřicha V. Anglického, byla pevně spojená s rodem Lancasterů. Nicméně, po porážce Lancasterů v bitvě u Towtonu, se i se svým druhým manželem Richardem Woodvillem přidala na stranu Yorků. Tři roky po bitvě a přestoupení k Eduardovi IV., se její nejstarší dcera Alžběta za Eduarda provdala a stala se anglickou královnou. Jacquetta porodila Woodvillovi 14 dětí a stanula před soudem na základě obvinění z čarodějnictví, ale byla zproštěna viny.\n\nJejí otec Petr I. Lucemburský, hrabě ze Saint-Pol, byl také v letech 1397-1433 hrabětem z Brienne.\n\nPetr byl následníkem svého otce, Jana Lucemburského, pána z Beauvoir, a matky Markéty z Enghien, kteří v letech 1394 až 1397 vládli jako hrabě a hraběnka z Brienne. Jan byl čtvrtou generací potomků Walerana I. Lucemburského, pána z Ligny, druhého syna Jindřicha V. Lucemburského a Markéty z Baru. Byl z větve rodu Lucemburků vládnoucí v Ligny-en-Barrois.\n\nJacquettina prababička z otcovy strany, Mahaut ze Châtillonu, byla potomkem Beatrix Anglické, dcery krále Jindřicha III. a Eleonory Provensálské. Jacquettina matka, Markéta z Baux, byla dcerou Františka z Baux a Suevy Orsini. Sueva byla potomkem Šimona z Montfortu a Eleonory Anglické, nejmladšího dítěte Jana Bezzemka a Isabely z Angoulême.\n\nLucemburkové se považovali za potomky vodní víly Melusíny, přes jejich předka Siegfrieda I. Lucemburského. Jacquetta byla vzdálenou sestřenicí Zikmunda Lucemburského, císaře Svaté říše římské, krále českého a uherského.\n\nVětšina Jacguettina raného života je záhadou. Narodila se na počátku Lancasterské fáze Stoleté války. Její strýc, Jan, hrabě z Ligny, stál v čele vojenské skupiny, která zajala Johanku z Arku. Držel jí v zajetí v Beaurevoir a později ji předal angličanům.\n\nDne 22. dubna 1433 se v 17 letech, v Therouenne provdala za Jana z Lancasteru, 1. vévodu z Bedfordu. Vévoda byl třetím synem Jindřicha IV. Anglického a Marie de Bohun, tudíž byl vnukem Jana z Gentu, vévody z Lancasteru, třetího syna krále Eduarda III. Manželství bylo bezdětné a Jan 15. září 1435 v Rouenu zemřel. Jak bylo v té době zvykem, si i po druhé svatbě Jacquetta udržela titul svého prvního manžela a byla vždy známá jako vévodkyně z Bedfordu, což je vyšší než titul hraběnky. Jacquetta zdědila třetinu vévodových hlavních majetků jako vdovský podíl.\n\nSir Richard Woodville, syn Richarda Wydevilla, který sloužil jako poslední vévodův komoří, byl pověřen králem Jindřichem VI., aby mladou vdovu po Bedfordovi přivezl do Anglie. Během cesty se do sebe pár zamiloval a někdy před 23. březnem 1437 se tajně, bez vědomí krále, vzali. Jacquettě byly uděleny majetky po jejím prvním manželovi pod podmínkou, že se znovu nevdá bez králova svolení. Když se král Jindřich o sňatku dozvěděl, odmítl ji už kdykoli vidět, uklidnila ho až pokuta, kterou zaplatili, ve výši £1000. Manželství bylo dlouhé a velmi plodné: Jacquetta s Richardem měli čtrnáct dětí, včetně budoucí královny Alžběty Woodvillové. Jejich prvorozený syn Ludvík zemře ve 12 letech na horečku.\n\nV polovině 40. let 15. století, měli Woodvillové vlivné postavení. Jacquetta byla manželstvím příbuzná jak krále Jindřicha, tak jeho manželky Markéty z Anjou. Její sestra, Isabela, se provdala za Markétina strýce, Karla z Maine, zatímco Jacquetta byla vdova po strýci Jindřicha VI. Hned po královně byla nejvýznamnější dámou u dvora. Měla také zvláštní privilegia a vliv u dvora. Královna Markéta v roce 1448 ovlivnila Jindřicha VI., aby Richardovi Woodvillovi udělil titul barona z Rivers, a na počátku Válek růží byl předním přívržencem rodu Lancasterů.\n\nDne 29. března 1461, Yorkové rozdrtili Lancasteri v bitvě u Towntonu, a na trůn usedl první král z rodu Yorků, Eduard IV. Manžel nejstarší Jacquettiny dcery Alžběty (sir Jan Grey) byl zabit o měsíc dříve ve Druhé bitvě u St Albans, kterou vyhráli Lancasterové pod vedením Markéty z Anjou. U Towntonu se však vše obrátilo ve prospěch Yorků.\n\nEduard IV. se seznámil s ovdovělou Alžbětou a brzy se s ní tajně oženil. Ačkoli termín není znám přesně, svatba se uskutečnila zřejmě 1. května 1464 v rodinném domě Woodvillů v Northamptonshire (zúčastila se jí pouze Jacquetta a dvě věrné dámy). Alžběta byla dne 26. května 1465, v neděli po svátku Nanebevstoupení Páně, korunována královnou. Manželství zničilo plány Eduardova bratrance Richarda Nevilla, který sjednával pro Eduarda politicky výhodný sňatek s Francií.\n\nAlžbětinou svatbou Woodvillové získali výtečné postavení a moc. Jacquettin manžel Richard se stal hrabětem z Rivers a v březnu 1466 byl jmenován královským pokladníkem. Jacquetta našla bohaté a vlivné partnery pro své děti a pomohla svým vnoučatům dosáhnout vysokého postavení. Zařídila svatbu svého 20letého syna, Jana, s bohatou vdovou Kateřinou Nevillovou, vévodkyní z Norfolku, která byla o 45 let starší než on. Vzestup Woodvillů vytvořil rozsáhlé nepřátelství mezi Yorky, včetně Richarda Nevilla a králových bratrů Jiřího a Richarda, kteří byli vytlačeni z královy přízně bývalými Lancastery.\n\nV roce 1469, se Richard Neville otevřeně rozešel s Eduardem IV. a dočasně ho sesadil. Hrabě z Rivers a jeho syn Jan byli Nevillem zajati a dne 12. srpna v Kenilworthu popraveni. Jacquetta svého manžela přežila o tři roky, zemřela v roce 1472, ve věku asi 56 let.\n\nKrátce potom, co Neville popravil jejího manžela, Thomas Wake, Nevillův stoupenec, obvinil Jacquettu z čarodějnictví. Wake přinesl na hrad Warwick obraz a tvrdil, že ho Jacquetta chtěla použít pro kouzla a čáry. Tvrdil také, že John Daunger, farář z Northamptonu, by mohl potvrdit, že Jacquetta dělala ještě dva jiné obrázky, jeden pro krále a jeden pro královnu. Případ šel stranou, když Richard Neville propustil Eduarda z vazby, a Jacquetta byla 21. února 1470 zproštěna viny. V roce 1484 Richard III. v zákoně známém jako Titulus Regius, obnovil obvinění z čarodějnictví proti Jacquettě, když tvrdil, že obstarala Alžbětin sňatek s Eduardem přes čarodějnictví. Nicméně, Richard nikdy neposkytl důkaz na podporu svých tvrzení.\n\nPřes dceru Alžbětu byla babičkou Alžběty z Yorku, královny a manželky Jindřicha VII.\n\n"}
{"id": "1161150", "url": "https://cs.wikipedia.org/wiki?curid=1161150", "title": "Otevření vlámští liberálové a demokraté", "text": "Otevření vlámští liberálové a demokraté\n\nOtevření vlámští liberálové a demokraté (nizozemsky \"Open Vlaamse Liberalen en Democraten\") je belgická liberální či liberálně konzervativní politická strana, která působí ve vlámské oblasti.\n\nLiberální strana existuje na úrovni celé Belgie od roku 1846. Počátky samostatných vlámských liberálů můžeme sledovat do roku 1971, kdy se původně jednotná belgická liberální strana s názvem Strana pro svobodu a pokrok rozdělila na vlámskou a valonskou část. Zejména ve vlámské oblasti byla výrazně znát nespokojenost voličů se zavedenými stranami, což vedlo k vyšší volatilitě. Vlámští liberálové se proto snažili přizpůsobit tomuto trendu, získat na svou stranu \"přelétavé\" voliče a zavedla ve svém programu i některé prvky přímé demokracie. Na sklonku roku 1992 došlo k další změně názvu na Vlámští liberálové a demokraté (nizozemsky Vlaamse Liberalen en Demokraten, zkr. VLD).\n\nS výjimkou let 1995-1999 zasedla ve všech dosavadních vládách federalizované Belgie. Od roku 1999 do roku 2007 byl její tehdejší předseda strany Guy Verhofstadt předsedou vlády.\n\nJedná se o proevropskou stranu a na evropské úrovni je součástí Aliance liberálů a demokratů pro Evropu.\n\n"}
{"id": "1161151", "url": "https://cs.wikipedia.org/wiki?curid=1161151", "title": "Pinealom", "text": "Pinealom\n\nPinealom je vzácný nádor epifýzy. Ovlivňuje produkci melatoninu epifýzou a tím ovlivňuje cirkadiální rytmus a důsledkem může být i insomnie.\n\nKlinicky se projevuje hydrocefalem nebo Parinaudovým syndromem, mohou být i endokrinní příznaky.\n"}
{"id": "1161159", "url": "https://cs.wikipedia.org/wiki?curid=1161159", "title": "Jan Kubik", "text": "Jan Kubik\n\nJan Kubik (13. srpna 1859 Janowice – 24. listopadu 1918 Janowice) byl rakouský politik polské národnosti z Haliče, na přelomu 19. a 20. století poslanec Říšské rady.\n\nPůvodní profesí byl truhlářem. Sám se vzdělával, včetně hlubokých znalostí Bible. Byl veřejně a politicky činný. Zastával funkci starosty domovských Janowic. Od 90. let 19. století začal publikovat v tisku.\n\nByl také poslancem Říšské rady (celostátního parlamentu Předlitavska), kam usedl ve volbách do Říšské rady roku 1897 za kurii všeobecnou v Haliči, 3. volební obvod: Biała, Chrzanów atd. Mandát obhájil ve volbách do Říšské rady roku 1901, nyní za kurii venkovských obcí, obvod Biała, Żywiec. Do parlamentu se vrátil ve volbách do Říšské rady roku 1911, konaných již podle všeobecného a rovného volebního práva. Byl zvolen za obvod Halič 36. Ve volebním období 1897–1901 se uvádí jako Johann Kubik, zemědělec, bytem Janowice u Bestwiny. Díky dobré znalosti němčiny se často zapojoval do parlamentních diskuzí.\n\nVe volbách roku 1897 je uváděn jako samostatný polský kandidát. Do voleb roku 1901 šel jako stoupenec tzv. Stojałowského skupiny (Stronnictwo Chrześcijańsko-Ludowe Stanisława Stojałowského). Usedl pak ale do poslaneckého klubu Polské lidové strany. Po volbách roku 1907 zasedl do parlamentního Klubu polské lidové strany. Do Polské lidové strany přestoupil 5. června 1901 a téhož roku vydal spis \"W obronie własnej – list otwarty do wyborców\", ve kterém označil činnost Stojałowského za škodlivou. Roku 1901 se také stal členem výkonného výboru Polské lidové strany a v období let 1903–1913 byl členem předsednictva strany. Roku 1913 se během rozkolu ve straně přidal k jejímu levicovému křídlu a roku 1914 byl zvolen do funkce místopředsedy předsednictva nástupnické politické formace Polská lidová strana levice (Polskie Stronnictwo Ludowe Lewica).\n\nBěhem první světové války vystupoval publicisticky proti vlivu kléru v Haliči. Zemřel v listopadu 1918.\n"}
{"id": "1161162", "url": "https://cs.wikipedia.org/wiki?curid=1161162", "title": "AVEPRO", "text": "AVEPRO\n\nAgentura Svatého Stolce pro hodnocení a rozvoj kvality církevních univerzit a fakult (AVEPRO – Agenzia della Santa Sede per la Valutazione e la Promozione della Qualità delle Università e Facoltà Ecclesiastiche) byla založena na návrh kardinála Zenona Grocholewského papežem Benediktem XVI. dne 19. září 2007, který současně schválil její statuta . Je institucí spojenou se Svatým Stolcem, což znamená, že nepatří přímo k Římské kurii, ale je spojena se Svatým stolcem, takže poskytuje nezbytné služby papeži, Kurii i celé církvi. Je veřejnou církevně právní osobou a civilní právnickou osobou Městského státu Vatikán.\nAgentura \"„je zaměřena na rozvoj kvality výzkumu a výuky a hodnotí dosažení adekvátních mezinárodních standardů akademických institucí katolické církve“\". (Statut, čl. 1, § 2) Její existence je spojena se skutečností, že Svatý Stolec se zapojil do boloňského procesu, a to v průběhu setkání ministrů školství Evropské unie v Berlíně dne 19. září 2003.\n\nV čele agentury stojí prezident, jímž je nyní redemptorista Andrzej Stefan Wodka. Prezident má k ruce ředitele a sekretáře, řídí také správní radu agentury. Agentura má i svou vědeckou radu a vyžívá služeb expertů z oblasti vysokého školství. ¨\n\n\n"}
{"id": "1161166", "url": "https://cs.wikipedia.org/wiki?curid=1161166", "title": "Korunní princ (film, 2015)", "text": "Korunní princ (film, 2015)\n\nKorunní princ je český televizní pohádkový film režiséra Karla Janáka z roku 2015. Premiérově byl vysílán 24. prosince 2015 na stanici ČT1 jako štědrovečerní pohádka České televize. Pohádka byla natočena na hradech Kokořín, Křivoklát a v jeskyni Býčí skála.\n\nFilm byl nominován na Českého lva v kategorii Nejlepší televizní film nebo minisérie.\n\n"}
{"id": "1161168", "url": "https://cs.wikipedia.org/wiki?curid=1161168", "title": "Edmund Nawrocki", "text": "Edmund Nawrocki\n\nEdmund Nawrocki (1842 – ???) byl rakouský státní úředník a politik polské národnosti z Haliče, na konci 19. století poslanec Říšské rady.\n\nVystudoval Lvovskou univerzitu. Pak nastoupil jako konceptní praktikant na haličské místodržitelství. Roku 1887 byl jmenován okresním hejtmanem v Husjatynu. Podnikl studijní cesty do Orientu a byl znalcem východních zemí.\n\nByl také poslancem Říšské rady (celostátního parlamentu Předlitavska), kam usedl ve volbách do Říšské rady roku 1897 za kurii venkovských obcí v Haliči, obvod Kaluš, Dolina atd. Ve volebním období 1897–1901 se uvádí jako Edmund Nawrocki, c. k. okresní hejtman, bytem Zoločiv.\n\nVe volbách roku 1897 je uváděn jako oficiální polský kandidát, tedy kandidát Polského klubu.\n"}
{"id": "1161170", "url": "https://cs.wikipedia.org/wiki?curid=1161170", "title": "Anna Woodvillová", "text": "Anna Woodvillová\n\nAnna Woodvillová, vikomtesa z Bourchier (, 1438 – 30. červenec 1489) byla anglická šlechtična, mladší sestra královny Alžběta Woodvillové, které sloužila jako dvorní dáma. Anna se dvakrát vdala, poprvé za Viléma Bourchiera, vikomta z Bourchier, a podruhé za Jiřího Greye, 2. hraběte z Kentu. Byla babičkou vyděděné cizoložnice Anny z Bourchieru, a byla pramáti Roberta Devereux, 2. hraběte z Essexu.\n\nAnna se narodila okolo roku 1438 v Grafton Regis v Northamptonshire jako druhá dcera, a jedno ze čtrnácti dětí Richarda Woodvilla a Jacquetty Lucemburské. Její starší sestra Alžběta se provdala za Eduarda IV. a stala se anglickou královnou.\n\nAnninými prarodiči z otcovy strany byli sir Richard Wydevill a Johana Bedlisgate, a z matčiny strany Petr I. Lucemburský a Markéta z Baux.\n\nV roce 1466, dva roky po Alžbětinu tajném sňatku s králem Eduardem, a rok po její korunovaci, se Anna stala jednou z dvorních dam královny Alžběty, za což dostávala čtyřicet liber ročně.\n\nNěkdy před 15. srpnem 1467, se Anna provdala za Viléma Bourchiera, vikomta z Bourchier, syna a dědice Jindřicha Bourchiera, 1. hraběte z Essexu, a Isabely z Cambridge.\n\nAnnin sňatek byl jen jedním z mnoha výhodných sňatků, které pro své četné sourozence zařídila královna Alžběta, aby své rodině přinesla moc, prestiž a bohatství. Touto ambiciózní politikou si králova manželka znepřátelila starou šlechtu. Jedním z nejmocnějších nepřátel Woodvillů byl Richard Neville, 16. hrabě z Warwicku, bývalý podporovatel Yorků, který se po sňatku Eduarda s Alžbětou přidal na stranu Lancasterů. V roce 1469, Warwick nařídil popravu Annina otce, hraběte z Rivers, a jejího bratra, Jana. Oba byli zajati, když Warwick porazil královu armádu v bitvě u Edgecote Moor.\n\nVilém a Anna získali pozemky v hodnotě sto liber ročně. Anna byla krátce majitelkou panství Nether Hall a Over Hall v hrabství Suffolk. Tato panství předtím patřila Jamesi Butlerovi, 5. hraběti z Ormondu, horlivému stoupenci a oblíbenci královny Markéty z Anjou. James byl sťat v roce 1461 po drtivé porážce Lancasterů v bitvě u Towtonu, jeho majetek následně propadl vítěznému Yorskému králi, Eduardovi IV.\n\nAnna měla s Vilémem tři děti:\n\n\nVilém zemřel 26. června 1480. Krátce poté, se Anna provdala za Jiřího Greye, syna a dědice Edmunda Greye, 1. hraběte z Kentu. Jiří se stal hrabětem z Kentu až v roce 1490, takže Anna nikdy hraběnkou z Kentu nebyla, protože zemřela již v roce 1489.\n\nZ tohoto manželství měla jednoho syna:\n\n\nV roce 1483, rodinné bohatství Woodvillů, vzalo konec se smrtí krále Eduarda v dubnu 1483. Annina sestra, Alžběta, se jako matka nového mladého krále Eduarda V. stala královnou matkou, nicméně v červnu 1483 bylo její manželství se zesnulým prohlášeno za neplatné, protože Eduard se předtím zasnoubil s Eleonorou Talbotovou.\n\nAnna zemřela 30. července 1489.\n"}
{"id": "1161171", "url": "https://cs.wikipedia.org/wiki?curid=1161171", "title": "Vítor Gomes Pereira Júnior", "text": "Vítor Gomes Pereira Júnior\n\nVítor Gomes Pereira Júnior (* 8. ledna 1989, São José dos Campos, Brazílie) známý také pouze jako Juninho je brazilský fotbalový záložník, od ledna 2016 hráč mexického klubu Club Tijuana.\n\n\n"}
{"id": "1161172", "url": "https://cs.wikipedia.org/wiki?curid=1161172", "title": "DIIV", "text": "DIIV\n\nDIIV je americká rocková skupina. Založil ji v roce 2011 v New Yorku kytarista Zachary Cole Smith. V letech 2011 až 2012 kapela vydala tři singly (vydavatelství Captured Tracks) a v červnu 2012 následovalo první studiové album nazvané \"Oshin\". V roce 2014 byla nahrávka stažena z prodeje kvůli právním problémům s obalem, avšak zanedlouho se opět začala prodávat. Druhé album s názvem \"Is the Is Are\" následovalo o čtyři roky později. Zachary Cole Smith označil za velký vzor kapely velšského hudebníka a producenta Johna Calea. Prohlásil, že se vždy snaží přemýšlet, co by v dané situaci udělal on.\n\n"}
{"id": "1161173", "url": "https://cs.wikipedia.org/wiki?curid=1161173", "title": "Ulsterská rudá ruka", "text": "Ulsterská rudá ruka\n\nUlsterská rudá ruka () je irský symbol používaný v heraldice k označení irské provincie Ulster. Jedná se o otevřenou ruku rudé barvy s prsty směřujícími nahoru, palcem souběžným s prsty a dlaní obrácenou směrem dopředu. Obvykle se znázorňuje pravá ruka, občas se ale objeví i ruka levá, jako je tomu například na erbu baronetů. Tento symbol má hluboké kořeny v irské gaelské kultuře, přičemž jeho počátky se připisují irské mytické postavě jménem Labraid Lámh Dhearg (tj. Pravoruký Labraid) z feniánského cyklu irské mytologie.\n\nPůvodně se jednalo o symbol království Ulaid, který pronikl na vlajku normanského hrabství Ulster. Po zániku hrabství v polovině 14. století a následném záboru jeho území ze strany clandeboyských O'Neillů přešel symbol rudé ruky společně s titulem „krále Ulsteru“ do rukou rodu O'Neillů, odkdy byl nazývaný \"O'Neillova rudá ruka\". V pozdější době byl rovněž používaný jako symbol ulterských loajalistů.\n\nV průběhu 16. století se stalo výhradní právo na používání symbolu rudé ruky předmětem sporu, o čemž svědčí báseň zachycující neshody mezi kmenem „Síol Rúraí\" (kmen Clanna Rudraige z Ulaidu) a severních potomků Nialla Naoighiallacha (tj. O'Neillů).\n\nPůvodní význam rudé ruky zůstává nejasný. Její počátky coby irského gaelského symbolu údajně spadají až do pohanských dob. V historii byla spojována s mytickou postavou Labraida Lámderga, neboli Labhraidha Lámha Dhearga (Rudorukého Labraida), jenž vystupuje v feniánském cyklu irské mytologie. Labraid měl být synem boha Nuady. Podle irské mytologie přišel Nuada v jedné bitvě o ruku, což jej přimělo vzdát se postavení krále bohů. Ztracenou část těla však nahradil rukou stříbrnou, která se následně proměnila v pravou, a tak se Nuada mohl opět chopit trůnu. Dle jiné, snad pozdější pověsti, byla rudá ruka symbolem křesťanské „boží ruky“. Příklad tohoto motivu se objevuje na Muiredachově vysokém kříži z 10. století v Monasterboice v hrabství Louth. Další teorie spojuje rudou ruku s nezávislostí a tzv. \"derbfine\". Gaelští náčelníci a králové byli vybíráni ze skupiny mužů (tzv. \"derbfine\"), jež měla společného praděda. Dlaň pak zřejmě ztělesňovala samotného praděda, zatímco tři články každého z prstů reprezentovaly jeho syny, vnuky a pravnuky.\n\nExistuje také lidová legenda o původu rudé ruky s mnoha místními variacemi, která ruku spojuje s nezávislostí a úřadem krále. Tato pověst praví, že Ulsterské království kdysi nemělo právoplatného dědice. Proto bylo dohodnuto, že se uskuteční závod lodí, a „kohokoliv ruka se jako první dotkne břehů Irska, budiž zvolen králem“. Jeden z možných králů snil o svém místě na trůně tak silně, že ve chvíli, kdy začal v závodě ztrácet, usekl si svoji ruku a hodil ji na pobřeží – a stal se králem. Rudá barva ruky v tomto případě znázorňuje prolitou krev. V některých verzích tohoto příběhu patřil král, který si ruku usekl, ke klanu Uí Néillů, nebo jím byl sám Niall z devíti rukojmí, což by vysvětlovalo spojení ruky s tímto klanem. V jiných pojetích je králem jistý Érimón patřící ke gaelským Milesianům.\n\nDalší příběh vypráví o dvou obrech, kteří spolu bojovali. Jeden přitom usekl druhému ruku, jejíž rudý otisk zůstal na útesu.\n\nRaným příkladem použití symbolu pravé ruky v irské heraldice je pečeť Aodha Ó Néilla, krále ulsterských Irů z období 1344–1364.\n\nBěžně užívanou formou je otevřená pravá ruka rudé barvy s prsty směřujícími nahoru, palcem souběžným s prsty a dlaní obrácenou směrem dopředu.\n\nSymbol rudé ruky údajně používal klan Uí Néillů za devítileté války (1594–1603), která měla zabránit šíření anglické nadvlády. S Uí Néilly je rovněž spojovaný válečný pokřik \"Lámh Dhearg Abú!\" (Rudou rukou k vítězství!).\n\nVšechny erby , které používaly klany pocházející z rodu Uí Néillů – za všechny jmenujme alespoň klany Ó Donnghaile, Ó Catháin, Mac Aodha, Ó Dálaigh, Ó Maéilsheachlainn a Ó Ceatharnaigh –, obsahují nějakou podobu rudé ruky jako připomínku společného rodokmenu. Na znaku Ó Néillů s motivem rudé ruky stojí nápis \"Lámh Dhearg Éireann\" (Rudá ruka Irska). Rudá ruka zdobí také erby náčelníků skotského klanu MacNeilů (z Barry) ; tento rod tradičně odvozuje svůj původ od Nialla z devíti rukojmí. Kvůli zdůraznění linie svých předků využívají symbol rudé ruky i mnohé další rody. A od roku 1891 má na svém erbu několik rudých rukou také hrabě z Iveaghu, hlava rodu Guinnessů.\n\nKdyž se stal Walter de Burgh v roce 1243 hrabětem z Ulsteru, došlo ke spojení deburského kříže s rudou rukou, čímž vznikla vlajka ulsterského hrabství, která se posléze stala vlajkou Ulsteru používanou dodnes. V období kolonizace Ulsteru byla součástí znaku Irské společnosti ; kolonizaci zpočátku pomáhaly financovat výnosy z prodeje baronetství, díky čemuž nabývali angličtí, irští a později i britští baroneti práva obohatit své erby „rukou červené barvy“.\n\nRudá ruka se objevuje na erbovních znacích mnoha ulsterských hrabství, jakými jsou např. Antrim, Cavan, Londonderry, Monaghan and Tyrone. Později figurovala i na státní vlajce Severního Irska. Zároveň ji používají mnohé oficiální i neoficiální organizace v celé provinciiUlster a zbývající části Irska.\n\nRudou ruku je možné považovat za jeden z mála symbolů objevujících se napříč různými komunitami Severního Irska (konkrétně v šesti z devíti ulsterských hrabství), a to navzdory jejich sektářsko-politickému rozdělení. Jelikož se původně jednalo o irský gaelský symbol, používaly jej (a nadále používají) zejména nacionalistické a republikánské skupiny – např. republikánská Irská občanská armáda, republikánský Svaz národních hrobů, Irský svaz dopravních a pomocných dělníků, ulsterská GAA a jiné. Nejznámější znak Ulsteru zároveň využívají severoirští unionisté a loajalisté, čehož příkladem je ulsterská dohoda (1912), erb dnes již zrušené vlády Severního Irska (od roku 1922), ulterská standarta (někdejší vlajka vlády Severního Irska), Ulsterští dobrovolníci a loajalistické polovojenské skupiny operujících v rámci „Severního Irska“ (např. Sbor ulsterských dobrovolníků a Ulsterské obranné sdružení.\n\nLevá rudá ruka se objevuje v levém horním poli erbu nebo na erbovním štítu baronetů Anglie, Irska, Velké Británie i Spojeného království. Její blason zní: „\"Levá ruka useknutá v zápěstí a vyplněná světle červenou barvou\"“. Dne 22. května 1611 založil král Jakub I. Stuart dědičný řád baronetů, jehož cílem byla dle Collinse (1741) „kolonizace a ochrana celého Irského království, zejména však obrana a bezpečí Ulsteru, pročež si ji (rudou ruku Ulsteru) mohou členové tohoto řádu a jejich potomci dle vlastního uvážení umístit na svůj erb, a to buď do horního pole nebo na štít“. Tito baronetové zároveň smějí nosit rudou ruku Ulsteru samostatně jako odznak zavěšený na stuze. Baronetové Nového Skotska nepoužívají na rozdíl od ostatních baronetů rudou ruku Ulsteru, nýbrž vlastní emblém s motivem ondřejského kříže. Levorukou verzi symbolu si oblíbili Irští národní lesníci, Irská občanská armáda a Federativní odborový svaz Irska.\n"}
{"id": "1161178", "url": "https://cs.wikipedia.org/wiki?curid=1161178", "title": "Oplakávání Krista ze Žebráku", "text": "Oplakávání Krista ze Žebráku\n\nOplakávání Krista ze Žebráku patří k vrcholným dílům pozdně gotického řezbářství v Čechách. Umělec, který je podle tohoto reliéfu nazýván Mistr Oplakávání ze Žebráku nebo Mistr Žebráckého Oplakávání, měl pravděpodobně dílnu v Českých Budějovicích a mohl by být totožný s řezbářem Alexandrem (\"Alexandr Schniczer\"), který stál v čele tamního cechu v letech 1503-1516. Reliéf je součástí stálé expozice středověkého umění Národní galerie v Praze.\n\nPůvodní umístění reliéfu, který byl vytvořen kolem roku 1510 a patrně tvořil střední část křídlového oltáře, není známo (Žebrák, hradní kaple?) Teprve roku 1904 byl zakoupen ze soukromého vlastnictví v obci Žebrák pro Muzeum hlavního města Prahy. Poprvé se o něm zmiňuje V. V. Štech (1913). Do roku 1922 byl v Národním muzeu a od roku 1957 je součástí sbírky Národní galerie v Praze. Zde ho restauroval Jiří Tesař (1965).\n\nReliéf z lipového dřeva o rozměrech 126 x 121 x 15 cm, zbytky polychromie.\n\nScéna s devíti figurami je uspořádána ve dvou prostorových plánech. Vpředu Marie drží v náručí mrtvé tělo Ježíše Krista. Doprovází ji vlevo Sv. Jan, který snímá Kristovi z hlavy trnovou korunu a sv. Máří Magdalena, přinášející nádobu s balzámem. Vzadu stojí zleva patrně jeden ze Židů, zmiňovaný v apokryfním Nikodémově evangeliu s některou z Marií (Marie Kleofášova?), vpravo plačící žena, patrně Salome, s Nikodémem a Josefem Arimatejským, který drží plátno k zavinutí těla.\n\nGesta Marie, která drží v náručí bezvládné Kristovo tělo a sv. Jana, který se odvrací v bolesti, jsou uměřená a prostá patosu. Plačící žena, která stojí na pravé straně za Pannou Marií a má předlohu ve Snímání z kříže Rogiera van der Weydena, je provedena velmi pečlivou a detailní řezbou. Řasení roucha většiny postav je podřízeno celkové kompozici a jejich dekorativní účinek je potlačen. Dramatický aspekt vytváří chaotické zřasení draperie pod Kristovým tělem a naturalistické ztvárnění a polychromie jeho těla s ranami a prameny krve, které odkazují na jeho lidskou podstatu. Expresivní účinek zesiluje výrazné poklesnutí hlavy Krista, ke které poutá pozornost gestem překřížených rukou sv. Jan. Kristovo tělo je dlouhé a kostnaté a podobá se jiné práci Mistra Žebráckého Oplakávání - \"Sousoší Nejsvětější Trojice\" z Muzea v Českých Budějovicích. Shodné jsou typy tváří obou děl - \"Boha otce\" a \"Josefa Arimatejského\". Tvář \"sv. Maří Magdaleny\" se shoduje s její samostatně stojící sochou z českobudějovického muzea.\n\nCentrální \"Pieta\" má předlohu v díle bruselského mistra z okruhu Rogiera van der Weydena (1448) Diagonála Kristova těla se svěšenou paží a hlavou Panny Marie tvoří trojúhelníkovou kompozici. Diagonály hlavních osob (Marie, Magdalena, Kristus a Jan) a jejich štíhlé údy vytvářejí ve středu reliéfu překřížení ve tvaru písmene X a další trojúhelník s vrcholem v místě hlavy Josefa Arimatejského. \n\nMotiv scény vychází z nizozemské malby Rogiera van der Weydena (Snímání z kříže, 1435, Oltář z Miraflores, 1445) a Dürerova dřevořezu se scénou \"Oplakávání\" (1496). Dřívější literatura uváděla vztah díla Mistra Žebráckého Oplakávání ke Kefermarktskému oltáři, ale novější práce upozorňují spíše na vliv švábské (Velhartická archa, Gregor Erhart) a podunajské plastiky a také podobnost s vídeňskou tvorbou Nicolause Gerhaerta a Erasma Grassera. \n\nMistr Oplakávání ze Žebráku vyšel z tradice řezbářství sklonku 15. století, které představuje Velhartická archa. Vzrušený patos a intenzita citového prožitku v jeho díle dominuje nad hmotnou podstatou figur, které se vyznačují malými hlavami a protáhlými těly. Lyrická složka, připomínající manýristickou proporcionální libovůlí dozvuky krásného slohu, se zde mísí s detailní realistickou řezbou tváří a expresivní modelací draperie charakteristickou pro pozdní období tzv. mačkaných záhybů. \n\n\n\n"}
{"id": "1161179", "url": "https://cs.wikipedia.org/wiki?curid=1161179", "title": "Julian Olpiński", "text": "Julian Olpiński\n\nJulian Olpiński (1847 Terebovlja – duben 1908 Terebovlja) byl rakouský politik polské národnosti z Haliče, na konci 19. století poslanec Říšské rady.\n\nByl synem poštmistra. V roce 1876 byl promován na doktora lékařství na Jagellonské univerzitě. V Terebovlji se usadil roku 1877. Působil jako lékař. Publikoval odborné práce na téma ušního lékařství. Byl aktivní veřejně i politicky. Od roku 1882 zastával úřad starosty Terebovlji. Město mu později udělilo čestné občanství. Roku 1878 se tam stal také členem okresní rady a roku 1880 i okresního výboru. Od roku 1890 zasedal coby poslanec Haličského zemského sněmu. Mandát zemského poslance obhájil i ve volbách roku 1895.\n\nByl také poslancem Říšské rady (celostátního parlamentu Předlitavska), kam usedl ve volbách do Říšské rady roku 1897 za kurii venkovských obcí v Haliči, obvod Terebovlja, Husjatyn atd. Dobový tisk sice uvádí, že byl zvolen, ale v rejstříku poslanců ve XII. zasedání sněmovny není uveden. Za dotyčný obvod se v rejstříku uvádí coby poslanec Władysław Czaykowski. V rejstříku pro XIII. zasedání sněmovny se uvádí jako Dr. Julian Olpiński-Nałęcz, lékař, starosta a zemský poslanec, bytem Terebovlja. Slib poslance měl složit již během XII. zasedání sněmovny.\n\nVe volbách roku 1897 je uváděn jako oficiální polský kandidát, tedy kandidát parlamentního Polského klubu.\n\nZemřel v dubnu 1908.\n"}
{"id": "1161180", "url": "https://cs.wikipedia.org/wiki?curid=1161180", "title": "Jindřich V. (film, 1944)", "text": "Jindřich V. (film, 1944)\n\nJindřich V. je britská filmová adaptace Shakespearovy hry Jindřich V.. Adaptaci hry připravili Lawrence Olivier, Dallas Bower, a Alan Dent. Olivier představuje Jindřicha V. a zároveň film režíroval.\n\nFilm byl natočen na konci druhé světové války s úmyslem posílit morálku Británie.\n"}
{"id": "1161181", "url": "https://cs.wikipedia.org/wiki?curid=1161181", "title": "Řeznický dům (Praha)", "text": "Řeznický dům (Praha)\n\nŘeznický dům je novorenesanční dům postavený v roce 1894 na nároží Bubenského nábřeží (čp. 702/VII.) a Argentinské ulice v Praze-Holešovicích podle návrhu významného novorenesančního architekta Jana Zeyera ovlivněného architektem Antonínem Wiehlem. Autorem sgrafit je malíř Láďa Novák. Dům je zapsán v Ústředním seznamu kulturních památek České republiky.\n\nŘeznický dům je nárožní čtyřpatrový novorenesanční monumentální budova na rohu Bubenského nábřeží a Argentinské ulice. Dům byl postaven v roce 1894 naproti novému areálu Jatek královského hlavního města Prahy stavěnému od 6. března roku 1893 a zprovozněných 1. července 1895. Na průčelí do Bubenského nábřeží má 6 os a do Argentinské ulice 5 os. fasáda domu je rytmizována zdvojenými okny. Nároží budovy je zvýrazněno rizality na rohu ulice Argentinské i Bubenského nábřeží. Přízemí a první patro domu je zdobeno rustikou. V prvním patře jsou dvojice oken, pod kterými jsou pole v šíři každé dvojice oken. Tato pole jsou vyplněná sgrafity s historickými, žánrovými a heraldickými tématy. Na okny 1. patra je dům v celé šíři horizontálně členěn konzolovou římsou.\nV druhém a třetím patře tvoří fasádu režné zdivo a pod okny 2. patra je pás sgrafit. Ve čtvrtém patře je prostor mezi okny zdoben zvířecími hlavami a putti. Pod a nad okny 4. patra je pás sgrafit s ornamentálními vzory, rostlinnými motivy a zvířecími hlavami. Pod střechou a nad okny třetího patra je fasáda horizontálně členěna římsou s konzolami. Nároží domu je ve 2., 3. a 4. patře zdobeno bosáží. Bosáží je zakončena i fasáda ve směru k sousedním domům v Argentinské ulici a Bubenském nábřeží. Střecha na rohu domu je zakončena věžičkou a dvěma štíty.\n\nAutorem návrhu je český architekt Jan Zeyer náležející ke generaci Národního divadla. Jeho bratr byl významný český básník Julius Zeyer. Na počátku své stavitelské dráhy Zeyer v letech 1873–1880 spolupracoval s architektem Antonínem Wiehlem, vůdčí osobností novorenesance navazujícího na tradici české renesance 16. století. Wiehlovým pojetím české novorenesance byl Zeyer ovlivněn i v dalších letech. Zeyer společně s Wiehlem v Praze navrhl a postavil pět činžovních domů. Wiehlovo a Zeyerovo do té doby neobvyklé pojetí výzdoby domů vzbudilo pozornost odborníků a příznivý ohlas veřejnosti. O tom svědčí názor historičky a etnografky Renáty Tyršové publikovaný po dokončení stavby domu čp. 1035/17 v ulici Karolíny Světlé, kde se Antonín Wiehl v průběhu stavby inspiroval rekonstrukcí Schwarzenberského paláce dokončenou Josefem Schulzem v roce 1871, jmenovitě konzolovou římsou. Wiehlův a Zeyerův kolega architekt Jan Koula jejich úsilí definoval v roce 1883 ve Zprávách Spolku architektů a inženýrů v království Českém jako \"výklad o vývoji a stylu A. Wiehla\" \"...Wiehl bojuje o nové vyjádření architektonické na základě vzorů, pro Prahu a Čechy XVI. a XVII. století typických a ukázal k nim poprvé, když postavil svůj \"sgrafitový domek\" v Poštovské ulici. Od té doby pilně sbíral památky naší renesance, studoval je a kde mu bylo možno, hleděl jich užíti na svých stavbách. Wiehlovým přičiněním mluví se o \"české renesanci\"; cítíme oprávněnost tohoto názvu, ale nikdo dosud nestanovil přesně, v čem ráz těch staveb záleží...\"Zeyer s Wiehlem navrhli a realizovali ještě Dům Bohuslava Schnircha v Mikovcově ulici čp. 548/5, Olivův dům čp. 1032/14 v Divadelní ulici, Dům s taneční školou Karla Linka čp. 1050 v Praze 1, Divadelní ul. 12, Krocínova ul. 1. (1875–1876), Dům č. 1035/17 Karolíny Světlé (1876). Podobně Wiehl ovlivnil i Karla Gemprle, se kterým spolupracoval po Zeyerovi.Po ukončení spolupráce s Wiehlem Zeyer realizoval čtyři nájemní domy ve spolupráci s architektem Viktorem Skůčkem.\n\nVýzdoba domu odpovídá orientaci novorenesančních architektů, malířů a sochařů na historická a vlastenecká témata na cykly ze života a český folklor. Koncepce fasády také ukazuje Zeyerovo ovlivnění Wiehlem a stylem „mluvící architektury“: objevují se zde slavné postavy české historie (králové Jiří z Poděbrad a Jan Lucemburský) a historické události (odražení vpádu Pasovských v roce 1611). Zvláštností je, že tato historická témata jsou znázorněna prostřednictvím historie cechu řezníků. Cyklus výjevů ze života řezníků odpovídá Alšovu pojetí.\nJak výše uvedeno, autorem návrhu malířské výzdoby Řeznického domu je malíř Láďa Novák, který se podílel na sgrafitové výzdobě řady novorenesančních domů, spolupracoval s novorenesančními architekty (např. Wiehlem) a také o sgrafitech publikoval. V polích pod okny prvního patra na fasádě obrácené k Vltavě jsou zachyceny s datem významné mezníky dějin pražských řezníků:\nSgrafita pokračují žánrovým a heraldickým motivem:\nNa fasádě v Argentinské ulici je vymalován žánrový cyklus z práce a života řezníků:\nAutor cyklu se podepsal pod posledním výjevem znázorňujícím prodej masa „L.Novák hodopust“.\n\nŘeznický dům Zeyer navrhl a postavil v době, kdy si již 10 realizacemi získal jméno jako významný novorenesanční architekt a stavitel.\n\nV téže době jako Řeznický dům (v roce 1894) Zeyer navrhoval a stavěl další tři nájemní domy na dnešní třídě Dukelských hrdinů a významně se tak zapsal do vytváření tříd a ulic Holešovic-Buben jako nové pražské čtvrti. Další čtyři stavby Zeyer realizoval mimo Prahu.\n\nNa výzdobě fasády Řeznického domu Zeyer uplatnil obě svá oblíbená kompoziční řešení spočívající v architektonicky oddělených výškových polích: výšková pole slouží pro individuálně určené figury a horizontální pásy byly optimální pro vylíčení děje.\nSloučením obou řešení rozdělením horizontálního pásu na několik obdélných polí mohl autor popsat několik různých dějů v řadě za sebou.Takto například zpracovat témata ze života měšťana a alegorie jeho ctností Mikoláš Aleš (podle Wiehlovy představy) na Wiehlově domě. Láďa Novák se Alšem výrazně inspiroval i na sgrafitech na Řeznickém domu.\n\n\n"}
{"id": "1161184", "url": "https://cs.wikipedia.org/wiki?curid=1161184", "title": "Jurij Zrnec", "text": "Jurij Zrnec\n\nJurij Zrnec (* 25. března 1978) je slovinský herec, komik a režisér.\n\nNa základní škole se učil kromě jiných tanců i latinskoamerické tance, v čemž byl velmi úspěšný. Poté vystudoval střední uměleckou školu, po jejím absolvování se přihlasil na divadelní akademii, kde zkoušku složil až na podruhé. \n\nV roce 2003 se stal členem slovinského Národního divadla v Lublani. V roce 2010 měl premiéru jeden z nejslavnějších slovinských filmů Gremo mi po svoje, v němž hrál. V roce 2008 se oženil se Sabinou Kogovšekovou, se kterou má dvě dívky. V dalších letech prodělal dvě mozkové příhody a plicní embolii. V důsledku toho se intenzita jeho působení v divadle a na veřejnosti snížila, také jeho vzhled prodělal změny.\n"}
{"id": "1161186", "url": "https://cs.wikipedia.org/wiki?curid=1161186", "title": "Ulsterský obranný pluk", "text": "Ulsterský obranný pluk\n\nUlsterský obranný pluk (, zkr. UDR) byl pěchotní pluk ​​britské armády založený v roce 1970 a rozpuštěný v roce 1992. Jeho oficiální úkolem byla \"obrana života a majetku v Severním Irsku proti ozbrojeným útokům nebo sabotážím\", ale na rozdíl od jednotek z Británie nikdy nebyl použit ke zvládnutí davu nebo vykonávání pořádkových povinností ve městech.Šlo o největší pěší pluk v britské armádě, který byl tvořen ze 7 praporů a další 4 se přidaly v průběhu dvou let.\nUDR se skládal většinou z dobrovolníků na částečný úvazek až do roku 1976, kdy byla přidána i služba na plný úvazek. Nábor v Severním Irsku probíhal v době vnitřních sporů.\n\nNěkteří členové UDR (hlavně ulsterští protestanti) byli obviněni ze sektářství. Pluk byl původně zamýšlen, aby odrážel demografii Severního Irska a začal rekrutovat katolíky, kteří tvořili 18% jeho vojáků. Do roku 1972 tento počet klesl z různých příčin na 3%. Pluk byl pod trvalou, nesrovnatelně výraznější kritikou než jiné jednotky britské armády.\n\nTento pluk byl v britské armádě jediný, který byl v aktivní službě po celou svou 22letou existenci. Byl to také první britský pluk, který do své struktury začlenil i ženy.\n\nV roce 1992 byl pluk sloučen s královskými irskými jezdci a vznikl tak Královský irský pluk.\n"}
{"id": "1161187", "url": "https://cs.wikipedia.org/wiki?curid=1161187", "title": "Jakub Piepes-Poratyński", "text": "Jakub Piepes-Poratyński\n\nJakub Piepes-Poratyński, též Poratynski (4. dubna 1846 Lvov – 19. října 1904 Vídeň), byl rakouský lékárník a politik židovského původu a polské národnosti z Haliče, na přelomu 19. a 20. století poslanec Říšské rady.\n\nPocházel z židovské rodiny. Zastával asimilantskou orientaci. Byl synem lvovského lékaře Salomona Piepese. Vystudoval gymnázium ve Lvově. V únoru 1860 nastoupil do lékárny U Stříbrného orla Zygmunta Ruckera. V únoru 1863 složil lékárnické zkoušky a po dvouletém studiu na Lvovské univerzitě byl v červenci 1866 promován na doktora farmacie. V období let 1866–1873 působil v lékárně U Zlatého lva Adolfa Berlinera. Zpočátku byl jejím zaměstnancem, později majitelem. Od počátku 70. let byl majitelem nejstarší lvovské lékárny U Koruny uherské. Podílel se na vzniku východohaličského lékárnického spolku. Byl prezidentem lékárnického spolku ve Lvově a zasadil se o legislativu v oboru lékárnictví. Byl i politicky aktivní. Měl blízko k politickému směru Franciszka Jana Smolky. Od roku 1877 až do své smrti zasedal ve lvovské obecní radě (s krátkou přestávkou v letech 1880–1882). V roce 1881 byl zvolen do lvovské obchodní a živnostenské komory, v níž od roku 1890 zastával funkci viceprezidenta a od roku 1900 prezidenta. Od roku 1897 byl členem zemské školní rady a v letech 1900–1904 zemské zdravotní rady. Od roku 1884 byl cenzorem Rakousko-uherské banky a zasedal v řídicích orgánech dalších finančních ústavů.\n\nZískal Řád Františka Josefa. Od roku 1900 užíval jméno Piepes-Poratyński.\n\nByl také poslancem Říšské rady (celostátního parlamentu Předlitavska), kam usedl ve volbách do Říšské rady roku 1897 za kurii obchodních a živnostenských komor v Haliči, obvod Lvov. Mandát zde obhájil ve volbách do Říšské rady roku 1901. Poslancem byl do své smrti roku 1904. Pak ho v parlamentu nahradil Godzimir Małachowski. Ve volebním období 1897–1901 se uvádí jako Jakob Piepes-Poratyński, lékárník a prezident obchodní a živnostenské komory ve Lvově, bytem Lvov.\n\nVe volbách roku 1897 je uváděn jako oficiální polský kandidát, tedy kandidát parlamentního Polského klubu. Za Polský klub kandidoval i ve volbách roku 1901.\n\nZemřel v říjnu 1904 po dlouhé a těžké nemoci. Byl pohřben na lvovském židovském hřbitově.\n"}
{"id": "1161189", "url": "https://cs.wikipedia.org/wiki?curid=1161189", "title": "Włodzimierz Piliński", "text": "Włodzimierz Piliński\n\nWłodzimierz Piliński (1856 – 25. srpna 1912 Rzeszów) byl rakouský právník a politik polské národnosti z Haliče, na konci 19. století poslanec Říšské rady.\n\nPůsobil na postu ředitele městské spořitelny v Rzeszówě. Zasedal jako poslanec Haličského zemského sněmu. roku 1896 byl zvolen do okresní rady v Rzeszówě.\n\nByl také poslancem Říšské rady (celostátního parlamentu Předlitavska), kam usedl ve volbách do Říšské rady roku 1897 za kurii velkostatkářskou v Haliči. V rejstříku poslanců v období 1897–1901 se uvádí jako rytíř Dr. Wladimir Piliński, advokát a statkář, bytem Rzeszów.\n\nVe volbách roku 1897 je uváděn jako oficiální polský kandidát, tedy kandidát parlamentního Polského klubu. Byl konzervativně orientován.\n\nZemřel v srpnu 1912.\n"}
{"id": "1161193", "url": "https://cs.wikipedia.org/wiki?curid=1161193", "title": "Jan Nepomucen Potocki (1867-1943)", "text": "Jan Nepomucen Potocki (1867-1943)\n\nJan Nepomucen Potocki (29. dubna 1867 Oleszyce – 13. března 1943 Rymanów-Zdrój) byl rakouský šlechtic a politik polské národnosti z Haliče, na přelomu 19. a 20. století poslanec Říšské rady.\n\nByl šlechtického původu. V letech 1913–1914 zasedal jako poslanec Haličského zemského sněmu.\n\nByl také poslancem Říšské rady (celostátního parlamentu Předlitavska), kam usedl v doplňovacích volbách do Říšské rady roku 1899 za kurii venkovských obcí v Haliči, obvod Sanok, Brzezow atd. Nastoupil 7. července 1899 místo Józefa Wiktora z Wiatrowic. Mandát obhájil ve volbách do Říšské rady roku 1901. V rejstříku poslanců v období 1897–1901 se uvádí jako hrabě Johann Potocki, statkář, bytem Rymanów-Zdrój.\n\nVe volbách roku 1901 je uváděn jako oficiální polský kandidát, tedy kandidát parlamentního Polského klubu.\n"}
{"id": "1161194", "url": "https://cs.wikipedia.org/wiki?curid=1161194", "title": "Jindřich Bourchier", "text": "Jindřich Bourchier\n\nJindřich Bourchier, 2. hrabě z Essexu ( - 13. března 1540) byl anglický voják, šlechtic a dvořan u dvorů Jindřicha VII. a Jindřicha VIII. Oženil se s Marií Sayovou, se kterou měl jednu dceru, Annu, která se stala jeho dědičkou.\n\nByl synem Viléma Bourchiera, vikomta z Bourchieru a Anny Woodvillové. Přes svou matku byl synovcem Alžběty Woodvillové, manželky krále Eduarda IV. Anglického. Roku 1483, po smrti svého dědečka, Jindřicha z Bourchieru, 1. hraběte z Essexu, zdědil hraběcí titul. 1. hrabě z Essexu byl vnukem Tomáše z Woodstocku, nejmladšího syna Eduarda III. Babička 2. hraběte z Essexu byla Isabela z Cambridge byla po obou rodičích potomkem krále Eduarda III.\n\nByl členem státní rady Jindřicha VII. Účastnil se obléhání Boulogne v roce 1492. O pět let později vedl oddíl proti rebelům v Blackheath. Když se stal Jindřich VIII. králem, byl jmenován kapitánem jeho osobní stráže. V roce 1513 velel jezdectvu předvoji v bitvě u Spurs, kde nařídil útočit, čímž porazil francouzské četníky. Následující rok byl jmenován generálním kapitánem královských sil. Byl jedním z porotců u soudu s Eduardem Staffordem, 3. vévodou z Buckinghamu, který byl obviněn ze zrady, poté obdržel panství Bedminster, hlavní podíl vévodových propadlých majetků.\n\nZemřel v březnu 1540, když si při pádu z koně zlomil vaz. Jeho baronství zdědila jeho dcera Anna, která byla oddělena od svého manžela, Viléma Parra, bratra královny Kateřiny Parrové, který se stal v roce 1543 hrabětem z Essexu a v roce 1547 markýzem z Northamptonu.\n"}
{"id": "1161197", "url": "https://cs.wikipedia.org/wiki?curid=1161197", "title": "Kazimierz Rojowski", "text": "Kazimierz Rojowski\n\nKazimierz Rojowski (1851 – 22. března 1906 Lvov) byl rakouský šlechtic a politik polské národnosti z Haliče, na konci 19. století poslanec Říšské rady.\n\nVystudoval polytechniku ve Štýrském Hradci. Byl rezervním poručíkem u hulánů. Po tři roky zastával funkci ředitele lvovské rolnické banky. Žil ve vesnici Humeniv, kde mu patřil statek a založil tam i textilní továrnu. Byl starostou Humeniva a členem okresního výboru.\n\nByl také poslancem Říšské rady (celostátního parlamentu Předlitavska), kam usedl ve volbách do Říšské rady roku 1897 za kurii všeobecnou v Haliči, 10. volební obvod: Stryj, Turka atd. V rejstříku poslanců v období 1897–1901 se uvádí jako rytíř Kasimir von Rojowski, velkostatkář a starosta, bytem Humeniv, pošta Nehivci.\n\nVe volbách roku 1897 je uváděn jako polský kandidát, tedy kandidát parlamentního Polského klubu.\n\nZemřel v březnu 1906.\n"}
{"id": "1161198", "url": "https://cs.wikipedia.org/wiki?curid=1161198", "title": "Kydlinov", "text": "Kydlinov\n\nKydlinov je lokalita, původně mlýn v královéhradecké čtvrti Plácky (do roku 1954 Plotiště nad Labem), nachází se na pravé straně řeky Labe.\n\nU náhonu dodávajícího vodu do mlýna byly nalezeny pozůstatky neolitické osady, rovněž zde byly nalezeny nádoby z období lužické kultury a z několika jam bylo sebráno i pár střepů nádob kultury laténské (keltské). To vše je důkazem toho, že tato oblast byla osídlena už v prehistorickém období.\n\nOd 14. století byl Kydlinov umístěn mezi domy, jejichž majitelé byli v případě potřeby povinni bránit hrad v Hradci Králové. V roce 1358 patřil tento majetek hradeckému měšťanovi Kydlínovi, po kterém byl pojmenován. Náležel do něj mlýn, cihelna a privilegovaná hospoda „Na Veké“.\n\nPůvodní mlýn byl na potoce Melounka (dříve Melonka na místě domů č. 31, 32, 78, 79), protože v době jeho vzniku neexistoval ještě Velký a Malý labský náhon, a před rokem 1540 patřil Dorotě Kydlínové. Mikuláš (Mikolaj) Kydlín při něm založil malou řemeslnickou dílnu pro broušení nožů (1535). O tři roky později byl postaven nový mlýn a byl vytvořen nový kanál, který dovolil městu Hradec Králové přivádět vodu z Labe v Předměřicích nad Labem do březhradského rybníka. Po smrti Mikuláše získal jeho majetek jako odúmrť císař Maxmilián II. Habsbuský, který ho prodal městu Hradec Králové za 3000 kop českých grošů. Nicméně si zachoval právo těžby a lovu.\n\n4. listopadu 1588 prodal Hradec Králové mlýn mlynáři Jiřímu Vosickému z Hradiště nad Metují, poddanému Rudolfa ze Stubenberka, za 4000 kop českých grošů, pod podmínkou, že se stane poddaným města Hradec Králové. Z mlýna pak platil 5 kop ročního úroku a na Vánoce hradeckým radním 6 slepic. Po porážce na Bílé hoře byl Kydlinov konfiskován a vrátil se městu až po oficiálním přípisu ze dne 11. května 1628, ale už v roce 1633 získali mlýn minorité, kteří ho nabídli městu za 2000 zlatých. Během třicetileté války zde též sídlili Švédi. Důkazem toho jsou archeologické objevy v náhoně, který přivádí vodu do mlýna – halapartna a měděná nádoba s penězi.\nV roce 1671 patřil mlýn Matouši Švendovi z Rosenthalu, starostovi císařského města Jaroměř. Před rokem 1689 se Kydlinov stal majetkem města Hradec Králové, které ho vlastnilo ještě v roce 1692. 12. září 1717 vypukl oheň, kvůli kterému byl mlýn výrazně poškozen, obilí spáleno a dobytek uhořel. Příčina požáru nebyla zjištěna, ale není vyloučeno záměrné žhářství. Když byl majitelem mlýna Jiří Gangler, mlýn přestavěl pro přípravu jáhel, ale už v roce 1734 ho prodal Jakubovi Kumprichtovi (známý také jako Kumprecht) a jeho ženě Anně. V rámci raabizace Kydlinova, reformy spočívající v přeměně panské roboty na odvádění peněz, koupila dvorský mlýn Ludmila Maršonová. Její syn Jan Maršon prodal Kydlinov na dobrovolné aukci.\n\nOd roku 1799 byl mlýn ve vlastnictví Františka Střemchy, který mimo jiné poskytl pomoc a přístřeší hradeckému kronikáři Františkovi de Paula Švendovi, jehož dům na Velkém náměstí 24. srpna 1814 vyhořel, a který zde také 15. února 1822 zemřel. Na počátku roku 1832 se pomocník mlynáře František Baier stal první obětí epidemie cholery, která v Čechách vypukla v roce 1831 (pravděpodobně byla přivezena z Indie). V roce 1869 zde žilo 30 obyvatel.\n\nNa počátku 20. století sloužila zahrada kydlinovského mlýna k veřejným tréninkům místních sportovních klubů (DTJ a TJ Sokol), které si zde vybudovaly vlastní sportovní hřiště. Tehdejší majitelé byli Josefa Střemchová (roz. Valentová, zemřela 12. května 1872), Jan Střemcha (zemřel 16. května 1879), jeho vdova Johana Střemchová (roz. Morávková, zemřela 18. prosince 1904) a syn Jan Střemcha (zemřel 28. února 1908). Do roku 1927 zůstal mlýn v Kydlinově ve vlastnictví Jana Střemchy. Během tohoto období se Kydlinova přímo dotkla kriminalita, neboť v noci na 10. února 1923 vnikli neznámí útočníci do ledničky a ukradli 150 kg vepřového masa v celkové ceně 4300 československých korun.\n\nVe třicátých letech 20. století si pronajala kydlinovský mlýn, hospodářské budovy a pozemky firma Josef Voženílek a synové. V roce 1935 bylo na farmě o rozloze 76 hektarů, 67 arů a 29 m² zaměstnáno 20 zaměstnanců, z toho 6 v mlýně a 3 úředníci. V té době patřilo k mlýnu 10 domovních čísel (25, 133, 134, 9, 46, 47, 48, 21 v Pláckách a 80, 81 ve městě Plotiště). V následujících letech se produktivita mlýna snížila (v roce 1935 se v komerčním mlýně semlelo 74 vagónů žita a 43 vagónů pšenice a v zemském mlýně 34 vagónů obilí) a stále více ho nahrazovaly mlýny v Budíně a v Předměřicích. V roce 1937 byl po celý čas zaneprázdněn mletím pro vojenské sklady. 22. listopadu toho roku vypukl v podkroví stáje a chléva oheň, naštěstí shořelo pouze 6 kup sena.\n\nOd konce čtyřicátých let 20. století zde provozovalo své aktivity jednotné zemědělské družstvo Kydlinov, které mimo jiné pěstovalo ranou a pozdní zeleninu. V důsledku restitucí byl Kydlinov vydán původním majitelům budov a od roku 1991 zde podniká firma Ing. Ivana Horáka.\n"}
{"id": "1161199", "url": "https://cs.wikipedia.org/wiki?curid=1161199", "title": "Antonín Prokop Schmitt", "text": "Antonín Prokop Schmitt\n\nAntonín Prokop Schmitt (6. října 1833 Kohoutov – 13. července 1890 Frýdlant ) byl český, resp. česko-německý učitel, publicista, redaktor, kunsthistorik a archeolog.\n\nNarodil se v obci Kohoutov nedaleko Kuksu, kde působil jeho otec Johann jako učitel. Měl minimálně tři bratry, z nichž nejznámější je Johann (Hans) Schmitt, který se prosadil ve Vídni jako hudební skladatel.\n\nAntonín P. Schmitt studoval nejdříve nižší gymnázium v Hradci Králové a následně i vyšší gymnázium v Praze. Poté absolvoval ještě kurz na technice a kurz pro kandidáty učitelství.\n\nV letech 1856–1858 působil jako učitel na obchodní škole v maďarské Pešti, poté v letech 1858–1863 jako suplent na reálce v západočeském Lokti nad Ohří. Po několika letech práce na \"volné noze\" se stal v roce 1872 opět učitelem, tentokrát na městské lidové škole v Praze. Od roku 1875 působil sedm let jako učitel a ředitel měšťanské chlapecké školy v Kuksu, v letech 1882–1890 jako učitel na škole ve Frýdlantu v Čechách. Mezi léty 1870–1871 byl též vydavatelem a redaktorem časopisu \"Čech\" a jeho přílohy \"Methud\", která byla věnována problematice památkové péče.\n\nVedle několika knih byl autorem i několika desítek novinových a časopiseckých článků. Přispíval zejména do \"Zlaté Prahy, Květů, Methudu, Rodinné kroniky, Aus der Heimat či Riesengebirge in Wort und Bild\". Většina článků byla věnována drobným uměleckým památkám a jejich ochraně. Za tímto účelem založil v roce 1868 spolek \"Vlastimil\".\n\nAntonín Prokop Schmitt udržoval během života osobní či písemný kontakt s řadou významných českých osobností tehdejší doby. Patří mezi ně: František Palacký, Karel Jaromír Erben, František Ladislav Rieger, Bedřich Bernau, Josef Emler či Jan Erazim Vocel.\n\n\n"}
{"id": "1161200", "url": "https://cs.wikipedia.org/wiki?curid=1161200", "title": "Kobylí Doly", "text": "Kobylí Doly\n\nKobylí Doly (německy \"Kobylydoly\") je historická osada, součást královéhradecké čtvrti Plotiště nad Labem. Nachází se v její jihovýchodní části podél potoka Melounka a jeho bezejmeného přítoku, v prostoru trojúhelníku mezi bývalou továrnou ČKD, bývalou cihelnou a obcí Světí.\n\nPrvní písemná zmínka o Kobylích Dolech pochází z roku 1586. V roce 1869 zde žilo 17 obyvatel, v roce 1880 jich bylo 18 a v roce 1890 už jen 14. Do roku 1930 byly osadou obce Plotiště nad Labem. Pak jejich jméno zmizelo z mapy a používá se pouze k určení blízkých oblastí.\n\nKobylí Doly byly nedílnou součástí historie obce Plotiště nad Labem. V červenci 1866, během bitvy u Sadové, zde měly stanoviště tři dělostřelecké baterie rakouského sboru. Důležitou událostí byl i požár domu č. 1 (19. července 1914), který patřil rolníkovi Václavu Tichému. Střecha stodoly zachytila oheň z projíždějícího vlaku.\n\nJedinou historickou památkou je litinový kříž na nízkém kamenném podstavci z roku 1899 (velmi poškozený, dnes se nachází na starém hřbitově u kostela sv. Petra v centru okresu Plotiště nad Labem).\n"}
{"id": "1161202", "url": "https://cs.wikipedia.org/wiki?curid=1161202", "title": "Farářství", "text": "Farářství\n\nFarářství (německy \"\") byla historická osada, dnes součást královéhradecké čtvrti Pražské Předměstí. Nachází se v jihovýchodní a jižní části této čtvrti.\n\nJméno Farářství bylo vytvořeno podle jeho založení na farním území. Historie tohoto místa není příliš dlouhá a pestrá. Farářství bylo v prehistorickém období a v době raného středověku prázdné, protože zde byl hustý lesní porost a rašeliniště, neustále podmáčená půda spolu s četnými slepými rameny řeky Labe.\n\nTehdy byl nejznámější částí této oblasti les „Farářství“, který byl vykácen do 18. století a v té době se zde objevila stejnojmenná osada. Po založení předměstí Kukleny (německy \"Vorstadt Kuklena\") se Farářství stalo jeho součástí. Většina pozemků patřila do šostenského panství nebo ke klášteru minoritů.\n\nV roce 1778 Marie Terezie, císařovna římsko-německá, přikázala v rámci raabizace, tedy reformy zahrnující přeměnu panské roboty za nájemné, rozdělení majetku šostenského dvora a přiřazení jeho částí bezzemkům za poplatek do dědičného nájmu. V roce 1783 obdrželi půdu pod lesem Farářství obyvatelé Kuklen, v tomto případě Jan Náhlík, Karel Janoušek, Bernard Štěpán a Matej Vitoušek. Les Farářství a rybník zůstaly majetkem minoritů. Následně v důsledku josefínských reforem byly sloučeny Kukleny a Pražské Předměstí do jedné katastrální obce. V roce 1789 byl zrušen kuklenský minoritský klášter a následujícího roku byl les Farářství předán Josefu Vostinovi (v dokumentech také pod jménem Wostina), a to za 1800 zlatých. Vostina se souhlasem města zlikvidoval místní bažantnici a brzy v části vykáceného lesa postavil současný Červený Dvůr.\n\nDo oblasti rybníka Farářství se přesunuli obyvatelé zbořeného Pražského Předměstí, kde založili malou stejnojmennou osadu, která již v roce 1826 měla 104 obyvatel v 17 domech. Od té doby se Farářství skládalo z Červeného Dvora a Rybáren (celkem zde v roce 1869 žilo 192 obyvatel a v roce 1910 už 284 obyvatel). Zpočátku náležela do Kuklen, v letech 1889–1942 do Pražského Předměstí a od roku 1942 až dodnes do města Hradec Králové.\n\nVývoj Farářství byl narušen několika válkami (prusko-rakouská válka 1866, první světová válka, druhá světová válka). Mnoho obyvatel bylo zraněno v důsledku záplav a povodní a hurikánů (4. července 1929). Obec se však zdvojnásobila a pokračovala v růstu. Vodovodní síť však nebyla postavena až do roku 1963.\n\nCentrum místního kulturního a společenského života se nacházelo v několika místních restauracích, zejména v tom, které patřilo Eduardovi Panenkovi. Zde se například do konce 40. let scházeli členové družstva „Hospodářské, nájemní, úsporné a stavební družstvo ve Farářství“. Pravidelně zde hráli pravidelné místní i místní divadelní hry. Ve Farářství byl taky okrašlovací spolek. Co se týče důležitých osobností, je třeba poznamenat, že zde od roku 1934 žil český malíř Jindřich Vlček.\n\n\nV této době se realizuje(cca 2016-2021) projekt tzv. Nové Farářství, které zaujalo místo dřívější zahrádkářské oblasti. Jedná se o výstavbu bytových domů(odhadem 200 bytů v 11 domech).\n"}
{"id": "1161207", "url": "https://cs.wikipedia.org/wiki?curid=1161207", "title": "Fed Cup 2016 – Světová skupina", "text": "Fed Cup 2016 – Světová skupina\n\nSvětová skupina Fed Cupu 2016 představovala nejvyšší úroveň soutěže – elitní osmičlennou skupinu, z níž vzešel celkový vítěz 54. ročníku. Semifinalisté si zajistili účast ve Světové skupině následujícího ročníku 2017. Týmy, které prohrály v 1. kole, podstoupily dubnovou baráž o udržení v nejvyšší úrovni.\n\nDvojnásobným obhájcem titulu byl tým České republiky, jenž ve finále předchozího ročníku zdolal Rusko poměrem 3:2 na zápasy. Ve finálovém duelu 2016 pak přehrál Francii stejným výsledkem. Češky tak získaly pátý titul z předešlých šesti ročníků a celkově jubilejní desáté vítězství. Petr Pála dosáhl jako první nehrající kapitán v historii soutěže na pět titulů.\n\nRozhodující sada úvodního finálového zápasu trvající 2.24 hodin, kterou vyhrála Karolína Plíšková nad Kristinou Mladenovicovou poměrem gamů 16:14, byla nejdelším setem dosavadní historie finále Fed Cupu a druhým nejdelším rozhodujícím setem v celé soutěži od roku 1963. Utkání skončilo po 3.48 hodinách, což znamenalo nejdelší zápas v historii českého, respektive československého týmu, stejně jako zdolání tohoto rekordu v rámci francouzské reprezentace. \n\nDruhá dvouhra čtvrtfinále mezi Ruskem a Nizozemskem přinesla nejdelší zápas historie Fed Cupu. Favorizovaná Světlana Kuzněcovová v něm podlehla Richèl Hogenkampové až ve třetí sadě poměrem 10–8. Duel trval přesně čtyři hodiny a překonal tak rekord utkání Portoričanky Vilmarie Castellviové, jež v roce 2005 porazila Kanaďanku Wozniakovou za 3:49 hodin.\n\n"}
{"id": "1161214", "url": "https://cs.wikipedia.org/wiki?curid=1161214", "title": "Cursed (album, Morgoth)", "text": "Cursed (album, Morgoth)\n\nCursed (v angličtině znamená \"prokletý\") je debutní studiové album německé death metalové skupiny Morgoth vydané roku 1991 společností Century Media Records. Skladba Body Count se objevila v dokumentu \"Stopy krve\" (angl. Traces of Death).\n\n\n\n"}
{"id": "1161215", "url": "https://cs.wikipedia.org/wiki?curid=1161215", "title": "Sierra Madre Mountains", "text": "Sierra Madre Mountains\n\nSierra Madre Mountains je menší pohoří v jihozápadní Kalifornii ve Spojených státech amerických. Tvoří nejjižnější část Kalifornského pobřežního pásma. Sierra Madre Mountains leží v krajích Santa Barbara County a Ventura County.\nOblast je součástí přírodní rezervace \"Los Padres National Forest\" a je velmi řídce osídlená.\n\nRozkládá se ze severozápadu směrem na jihovýchod v délce přibližně 40 km. Severně leží pohoří Temblor Range, jižně San Rafael Mountains (které je již součástí Transverse Ranges). Nejvyšším vrcholem pásma je \"Peak Mountain\" s nadmořskou výškou 1 783 m. Geologicky je Sierra Madre Mountains tvořena třetihorními sedimenty, zejména pískovci.\n\nVegetaci tvoří především keře a nízké porosty dubů. Ve vyšších polohách rostou stálezelené smíšené lesy. V pohoří žije ohrožený kondor kalifornský.\n"}
{"id": "1161218", "url": "https://cs.wikipedia.org/wiki?curid=1161218", "title": "Fed Cup 2016 – Světová skupina II", "text": "Fed Cup 2016 – Světová skupina II\n\nSvětová skupina II představovala druhou nejvyšší úroveň Fed Cupu 2016. Konala se 6. a 7. února 2016. Čtyři páry týmů odehrály vzájemná utkání. Vítězná družstva – Austrálie, Španělsko, Spojené státy a Bělorusko, postoupily do baráže o Světovou skupinu. Na poražené – Slovensko, Srbsko, Polsko a Kanadu, čekala dubnová baráž o setrvání v této úrovni soutěže pro rok 2017.\n"}
{"id": "1161220", "url": "https://cs.wikipedia.org/wiki?curid=1161220", "title": "Miklós Szabó", "text": "Miklós Szabó\n\nMiklós Szabó (* 6. prosince 1908, Budapešť – 3. prosince 2000 tamtéž) byl maďarský atlet, běžec, který se věnoval středním tratím, mistr Evropy v běhu na 800 metrů z roku 1934.\n\nPři premiéře mistrovství Evropy v roce 1934 zvítězil v závodě na 800 metrů časem 1:52,0. V běhu na 1500 metrů vybojoval stříbrnou medaili za Italem Beccalim. Na olympiádě v Berlíně v roce 1936 doběhl ve finále na 1500 metrů sedmý. Na konci této sezóny, 4. října, vytvořil světový rekord v běhu na 2000 metrů časem 5:20,4.\n\n"}
{"id": "1161221", "url": "https://cs.wikipedia.org/wiki?curid=1161221", "title": "Klacov", "text": "Klacov\n\nKlacov (do počátku 20. století také Klacovské Dvory, Klacovy Dvory nebo Zadní Dvory, německy \"Klatzower Höfe\", \"Klatzow\", \"Klatzau\" nebo \"Klacow\") je historická osada, část královéhradecké čtvrti Svobodné Dvory. Nachází se mezi obcemi Bříza a Stěžery a Svobodnými Dvory.\n\nZ místních názvů pozemků, které se zde nacházejí, nutno uvést: „Na Velkém Schejbale“, „Na Malém Schejbale“, „U Oberstatovy meze“, „U Svodnice“, „Nad Cihelnou“, „Na Křemenci“, „Laholovská“ „Gregrovská“, „Sagovská“, „Pod Sagovou mezí“, „Nad Ouvozem“, „Za Cverglovnou“, „Vohrádka“, „U Studánek“, „Na Velkých vrších“, „Na Malých vrších“, „Na Klínech“, „U Šraňku“, „U Seminářské meze“ a „Vedle Fortifikační cihelny“.\n\nCelá oblast Svobodných Dvorů byla osídlena již od pravěku, o čemž svědčí časté archeologické nálezy, ale první zmínka o Klacovských Dvorech pochází až ze 17. století. Pozoruhodný je také nález kostry velkého koně a dvou lidských skeletů z 9. a 10. století při rozšiřování silnice u domu Františka Komárka č. 20 v roce 1909.\n\nNa počátku tu byl pouze Klacovský dvůr, který patřil městu Hradec Králové. Vedle něj v obvodu kostela sv. Anny, vzpomínaného roku 1600, byly dvory: Bohdanečský, Srdínkovský, Smetanovský a Komárkovský. První zmínka o existenci osady Klacov pochází z roku 1628, kdy v pondělí po sv. Kateřině vypukl na dvoře Jana Gestřibského z Rysenburku požár a následně shořelo pět domů v okolí. Třicetiletá válka také přinesla velké zpustošení celé oblasti.\n\nVýstavba hradecké pevnosti v 18. století znamenala rozvoj všech čtyř částí Svobodných Dvorů, neboť sem byli přemístěni někteří obyvatelé zničeného Pražského Předměstí. V letech 1780–1800 byly dvory Bohdanecký, Klacovský a Cihelna rozděleny mezi místní obyvatelstvo, pod podmínkou, že budou vykonávat práce v městských lesích, a to v závislosti na množství pozemků, které dostali. Tito lidé se nazývali familianti. Ve stejném období vesnice dostala vlastního šoltyse. Tuto funkci vykonávali mimo jiné Ullrich a Hoffmann.\n\nKdyž obce v okolí Hradce Králové získaly samosprávu (1849–1850), byly Svobodné Dvory, Bohdanečské Dvory, Klacov, skládající se z 11 domů, a Cihelna sloučeny a získaly společnou obecní radu a starostu. Vesnice ale žily i nadále vlastním životem a měly vlastního šoltyse a radu. Každá z nich měla také v rámci své vlastní správy vlastní číslování domů a nemovitostí.\n\nAž 4. ledna 1894 byly všechny části sloučeny do společné politické a katastrální obce, a po tomto faktickém zformování obce Svobodné Dvory došlo také nakonec k zániku osady Klacov, který byl ovlivněn i válečnými událostmi v roce 1866. V roce 1869 zde žilo 86 obyvatel, v roce 1880 šlo o 69 obyvatel a v roce 1890 jich bylo 81. V roce 1922 byl Klacov oddělen od stěžerské školy a zahrnut do školského okresu svobododvorského. V současné době vesnici připomíná pouze název Klacovské ulice, jejíž zadní konec se nyní nazývá Chaloupky.\n\n"}
{"id": "1161222", "url": "https://cs.wikipedia.org/wiki?curid=1161222", "title": "Bohdanečské Dvory", "text": "Bohdanečské Dvory\n\nBohdanečské Dvory (také Bohdaneč nebo Bohdanecké Dvory, německy \"Bohdanetz\" nebo \"Bohdanetzer Höfe\") je historická osada, součást královéhradecké čtvrti Svobodné Dvory. Nachází se v centru této čtvrti.\n\nCelá oblast Svobodných Dvorů byla osídlena už od pravěku, o čemž svědčí časté archeologické nálezy. V roce 1548 rytíř Heřman Petr Bohdanecký z Hodkova a na Landšperku koupil konfiskované městské dvory a spojil je v rozsáhlé panství s vlastní hospodářskou tvrzí, která vyhořela 25. června 1590. První zmínka o Bohdanečských Dvorech pochází až z roku 1565.\n\nTřicetiletá válka přinesla velké zpustošení celého dvora, který zůstal opuštěný až do roku 1650, ale už 20. srpna téhož roku vyhořel po úderu blesku. V letech 1780–1800 byl bohdanečský dvůr rozdělen mezi místní obyvatelstvo, pod podmínkou, že budou vykonávat práce v městských lesích, a to v závislosti na množství pozemků, které dostali. Tito lidé se nazývali familianti. Ve stejném období vesnice dostala vlastního šoltyse. Tuto funkci vykonávali mimo jiné Schejbal, Jiří Hoza, Josef Hoza a Tomeš.\n\nKdyž obce v okolí Hradce Králové získaly samosprávu (1849–1850), byly Svobodné Dvory, Bohdanečské Dvory, Klacovské Dvory a Cihelna sloučeny a získaly společnou obecní radu a starostu. Vesnice ale žily i nadále vlastním životem a měly vlastního šoltyse a radu. Každá z nich měla také v rámci své vlastní správy vlastní číslování domů a nemovitostí. V roce 1861 byla ze Svobodných Dvorů přenesena do Bohdanečských Dvorů základní škola. V roce 1876 už měla dvě třídy a v letech 1877–1878 byla vybudována nová školní budova. Rozvoj vesnice krátce přerušila prusko-rakouská válka, v blízkosti obce byly rakouské dělostřelecké baterie, které kryly ústup Rakušanů z Chlumu a jeho okolí.\n\nV roce 1869 zde žilo 298 obyvatel, v roce 1880 šlo o 392 obyvatel a v roce 1890 jich bylo 459. Až 4. ledna 1894 byly všechny části sloučeny do společné politické a katastrální obce, a po tomto faktickém zformování obce Svobodné Dvory došlo také nakonec k zániku osady Bohdanečské Dvory. Od tohoto roku přestala existovat.\n\n"}
{"id": "1161224", "url": "https://cs.wikipedia.org/wiki?curid=1161224", "title": "Ignacy Rychlik", "text": "Ignacy Rychlik\n\nIgnacy Rychlik (11. dubna 1856 Wadowice – 1928 nebo 1938) byl rakouský pedagog a politik polské národnosti z Haliče, na počátku 20. století poslanec Říšské rady.\n\nV roce 1874 absolvoval gymnázium ve Wadowicích. Studoval na Jagellonské univerzitě a na Vídeňské univerzitě (na tamním Institutu pro rakouské dějiny). Napsal několik historiografických studií. V letech 1878–1880 pracoval jako zástupce nadučitele na gymnáziu v Rzeszówě. Vyučoval němčinu, zeměpis a dějepis. V období let 1880–1889 působil jako zástupce nadučitele na gymnáziu v Tarnowě. Ve školním roce 1889/1890 coby zástupce nadučitele na reálné škole v Jarosławi. Od roku 1890 byl zástupcem nadučitele, od roku 1891 nadučitelem a od roku 1893 až do roku 1918 profesorem na gymnáziu v Jarosławi. V období let 1906–1921 zastával post ředitele tohoto ústavu. V období let 1896–1921 vykonával funkci předsedy místní školní rady a zároveň člena okresní školní rady. Byl i politicky aktivní. Od roku 1908 do roku 1921 zasedal v obecní radě v Jarosławi a v témže období byl i členem okresního výboru.\n\nByl také poslancem Říšské rady (celostátního parlamentu Předlitavska), kam usedl ve volbách do Říšské rady roku 1897 za kurii městskou v Haliči, obvod Rzeszów, Jarosław atd. Do parlamentu se vrátil ještě ve volbách do Říšské rady roku 1911, konaných již podle všeobecného a rovného volebního práva. Uspěl za obvod Halič 22. V rejstříku poslanců v období 1897–1901 se uvádí jako Ignaz Rychlik, profesor na c. k. vyšším reálném gymnáziu v Jarosławi, bytem Jarosław.\n\nVe volbách roku 1897 je uváděn jako oficiální polský kandidát, tedy kandidát parlamentního Polského klubu. I po volbách roku 1911 usedl do Polského klubu. V rámci Polského klubu patřil k demokratické levicové frakci.\n"}
{"id": "1161226", "url": "https://cs.wikipedia.org/wiki?curid=1161226", "title": "Marie Woodvillová", "text": "Marie Woodvillová\n\nMarie Woodvillová, hraběnka z Pembroke (1456–1481) byla sestrou Alžběty Woodvillové, manželky anglického krále Eduarda IV. Později se provdala za Viléma Herberta, 2. hraběte z Pembroke, se kterým měla jednu dceru.\n\nNarodila se okolo roku 1456 jako dcera Richarda Woodvilla, 1. hraběte z Rivers a jeho manželky Jacquetty Lucemburské. Potom, co král Eduard IV. veřejně uznal Alžbětu Woodvillovou za svou manželku, se nová královna snažila zvýšit postavení své rodiny tím, že sjednala výhodné sňatky svým pěti bratrům a sedmi sestrám. V září 1466, byla Marie zasnoubena s Vilémem Herbertem, nejstarším synem a dědicem prvního hraběte z Pembroke. Lord Herbert byl poručníkem Jindřicha VII. Mladý Vilém byl s ohledem na blížící se manželství jmenován pánem Dunsteru.\n\nV lednu 1467 se v kapli Svatého Jiří ve Windsoru konala velkolepá svatba. Nevěstě bylo asi deset let, ženichovi patnáct.\n\nO dva roky později, byl Vilémův otec, hrabě z Pembroke, popraven Richardem Nevillem, hrabětem z Warwicku. Nic nerozčílilo Warwicka více, než manželství Lady Marie, královniny sestry, s Pembrokovým nejstarším synem. Vilém z Dunsteru se stal po smrti svého otce v roce 1469 druhým hrabětem z Pembroke a Marie se tak stala hraběnkou z Pembroke.\n\nPembroke se ukázal spíše neúspěšným v ovládání Jižního Walesu. Mariina smrt v roce 1481 výrazně oslabila vazby jejího manžela se společníky prince z Walesu, a byl nucen vzdát se Pembroke, za to získal Huntingdon, a méně cenný Somerset a Dorset. V roce 1484, se Vilém oženil podruhé, s Kateřinou Plantagenetovou, nemanželskou dcerou Richarda III., nicméně, toto manželství bylo bezdětné.\n\nNakonec, Vilém měl jedno dítě, dceru z prvního manželství, Alžbětu, která se později vdala za Karla ze Somersetu.\n"}
{"id": "1161230", "url": "https://cs.wikipedia.org/wiki?curid=1161230", "title": "Ulsterská speciální policie", "text": "Ulsterská speciální policie\n\nUlsterských speciální policie (, také B-Specials nebo B-Men, zkr. USC) kvazi-vojenská rezervní policie v Severním Irsku. Byla zřízena v říjnu 1920 krátce před rozdělením Irska. Jako ozbrojený sbor byl organizovaný částečně vojensky a byl povolán v dobách nouze jako byly povstání a války. Tento úkol vykonávala během Irské války za nezávislost v letech 1920 - 1922 a v 50.letech během Pohraniční kampaně rské republikánské armády.n Během její existence, bylo zabito 54 členů USC členy IRA.\n\nTéměř všichni její členové byli ulsterští protestanti a z tohoto důvodu měla ze strany katolíků velkou nedůvěru. Také provedli několik odvetných akcí jako zabíjení a opatření proti katolickým civilistům v britsko-irském konfliktu během let 1920-1922. Unionisté obecně USC podporovali jako příspěvek k obraně Severního Irska.\n\nUlsterská speciální policie byla rozpuštěna v květnu 1970 po zprávě barona Hunta, který řídil restrukturalizaci bezpečnostních sil Severního Irska, aby přilákal více katolických rekrutů a odzbrojil policii. Funkce a členství USC byly z velké části převzaty ulsterským obranným plukem (UDR) a zálohami Královské ulsterské policie.\n"}
{"id": "1161231", "url": "https://cs.wikipedia.org/wiki?curid=1161231", "title": "Américo Gallego", "text": "Américo Gallego\n\nAmérico Rubén „El Tolo“ Gallego (* 25. dubna 1955, Morteros) je bývalý argentinský fotbalista. Nastupoval většinou na postu záložníka.\n\nS argentinskou reprezentací vyhrál mistrovství světa roku 1978.. Hrál též na světovém šampionátu ve Španělsku roku 1982. V národním mužstvu působil v letech 1975–1982 a odehrál 73 utkání, v nichž vstřelil 3 branky.\n\nS klubem River Plate vyhrál Interkontinentální pohár 1986 a Pohár osvoboditelů 1986.\n\nTřikrát se stal mistrem Argentiny, dvakrát s River Plate (1981, 1985/86), jednou s Newell's Old Boys (1974).\n\nPo skončení hráčské kariéry se stal trenérem, s klubem Deportivo Toluca vyhrál v sezóně 2005/06 mexickou ligu.\n"}
{"id": "1161232", "url": "https://cs.wikipedia.org/wiki?curid=1161232", "title": "Kopec Svatého Jana", "text": "Kopec Svatého Jana\n\nKopec Svatého Jana nebo Svatý Jan na Kopci (německy \"Johannisberg\") je historická osada, část královéhradecké čtvrti Třebeš. Nachází se na stejnojmenném kopci.\n\nToto místo lidé nazývají také \"Zámeček\", podle jednopatrové budovy, která do 2. července 1978 stála u kostela. Byl to dům hradeckých měšťanů se zahradou. Ostatní názvy: \"Tvrz\", \"Tvrzka\", \"Konstanc\", \"Na Konstanci\", \"Na Kopci\", \"Na Vinici\", \"Kopeček svatojanský\" a \"Na Poušťce\". Jméno „Na Vinici“ pocházelo ze skutečnosti, že zde byly vinice. Z nejstarších je třeba zmínit vinice Královské, Obecní, Malé a Velké Kotoulské a Bednářovy. Jméno Na Poušťce pochází z působení místních poustevníků.\n\nMísto bylo osídleno v patnáctém století a jako Konstanc bylo pojmenováno na památku Jana Husa, upáleného na hranici. V roce 1436 bylo pod kopcem vojenské ležení Viléma Kostky z Postupic a Jana Parduse. Právě na dnešním hřbitově byl hradeckými husity Vilém Kostka z Postupic zabit.\n\nV roce 1521 Lukáš Hostovský z Hostovic, zvaný Furman, přišel s myšlenkou na zbudování kostela. Stavba začala v blízkosti jeho vinice zvané Zádušní a velká dřevěná budova byla dokončena v roce 1530. O pět let později byla s Janem z Pernštejna podepsána smlouva o převedení jeho poddaných z Roudničky a Vysoké nad Labem z farnosti Opatovice nad Labem do farnosti nového kostela, která byla pojmenována podle mistra Jana Husa. Odpovědnost farního kněze převzal farář kostela sv. Antonína na Mýtském předměstí, který pro plnění liturgických funkcí v kostele mistra Jana Husa ustanovil svého kaplana. V letech 1539–1540 se u vinic Lukáše Hostovského z Hostovic objevily první domy a v roce 1541 se zde usadil první poustevník, a to v domě, ve kterém mohli zde sloužící kněží, kostelník a ostatní, zejména děti, přečkat nepříznivé počasí.\n\nKrálovéhradecká předměstí postižená válkou, zejména během třicetileté války, se dostala do úpadku. Převážná většina kostelů byla poškozena nebo zničena. Zrušen byl rovněž farní kostel sv. Antonína u Mýtské brány. Také kněží opustili vesnici a Kopec Svatého Jana byl připojen k hlavnímu kostelu ve městě – chrámu svatého Ducha. Většina vinic postupně z úpatí kopce zmizela, poslední z nich se zde objevila v roce 1833.\n\nKostel zůstal dlouho prázdný. Pro bohuslužby byl přizpůsoben až roku 1659 Matějem Hrdličkou, sezemickým měšťanem. V roce 1673 převzali kostel jezuité, kteří zde každý svátek cvičili katechismus. O dva roky později byl zbořen, aby mohl být následující rok znovu postaven. V roce 1691 byl do něj umístěn nový hlavní oltář, byla dokončena rekonstrukce střechy a interiéru a v roce 1692 byl kostel znovu zasvěcen. Tentokrát nesl jméno sv. Jana Křtitele.\n\nV roce 1715 byla vedle kostela postavena márnice. O sedm let později je první zmínka o Zámečku, který měl být vybudován podle tradice v roce 1719. Dne 27. září toho roku byl starostou Hradce Králové Františkem Pichlerem přivítán nový královéhradecký biskup Václav František Karel Košínský z Košína.\n\n20. února 1766 se zde konala schůze výboru za účelem přemístění obyvatel z těch částí města, které byly zničeny při stavbě královéhradecké pevnosti. Setkání se zúčastnili podplukovník Pavlovský, starosta František Schneider a radní František Švenda. V roce 1768 městský děkan Václav Bauler povolal do místní farnosti faráře Jana Frignera. To byl konec zdejších poustevníků. Poslední z nich – bratr Konrád Mikšíček – opustil poustevnu a přestěhoval se do jednoho domu v okolí, kde 13. března 1779 ve věku 73 let zemřel. V roce 1772 se kostel sv. Jana Křtitele stal přidruženým kostelem římskokatolické farnosti svatého Antonína v Novém Hradci Králové. V roce 1778 zde byla také vojenská nemocnice.\n\nV roce 1850 se Kopec Svatého Jana stal osadou obce Třebeš, s níž byl v roce 1942 začleněn do Hradce Králové a od té doby je součástí jeho území. V roce 1869 zde žilo 100 obyvatel a v roce 1910 jich bylo 82. Během tohoto období začala v této oblasti výstavba mnoha domů a místo je i častým cílem turistů. V 60. letech 20. století byla dokončena stavba hvězdárny a přes vesnici mnohokrát probíhala trasa cyklistického „Závodu míru“ pro místní mládež, pořádaného cyklistickým klubem TJ Rudá hvězda Hradec Králové.\n\nPoškozený kostel sv. Jana Křtitele byl opravován už v letech 1858–1859 a v roce 1896 byl vybaven dřevěnou pergolou. Poslední přestavba kostela se konala v letech 1979–1980. Před opravou byl ve velmi kritickém stavu a přestavba ho zachránila před zřícením. Z důvodu zvýšené bezpečnosti byla ještě v roce 1992 provedena ochrana hlavních i postranních dveří a všech oken s ozdobnou mřížkou. V letech 1999-2000 byly také opraveny dřevěné konstrukce, protože byly napadeny kůrovci a houbami rozkládajícími dřevo.\n\n"}
{"id": "1161235", "url": "https://cs.wikipedia.org/wiki?curid=1161235", "title": "Boundary Ranges", "text": "Boundary Ranges\n\nBoundary Ranges, v češtině Hraniční pásmo, je horské pásmo na severozápadě severní Ameriky,\npři pobřeží Tichého oceánu. Leží na Aljašce ve Spojených státech amerických\na v Britské Kolumbii v Kanadě.\nPohoří tvoří severní část Pobřežních hor a je ze tří horských pásem Pobřežních hor nejvíce rozlehlé. V pohoří se nachází několik ledovců, největší jsou ledovec \"Juneau Icefield\" s plochou 3 900 km (pátý největší ledovec na západní polokouli) a \"Stikine Icecap\".\n\nBoundary Ranges zaujímá plochu 87 000 km. Na severu je ohraničeno průsmykem \"Chilkoot Pass\" (za kterým leží Pohoří svatého Eliáše), na jihu řekou \"Nass River\" v místech, kde ústí do Pacifiku (státní hranice mezi Spojenými státy a Kanadou). Na východě leží plošina \"Stikine Plateau\", na západě pak \"Alexandrovo souostroví\". Nejvyšší horou je Mount Ratz (3 090 m).\nK dalším nejvyšším vrcholům náleží \"Chutine Peak\" (2 910 m) a Devils Thumb (2 766 m). Pohoří je tvořeno převážně granitovými intruzemi z období svrchní křídy.\n\nAdam Mountains, Ashington Range, Boundary Range, Burniston Range, Dezadeash Range, Florence Range, Halleck Range, Cheja Range, Chechidla Range, Chutine Icefield, Juneau Icefield, Kahpo Mountains, Kakuhan Range, Lincoln Mountains, Longview Range, Peabody Mountains, Rousseau Range, Seward Mountains, Snowslide Range, Spectrum Range, Stikine Icecap\n"}
{"id": "1161236", "url": "https://cs.wikipedia.org/wiki?curid=1161236", "title": "Jorge Olguín", "text": "Jorge Olguín\n\nJorge Mario Olguín (* 17. květen 1952, Dolores, Buenos Aires, Argentina) je bývalý argentinský fotbalista. Nastupoval většinou na postu obránce.\n\nS argentinskou reprezentací vyhrál mistrovství světa roku 1978.. Hrál též na světovém šampionátu ve Španělsku roku 1982. V národním mužstvu působil v letech 1976-1982 a odehrál 60 utkání.\n\nS klubem Argentinos Juniors vyhrál Pohár osvoboditelů 1986.\n\nPětkrát se stal mistrem Argentiny, dvakrát se CA San Lorenzo de Almagro (1972, 1974), dvakrát s Argentinos Juniors (1984, 1985), jednou s Independiente (1983).\n\nPo skončení hráčské kariéry se stal trenérem.\n"}
{"id": "1161238", "url": "https://cs.wikipedia.org/wiki?curid=1161238", "title": "Paweł Sapieha (1860-1934)", "text": "Paweł Sapieha (1860-1934)\n\nPaweł Sapieha (1. září 1860 Gumniska – 31. května 1934 Siedliska) byl rakouský politik polské národnosti z Haliče, na přelomu 19. a 20. století poslanec Říšské rady.\n\nByl šlechtického původu. Pocházel z rodu Sapieha. Absolvoval gymnázium ve Lvově. Studoval práva na Jagellonské univerzitě, Vídeňské univerzitě a Univerzitě Karlově v Praze. Pak působil jako koncipient a později státní úředník v Přemyšli. Potom strávil tři roky v Bosně. V letech 1888–1889 podnikl velkou cestu po Asii, v jejímž rámci navšívit Cejlon, Siam, Čínu, Singapur, Japonsko nebo Koreu.\n\nV letech 1908–1914 zasedal jako poslanec Haličského zemského sněmu.\n\nByl také poslancem Říšské rady (celostátního parlamentu Předlitavska), kam usedl ve volbách do Říšské rady roku 1897 za kurii venkovských obcí v Haliči, obvod Jasło, Gorlice atd. Mandát obhájil ve volbách do Říšské rady roku 1901, tentokrát za kurii všeobecnou, obvod Brody, Kamionka, Žovkva atd. Slib složil 5. února 1901. V rejstříku poslanců v období 1897–1901 se uvádí jako kníže Paul Sapieha, c. k. okresní hejtman, bytem Siedliska.\n\nVe volbách roku 1897 je uváděn jako oficiální polský kandidát, tedy kandidát parlamentního Polského klubu. I do voleb roku 1901 šel jako oficiální polský kandidát.\n\nOd roku 1913 zastával funkci předsedy Červeného kříže v Haliči. Po vzniku Polska byl prvním předsedou polské organizace Červeného kříže. Za první světové války se podílel na organizování humanitárních aktivit ve Lvově. Před postupem fronty se dočasně přestěhoval do Krakova. Na své vyrabované sídlo v Siedliskach se vrátil roku 1915.\n"}
{"id": "1161240", "url": "https://cs.wikipedia.org/wiki?curid=1161240", "title": "Mongolská invaze do Ruska", "text": "Mongolská invaze do Ruska\n\nJako Mongolská invaze do Ruska (, mongolsko-tatarská invaze) je označováno podrobení ruských knížectví vojsky chána Bátú v letech 1237 až 1240.\n\nMongolové vpadli do Kyjevské Rusi ve 13. století a zničili mnoho měst včetně Rjazaně, Kolomny, Moskvy, Vladimiru a Kyjeva. Šlo o část mongolské invaze Evropy.\n\nTažení předznamenala bitva na řece Kalce v roce 1223, která vyústila v mongolské vítězství nad silami několika ruských knížectví. Mongolové však ustoupili. Invaze do Ruska v plném rozsahu následovala v letech 1237 až 1240 pod vedením Bátúa. Byla ukončena nástupnickým procesem po smrti chána Ögedeje. Většina ruských knížectví byla Mongoly podrobena a stala se součástí Zlaté Hordy. Některá byla v područí až do roku 1480.\n\nInvaze usnadněná začátkem rozpadu Kyjevské Rusi ve 13. století měla nedozírné následky na dějiny východní Evropy, včetně rozdělení východních Slovanů na tři národy a území, novodobé Rusko, Ukrajinu a Bělorusko, a na vzestup Moskevského knížectví.\n"}
{"id": "1161241", "url": "https://cs.wikipedia.org/wiki?curid=1161241", "title": "Bad Sex in Fiction Award", "text": "Bad Sex in Fiction Award\n\nBad Sex in Fiction Award, česky doslovně: \"Cena za špatný sex v románu\", je každoročně udělovaná literární anticena, kterou vyhlašuje britský časopis \"Literary Review\". Nositelem se stává spisovatel, jenž podle názoru daného magazínu nejhůře popsal sexuální scénu v jinak dobrém románovém příběhu.\n\nOcenění má podobu poloabstraktní sošky nazvané „Sex v 50. letech dvacátého století“. Znázorňuje nahou ženu nataženou přes otevřenou knihu. Cena byla založena v roce 1993 literární kritičkou Rhodou Koenigovou a tehdejším šéfredaktorem časopisu Auberonem Waughem.\n\nDůvodem udělování anticeny je „\"upoutání pozornosti na brakové, nechutné a často povrchní používání opakujících se pasáží sexuálních scén v moderních románech a snaha o jejich zamezení.\"“\n\nPrvním posmrtně oceněným laureátem se v roce 2007 stal americký spisovatel Norman Mailer, jenž zemřel ve věku 84 let přibližně měsíc před vyhlášením výsledků.\n\n"}
{"id": "1161245", "url": "https://cs.wikipedia.org/wiki?curid=1161245", "title": "Rudolf Harbig", "text": "Rudolf Harbig\n\nRudolf Harbig (* 8. listopadu 1913, Drážďany – 5. března 1944) byl německý atlet, běžec, který se věnoval středním tratím, mistr Evropy v běhu na 800 metrů z roku 1938.\n\nNa olympiádě v Berlíně v roce 1936 byl členem bronzové německé štafety na 4x400 metrů, ve které běžel poslední úsek. Na evropském šampionátu o dva roky později zvítězil v běhu na 800 metrů a byl finišmanem vítězné německé štafety na 4x400 metrů.\n\nDne 15. července 1939 zlepšil o 1,8 sekundy dosavadní světový rekord na 800 metrů. Jeho čas 1:46,6 byl překonán teprve v roce 1955. O čtyři týdny později, 12. srpna, zlepšil časem 46,0 světový rekord také na 400 metrů.\n\nRudolf Harbig padl na východní frontě druhé světové války nedaleko Kirovohradu na Ukrajině.\n\n\n"}
{"id": "1161248", "url": "https://cs.wikipedia.org/wiki?curid=1161248", "title": "Náboženská obec", "text": "Náboženská obec\n\nNáboženská obec je místní shromáždění věřících v Církvi československé husitské. V jejím čele stojí farář nebo administrátor a rada starších, což je laický správní orgán konkrétní náboženské obce. V jejím čele stojí předseda rady starších.\n\nNáboženské obce se sdružují do vikariátů, které tvoří diecéze. Jednotlivé diecéze pak tvoří celou církev v českých zemích a na Slovensku.\n\nPodle Organizačního řádu CČSH jsou právní orgány náboženské obce voleny vždy na dobu dvou let.\n\nCírkev československá husitská\n\nCírkev československá husitská na Slovensku\n\nCírkev československá na Podkarpatské Rusi\n"}
{"id": "1161249", "url": "https://cs.wikipedia.org/wiki?curid=1161249", "title": "Chrastoun", "text": "Chrastoun\n\nChrastoun (\"Cerbera\") je rod rostlin z čeledi toješťovité. Jsou to dřeviny se spirálně uspořádanými jednoduchými kožovitými listy a bílými nálevkovitými květy. Plodem je peckovice. Rod zahrnuje 6 druhů a je rozšířen v tropech Starého světa s výjimkou Afriky. Semena chrastounů obsahují srdeční glykosidy a jsou smrtelně jedovatá.\n\nChrastouny jsou stromy a keře, ronící při poranění bílý latex. Listy jsou jednoduché, celokrajné, kožovité, střídavé, spirálně uspořádané a nahloučené na konci větví. Při usychání černají. Žilnatina je zpeřená, postranní žilky jsou na konci propojené okrajovou žilkou. Květenství jsou koncové, dlouze stopkaté, rozvolněné vrcholíky. Květy jsou stopkaté. Kalich je hluboce členěný na 5 laloků, uvnitř bez žlázek. Koruna je bílá, nálevkovitá. Korunní trubka je v horní části rozšířená, ústí je zúžené. Laloky koruny se překrývají směrem doleva. Tyčinky přirůstají v horní části korunní trubky a mají krátké nitky. Prašníky jsou kopinaté, s vrcholovým přívěskem. Gyneceum je složeno ze 2 volných semeníků obsahujících po 4 vajíčkách. Čnělka je nitkovitá, s mělce dvoulaločnou bliznovou hlavou. Plodem je peckovice nebo souplodí 2 peckovic. Plody jsou velké, elipsoidní nebo kulovité. Obsahují 1 (nebo 2) semena obklopená tlustým, vláknitě dřevnatým endokarpem.\n\nRod chrastoun zahrnuje 6 druhů. Je rozšířen v tropech Starého světa ve východní Africe (Tanzanie), na Madagaskaru, ostrovech Indického oceánu, tropické Asii a Oceánii a v severovýchodní Austrálii.\nDruh \"Cerbera manghas\" je složkou pobřežních mangrovových porostů tropické Asie a Austrálie, zasahuje i do jižního Japonska (ostrovy Rjúkjú) a jako jediný druh rodu je zastoupený i na Madagaskaru.\n\nRod \"Cerbera\" popsal v roce 1953 Carl Linné. V jeho díle \"Species plantarum\" jsou popsány celkem 3 druhy, z nichž 2 byly později přeřazeny do jiných rodů. Za typový druh rodu je považován druh \"Cerbera manghas\". V roce 1999 byl popsán z Papuy-Nové Guiney nový druh, \"Cerbera laeta\".\n\nRod je v rámci čeledi \"Apocynaceae\" řazen do podčeledi \"Rauvolfioideae\", tribu \"Plumerieae\" a subtribu \"Thevetiinae\". Mezi blízce příbuzné rody ze stejného subtribu náleží \"Anechites\", \"Cameraria\", \"Cerberiopsis\", \"Skytanthus\" a \"Thevetia\".\n\nSemena chrastounů jsou velmi silně jedovatá. Hlavní jedovatou složkou je kadioaktivní glykosid cerberin. V semenech \"Cerbera odollam\" dále obsažen cerberosid a odolin, v latexu byl zjištěn thevetin. Jedovatost listů je podstatně menší. Druh \"C. odollam\" je v indické Kérale příčinou 50 % z celkového počtu zaznamenaných rostlinných otrav. Otrava se projevuje do 1 hodiny po požití nechutenstvím, zvracením a bolestmi břicha. Později je pacient malátný a slabý a upadá do kómatu. Poruchy srdeční činnosti se projevují zejména zpomalením frekvence, arytmií a sinoatriální blokádou. Požití množství většího než 1 jádro \"C. odollam\" nebo \"C. manghas\" vede v průběhu 3 až 6 hodin k srdeční zástavě a smrti.\n\nSemena \"Cerbera odollam\" jsou pro svoji jedovatost v některých částech světa (např. v indické Kerale) používány jako sebevražedný prostředek a příležitostně k travičství. Sebevražedné pokusy představují většinu případů otravy. Semena mají hořkou chuť.\nNa Madagaskaru se v minulosti semena \"C. manghas\" hojně používala k ordálům, tedy rozsudkům ohledně viny či neviny obžalovaného podáním jedu. Pokud obviněný přežil, byl shledán nevinným. V centrální provincii ostrova byl tento soud odpovědný za 2 % úmrtí místních obyvatel, což činilo asi 3000 lidí ročně. Praxe byla zakázána králem v roce 1861, v odlehlých oblastech ale přetrvávala dále.\n\nOlej ze semen \"C. odollam\" je v Myanmaru používán ke svícení. Ve směsi s jinými oleji se používá jako repelent a insekticid. Listy a kůra jsou v některých asijských zemích používány jako projímadlo. Rovněž latex je v Indii používán jako emetikum a projímadlo. Olej ze semen \"C. manghas\" je v Malajsii vtírán do kůže pro omezení svědění a na vlasy jako insekticid.\nV kořenech \"C. manghas\" byly zjištěny kardenolidy působící proti buňkám lidské rakoviny tlustého střeva.\n\n"}
{"id": "1161250", "url": "https://cs.wikipedia.org/wiki?curid=1161250", "title": "Britská východní Afrika", "text": "Britská východní Afrika\n\nBritská východní Afrika ( \"British East Africa\", oficiálně \"East Africa Protectorate\" - Protektorát Východní Afrika) byla oblast u Velkých afrických jezer rozkládající se zhruba na stejném území jako dnešní Keňa (přibližně 639 209 km²) od Indického oceánu do vnitrozemí k Ugandě a Keňskému příkopu. Přestože se částečně jednalo o panství zanzibarského sultána, bylo koncem 19. století pod britskou kontrolou. Protektorát byl zřízen v důsledku britských obchodních zájmů v této oblasti v 80. letech 19. století a existoval až do roku 1920, kdy se stal Kolonií Keňa s výjimkou 16km pobřežního pásu, který byl současně vyhlášen Protektorátem Keňa.\n\nEvropští misionáři se začali usazovat v oblasti mezi Mombasou a Kilimandžárem v roce 1840 oficiálně pod ochranou zanzibarského sultána. V roce 1886 britská vláda podpořila \"Williama Mackinnona\", který už měl se sultánem uzavřenou dohodu a jehož lodní společnost obchodovala v oblasti Velkých jezer, aby založil \"Britskou východoafrickou asociaci\" s cílem zvýšit britský vliv v regionu. Asociace se v roce 1888 přeměnila na \"Imperiální britskou východoafrickou společnost\" s původním cílem zajišťovat správu pobřeží táhnoucího se v délce asi 240 kilometrů od řeky Džuba přes Mombasu k Německé východní Africe, kterou mělo od sultána pronajatu Německo. Britská „sféra vlivu“ dohodnutá na Berlínské konferenci v roce 1885 byla rozšířena z pobřeží i do vnitrozemí přes území budoucí Keni a po roce 1890 zahrnovala rovněž Ugandu. V té době byla správním centrem Mombasa.\n\nNicméně společnost spěla k bankrotu a 1. července 1895 britská vláda vyhlásila nad územím protektorát a jeho správu podřídila ministerstvu zahraničí. V roce 1902 bylo k protektorátu přičleněno i území Ugandy. O tři roky později (1905) byla správa protektorátu převedena pod ministerstvo kolonií a sídlo správy bylo přesunulo z Mombasy do Nairobi. Následujícího roku byla ministerským příkazem zřízena vláda, představována guvernérem a výkonnou radou, a legislativa (zákonodárná rada). Prvním guvernérem a vrchním velitelem byl podplukovník \"J. Hayes Sadler\". Občas se vyskytly problémy s místními kmeny a přes malá krveprolití zůstala země kolonistům otevřena.\n\nDne 23. července 1920 byly vnitrozemské oblasti vyhláškou zákonodárné rady prohlášeny britským panstvím a byla zde zřízena kolonie Keňa. Zbývající 16 kilometrů široký (10mílový) pobřežní pás, s výjimkou Witulandu, zůstal pod svrchovaností sultána Zanzibaru jako protektorát Keňa.\n\nV roce 1897 přijel na keňskou vysočinu, která byla tehdy součástí protektorátu, lord \"Delamere\", průkopník osidlování, a zaujal ho zdejší zemědělský potenciál. Již předtím, zhruba od roku 1896, sem přicházeli přistěhovalci z Indie jako obchodníci, řemeslníci a drobní finančníci. Indové se jako občané korunní kolonie těšili v britském impériu určitým výsadám, ale nebylo jasné, zda budou v oblasti afrických Velkých jezer uznáni jako britští občané. Posléze vznikla regulace zahrnující obchodní a rezidenční segregaci ve městech a přistěhovalectví z Indie bylo omezeno. Osídlení vysočiny bylo přitom vyhrazeno Evropanům.\nRoku 1902 obdržel \"Východoafrický syndikát\" povolení nabídnout bílým osadníků část území vysočiny o rozloze 1 300 km² (500 čtverečních mil) a první žádost o pozemky byly podány již dubnu. Poté následovaly další žádosti o rozsáhlé oblasti, které byly spojeny velkým židovským osídlením. V dubnu 1903 vyslal major \"Frederick Russell Burnham\", ředitel Východoafrického syndikátu, do vnitrozemí výpravu, aby odhadla tamější nerostné bohatství. Výprava prozkoumala okolí své cesty z Nairobi na sever až k západním břehu Rudolfa jezera. S příchodem stovek potenciálních osadníků, především z jižní Afriky, vznikla otázka zachování práv na pastvu pro Masaje a bylo rozhodnuto nepřijímat žádné další žádosti o pronájem rozsáhlých ploch. Spory o přidělování půdy vedly ke konfliktům mezi místními a londýnskými úředníky, a to kvůli požadavkům Východoafrického syndikátu, kde se sdružovali především žadatelé z jižní Afriky. Odtud a také z Anglie přicházeli noví osadníci ještě i v roce 1905.\n\nPo první světové válce přijeli z Anglie a Jižní Afriky další zemědělci. Nicméně v roce 1919 byla bělošská populace odhadována na 9 000 osadníků. Přitom počet Indů byl v téže době odhadován na více než dvojnásobek.\n\nÚzemí mělo vlastní poštovní službu od roku 1890. Zprvu se používaly britské známky s přetiskem a později nové s textem IMPERIAL BRITISH EAST AFRICA COMPANY. Od roku 1895 byly známky opatřeny přetiskem BRITISH EAST AFRICA, a to jak zdejší, tak indické. Později byly vydány série nových známek se stejným označením.\n"}
{"id": "1161252", "url": "https://cs.wikipedia.org/wiki?curid=1161252", "title": "Jan VIII. z Vendôme", "text": "Jan VIII. z Vendôme\n\nJan VIII. (II.) (1425 – 6. ledna 1478) byl hrabě z rodu Bourbonů. Hrabětem z Vendôme byl od roku 1466 až do své smrti.\n\nJeho otcem byl Ludvík z Vendôme, matkou Jana z Lavalu. Jako dvořan krále Karla VII. Francouzského bojoval proti Angličanům v Normandii a Guyenne. Osobně se připojil k Ludvíku XI. i když nebyl v jeho přízni. Stáhl se na zámek Lavardin, jehož stavbu dokončil.\n\nRoku 1454 si vzal Isabelu z Beauvau, která byla dcerou Ludvíka z Beauvau, senešála z Anjou a Markéty z Chambley. Měli osm dětí:\n\nJan měl také dva nelegitimní syny:\n"}
{"id": "1161256", "url": "https://cs.wikipedia.org/wiki?curid=1161256", "title": "Kalifornský králík", "text": "Kalifornský králík\n\nKalifornský králík, někdy zvaný také kalifornský bílý králík (anglicky: Californian rabbit), je velmi populární americké masné plemeno králíka. V Česku se jedná o jedno z nejčastěji chovaných masných plemen, ve světě se dokonce jedná o druhé nejchovanější plemeno (na první příčce se drží novozélandský bílý).\n\nHistorie kalifornských králíků není příliš dlouhá; jejich šlechtění začalo pravděpodobně na začátku 20. let 20. století a stál za ním chovatel králíků George West. George West žil v jižní Kalifornii, podle které bylo také plemeno následně pojmenováno, a jeho cílem bylo získat králíka se šťavnatým masem a kvalitními kožešinami. K jeho vyšlechtění West využil činčily, ruského králíka, novozélandského bílého a himálajského králíka.\n\nTělo kalifornského králíka je poměrně zavalité, dobře osvalené, s výraznou širokou hrudí. Hlava je dobře tvarovaná, vzpřímená. Krk krátký, harmonicky napojený na až nepřiměřeně dlouhý hřbet. Uši dobře nasazené na hlavě, poměrně těžké a vedené přímo vzhůru. Oči jasné, živé, většinou růžové až červené barvy. Barva drápů bývá tmavě rohovitá až černá. Srst s hustou podsadou je dlouhá asi 3 cm, je lesklá a na dotek hladká. Barva nosu, nohou, uší, ocasu by měla být co nejtmavší. Ocas rovný a vzpřímený. Hmotnost králíků v dospělosti se pohybuje od 3,5 do 5 kg, samice jsou většinou mírně lehčí než samci.\n\nKalifornský králík je především masné plemeno, ale je možné výjimky vidět i jako domácí mazlíčky. Nejsou příliš nároční na krmení, vhodné je jak zelené tak suché krmivo a ideální podestýlkou je suchá sláma. Důležitý je i celodenní přístup k čisté vodě. Oves a ječmen je vhodné podávat jen v malých dávkách, způsobuje nadýmání. Alternativou jsou i výkrmové vojtěškové granule, po kterých králík rychle nabere potřebnou váhu. V jednom vrhu bývá obvykle osm až dvanáct mláďat, která 5 kg mohou nabrat v období 8-12 týdnů života.\n\nPovahově se jedná o přátelské králíky s vyváženým temperamentem.\n"}
{"id": "1161264", "url": "https://cs.wikipedia.org/wiki?curid=1161264", "title": "Etnický nacionalismus", "text": "Etnický nacionalismus\n\nEtnický nacionalismus je forma nacionalismu, ve kterém je národ definovaný z hlediska etnického původu.\n\nÚstředním tématem etnických nacionalistů je, že národy jsou definovány společným dědictvím, které obvykle zahrnuje společný jazyk, společnou víru a společné etnické předky. Také zahrnuje myšlenky kultury sdílené mezi členy jejich skupiny a s jejich předky. První, který uvedl hlavní charakteristiky etnické příslušnosti, byl Herodotus s jeho slavným dílem, které definuje řeckou identitu, kde se uvádí příbuznost jazyka, kultů a zvyků.\n\n"}
{"id": "1161265", "url": "https://cs.wikipedia.org/wiki?curid=1161265", "title": "Jan Stapiński", "text": "Jan Stapiński\n\nJan Stapiński (21. prosince 1867 Jabłonica Polska – 17. února 1946 Krosno) byl rakouský politik polské národnosti z Haliče, na přelomu 19. a 20. století poslanec Říšské rady, meziválečný poslanec Sejmu; významná postava rolnického hnutí v Haliči a dlouholetý předseda agrárních politických stran (zejména Polská lidová strana a Polská lidová strana levice).\n\nPocházel z rolnické rodiny. Studoval dva roky na vesnické škole v Kombornie, pak v Krosně. V mládí mu zemřela matka a vychovával ho otec. Jako dítě přežil těžkou oční chorobu a hrozilo mu oslepnutí. Místní vikář si povšimnul jeho nadání a díky tomu začal Jan studovat, přičemž původním cílem bylo, aby se stal knězem. V roce 1880 studoval na gymnáziu v Přemyšli, pak v Sanoku a od roku 1885 v Jaslu. V roce 1887 se zapojil do polského tajného studentského spolku Orzeł Biały. Maturoval v roce 1889. Pak krátce pracoval jako zástupce ředitele pobočky rolnické banky v Jaslu. Potom jeden rok studoval na Lvovské univerzitě. Během studií ve Lvově se seznámil s knězem a pozdějším politickým činovníkem Stanisławem Stojałowským. Publikoval v denním tisku. Během volebního mítinku v roce 1891 byl zatčen a po několik měsíců vězněn. V polovině 90. let byl zakládajícím členem Polské lidové strany a na ustavujícím sjezdu se stal náhradníkem stranického výboru. Nadále měl blízko k Stanisławovi Stojałowskému, ale později se jejich cesty rozešly, když Stojałowski požadoval přidat k názvu lidové strany slovo „křesťanská.“ Stapiński se obával, že by rolnické hnutí bylo pod přílišným vlivem katolické církve. Od roku 1898 byl členem předsednictva Polské lidové strany a od roku 1900 jejím tajemníkem. Jeho rostoucí vliv se projevil i tím, že politici lidové strany byli stále častěji označováni neformálně jako \"stapińszczyki\". Od roku 1907, poté co zemřel Henryk Rewakowicz, zastával Stapiński funkci předsedy strany, přičemž fakticky řídil její činnost již nějakou dobu předtím. Funkci předsedy obhájil na sjezdu v roce 1908. Po roce 1901 se stal rovněž redaktorem a vydavatelem listu \"Przyjaciel Ludu\".\n\nOd roku 1901 do roku 1906 zasedal jako poslanec Haličského zemského sněmu. Zde roku 1902 vyzval k zavedení všeobecného a tajného volebního práva. Téhož roku podpořil rolnickou stávku ve východní Haliči.\n\nByl také poslancem Říšské rady (celostátního parlamentu Předlitavska), kam usedl v doplňovacích volbách do Říšské rady roku 1898 za kurii všeobecnou v Haliči, 7. volební obvod: Sanok, Krosno atd. Nastoupil místo Stanisława Wysockého. Ve volbách do Říšské rady roku 1901 kandidoval, ale nebyl zvolen. Do parlamentu se vrátil ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 50. Mandát zde obhájil ve volbách do Říšské rady roku 1911. Ve volebním období 1897–1901 se uvádí jako Jan Stapiński, redaktor, bytem Lvov. V parlamentní práci mu pomohla dobrá znalost němčiny.\n\nNa Říšské radě se po roce 1898 stal předsedou poslaneckého Klubu Polské lidové strany, který se nepřipojil k střechovému Polskému klubu. Po volbách roku 1907 zasedl do parlamentního Polského klubu. Šlo o výraz změny taktiky Polské lidové strany, která se sblížila s konzervativci a v zájmu pozitivní politika se již nevydělovala z Polského klubu. Stapiński se stal místopředsedou Polského klubu. V roce 1909 se neúspěšně snažil získat vládní post (ministr pro haličské záležitosti). Po volbách roku 1911 zasedl do Klubu Polské lidové strany.\n\nRoku 1913 se během rozkolu v Polské lidové straně přidal k jejímu levicovému křídlu, které se pak transformovalo do nástupnické politické formace Polská lidová strana levice (Polskie Stronnictwo Ludowe Lewica), která měla radikálnější program a sbližovala se se socialisty. Stapiński byl zvolen jejím předsedou.\n\nZa první světové války podporoval polskou orientaci na Rakousko-Uhersko, nebyl ale výrazněji politicky aktivní. Až v říjnu 1918 se podílel na částečném znovusjednocení obou stran vzniklých rozkolem z roku 1913, nyní pod názvem Zjednoczenie Ludowe. Byl zvolen jedním ze tří místopředsedů nové strany. Její existence ale byla krátká a po čase se opět osamostatnila Stapińského Polská lidová strana levice.\n\nV letech 1919–1922 a 1928–1930 zasedal jako poslanec polského Sejmu. Roku 1919 do něj byl zvolen za Polskou lidovou stranu levice. V roce 1924 se podílel na vzniku nové strany Związek Chłopski (Rolnický svaz) a od roku 1926 dalšího politického subjektu Stronnictwo Chłopskie (Rolnická strana). Ještě během roku 1926 se ale názorově s touto stranou rozešel, protože Stapiński podporoval autoritativní kurz (tzv. sanace) Józefa Piłsudského. Obnovil proto stranu Związek Chłopski. Za ni byl v roce 1928 zvolen do Sejmu. Strana kandidovala v rámci šířší aliance Bezpartyjny Blok Współpracy z Rządem (Nestranický blok pro spolupráci s vládou). Vládní kruhy ho ale nakonec odstavily z aktivní politiky. Ve volbách roku 1930 mu totiž byl přidělen jiný volební obvod, ve kterém se netěšil své regionální popularitě, a ve volbách neuspěl. V roce 1933 zanikl list \"Przyjaciel Ludu\". Usadil se v Klimkówce a psal paměti. K sanačnímu režimu ale zůstával pozitivně nakloněný. Naposledy veřejně vystoupil v roce 1938.\n"}
{"id": "1161266", "url": "https://cs.wikipedia.org/wiki?curid=1161266", "title": "Johana z Marle", "text": "Johana z Marle\n\nJohana z Marle, suo jure paní z Marle a hraběnka ze Soissons, paní z Oisy, vikomtesa z Meaux a hraběnka ze Saint-Pol, Brienne, Ligny, a Conversana (1415 – 14. květen 1462) byla urozená francouzská dědička a svrchovaná hraběnka. Byla jediným dítětem Roberta z Baru, hraběte z Marle a Sissons, pána z Oisy, který byl zabit v bitvě u Azincourtu když byla ještě dítě, a stala se jedinou dědičkou jeho titulů a majetku. V roce 1430, v patnácti letech, byla Johana jednou ze tří žen, které měly na starosti Johanku z Arku vězněnou na zámku Jana II. Lucemburského, hraběte z Ligny, Johanina nevlastního otce.\n\nByla první manželkou Ludvíka Lucemburského, hraběte ze Saint-Pol, Brienne, Ligny, a Conversana, konstábla Francie. Jsou předky Marie Stuartovny, krále Jindřicha IV. Francouzského a následných králů z rodu Bourbonů.\n\nJohana se narodila v roce 1415, jako jediné dítě Roberta z Baru, hraběte z Marle a Soissons, pána z Oisy, a Johany de Béthune, vikomtesy z Meaux. Jejími prarodiči z otcovy strany byli Jindřich z Marle, markýz z Pont-à-Mousson a Marie z Coucy, hraběnka ze Soissons, a z matčiny strany Robert VIII. de Béthune, vikomt z Meaux, a Isabela de Ghistelles, dcera Jana de Ghistelles a Markéta de Reingleset. Přes svou babičku byla Johana potomkem krále Eduarda III. Anglického a Filipy z Hainaultu – jejich nejstarší dcera Isabela byla matkou Marie z Coucy.\n\nDne 25. října 1415, byl její otec zabit v bitvě u Azincourtu, a malá Johana se stala jedinou dědičkou jeho titulů a majetku. V roce 1418 se její matka podruhé vdala, a to za Jana II. Lucemburského, hraběte z Ligny a de Guise, syna Jana Lucemburského, pána z Beauvois a Markéty z Enghien, hraběnky z Brienne a Conversana. Toto manželství bylo bezdětné.\n\nJohanin nevlastní otec Jan věznil Johanku z Arku na svém hradě Beaurevoir. Johanka, která byla o tři roky starší než Johana, byla umístěna do péči Johany, její matky a Johany Lucemburské, Janovy starší tety. Tři dámy dělaly co mohly, aby Johanku v jejím vězení utěšily, a neúspěšně se ji snažily přesvědčit, aby vyměnila mužské oblečení za ženské. Johanka jim byla vděčná za to, jak k ní byly laskavé a soucitné. Přes jejich prosby, Jan vydal Johanku angličanům za 10 000 livrů.\n\nDne 16. července 1435, ve dvaceti letech, se Johana provdala za Ludvíka Lucemburského, hraběte ze Saint-Pol, Brienne, Ligny, a Conversana, konstábla Francie. Svatba se konala v Chateau de Bohain. Byla Ludvíkovou první manželkou. Ludvík byl nejstarším synem Patra Lucemburského, hraběte ze Saint-Pol, Brienne, a Conversana, a jeho manželky Markéty z Baux. Jeho starší sestrou byla Jacquetta Lucemburská, matka Alžběty Woodvillové. Ludvík byl synovcem Johanina nevlastního otce Jana.\n\nJohana s Ludvíkem měli několik dětí:\n\n\nJohana zemřela 14. května 1462 ve čtyřiceti sedmi letech.\n"}
{"id": "1161267", "url": "https://cs.wikipedia.org/wiki?curid=1161267", "title": "Syndrom toxického šoku", "text": "Syndrom toxického šoku\n\nSyndrom toxického šoku (TSS nebo STS) je potenciálně smrtelné onemocnění způsobené bakteriálním toxinem. Různé bakteriální toxiny mohou způsobit různé formy syndromu toxického šoku v závislosti na situaci. Zodpovědné mikroorganismy zahrnují bakterie Staphylococcus aureus, u které je za syndrom toxického šoku zodpovědný enterotoxin B nebo TSST-1 (toxin syndromu toxického šoku) a Streptococcus pyogenes, u které je za syndrom toxického šoku zodpovědný pyrogenní exotoxin. Syndrom toxického šoku způsobený streptokoky je někdy nazýván streptokokový toxický syndrom.\n"}
{"id": "1161268", "url": "https://cs.wikipedia.org/wiki?curid=1161268", "title": "Česká reprezentace v malém fotbalu", "text": "Česká reprezentace v malém fotbalu\n\nČeská reprezentace v malém fotbalu reprezentuje Česko na mezinárodních fotbalových akcích, jako je mistrovství světa nebo Evropy.\n\nPrvní celkové vítězství na mistrovství světa reperezentace získala již na druhém ročníku v roce 2017. V prosinci téhož roku pak vyhrála anketu Sportovec roku v kategorii kolektivů. První zlatou medaili na mistrovství Evropy v roce 2018.\n\n\"Nominace na Mistrovství světa v Austrálii.\"\n\n"}
{"id": "1161270", "url": "https://cs.wikipedia.org/wiki?curid=1161270", "title": "Wilde-Donald Guerrier", "text": "Wilde-Donald Guerrier\n\nWilde-Donald Guerrier (* 31. března 1989, Port-à-Piment, Haiti) je haitský fotbalový obránce či záložník a reprezentant, který v současné době hraje za klub Qarabağ FK.\n\n\nGuerrier debutoval v A-mužstvu Haiti v roce 2010.\n\n"}
{"id": "1161271", "url": "https://cs.wikipedia.org/wiki?curid=1161271", "title": "Radim Kočvara", "text": "Radim Kočvara\n\nRadim Kočvara (* 28. února 1951) je přední český urolog, specializující se na dětskou urologii. Působí ve Všeobecné fakultní nemocnici v Praze, kde zastává funkci vedoucího lékaře dětského oddělení a zástupce přednosty Urologické kliniky 1. LF UK. Je také vedoucím Subkatedry dětské urologie Institutu postgraduálního vzdělávání ve zdravotnictví (IPZV) v Praze a předsedou Akreditační komise pro obor urologie Ministerstva zdravotnictví ČR. Řadí se mezi nejuznávanější dětské urology v Evropě.\n\nRadim Kočvara pochází z lékařské rodiny, jeho otec byl urolog, matka rentgenoložka. Maturoval v roce 1969 na Střední všeobecně vzdělávací škole v Praze 2 na náměstí Míru. Poté vystudoval Fakultu všeobecného lékařství UK v Praze, v roce 1975 zde promoval. Po studiu nastoupil do tehdy nově otevřené budovy Urologické kliniky v Praze na Karlově, dnes Urologické kliniky 1. LF UK a VFN, kde působí bez přestávky až do současnosti. Od počátku 80. let se věnoval metabolickým poruchám urolitiázy (ledvinové kameny), které byly náplní jeho kandidátské práce. V roce 1980 a 1983 atestoval z urologie I. a II. stupně a v roce 1987 z oboru dětská urologie. Kandidátskou dizertační práci na téma \"Metafylaxe urolitiázy dospělých a dětí\" obhájil v roce 1989.\n\nPostupem času se zaměřil na dětskou urologii a v r. 1995 se stal vedoucím Dětského oddělení Urologické kliniky Všeobecné fakultní nemocnice v Praze. V roce 1996 byl na 1. LF UK habilitován docentem pro obor urologie. Mezi lety 1996 a 2008 zastával funkci člena výboru a sekretáře České urologické společnosti. V roce 2006 mu byl udělen mezinárodní titul \"Fellow of European Academy of Paediatric Urology\" (FEAPU). O tři roky později, v r. 2009, se stal také zástupcem přednosty Urologické kliniky VFN pro pedagogiku. V roce 2015 vykonával funkci prezidenta mezinárodního kongresu urologů, který se konal od 14. do 17. října v Praze. Je dlouholetým lektorem Evropské školy urologie (ESU) a Evropské urologické společnosti (EAU). Z vědecko-výzkumného hlediska patří mezi nejaktivnější české urology. Jako hlavní řešitel uzavřel osm výzkumných úkolů, z toho šest bylo hodnoceno v kategorii „A“ a dvakrát mu byla udělena Cena ministra zdravotnictví. Hlavní oblastí jeho odborného zájmu i předmětem nejvýznamnějších publikací a ocenění jsou urolitiáza, rekonstrukce struktur a vrozených vad močové trubice, problematika varikokély a laparoskopické operace v dětské urologii.\n\nDocent Radim Kočvara je autorem či spoluautorem více než 120 odborných prací v domácích i zahraničních časopisech, učebních textů, monografií, výukových videoprogramů a dalších materiálů, přičemž za mnohé z nich získal prestižní ocenění. Jeho nejvýznamnější práce se týkají témat rekonstrukce hypospadie a striktury uretry, varikokély a urolitiázy. Absolvoval zahraniční stáže v Moskvě (1985), Innsbrucku (1993), Filadelfii (1994) a dvakrát v Seattlu (1994 a 2000). Je ženatý a má dvě dcery. Mezi jeho zájmy patří basketbal, lyžování, vysokohorská turistika a historie. Objevuje se také v televizi, kde hovoří o tématech týkajících se dětské urologie a fungování ledvin.\n\n\n"}
{"id": "1161272", "url": "https://cs.wikipedia.org/wiki?curid=1161272", "title": "Paweł Stwiertnia", "text": "Paweł Stwiertnia\n\nPaweł Stwiertnia (1854 – 18. února 1923 Krakov) byl rakouský politik polské národnosti z Haliče, na počátku 20. století poslanec Říšské rady.\n\nZastával funkci inspektora rakouských státních drah.\n\nByl také poslancem Říšské rady (celostátního parlamentu Předlitavska), kam usedl doplňovacích volbách do Říšské rady roku 1900 (20. prosince) za kurii městskou v Haliči, obvod Stanislavov - Tysmenycja atd. Nastoupil 18. května 1900 místo Leona Bilinského. Mandát obhájil ve volbách do Říšské rady roku 1901. Do parlamentu se dostal i ve volbách do Říšské rady roku 1907, konaných poprvé podle všeobecného a rovného volebního práva. Uspěl za obvod Halič 14. V rejstříku poslanců v období 1897–1901 se uvádí jako Paul Stwiertnia, vrchní inženýr c. k. státních drah, bytem Stanislavov.\n\nVe volbách roku 1901 je uváděn jako oficiální polský kandidát, tedy kandidát parlamentního Polského klubu. I po volbách roku 1907 usedl do Polského klubu. V rámci Polského klubu patřil k demokratické frakci. Byl místopředsedou Polského klubu.\n\nZemřel v dubnu 1923.\n"}
{"id": "1161275", "url": "https://cs.wikipedia.org/wiki?curid=1161275", "title": "Kitimat Ranges", "text": "Kitimat Ranges\n\nKitimat Ranges je horské pásmo při pobřeží Tichého oceánu, na západě Britské Kolumbie v Kanadě.\nPohoří je součástí Pobřežních hor.\nNejvyšší horou je Howson Peak (2 759 m).\nPohoří je na řadě míst přerušeno četnými fjordy.\n\nNa severu, za \"Nass River\", leží pohoří Boundary Ranges, na jihu, za zálivem \"Burke Channel\", leží Pacific Ranges, další dvě pohoří, které společně s Kitimat Ranges tvoří Pobřežní hory. Východně leží plošina \"Nechako Plateau\", západně Ostrovy královny Charlotty.\n\nKitimat Range se skládá z dalších horských pásem:\n"}
{"id": "1161277", "url": "https://cs.wikipedia.org/wiki?curid=1161277", "title": "Emmanuel Sarki", "text": "Emmanuel Sarki\n\nEmmanuel Sarki (* 26. prosince 1987, Kaduna, Nigérie) je nigerijsko-haitský fotbalový záložník, který v současné době hraje za klub Partizán Bardejov. V mládežnických kategoriích reprezentoval Nigérii, na seniorské úrovni reprezentuje Haiti.\n\n\nNastupoval za nigerijské mládežnické reprezentace U17, U20 a U23.\n\nZúčastnil se Mistrovství světa hráčů do 17 let 2003 ve Finsku, kde Nigérie vypadla již v základní skupině B. S týmem do 20 let se zúčastnil Mistrovství Afriky U20 v roce 2007 v Republice Kongo, kde mladí Nigerijci podlehli ve finále domácímu výběru 0:1.\n\nNa seniorské úrovni si vybral reprezentaci Haiti, z Haiti pocházel jeho děd.\nEmmanuel Sarki debutoval v A-mužstvu Haiti v roce 2014.\n\n"}
{"id": "1161278", "url": "https://cs.wikipedia.org/wiki?curid=1161278", "title": "Církev československá na Podkarpatské Rusi", "text": "Církev československá na Podkarpatské Rusi\n\nNáboženské obce Církve československé na Podkarpatské Rusi vznikaly od roku 1922 v rámci diecéze této církve, která zahrnovala Slovensko a Podkarpatskou Rus. Duchovní správa zde byla vykonávána prostřednictvím biskupa olomouckého. \n\nPrvní snahy představitelů CČS pro území Podkarpatské Rusi se orientovaly na americké Slováky, díky nimž se chtěli dostat svým vlivem na území Slovenska a Podkarpatské Rusi, což se však nepodařilo. Následně proběhl pokus založit náboženskou obec v Bratislavě roku 1922, ale i tomuto kroku byly kladeny překážky. Státního uznání pro území Slovenska a Podkarpatské Rusi se jí dostalo až roku 1925. \n\nNa Podkarpatské Rusi se ustavily roku 1931 dvě náboženské obce se dvěma duchovními v Chustu (duchovní Josef Souček) a Užhorodu (duchovní Pavel Bouda). \n\nVývoj probíhal i následně: Užhorod (1927) • Chust (1928) • Mukačevo (1931) • Slatinské Doly (1931). \n\nV roce 1939 po vzniku Slovenského státu a okupace jižního Slovenska a Podkarpatské Rusi Maďarskem byla zde duchovní moc potlačena, fakticky zanikla. V době zániku náboženských obcí po anexi Maďarskem je uváděno v Užhorodě 800 členů náboženské obce, v Mukačevě 400.\n\nV roce 1939 byla činnost CČS na Slovensku zcela zakázána. Tento zákaz byl zrušen až po rozdělení států v roce 1993.\n\n\n"}
{"id": "1161279", "url": "https://cs.wikipedia.org/wiki?curid=1161279", "title": "Leopold Geitler", "text": "Leopold Geitler\n\nLeopold Geitler (18. října 1847 Praha – 2. června 1885 Heiligenstadt, dnes část vídeňského okresu Döbling) byl český univerzitní profesor, jazykovědec.\n\nLeopold Geitler se narodil v pražské rodině Johanna Christiana Geitlera jako nejstarší z pěti dětí.\n\nPo počátečních studiích na reálce přestoupil, vzhledem ke svým vyhraněným zájmům o filologii, na gymnazium. Po maturitě studoval nejprve na filozofické fakultě pražské univerzity; ve Vídni, kde pobýval v letech 1868-1870, dosáhl doktorátu filozofie.\nPo návratu ze studijní cesty do Litvy (1872) se v roce 1873 habilitoval prací \"O stavu a pokroku srovnávacího jazykozpytu\" a byl jmenován soukromým docentem na pražské univerzitě. Jeho přednášky si však zapsalo pouhých šest studentů.\n\nRoku 1874 byl Leopold Geitler jmenován profesorem slavistiky na universitě v Záhřebu, kde věnoval pozornost balkánským jazykům, zejména staré bulharštině a thráčtině. Též studoval staré albánské písmo. Na záhřebské univerzitě byl téhož roku zvolen proděkanem a v roce 1876 byl zvolen děkanem tamní filosofické fakulty. Byl členem jihoslovanské akademie a dopisujícím členem Královské české společnosti nauk.\n\n\nO rodinném životě (svatba, děti) Leopolda Geitlera se nepodařilo najít zmínky. Existují pouze zprávy o jeho prázdninových pobytech ve vlasti.\nZemřel na mozkovou příhodu v rakouském Heiligenstadtu (tehdy obec u Vídně). Pochován byl v místě úmrtí.\n\nLeopold Geitler překládal z litevštiny, překlady publikoval v časopise Lumír. Filologické práce publikoval i časopisecky.\nKnižně vyšlo:\n\nV roce 1868 referoval český tisk obsáhle o tzv. herbstovských demonstracích. Soud proběhl v červenci téhož roku a mezi obžalovanými byl i student Leopold Geitler. Národní listy uvedly i jeho výpověď před soudem. Leopold Geitler byl první instancí odsouzen na tři měsíce vězení. Tento soud však nebyl na překážku jeho akademické kariéře v rámci monarchie.\n\n\n"}
{"id": "1161281", "url": "https://cs.wikipedia.org/wiki?curid=1161281", "title": "Ostrov Svatého Pavla", "text": "Ostrov Svatého Pavla\n\nOstrov Svatého Pavla, známý také jako Selmunett je malý neobydlený ostrůvek z korálového vápence, ležící nedaleko severovýchodního pobřeží ostrova Malta ve Středozemním moři a geopoliticky je součástí republiky Malta. Ostrov je v době vysokého přílivu rozdělen do dvou ostrovů mělkou šíjí a proto se o něm někdy hovoří v množném čísle - Ostrovy Svatého Pavla.\n\nPodle páté knihy Nového zákona Skutky apoštolů ztroskotala loď vezoucí apoštola Pavla do Říma na ostrově, který řada historiků určila jako Maltu. Tradičně jsou Ostrov Svatého Pavla a Záliv Sv. Pavla (St. Paul's Bay) označovány jako místo, kde ke ztroskotání došlo.\n\nV roce 1576 byl kapitán Marco di Maria pronásledován u pobřeží Malty berberskými korzáry. Riskantně navigoval své plavidlo přes úzký kanál mezi ostrovy a když ho piráti následovali, jejich loď najela na mělčinu a piráti byli zajati. Na památku tohoto činu věnoval templářský velmistr Jean de la Cassiere Ostrovy Svatého Pavla rodině kapitána. Vzhledem k tomu, že ten byl členem rodiny Salamone, ostrovy byly často nazývány maltsky \"Selmunett\".\n\nV roce 1844 byla na ostrově umístěna socha svatého Pavla od sochařů Segismondo Dimecha z Valletty a Salvatora Dimecha z Lije. Socha byla oficiálně požehnána dne 21. září 1845. Poté byla několikrát opravována a restaurována, naposledy v roce 2015.\n\nOd roku 1930 bydlel na ostrově farmář jménem Vincenzo Borg, přezdívaný \"ta'Bajdafin\" v domě poblíž sochy Svatého Pavla. Opustil svůj statek a pole až těsně před začátkem druhé světové války. Statek od té doby chátral, dnes z něj zbývá pouze ruina.\n\nPapež Jan Pavel II navštívil ostrov během své návštěvy na Maltě v roce 1990.\n\n"}
{"id": "1161282", "url": "https://cs.wikipedia.org/wiki?curid=1161282", "title": "Metka Bučarová", "text": "Metka Bučarová\n\nMetka Bučarová (, rozená Margaritha Maria Victoria Hahm, \n\nJejí otec pracoval jako železničář, matka Matilda, rozená Kržišnik, pracovala v domácnosti. V raném dětství se rodina kvůli práci otce přestěhovala do Jesenice, kde navštěvovala základní školu a nižší střední školu. V rodině se jí říkalo Greta. Po první světové válce si nechala změnit jméno na Metka.\n\nV 19 letech se přestěhovala do Lublaně, kde pracovala v Poštovní spořitelně. V roce 1925 si vzala za manžela Danila Bučara, který se též přistěhoval do Lublaně. V roce 1927 se jim narodila dcera Neda. Po narození dcery pracovala ve Svatojakubském divadle.\n\nBěhem druhé světové války bylo divadlo zavřeno, pět členů divadla bylo zatčeno a zastřeleno. Někteří členové divadla přešli k partyzánům, kde tři z nich padli v boji. \n\nV letech 1947–1949 vystupovala jako členka dramatického sboru Slovinského národního divadla. Objevila se v několika prvních slovinských filmech. Ve filmech a v televizi hrála až do roku 1973. Po smrti manžela se neukazovala na veřejnosti a udržovala kontakt pouze s rodinou a několika přáteli.\n"}
{"id": "1161283", "url": "https://cs.wikipedia.org/wiki?curid=1161283", "title": "Corynebacterium diphtheriae", "text": "Corynebacterium diphtheriae\n\nCorynebacterium diphtheriae je grampozitivní nepohyblivá fakultativně anaerobní bakterie bez pouzdra. Způsobuje onemocnění zvané záškrt, které se přenáší vzduchem. Nejčastěji vstupuje přes mandle a způsobuje těžkou angínu s pseudomembránami a možnými komplikacemi (horečka, myokarditis, laryngospasmus).\n\nJedná se o grampozitivní tyčinku s charakteristickým kyjovitým vzhledem v mikroskopu označovaném jako tzv. tvar rozsypaného čaje. Albertsovou metodou lze pozorovat metachromatická granula.\n\nRoste dobře na krevním agaru.\n\n\"Corynebacterium diphtheriae\" produkuje neuroamidázu.\n\nDále produkuje difterický toxin (exotoxinového typu), který bakterie získává od bakteriofágů procesem transdukce. Difterický toxin je polypeptid složen ze 535 aminokyselin složený ze dvou (A a B) podjednotek spojených disulfidickými můstky. Patří mezi toxiny označované jako A-B toxiny. Podjednotka B dovoluje podjednotce A připojit se na hostitelskou buňku. V hostitelské buňce zastavuje proteosyntézu. Funguje tedy stejně jako exotoxin A \"Pseudomonas aeruginosa\".\n\n\"Corynebacterium diphtheriae\" je citlivé na penicilinová antibiotika (penicilin, ampicilin), na makrolidy (erytromycin, azitromycin). Je nutno podávat v kombinaci s antitoxinem, jelikož po zničení bakterie se difterický toxin uvolňuje. Pro zmírnění příznaků se podávají kortikoidy na zmírnění otoků hrdla. Provádí se vakcinace proti záškrtu jako součást trivakcíny (spolu s tetanem a černým kašlem).\n"}
{"id": "1161284", "url": "https://cs.wikipedia.org/wiki?curid=1161284", "title": "Sifaka Perriersův", "text": "Sifaka Perriersův\n\nSifaka Perriersův (\"Propithecus perrieri\") je jedním z největších a nejvzácnějších lemurů, je ohrožen vyhynutím. Není nikde chován v zajetí a je nejméně prozkoumaným druhem rodu sifaka. Vyskytuje se pouze na malém území v severozápadním cípu Madagaskaru v rezervacích Analamerana a Ankarana a v přilehlých fragmentech suchého a ustupujícího lužního lesa v nadmořské výšce do 600 m. Žije v lesích s propojenými korunami stromů a množstvím dlouhých lián.\n\nAž do nedávná byl sifaka Perriersův uznáván jako poddruh sifaky velkého (\"Propithecus diadema\"), ale po prozkoumání fylogetických vztahů a morfologických i genetických důkazů byl povýšen na samostatný druh.\n\nRozdíl mezi samci a samicemi je na pohled téměř neznatelný. Mají černou, hustou a jemnou srst po celém těle, jen jejich tváře i skryté uši jsou holé. Samice bývají o něco těžší, váží v průměru 4,5 kg a samci 4,2 kg. Průměrná délka těla je 46 cm a ocasu 43 cm, silné nohy jsou delší než trup i paže. Malé oranžově červené oči mají posazeny vpředu obličeje.\n\nŽivot sifaky Perriersova nebyl podrobně prozkoumán a proto část údajů o jeho chování a rozmnožování je uvedena podle sifaky velkého, za jehož poddruh byl dříve považován.\n\nJsou to denní zvířata, která žijí ve skupinách o dvou až šesti jedincích. Vytvářejí si území (o velikosti do 30 hektarů) která se nepřekrývají a proto mezi tlupami nedochází ke vzájemné agresi, velikost areálu odvisí od úživnosti lesa. Žijí především na stromech, po kterých se pohybují přískoky ve vzpřímené poloze, tzv. lpěním. Po silných vodorovných větvích a stejně i po zemi se při cestováním k řece za vodou nebo při přechodech vymýcených území se pohybují po zadních končetinách.\n\nHlasem se příliš neprojevují, jen v případě nebezpečí vydávají silnější syčivé zvuky. Při hledání potravy udržuje skupina mezi sebou občasný kontakt tichým voláním, na krátké vzdálenosti spolu komunikují gesty a chemicky.\n\nStrava těchto vegetariánů se skládá hlavně z různých listů (asi 50 %), plodů a květů. V období sucha slézají ze stromů a pijí vodu, potřebné minerální látky si doplňují lízáním hlíny.\n\nVe vícečlenné tlupě se páří jen vedoucí samec a vedoucí samice. V letním období dochází u samic ke krátkodobé ovulaci (asi jen 10 hodin), která je oznamována otokem genitálií. Po pěti až šesti měsících březosti se obvykle v červnu nebo červenci rodí jeden potomek. Po porodu je mládě zavěšeno na břiše matky, za tři až čtyři týdny se již samo pohybuje a vozí se matce na zádech a ostatní členové skupiny ho opatrují. Kojeno je asi pět měsíců, matka o něj pečuje do stáří dvou let. Pohlavní dospělosti dosahují samice ve čtyřech a samci v pěti létech, jedinci se v přírodě dožívají průměrného věku 15 let.\n\nNejvětším přirozeným predátorem jsou fosy, pro mláďata také orli a jestřábi. Nebezpeční jsou pro ně i místní obyvatelé, kteří je loví pro maso. Velmi zranitelní jsou při pohybu po zemi přes vymýcená území při cestě za vodou nebo potravou, tehdy se stávají kořisti zdivočelých psů.\n\nDruh je nejvíce je ohrožen ztrátou životního prostředí. Na územích po kterých se sifaka Perriersův pohybuje jsou lesy velmi ničeny, jsou vypalovány a přeměňovány na pole a pastviny pro dobytek nebo mýceny pro dřevo na topení, pro stavebnictví i výrobu dřevěného uhlí.\n\nSifaka Perriersův je silně ohroženým druhem, ve volné přírodě žije asi jen 500 jedinců a z toho je asi 125 dospělců, tento počet má i ve výhledu klesající trend. Takové malé populaci hrozí velké riziko ze ztráty genetické variability, takže dlouhodobá životaschopnost tohoto druhu je diskutabilní. Je proto Mezinárodním svazem ochrany přírody (IUCN) hodnocen jako kriticky ohrožený druh (CR) a byl zařazen do přílohy č.  I CITES.\n\n"}
{"id": "1161286", "url": "https://cs.wikipedia.org/wiki?curid=1161286", "title": "Institut Krista Krále", "text": "Institut Krista Krále\n\nInstitut Krista Krále, celým názvem pak Institut Krista Krále Nejvyššího Kněze (lat. \"Institutum Christi Regis Summi Sacerdotis\") je společností apoštolského života papežského práva, tj. přímo podléhá Apoštolské stolici. Raison d'être institutu je slavení mše svaté a vysluhování sv. svátostí podle předpisů předkoncilních (Mše slouží dle misálu Jana XXIII. z roku 1962), tedy Mši „tridentskou“. Misí institutu je zdůrazňování, obrana a propagace Kristovy vlády ve všech oblastech lidského života – ve sféře soukromé i sociální. Současným generálním superiorem je stále jeho zakladatel P. Gilles Wach.\n\nInstitut byl založen v roce 1990 v Gabonu, jeho mateřský dům dnes sídlí v Griciglianu v Itálii. Jeho členy je asi 50 kněží a 80 seminaristů, kteří působí v řadě zemí na třech kontinentech. Nejsilněji je přítomen ve Francii, USA a rodném Gabonu.\n\n\n"}
{"id": "1161287", "url": "https://cs.wikipedia.org/wiki?curid=1161287", "title": "Tomasz Szajer", "text": "Tomasz Szajer\n\nTomasz Szajer (10. prosince 1860 Kraczkowa – 16. srpna 1914 Słocina) byl rakouský politik polské národnosti z Haliče, na přelomu 19. a 20. století poslanec Říšské rady.\n\nVlastnil zemědělské hospodářství v rodné vsi. Od 90. let byl veřejně a politicky činný. Působil jako obecní i okresní radní. Publikoval v listu \"Przyjaciel Ludu\". V roce 1895 se účastnil v Rzeszówě ustavujícího sjezdu Polské lidové strany.\n\nPůsobil jako poslanec Haličského zemského sněmu. Neúspěšně sem kandidoval již v doplňovacích volbách roku 1894. Zemským poslancem byl zvolen roku 1900.\n\nByl také poslancem Říšské rady (celostátního parlamentu Předlitavska), kam usedl ve volbách do Říšské rady roku 1897 za kurii venkovských obcí v Haliči, obvod Rzeszów, Kolbuszowa atd. Mandát obhájil ve volbách do Říšské rady roku 1901. Uspěl i ve volbách do Říšské rady roku 1907, konaných již podle všeobecného a rovného volebního práva. Byl zvolen za obvod Halič 46. Ve volebním období 1897–1901 se uvádí jako Thomas Szajer, zemědělec, bytem Słocina. Během volební kampaně v roce 1897 byl zatčen a stíhán pro politické delikty. Po zvolení poslancem ovšem získal imunitu a stíhání bylo zastaveno.\n\nVe volbách roku 1897 je uváděn jako kandidát tzv. Stojałowského skupiny (politická strana Stronnictwo Chrześcijańsko-Ludowe okolo Stanisława Stojałowského). Za stejnou formaci kandidoval i v roce 1901. Pak vstoupil na Říšské radě podle některých zdrojů do klubu Slovanský střed, podle jiného zdroje do klubu Polské lidové strany. Ve volbách roku 1907 byl zvolen za nový subjekt Polskie Centrum Ludowe, do kterého přešla Stojałowského skupina. Po volbách v roce 1907 zasedal v parlamentním Polském klubu.\n\nZemřel v srpnu 1914.\n"}
{"id": "1161288", "url": "https://cs.wikipedia.org/wiki?curid=1161288", "title": "Antonín Lucemburský", "text": "Antonín Lucemburský\n\nAntonín Lucemburský (1450 – 1519) byl nejmladším synem Ludvíka Lucemburského a jeho manželky Johany z Marle, hraběnky z Marle a Soissons. V roce 1482, zdědil po svém bratrovi, Petrovi II. Lucemburském hrabství Brienne. Po smrti Karla z Bourbonu v roce 1510, Antonín zdědil hrabství Ligny, které se tak vrátilo Lucemburkům.\n\nAntonín se třikrát oženil:\n\n\nSe svou milenkou, Peronne de Machefert, měl nemanželského syna Antonína.\n"}
{"id": "1161289", "url": "https://cs.wikipedia.org/wiki?curid=1161289", "title": "Nábřeží Maxipsa Fíka", "text": "Nábřeží Maxipsa Fíka\n\nNábřeží Maxipsa Fíka je pěší a cyklistická promenáda nacházející se ve městě Kadani na levém břehu řeky Ohře. Celé nábřeží je propojeno pěšími i pojízdnými komunikacemi, které jsou opatřeny různorodými povrchy od mlatových cest, štětových dlažeb, pražcových chodníčků až po klasické kamenné dlažby. Asfaltové povrchy jsou na in-line a cyklostezce.\n\nMěsto Kadaň se rozhodlo spojit postavu pohádkového hrdiny Maxipsa Fíka v roce 2004 s realizací ,Strategického plánu rozvoje města Kadaň\". S touto myšlenkou poprvé přišel kadaňský architekt Ing. Vít Branda, pod jehož vedením probíhala realizace celého konceptu nábřežní promenády v Kadani. Město Kadaň vypracovalo v roce 2008 návrh projektové dokumentace, která byla klíčová pro finanční podporu z Regionálního operačního programu regionu soudržnosti Severozápad financovaného Evropským fondem pro regionální rozvoj. Výstavbou Nábřeží Maxipsa Fíka v Kadani byl vytvořen unikátní veřejný prostor pro chodce i cyklisty, ve kterém jsou kombinovány umělecké prvky s volnočasovými. Byl zde mimo jiné vytvořen například prostor pro pořádání kulturních akcí. \n\nMaxipes Fík se pojí s Kadaní hlavně místem, kde se celá pohádka odehrává – v Ahníkově. Tato obec se nacházela zhruba 5 km severovýchodním směrem od Kadaně. Kromě samotného místa se ke Kadani pojí i autor pohádky, spisovatel Rudolf Čechura, který je Ahníkovským rodákem a mimo jiné pobýval mnoho let i v Kadani. S postavou Maxipsa Fíka se pojí i herec Josef Dvořák který dlouhou dobu v Kadani žil a této pohádkové postavě propůjčil svůj hlas.\n\nVýznamným činitelem, který ovlivňoval oblast okolo řeky, jsou samotní kadaňští občané, kteří se již od raného středověku starali o kultivaci nábřeží. Oblast, ve které se nacházíme je střední tok řeky Ohře. \n\nNábřeží se dnes nachází na území dvou historických částí Kadaně – Špitálské a Sedlecké předměstí, v jejichž areálu se nacházely mlýny, přívozy, koželužny a bělidla, stejně jako domy rybářů a vorařská přístaviště. Poslední voraři se v Kadani objevili roku 1906.\n\nŘeka je významným činitelem i v městské topografii, v níž bychom našli Vodní bránu, Mostní bránu, Vodní, Říční a Mostní ulici a mnohé další. Přirozeným centrem této oblasti je dnes již zbořené Vlašské náměstí, které se nacházelo v oblasti Kostela Stětí svatého Jana Křtitele. Nejstarším vyobrazením nábřeží je veduta Jana Willenberga z roku 1602, na níž jsou vidět mlýny, jezy i domy rybářů, přístaviště vorů, vinice a chmelnice. Dřevěný most přes Ohři na kamenných pilířích byl vystavěn již ve 14. století, kamenný Bystřický most poté vznikl v 15. století.\n\nOd konce 19. století se začal městský břeh Ohře proměňovat v klasickou nábřežní promenádu. Zásadním okamžikem v tomto procesu byla výstavba Mostu Františka Josefa I. v roce 1880. Pod Františkánským klášterem Čtrnácti svatých Pomocníků vznikla v roce 1870 městská plovárna, tato lokalita se proto stala na počátku minulého století oblíbeným místem odpočinku a cílem nových návštěvníků města.\n\nVelkým zásahem do podoby nábřeží pak byla realizace asanace v 60. a 70. letech minulého století a také regulace Ohře postavením Kadaňského stupně. V tomto období zaniká i tradiční přívozy přes řeku a městská plovárna na Ohři.\n\nCílem projektu byla obnova přirozeného vztahu města a řeky, neboť Ohře je neodmyslitelnou součástí života města Kadaně. Ještě v nedávné minulosti byly břehy řeky periférií, proto rehabilitací a zatraktivněním území získala tato část města rekreační a sportovní funkci jak pro obyvatele města, tak pro návštěvníky. Nábřeží jako celek lze rozdělit do třech částí, které na sebe plynule navazují. Celková investice činila 138 849 056 Kč. Stavba probíhala v letech 2005 až 2011. \n\nPod hrází přehrady jsou umístěna umělecká díla akustický park – gong, bubínky, hlásné trouby, zvukovody a atrakce pro skateboard. \n\nLávka na přehradu je v trase nábřežní promenády velmi důležitým místem, kterým nábřeží přechází do volné krajiny směrem na Klášterec nad Ohří. Místo je významné z důvodu ukončení nábřeží. Lávka umožňující cyklistům i pěším překonat výškový rozdíl mezi korunou hráze a nábřežní promenádou bez nutnosti použít původní schodiště, které je součástí Kadaňského stupně.Autorem návrhu lávky je Vít Branda, který pracoval v Kadani na celé řadě projektů, a za tuto lávku získal v roce 2010 Grand Prix architektů v kategorii Krajinářská architektura a zahradní tvorba.\n\nV prostoru Restaurace a hotelu Split se nachází řada objektů, které slouží ke hrám dětí: ocelový parník, koryto na lodičky, kam se říční voda vhání ručně, kolotoč. Největší herní dominantou u mola je přívoz – velryba, jenž navazuje na tradici přívozu na druhou stranu Ohře a nachází se před Restaurací a hotelem Split. Pohyb plastiky velryby po řece je ovládán ručně z paralelního lana s lanem nosným ukotveným ve skále na protějším břehu. Přívoz má pravidelnou provozní dobu, ale pouze v sezóně – tedy zejména v letních měsících. Objekt je rovněž opatřen vlastním sociálním zařízením, které je otevřené v letní sezóně.\n\n\nPřírodní divadlo pro provozování kulturních akcí má kapacitu 240-270 diváků. Objekt je řešen atypicky kombinací dřevěných pražců a ocelových konstrukcí. Tento objekt je využíván sezónně. Každoročně je AmFík centrem oslav Narozenin Maxipsa Fíka a dalších kulturních akcí.\n\nTuto část tvoří z velké části pěší promenáda společně s cyklostezkou podél řeky s napojením k hornímu Steinkopfovu mlýnu. Podél pěší promenády je ponechán – na rozdíl od původního historického zastavění – volný prostor: pobytová louka pro pikniky pod Kadaňským hradem i společenské akce (např. koncerty a pravidelně i místo konání Rockfestu). Nachází se zde také občerstvení s půjčovnou lodiček, kde je možné se na Ohři projet na pramici nebo na šlapadle.\n\nJedním z nejslavnějších kadaňských rodáků je Mikuláš z Kadaně, který v roce 1410 sestavil Staroměstský orloj. V Kadani připomíná tohoto rodáka replika Staroměstského orloje, kterou vytvořil umělecký kovář Karel Meloun. Zvětšený hodinový stroj v poměru 2:1 je k vidění na Nábřeží Maxipsa Fíka pod kadaňským hradem. \n\n"}
{"id": "1161290", "url": "https://cs.wikipedia.org/wiki?curid=1161290", "title": "Punta La Marmora", "text": "Punta La Marmora\n\nPunta La Marmora (sardsky \"Perdas Carpìas\", 1834 m n. m.) je hora v pohoří Gennargentu ve střední části italského ostrova Sardinie. Nachází se v provincii Nuoro asi 9 km východojihovýchodně od vesnice Desulo a 30 km západoseverozápadně od města Tortolì. Hora je pojmenována podle italského přírodovědce jménem Alberto della Marmora (1789–1863). Punta La Marmora je nejvyšší horou celé Sardinie a s prominencí 1834 m se řadí mezi tzv. ultraprominentní vrcholy (\"ultra-prominent peaks\").\n\n\n"}
{"id": "1161291", "url": "https://cs.wikipedia.org/wiki?curid=1161291", "title": "Knížecí pivovar Plasy", "text": "Knížecí pivovar Plasy\n\nKnížecí pivovar Plasy je minipivovar nacházející se v části prostorů bývalého pivovaru v areálu kláštera v Plasích. Byl znovuotevřen v roce 2015, čímž tak navázal na několika set let starou pivovarnickou a sladovnickou tradici na severním Plzeňsku. První historicky doložené zmínky o místním pivovaru jsou již z roku 1550. Předpokládá se ale, že zde pivo vařili mniši už v roce 1144 a to nedlouho po založení cisterciáckého kláštera.\n\nPřesné datum založení pivovaru v Plasích není znám. Jeho historie je však spjata s historií zdejšího cisterciáckého kláštera, který byl založen roku 1144. První písemná zmínka je z roku 1599, kdy si tehdejší opat Adam Wild stěžuje, že „lidé moji žádných piv neberou“. V roce 1744 se převor plaského kláštera Benedikt Scheppl zmiňuje ve svém díle Lapis sepulchralis v části De abbatibus monasterii Plassensis i mimo jiné o pivovaru, sladovně, mlýnu a drtírně krup na dolní hranici kláštera. 9. listopadu 1785 klášter zrušen a tak pivovar spolu s ním přechází pod správu Náboženského fondu. V roce 1826 kupuje pivovar i s celým plaským panstvím Klemens Wenzel Nepomuk Lothar kníže z Metternich-Winneburgu za 1.100.050 zlatých. Kapacita pivovaru však již nepostačovala poptávce a tak byl na základě projektu stavitele Nováka z Prahy postaven v zadní části konventu nový moderní pivovar, který byl 10. ledna 1870 vysvěcen a následně již 12. ledna 1870 se vařila první várka. V roce 1890 byly zřízeny ležácké sklepy pod konventem a u kostela. 27. srpna 1894 v přibližně 15:30 hodin vznikl od požahování sudů požár, který byl zdoláván celý následující týden a za oběť mu padly střechy a krovy konventu. Avšak v již následujícím roce byly provedeny nezbytné opravy. V roce 1898 byla provedena rozsáhlá přestavba budov včetně kompletní výměny vnitřního vybavení, v roce 1900 pak byla dobudována nová sladovna. V 30. letech 20. století vyrábí pivovar 10° výčepní pivo, 12° světlý ležák a 14° exportní pivo Republikán. V roce 1946 Zámecký pivovar Plasy, firma Metternich-Winneburg, přechází pod národní správu a následně v roce 1949 pod Západočeské pivovary, n.p. V roce 1966 byl poslední výstav piva a následujícího roku ukončila činnost i sladovna. Pivovar tak byl k 31. prosinci 1967 zrušen. Následně využívalo po přestavbě prostory spotřební družstvo Jednota v Plasích jako sodovkárnu, sklady a kanceláře. Krátkou dobu se zde stáčelo i pivo Gambrinus dovážené z Plzně cisternami.\n\nNovodobá historie vaření piva v Plasích začíná v roce 2008 kdy objekt bývalého pivovaru přechází pod Národní technické muzeum a vzniká projekt památkové obnovy objektů s následným využitím historických objektů. Tím se otevřela možnost vrátit do části prostorů bývalého pivovaru opět výrobu piva. V roce 2012 vzniká společnost Knížecí pivovar Plasy s.r.o., jejíž snahou je i přes nemalé úřední komplikace rozběhnout v zrekonstruovaných historických prostorách původní spilky a ležáckého sklepa výrobu. V červenci roku 2015 je uvařena 1. várka a 15. srpna 2015 otevřen pivovar veřejnosti včetně stylového šenku s restaurací.\n\n\n\n\nPro výrobu piva je použito technologické vybavení firmy Joe's Garage Brewery JGB 1000 s dvounádobovou varní soupravou, vířivou kádí, třemi kvasnými káděmi, ležáckými tanky a související podpůrnou technologií (teplá a chlazená voda, vzduch, apod.). Plnění piva je prováděno do PET lahví a KEG sudů.\n\n\n"}
{"id": "1161294", "url": "https://cs.wikipedia.org/wiki?curid=1161294", "title": "Bordetella pertussis", "text": "Bordetella pertussis\n\nBordetella pertussis je gramnegativní nepohyblivý striktně aerobní kokobacil bez pouzdra. Způsobuje závažné onemocnění respiračního traktu zvané černý kašel. Je náročný na kultivaci a roste až po třech dnech.\n\nČerný kašel je relativně nové onemocnění. Jako první popsal onemocnění francouzský lékař Guillaume de Baillou po epidemii v roce 1578. Původce onemocnění poté izolovali a identifikovali Jules Bordet a Octave Gengou.\n\nRod Bordetella obsahuje devět druhů, \"B. pertussis\", \"B. parapertussis\", \"B. bronchiseptica\", \"B. avium\", \"B. hinzii\", \"B. holmesii\", \"B. trematum, B. ansorpii\" a \"B.petrii\". První tři jmenované a možná \"B. holmesii\" tvoří blízce příbuznou fylogenetickou skupinu.\n\nStejně jako \"Bordetella pertussis\" je \"B. parapertussis\" lidský patogen vyvolávající onemocnění podobné černému kašli. \"B. bronchiseptica\" infikuje řadu savčích hostitelů včetně člověka a také způsobuje respirační onemocnění. Oproti B. bronchiseptice má B. pertussis značně redukovaný genom. Jako příčiny lze uvést adaptaci na striktně lidského hostitele a zároveň ztrátu možnosti přežívat mimo hostitele.\n\nInkubační doba onemocnění je 7-10 dní. Symptomy první fáze, takzvané katarhální fáze, se podobají běžné rýmě. Zahrnují vysokou produkci tekutého hlenu v nosní dutině, kýchání a slabý kašel. Většinou nejsou doprovázeny teplotou. v této fázi se přenáší se kapénkovou infekcí. Další 3-8 týdnů probíhá fáze kašle, nazývaného dávivý. Typické jsou záchvaty suchého kašle, při kterých se nemocný nemůže nadechnout, dáví se a může zvracet. \n\nPro kojence může být infekce smrtelná.\n\n\"Bordetella pertussis\" vlastní mnoho struktur specializovaných pro infekci lidského hostitele. Mezi virulenční faktory patří povrchové struktury a sekretované molekuly.\n\nMezi virulenční faktory patří adheziny a toxiny. Adheziny jsou povrchové struktury, zprostředkovávají vazbu na buňky epitelu dýchacího traktu. Hlavními adheziny \"B. pertussis\" jsou fimbrie, filamentózní hemaglutinin (FHA) a pertactin. Toxinů má \"B. pertussis\" několik, jmenovitě se jedná o pertusový toxin, adenylát cyklázový toxin, dermonekrotický toxin a tracheální cytotoxin.\n\nFimbrie \"B. pertussis\" jsou dlouhé vláknité struktury nesoucí na konci adhezivní podjednotku FimD. \"Bordetella pertussis\" produkuje dva typy fimbrií, Fim2 a Fim3, které se liší molekulární hmotností. FHA je protein se strukturou pravotočivého β-helixu a opakovaných β-listů, na povrchu bakterií se objevuje ve velkém množství v exponenciální fázi. Ve stacionární fázi se od buněk odděluje. Jednotlivé FHA proteiny spolu agregují. Pertactin má podobnou strukturu jako FHA.\n\nToxiny jsou nejčastěji sekretvané molekuly. Nejprozkoumanějším toxinem je bezpochyby pertusový toxin . Kovalentně modifikuje trimerní G proteiny ADP-ribózou, výsledkem může být uvolnění inhibice buněčné adenylát cyklázy, aktivace fosfolipázy A a fosfolipázy C a aktivace napěťově ovládaných iontových kanálů. Adenylát cyklázový toxin se zabudovává do membrány cílové buňky a má vlastní adenylát-cyklázovou aktivitu, přímo katalyzuje přeměnu ATP na cyklický AMP (cAMP). cAMP je důležit druhý posel podílející se na regulaci mnoha buněčných drah. Adenylát cyklázový toxin může také tvořit kanály v membráně, které jsou selektivní pro kationty a ruší membránový gardient. Tracheální cytotoxin je složený z disacharidu a muramyl-tetrapeptidu z buněčné stěny. Zvyšuje produkci inducibilní syntázy oxidu dusného. Produkovaný oxid dusný se podílí na destrukci cilií v dýchacích cestách a produkci prozánětlivého interleukinu 1. Role dermonekrotického toxinu je zatím nejasná, mimo jiné proto, že není sekretován z bakterie.\n\nMezi virulenční faktory lze počítat i sekreční systém typu 3 a jeho sekretované efektory.\n\nBakterie vlastní několik mechanismů k úniku před komplementovou kaskádou.\n\nLokus obsahující geny pro virulenční faktory jsou regulované dvoukomponentovým systémem BvgAS. Při růstu v normálním médiu je BvgA fosforylovaný a tedy schopný regulace (Bvg+), inaktivní (Bvg-) je například v nízké teplotě, nebo při růstu s přidaným MgSO4. K expresi virulenčních faktorů dochází v Bvg+ fázi.\n\nKromě inhibice pohybu řasinkového epitelu působí \"B. pertussis\" inhibičně i na imunitní reakci organismu. Účinky zmíněných virulenčních faktorů vedou k omezení migrace a funkce efektorových buněk imunitního systému. Npříklad pertusový toxin snižuje funkci makrofágů v plicních tkáních, zároveň omezuje migraci neutrofilů a T lymfocytů do postižených plic. Adenylát cyklázový toxin blokuje fagocytózu neutrofilů a omezuje dozrávání dendritických buněk a jejich migraci do lymfatických uzlin. Tím zamezuje jejich funkci antigen-prezentujících buněk.\n\nČerný kašel je onemocnění, proti kterému se plošně očkuje od poloviny 20. století. Původní celobuněčné vakcíny vyrobené z chemicky inaktivovaných bakterií jsou postupně nahrazovány acelulárními vakcínami. Ty obsahují pouze vybrané přečištěné povrchové antigeny, nejčastěji pertusový toxin, fimbrie, filamentózní hemaglutinin a pertaktin. Očkuje se dohromady se záškrtem a tetanem. V České republice je acelulární vakcína proti \"B. pertussis\" součástí kojenecké hexavakcíny.\n\nLéčí se makrolidy, zejména erytromycinem. Ideální je nasazení léčby v inkubační době, nebo v katarhální fázi. Podání až ve fázi dávivého kašle neurychlí uzdravení, pouze může snížit riziko transmise na další osoby.\n"}
{"id": "1161297", "url": "https://cs.wikipedia.org/wiki?curid=1161297", "title": "Takuja Murajama", "text": "Takuja Murajama\n\nTakuja Murajama (japonsky 村山拓哉; * 8. srpna 1989, Ósaka) je japonský fotbalový záložník, od roku 2018 hráč klubu FK Zemun (Belgrad).\n\n\n"}
{"id": "1161300", "url": "https://cs.wikipedia.org/wiki?curid=1161300", "title": "Požarevacký mír", "text": "Požarevacký mír\n\nPožarevacký mír byl uzavřen dne 21. července 1718 mezi Rakouskem a Osmanskou říší. Ukončil tak dva roky trvající válku mezi oběma státy. Mír byl uzavřen na pahorku v blízkosti města Požarevace u Bělehradu; mírovou dohodu stvrdil turecký sultán Ahmed III. s rakouským císařem Karlem VI. a zástupci Benátské republiky.\n\nTurci v dvouleté válce s Rakouskem prohráli; Evžen Savojský vtrhl do Banátu a osvobodil Bělehrad. Turci také ztratili Srem a drobné území v Bosně. Mírová smlouva reflektovala výsledek války. Územní ztráty po uzavření míru proto zaznamenala Osmanská říše, která ztratila Temešský Banát, západní část Valašska a na dalších 20 let i severní část dnešního Srbska. Srbsko bylo obnovené jako království v omezeném územním rozsahu. Benátská republika získala více vlivu na albánském pobřeží a na Jónských ostrovech. Osmanské říši bylo garantováno území v oblasti dnešního Řecka, které získala v bojích s Benátčany.\n\n"}
{"id": "1161302", "url": "https://cs.wikipedia.org/wiki?curid=1161302", "title": "Klymentij Kazymyr Šeptyckyj", "text": "Klymentij Kazymyr Šeptyckyj\n\nKlymentij Kazymyr Šeptyckyj, cyrilicí Климентій Казимир Шептицький, polsky Kazimierz Szeptycki, rozený \"Kazymyr Šeptyckyj\", jméno \"Klymentij\" přijal po roce 1910 po svém přestupu k řeckokatolické víře (17. listopadu 1869 Prylbyči – 1. května 1951 Vladimir), byl rakouský politik ukrajinské (rusínské) národnosti z Haliče, na počátku 20. století poslanec Říšské rady, později řeckokatolický duchovní, archimandrita řádu ukrajinských studitských mnichů, pronásledován a vězněn sovětským režimem. V roce 2001 prohlášen za blahoslaveného. Nositel titulu Spravedlivý mezi národy.\n\nByl šlechtického původu. Pocházel z východohaličské rodiny Šeptyckých. V letech 1882–1887 vystudoval na gymnáziu svaté Anny v Krakově. V letech 1887–1888 studoval práva na Jagellonské univerzitě. Pokračoval pak studiem na školách v Mnichově a Paříži. V období let 1890–1892 pak dovršil na Jagellonské univerzitě studium práv a získal doktorský titul.\n\nByl poslancem Říšské rady (celostátního parlamentu Předlitavska), kam usedl v doplňovacích volbách roku 1900 za kurii velkostatkářskou v Haliči. Nastoupil 16. března 1900 místo Stanisława Dąmbského. Mandát obhájil ve volbách roku 1901. Ve volebním období 1897–1901 se uvádí jako hrabě Dr. Kasimir Szeptycki, statkář, bytem Dziewelniki, pošta Vybranivka.\n\nVe volbách roku 1901 se uvádí jako kandidát Polského klubu.\n\nJeho bratrem byl Andrej Šeptyckyj, který byl počátkem 20. století archeparchou a metropolitou lvovským a hlavou ukrajinské řeckokatolické církve. Sám Kazymyr se po roce 1910 obrátil k víře. Odešel nejprve do německého kláštera v Beuronu. Brzy ale přestoupil od římskokatolické k řeckokatolické církvi, vstoupil do řeckokatolického řádu studitských mnichů v Bosně. Zároveň začal studovat teologii v Innsbrucku. 28. srpna 1915 byl vysvěcen na řeckokatolického kněze. Přijal tehdy jméno Klymentij (Klemens).\n\nV roce 1918 byl po skončení teologických studií jmenován představeným studitského kláštera v Skynlivu. Roku 1926 byl jmenován igumenem kláštera v Univu. Od roku 1944 působil coby archimandrita řádu ukrajinských studitských mnichů. Za druhé světové války pomáhal židům uniknout před holokaustem. V srpnu 1942 poskytl ve svém domě útočiště Kurtovi Lewinovi, jehož rodiče byli zavražděni. Získal pro Lewina falešný doklad o křtu a průkaz totožnosti. Lewina následně ukryl v lyčakovském klášteře na okraji Lvova, kde Lewin žil až do osvobození v srpnu 1944. V roce 1995 byl Šeptyckému udělen titul Spravedlivý mezi národy.\n\nPo ovládnutí západní Ukrajiny sovětskou armádou a jejím začlenění do Sovětského svazu došlo k vlně zatýkání řeckokatolických duchovních a k násilnému zavádění pravoslaví. Šeptyckyj se stal jedním z nejvýznamnějších stále aktivních představitelů řeckokatolického kléru. V roce 1947 byl zatčen a uvězněn. Zemřel v sovětském vězení v roce 1951. 27. června 2001 ho papež Jan Pavel II. prohlásil za blahoslaveného.\n"}
{"id": "1161304", "url": "https://cs.wikipedia.org/wiki?curid=1161304", "title": "Takafumi Akahoši", "text": "Takafumi Akahoši\n\nTakafumi Akahoši (japonsky 赤星 貴文; * 27. května 1986, Fudži (Šizuoka)) je japonský fotbalový záložník, od roku 2015 hráč polského klubu Pogoń Szczecin.\nMimo Japonsko působil na klubové úrovni v Polsku, Lotyšsku a Rusku.\n\n\n"}
{"id": "1161311", "url": "https://cs.wikipedia.org/wiki?curid=1161311", "title": "Šimon Stránský", "text": "Šimon Stránský\n\nŠimon Stránský (* 21. prosince 1997 v Ostravě) je český hokejový útočník působící v týmu HC Kometa Brno v české extralize.\n\nOstravský rodák, který s hokejem začínal ve Vítkovicích, hrával pouze v mládežnických kategoriích do roku 2014. Úspěch s Vítkovicemi zaznamenal v ročníku 2011/12, se starším dorostem se stal mistr ligy, odehrál pouze jeden zápas a to v playoff. V létě 2014 byl dvakrát draftován, v KHL byl vybrán z pátého kola celkově ze 185. místa českým týmem HC Lev Praha a v CHL byl vybrán z prvního kola z 24. místa týmem Prince Albert Raiders. Po draftu si vybral angažmá v zámoří, dohodl se s klubem Prince Albert Raiders. V lednu 2016 před vstupním draftem NHL byl odhadován Central Scouting Services mezi 25. místem. Druhou sezonu v Prince Albert Raiders odehrál 62 zápasů v základní části, ve kterých si připsal 62 kanadských bodů, průměr získaných bodů za zápas měl 1.00. V playoff přidal čtyři asistence za pět zápasů. Při draftu byl mezi Čechy jedním z favoritů, ale nakonec nebyl ze žádných z klubů draftován. Dlouholetý kanadský analytik kanadské stanice TSN a rovněž zámořský skaut Craig Button byl překvapen a nechápal proč neprošel draftem. V juniorském klubu Prince Albert Raiders působil celkem tři ročníky 2014/17. Po neúspěchu se prosadit do prestižní soutěže, se 4. května 2017 dohodl s mateřským klubem HC Vítkovice Ridera na návrat a podepsání dlouhodobé smlouvy. Ještě v juniorském věku byl zařazen do hlavní sestavy mužů, společně s Danielem Kurovským a Romanem Szturcem vytvořili čtvrtou útočnou formaci. První ostrý start v české nejvyšší soutěži odehrál hned v úvodním kole (8. září 2017) proti Beranům ze Zlína. Ve třetím kole proti Pražské Spartě, vstřelil svůj první gol v domácí nejvyšší soutěži. \n\nJeho děda Vladimír Stránský je bývalý hokejový útočník, mistr české extraligy roku 1981, otec Darek Stránský bývaly hokejový útočník, momentálně trenér juniorského celku HC Sparta Praha. Má dva strýce Vladan a Vít Stránský. Vladan hrával v české a australské nejvyšší soutěži a reprezentoval Austrálii. Vít je stále aktivním hokejistou. Jeho starší bratr Matěj Stránský je taktéž aktivním hokejistou na profesionální úrovni.\n\n\n\n"}
{"id": "1161312", "url": "https://cs.wikipedia.org/wiki?curid=1161312", "title": "Pancratius Grueber", "text": "Pancratius Grueber\n\nPancratius Grueber (Gruber) byl německý pozdně gotický řezbář a malíř aktivní v letech 1499 - 1517. \n\nPancratius Grueber měl dílnu v Großenhainu poblíž Míšně.\n\nJe autorem křídlového oltáře pro kostel sv. Kateřiny v Großenhainu. Střed oltáře tvoří skříň se sochami Panny Marie korunované anděly, sv. Kateřinou a ?světicí), křídla oltáře zobrazují čtyři scény ze života a umučení sv. Kateřiny. \n\n"}
{"id": "1161313", "url": "https://cs.wikipedia.org/wiki?curid=1161313", "title": "Karel Leopold Bepta", "text": "Karel Leopold Bepta\n\nKarel Leopold Bepta byl pražský měšťan. Pocházel z bohaté rodiny, která vlastnila nákladnický dům \"„U Kaliwodů\"\" proti faře novoměstského kostela sv. Štěpána na rohu Žitné a Štěpánské ulice.\nKarel Bepta byl magistrátním radním Nového Města pražského. V roce 1726 je uváděn mezi hejtmany, poté (1741) je správcem \"„masnýho ouřadu“\" a v pozdějších letech je \"„komisařem nad masnými a chlebovými věcmi“\".. Byl majitelem rozsáhlých polností a vinic za pražskými hradbami na území dnešních Vinohrad. Zde kolem poloviny 18. století koupil starý viniční lis a přestavěl jej na větší usedlost, nazývanou zprvu \"Beptová\", později \"Vondračka\" po dalším majiteli, který usedlost přestavěl a rozšířil. Pozemky patřící k usedlosti byly velmi rozsáhlé a Karel Bepta na nich v jejich západní části nechal v roce 1755 postavit menší kapli svaté Rodiny, která dodnes stojí nedaleko Nuselských schodů. \n\nKarel Leopold Bepta neměl přímé potomky a proto, když v roce 1769 umíral, odkázal spolu s cennými pozemky na vinohradském a vršovickém katastru také značné finanční prostředky na údržbu kaple a živobytí tamního poustevníka z náboženského bratrstva ivanitů s povinností sloužit mše za Beptovu rodinu. Ovšem Marie Terezie zakázala bratrstvu přijímat nové členy a Josef II. 12. ledna 1782 bratrstvo svým patentem zrušil a poustevnický život zakázal. Odkaz byl poté přeměněn na tzv. Beptovu nadaci, (někdy se též užívá pojmenování \"Beptovská nadace\"). V roce 1923 požádala pražská konsistoř státní úřady o uvolnění kapitálu Beptovy nadace pro účely výstavby kostela Nejsvětějšího Srdce Páně na Vinohradech a rozhodnutím ministerské rady v roce 1927 byly konečně tyto prostředky vinohradské farnosti přiděleny. Kromě tohoto hlavního zdroje financí pomohla celá farnost mnoha sbírkami, dary i loterií. Celkové náklady na stavbu provedenou podle návrhu Josipa Plečnika dosáhly přibližně 4,8 milionu korun. \n"}
{"id": "1161320", "url": "https://cs.wikipedia.org/wiki?curid=1161320", "title": "Gramoz Kurtaj", "text": "Gramoz Kurtaj\n\nGramoz Kurtaj (* 30. dubna 1991, Priština, SFR Jugoslávie) je německo-albánský fotbalový záložník, od roku 2015 působí ve skotském klubu Hamilton Academical FC. \nMá albánské a německé občanství.\n\n\n"}
{"id": "1161324", "url": "https://cs.wikipedia.org/wiki?curid=1161324", "title": "Kandalakšský záliv", "text": "Kandalakšský záliv\n\nKandalakšský záliv ( – \"Kandalakšskij zaliv\", , česky také Kandalacký záliv) je záliv na severozápadě Bílého moře jižné od poloostrova Koly. Je součástí Ruska, na jeho severní a severozápadní straně leží Murmanská oblast, na jihozápadní Karelská republika.\n\nJe nejzápadnějším ze čtyř velkých zálivů Bílého moře, zbylé jsou Oněžský, Mezeňský a Dvinský. Na severozápadním konci zálivu leží město Kandalakša.\n\nMezi výrazné přítoky Kandalakšského zálivu patří Kovda, Niva a Umba.\n"}
{"id": "1161331", "url": "https://cs.wikipedia.org/wiki?curid=1161331", "title": "Bílina (zámek)", "text": "Bílina (zámek)\n\nBílina je hrad přestavěný na barokní zámek ve stejnojmenném městě v okrese Teplice. Hrad vznikl již v první polovině 13. století a později přešel výraznou pozdně gotickou úpravou, ale jeho podobu zcela překryla barokní přestavba na konci 17. století. Od roku 1964 je chráněn jako kulturní památka.\n\nV první polovině 13. století zaniklo přemyslovské správní hradiště, jehož pozůstatky se dochovaly na ostrožně nad zámkem, a jeho funkci převzal nový mostecký hrad. Bílinu v roce 1237 získal jako dědičné léno Ojíř z Frýdberka († 1253), který pravděpodobně založil gotický hrad bergfritového typu. Před koncem 13. století zemřel jiný Ojíř z Frýdberka, jehož jediná dcera se okolo roku 1290 provdala za Alberta ze Žeberka, který se roku 1295 stal vrchním zemským komořím. Jejich syn Albert stál na straně proti králi Janu Lucemburskému. Před rokem 1322 hrad zdědila Albertova jediná dcera Markéta, se kterou se oženil Ota z Bergova.\n\nPáni z Bergova Bílinu na počátku 15. století prodali Jiříkovi z Janovic a od jeho bratrů ji v roce 1407 získal Albrecht z Koldic, který byl přívržencem krále Zikmunda. V roce 1421 proto bylo město s hradem dobyto pražským svazem a bílinským hejtmanem se stal Jakoubek z Vřesovic. Město potom držel až do konce roku 1436, kdy je předal Těmovi z Koldic. V roce 1502 hrad získal Děpolt z Lobkovic († 1527), který u krále Vladislava II. dosáhl zrušení bílinských manských povinností a nechal hrad výrazně přestavit.\n\nVětšinu 16. století byla Bílina rozdělena mezi různé příslušníky rodu Lobkoviců. Teprve v roce 1593 dokázal Oldřich Felix z Lobkovic († 1604) panství spojit do jediného celku. Po jeho smrti v roce 1604 panství přešlo na vdovu Annu (1557–1596) a po ní na jejich syna Viléma z Lobkovic († 1647). Vilémův syn Oldřich Adam z Lobkovic (1610–1649), který se stal nejvyšším mincmistrem Království českého, zemřel v roce 1649 a jeho manželka Anna rozená ze Šternberka († 1654) odkázala Bílinu Janu Rottalovi († 1674), svému druhému manželovi. Na panství však vznesl nárok Kryštof Ferdinand Popel z Lobkovic (1614–1658), který je potom získal v roce 1656. Jeho syn, Václav Ferdinand Popel z Lobkovic (1654–1697), povýšený v roce 1670 na říšského knížete, zahájil roku 1675 přestavbu hradu na barokní zámek. Stavbu v ceně téměř 25 000 rýnských zlatých podle návrhu italského architekta Giovanniho Pietra Tencally vedl Antonio della Porta.\n\nPoslední majitelkou z větve Popelů z Lobkovic se stala Eleanora, dcera Václava Ferdinanda. Provdala se za roudnického knížete Filipa z Lobkovic a po její smrti došlo ke spojení bílinského a roudnického panství. Ve druhé polovině 19. století přestala být Bílina rodovým sídlem, ale na zámku zůstaly kanceláře lobkovických úřadů. Po znárodnění lobkovického majetku v roce 1945 se v zámku vystřídala armáda, bílinské vlastivědné muzeum a pracoviště archeologického odboru Krajského muzea v Teplicích.\n\nPo roce 1989 byl zámek vrácen v restituci rodině Lobkoviců, ale byl později prodán soukromé společnosti.\n\nPodobu původního gotického hradu neznáme. Byl pravděpodobně tvořen předhradím a hradním jádrem, ve kterém stál palác a okrouhlá Červená věž, patrně bergfrit. Z pozdně gotické přestavby v předhradí dosud stojí polookrouhlá bašta Manda a v budovách zámku zůstaly dvě místnosti zaklenuté sklípkovou a křížovou klenbou.\n\nBěhem barokní přestavby zámek získal základ dochované podoby, kterou tvoří dlouhá jednopatrová budova ukončená dvěma věžemi. Do severní věže byly zahrnuty dvě pozdně gotické místnosti. V obou patrech zámecké budovy byly dvě řady pokojů, které oddělovala topná chodba. Jižní věž byla dokončena až po roce 1813, kdy v ní byly zřízeny úřednické byty. Při další přestavbě v roce 1837 byla postavena kaple a založen zámecký park a pod severní věží zřízena zimní zahrada. Ve velkém sále a přilehlých místnostech vzniklo muzeum, jehož hlavní součástí byla sbírka minerálů sestavená geologem F. A. Reussem.\n\n\n"}
{"id": "1161332", "url": "https://cs.wikipedia.org/wiki?curid=1161332", "title": "Zámecký potok", "text": "Zámecký potok\n\nNázev Zámecký potok má více vodních toků:\n\n"}
{"id": "1161333", "url": "https://cs.wikipedia.org/wiki?curid=1161333", "title": "Světový pohár v biatlonu 2015/2016 – Ruhpolding 2", "text": "Světový pohár v biatlonu 2015/2016 – Ruhpolding 2\n\n5. podnik Světového poháru v biatlonu v sezóně 2015/16 se konal od 13. do 17. ledna 2016 v německém Ruhpoldingu. Na programu podniku byly mužské a ženské štafety, závody s hromadným startem a vytrvalostní závody.\n\nJednalo se o druhé závody v Ruhpoldingu v této sezoně: o týden dříve se zde jely závody, které sem byly z důvodu nedostatku sněhu přesunuty z původně plánované lokality v Oberhofu.\n\nProgram podle oficiálních stránek.\n\nOndřej Moravec v tomto závodu zastřílel (spolu s Rusem Cvetkovem) jako jediný všechny položky čistě, přesto nezískal žádnou medaili. Předstihli jej rychleji běžící a také rychleji střílející Rus Anton Šipulin, Rakušan Simon Eder a hlavně Francouz Martin Fourcade, který tak v počtu vítězství ve světovém poháru dostihl svého krajana Raphaëla Poirée. Z českých reprezentantů se závod povedl Michalu Krčmářovi, který s jednou chybou na střelnici dojel desátý, což bylo jeho dosud nejlepší umístění v závodu světového poháru. Další česká naděje junior Adam Václavík se s jednou chybou udržoval až do poslední střelby na 9. místě. Poslední položku však nezvládl psychicky a nezasáhl poslední tři terče. Skončil na 41. místě, přesto byl lepší, než stejně střílející legendární Nor Ole Einar Bjørndalen.\n\nV závodu žen zvítězila stejně jako v prvním vytrvalostním závodu sezóny ve švédském Östersundu Italka Dorothea Wiererová, která za celý závod neminula na střelnici ani jeden terč, rychle střílela a rovněž i rychle běžela. Na druhé pozici skončila Kaisa Mäkäräinenová z Finska, jež jednou minula a po čtvrté střelbě ztrácela na nakonec třetí Gabrielu Soukalovou 10 sekund, v cíli však byla o 15 sekund dřív. Češka si svůj jediný omyl v závodu připsala na druhé položce a v cíli pak jen o 9 desetin sekundy ubránila svou pozici před nakonec čtvrtou německou závodnicí Franziskou Hildebrandovou. Veronika Vítková obsadila v cíli s jednou trestnou minutou, avšak s pomalejším během 14. pozici. Ostatním Češkám se pak příliš nedařilo, když Eva Puskarčíková (49. místo), Lucie Charvátová (80. místo) ani Jitka Landová (81. místo) nedosáhly na body. Soukalová si třetím místem upevnila pozici v čele průběžného pořadí světového poháru.\n\nPozice z 1. závodu štafet mužů v Hohfilzenu odsunula český tým až až do druhé poloviny startovacího pole. První úsek zahajoval Michal Šlesingr, který na úvodní ležce musel dvakrát dobíjet a ze střelnice odjížděl až na sedmnácté pozici. V položce ve stoje střílel už čistě a český tým vytáhl při předávce Tomáši Krupčíkovi na 10. místo se ztrátou 32 sekund za vedoucím Lotyšskem. Ten však udělal při stojce tři chyby a i kvůli pomalejšímu běhu dokončil druhý úsek jako jedenáctý, ovšem ztráta Čechů narostla na 1:58 minuty. Na třetím úseku pak Michal Krčmář čistou a zároveň i druhou nejrychlejší střelbou vleže posunul Čechy na 6. místo a dal tak zapomenout na svůj nepovedený úsek v Hochfilzenu. Sám pak přiznal, že tyto závody byly z jeho pohledu jako noc a den a od trenéra Ondřeje Rybáře dostal jen slova chvály za předvedený výkon. Ondřej Moravec pak s odstupem 2:02 minuty na čelo a jen 15 sekund na šestou příčku vyrazil na závěrečný úsek, avšak po položce vleže, kterou výrazně ovlivnil zesilující vítr musel na jedno trestné kolo. Stojku zvládl už bez chyby a českou štafetu dovezl do cíle na 8. místě. Triumf s převahou 14 sekund před Rusy a 35 sekund před Rakušany oslavovalo norské kvarteto Ole Einar Bjørndalen, Johannes Thingnes Bø, Tarjei Bø a Emil Hegle Svendsen, a to i přesto, že během závodu hned dvanáctkrát dobíjelo, zatímco Rusové pouze šestkrát. V posledním úseku předvedl stíhací jízdu ruský závodník Anton Šipulin, avšak velkou ztrátu z předchozího úseku už smazat nedokázal.\n\nDo štafety žen nenastoupila Gabriela Soukalová. Podle trenérů není nebyla stoprocentně v pořádku, i když sama závodit chtěla. V prvním úseku jela za Česko Eva Puskarčíková, která sice vleže střílela čistě, ale vstoje udělala čtyři chyby a po jednom trestném kole předávala na 13. místě. Jitka Landová na druhém úseku nezasáhla tři terče a udržovala českou štafetu na 12. místě. Do čela se dostaly Bělorusky, které do té doby nepotřebovaly ani jeden náhradní náboj. Lucie Charvátová jela rychle a vleže i čistě střílela; tím se dostala na průběžné šesté místo, ale vstoje zasáhla osmi střelami jen tři terče a po absolvování dvou trestných kol předávala Veronice Vítkové na 13. místě. Ta střílela s dvěma chybami, ale v posledním kole předjela čtyři štafety a dojela na 6. místě. Závod nabídl několik zajímavých momentů: například dojezd do cíle, kdy v poslední zatáčce dojela Němka Laura Dahlmeierová vedoucí Ukrajinku Olenu Pidhrušnou, ale v cílové rovině ji chtěl nepochopitelně předjíždět zleva, kde nebylo místo. Přesto bylo druhé místo v cíli pro Němky úspěchem, protože v polovině závodu – zejména díky dvěma trestným kolům Miriam Gössnerové – klesly na 15. místo. Vedoucí Bělorusce Naděždě Pisarevové na třetím úseku zcela došly síly a na chvíli na trati zastavila. Na předávku sice ještě dojela, ale Bělorusky nakonec skončily třinácté. Trenér Zdeněk Vítek to označil za „bláznivou štafetu, kde bylo několik okamžiků, na které by raději zapomněl“.\nDesátého vítězství v kariéře se Gabriela Soukalová dočkala v závodě s hustým sněžením a silným nárazovým větrem. Podle trenéra Vítka se ráno necítila dobře a dokonce se začala pozdě oblékat, takže téměř přišla pozdě na start. V závodě se však udržovala v popředí i díky bezchybným střelbám. V polovině závodu se Francouzka Marie Dorinová Habertová, přestože při poslední střelbě jednou chybovala, dostala co čela. Zachytila se jí Němka Franziska Hildebrandová; Soukalová si však jejich tempo nenechala vnutit. Poslední střelbu však zvládla čistě, Hildebrandová po jedné chybě na střelnici odjela s odstupem 22 sekund za ní. Dorinová Habertová nezasáhla čtyři terče a propadla se na 13. místo. Němka sice poslední kolo běžela o několik sekund rychleji než Soukalová, ale ta si už vítězství nenechala vzít. Eva Puskarčíková udělala na střelnici celkem dvě chyby a dojela na 22. místě, Veronika Vítková po pěti chybách zcela vyčerpaná poslední. \n\nV závodě mužů udělal Michal Krčmář na střelnici jen jednu chybu při předposlední střelbě a do posledního kola vybíhal na 8. místě, předjel však tři závodníky včetně Ondřeje Moravce (který se evidentně trápil na pomalých lyžích) a dojel pátý, nejlépe v kariéře. Zvítězil Němec Erik Lesser, který sestřelil všech 20 terčů. Po závodu Krčmář přiznal, že jej překvapilo, jak jej takoví borci jako Martin Fourcade nebo Simon Schempp vzali mezi sebe, jak se k němu chovali a jakou mají v sobě pokoru.\n\n\n"}
{"id": "1161334", "url": "https://cs.wikipedia.org/wiki?curid=1161334", "title": "Chomutov (zámek)", "text": "Chomutov (zámek)\n\nChomutovská radnice je složitý stavební komplex tvořený raně gotickým kostelem svaté Kateřiny a budovami bývalé komendy řádu německých rytířů a renesančního zámku v centru města Chomutova. Od roku 1963 je chráněn jako kulturní památka.\n\nPočátky komendy německých rytířů v Chomutově se vztahují k donaci \"Bedřicha z Chomutova,\" syna Načeradcova, z roku 1252. Tehdy daroval Bedřich Chomutov se vším příslušenstvím domu „Německým bratřím špitálu Panny Marie“. Přemysl Otakar II. byl velkým příznivcem německých rytířů, ale až za devět let potvrdil v Žatci (roku 1291) tento velkorysý odkaz. Němečtí rytíři brzy vybudovali z Chomutova svou nejvýznamnější državu v českých zemích a zdejší komenda se stalo později dokonce i sídlem zemského komtura. O město Chomutov se řád pečlivě staral a dal mu četné výsady. Majetek chomutovské komendy stále rostl. Například roku 1325 koupila od postoloprtských benediktinů řadu obcí a předtím roku 1281 získala komenda několik obcí od \"Chotěbora z Račic.\" Tím vzniklo na svou dobu velmi kompaktní a poměrně rozsáhlé panství, na němž měla komenda od roku 1381 koupený hrad Neustein, který později zanikl. V době svého vrcholu měla tedy chomutovská komenda v držení dva hrady a dalších 29 vesnic.\n\nNěmečtí rytíři prováděli na tomto území od počátku rozsáhlou kolonizaci a povolávali sem z Říše německé obyvatelstvo. Tím se toto území postupně poněmčilo. Správa komendy byla vždy poměrně dobrá, takže Chomutov byl jedinou nezadluženou komendou, i když také zdejší rytíři žili rozmařile.\n\nNa počátku 15. století se přiblížil konec řádového panství na Chomutovsku. Známá porážka řádu u Grunwaldu 15. července 1410 Poláky měla ohlas i v českých zemích. Využil jí král Václav IV. a v roce 1411 zabavil veškerý majetek řádu v Čechách s odůvodněním, že řád má zaplatit Polsku 100 000 grošů. Zabaveno bylo i zboží chomutovské komendy, které roku 1417 obdržel milec krále Václava IV. Štěpán Harnischmeister.\n\nZ chomutovských komturů jsou známi: Johan Schauenfort (1318–1326), Bedřich ze Salzy (1332), Kunrát ze Cvikova (1355–1364), Jindřich (1368), Mikuláš (1376), Kartuš (1382), Mikuláš (1383), Klaus (1396), Jetřich ze Šumburka (1400), Klaus z Polznic (1403), Albrecht z Doupova (1404), Jan z Egerberka (1408), který byl pro nepořádný život sesazen, a v letech 1409–1411 Václav z Prahy.\n\nVýznam chomutovské komendy ještě stoupl, když se Chomutov stal roku 1335 sídlem zemského komtura. Ten bydlel nejprve v samostatném „provinčním domě“ a teprve od roku 1404 byla spojena hodnost zemského komtura s hodností komtura chomutovské komendy.\n\nV dalších téměř osmdesáti letech se ve městě vystřídala řada zástavních držitelů, a z řádové komendy se stal hrad, který byl sídlem chomutovské vrchnosti. Při dobytí města husitských vojskem v roce 1421 byl poškozen, ale již následujícího roku ho pánové z Valdenburku nechali opravit. V roce 1488 získal Chomutov do dědičného držení \"Beneš z Veitmile,\" který začal s pozdně gotickou přestavbou vedenou chebským stavitelem Hansem Schafferem. V úpravách, tentokrát již v renesančním slohu, pokračoval také Benešův syn Šebestián z Veitmile. Nedokončený zámek v roce 1525 vyhořel, ale Šebestián brzy zahájil obnovu dokončenou okolo roku 1540.\n\nV letech 1560–1571 Chomutov patřil arcivévodovi Ferdinandu Tyrolskému, od kterého jej získal Bohuslav Felix Hasištejnský z Lobkovic. Po jeho smrti jej zdědil syn \"Bohuslav Jáchym Hasištejnský z Lobkovic,\" který na zámku provedl menší úpravy a v roce 1588 jej vyměnil se svým příbuzným Jiřím Popelem z Lobkovic, který v započatých úpravách pokračoval. V roce 1594 byl odsouzen ke ztrátě majetku a doživotnímu vězení. Chomutov byl poté spravován královskou komorou. Roku 1598 město vyhořelo a těžce poškozen byl také zámek, kde shořela lobkovická knihovna. Když v roce 1605 císař Rudolf II. městu povolil vykoupení se z poddanství, přestal být zámek panským sídlem, ale po opravě začal sloužit jako radnice.\n\nV roce 1782 byl Josefem II. zrušen kostel svaté Kateřiny a město ho upravilo na sýpku. Roku 1846 bylo zbořeno poškozené severozápadní křídlo s bohatě zdobeným renesančním portálem a znovu postaveno bylo až v roce 1899.\n\nNejstarší částí komendy je kostel svaté Kateřiny, ke kterému němečtí rytíři přistavěli polygonální presbytář dokončený v osmdesátých letech 13. století. Na západní straně se ke kostelu příčně připojila budova vlastní komendy s půdorysem o rozměrech 43 × 13 m. V její severní zdi se zachovalo zazděné hrotité kružbové okno a také několik čtverhranných střílnovitých okének v přízemí. Jejich umístění vyvrací hypotézy o raně gotickém původu kleneb ve sklepení. V novověké části radnice jižně od příčné lodi kostela se nachází zbytky masivního gotického zdiva ze 13. století, které jsou považovány za pozůstatek tzv. Malého domu, kde měl sídlit komtur. V západním nároží hospodářské části byla na přelomu 14. a 15. století postavena obdélná věž. Po husitských válkách byla zmenšena a po požáru v roce 1525, kdy bylo hospodářské zázemí hradu rozparcelováno, na jejím místě vznikla nová \"Horní brána.\" Během pozdněgotické přestavby se zmenšil kostel, protože jeho loď byla rozdělena do dvou místností. K její severní straně byla připojena přístavba se dvěma dochovanými klíčovými střílnami. Ve stejné době bylo zřejmě zrušeno opevnění směrem k městu.\n\nBěhem opravy po požáru z roku 1525 nechal Šebestián z Veitmile postavit severozápadní křídlo s renesanční portálem zdobeným mimo jiné erby Veitmilů a Glaců ze Starého Dvora. Sály v původní komendě získaly nové klenby. Jiří Popel z Lobkovic navíc zvýšil severní stranu o druhé patro a vysokou mansardu.\n\n\n\n"}
{"id": "1161337", "url": "https://cs.wikipedia.org/wiki?curid=1161337", "title": "Zemská silnice B220", "text": "Zemská silnice B220\n\nZemská silnice Gänserndorfer Straße B220 se nachází ve východní části spolkové země Dolní Rakousko. Vede z okresního města Gänserndorf na severozápad do obce Kollnbrunn, která je součástí městyse Bad Pirawarth. Délka silnice je zhruba 18 km.\n\nPoznámka: v tabulce uvedené kilometry a nadmořské výšky jsou přibližné.\nPro vytvoření článku byly použity: \n"}
{"id": "1161338", "url": "https://cs.wikipedia.org/wiki?curid=1161338", "title": "Světový pohár v biatlonu 2015/2016 – Antholz-Anterselva", "text": "Světový pohár v biatlonu 2015/2016 – Antholz-Anterselva\n\n6. podnik Světového poháru v biatlonu v sezóně 2015/16 se konal od 21. do 24. ledna 2016 v italské Anterselvě. Stejně jako v minulém roce byly zde na programu mužské a ženské štafety, závody ve sprintech a stíhací závody.\n\nProgram podle oficiálních stránek.\n\nV závodu nastoupilo poprvé v historii světového poháru šest českých reprezentantek. K Soukalové, Vítkové, Puskarčíkové a Charvátové se po roce přidala Barbora Tomešová a nově i Jessica Jislová. Pro tu skončila premiéra úspěšně: s dvěma nezasaženými terči dojela na 55. místě, což jí zaručilo start v sobotním závodu s hromadným startem. Veronika Vítková zastřílela obě položky čistě, ale dík pomalejší střelbě i běhu dosáhla jen na osmé místo. Gabriela Soukalová nezasáhla poslední terč a dokončila závod jako devátá. Protože jejím nejbližším soupeřkám se nedařilo o mnoho lépe, udržela si i po tomto závodě s velkým odstupem vedení ve světovém poháru a navíc se dostala i do čela pořadí ve sprintech. U obou českých závodnic to však bylo jejich nejlepší umístění zde v Itálii: Češkám se na tomto stadionu ve velké nadmořské výšce (Anterselva leží o 35 m výše než vrchol Sněžky) tradičně nedaří. Čistou a rychlou střelbou zvítězila Olga Podčufarovová, poprvé v kariéře. Úspěšný den Rusek podpořila třetím místem Jekatěrina Jurlovová. Naopak se nevedlo Němkám: nejlepší Miriam Gössnerová dojela až za Vítkovou a Soukalovou.\n\nDo sprintu mužů odstartovalo šest českých reprezentantů, ale příliš se jim nedařilo. Nejlepší byl Michal Krčmář, který s jednou chybou skončil na 21. místě. Po delší době dosáhl lepšího výsledku Jaroslav Soukup, který zastřílel čistě, ale pomalým během a hlavně střelbou ztrácel a dojel třicátý. Kladem bylo, že se všichni Češi probojovali do sobotního stíhacího závodu. Zvítězil Němec Simon Schempp, který tak vyhrál tři z pěti sprintů v tomto ročníku. Překvapilo druhé místo Rusa Maxima Cvetkova, třetí skončil Tarjei Bø z Norska.\n\nČeským závodnicím se střelecky nedařilo. Veronika Vítková udělala při druhé střelbě tři chyby a propadla se na 24. pozici, ale dobrým během si dojela pro konečné 13. místo. Gabriela Soukalová běžela po druhé střelbě jako třetí, ale dva nezasažené terče při poslední položce jí odsunuly na konečné 7. místo. Přesto tím zvýšila svůj odstup od nejbližší soupeřky v celkovém průběžném pořadí, Francouzky Dorinové Habertové, která především vinou špatné a pomalé střelby v druhé polovině závodu dojela až na 26. místě – nejhůře od svého návratu do světového poháru po mateřské přestávce. Zvítězila Ruska Jekatěrina Jurlovová, pro kterou to bylo první vítězství v závodě světového poháru (dosud zvítězila jednou na mistrovství světa). Také druhá, Švýcarka Selina Gasparinová, se dostala na stupně vítězů po více než dvou letech. Třetí Dorothea Wiererová byla také spokojená, protože zmenšila náskok Dorinové Habertové v průběžném pořadí a podruhé vystoupila na stupně vítězů v domácím závodě ve dvou dnech.\n\nV závodě mužů zvítězil po více než roce Rus Anton Šipulin, který se dobrou střelbou a rychlým během postupně propracovával do čela. Bezchybně střílející a rychle běžící Martin Fourcade sice dojel až na 4. místě, ale navýšil svůj náskok na první pozici celkového pořadí, takže televizní komentátoři už začali uvažovat o vítězství v celkovém pořadí světového poháru. Čeští reprezentanti sice zlepšili svoje pozice o několik míst proto předcházejícím sprintu, vinou především horší střelby však skončili v cíli až v druhé polovině závodníků (pro Tomáše Krupčíka však byla 25. pozice nejlepším umístěním za poslední rok). Jedinou výjimkou byl úspěch Michala Krčmáře, který dojel v den svých pětadvacátých narozenin na 13. místě, nejlépe v této sezoně.\n\nPro tyto závody se čeští trenéři rozhodli změnit pořadí závodníků. Pro štafetu žen počítali s tím, že pokud by v polovině závodu nebyla naděje na dobré umístění, mohli by dát Gabriele Soukalové a Veronice Vítkové pokyn, aby šetřily síly pro další náročný program. Eva Puskarčíková však na prvním úseku udělala jen jednu chybu na střelnici a předávala na 3. místě jen s několikavteřinovým odstupem. Lucie Charvátová však po rychlé a bezchybné střelbě vleže udělala vstoje pět chyb, absolvovala dvě trestná kola a předávala na 12. místě. V cíli svého úseku byla velmi zklamaná a Eva Puskarčíková ji musel utěšovat. Gabriela Soukalová však začala předjíždět jednu soupeřku za druhou a i díky dobré střelbě posunula českou štafetu na čtvrté místo. Úspěch pak dokonala Veronika Vítková, která postupně předstihla Švédku Perssonovou, Norku Eckhoffovou, která se před ní dostala po střelbě vleže, i Rusku Podčufarovovou a stejně jako před rokem v Anterselvě dovezla českou štafetu na druhém místě. Zvítězily Francouzky, které byly po první střelbě sice dvanácté, ale dobrým výkonem všech závodnic se propracovávaly dopředu.\n\nV mužských štafetách se Tomáš Krupčík na prvním úseku zpočátku držel ve vedoucí skupině, ale při střelbě vstoje potřeboval všechny náhradní náboje a odjížděl až na 16. místě. Michal Šlesingr střílel stejně jako Krupčík a i když se dostal na 8. místo, zvýšil odstup na přední týmy. Soukup, který narychlo nahradil indisponovaného Ondřeje Moravce, předvedl vzhledem k svým dosavadním výsledkům v této sezóně dobrý výkon, ale českou štafetu už dopředu neposunul. Totéž se nepodařilo ani Michalu Krčmářovi a česká štafeta tak zopakovala 8. místo ze závodů v Ruhpoldingu. Zvítězili Rusové, když Anton Šipulin odrazil v cílové rovině útok Simona Schemppa z Německa.\n\n"}
{"id": "1161343", "url": "https://cs.wikipedia.org/wiki?curid=1161343", "title": "Světový pohár v biatlonu 2015/2016 – Canmore", "text": "Světový pohár v biatlonu 2015/2016 – Canmore\n\n7. podnik Světového poháru v biatlonu v sezóně 2015/16 se konal od 4. února do 7. února 2016 v kanadském Canmore. Na programu podniku byly závody ve sprintech, závody s hromadným startem, smíšená štafeta a smíšený závod dvojic.\n\nProgram podle oficiálních stránek.\n\nVe sprintu mužů se na stupních vítězů umístili tři největší favoriti v pořadí Martin Fourcade, Anton Šipulin a Simon Schempp. A protože všichni tři startovali mezi prvními, závod byl po jejich dojezdu do cíle prakticky rozhodnut. Překvapením bylo jen čtvrté místo Rakušana Juliana Eberharda, který udělal na střelnici dvě chyby, a přesto dojel jen o 45 sekund za Fourcadem. Do závodu odstartovali jen čtyři čeští reprezentanti. Střelecky nezklamali (všichni shodně zastříleli čistě vleže a udělali jednu chybu vstoje), ale běžecky se jim většinou nedařilo. Nejlepší Michal Šlesingr skončil na 14. místě. Naopak nejhůře dojel Ondřej Moravec, který svoje 51. místo označil za „nejhorší představení za posledních pět let“.\n\nV první části závodu žen se na střelnici střídaly dobré podmínky s velkými poryvy větru, což ovlivnilo střelbu některých závodnic, mimo jiné i Gabriely Soukalové. Ta musela při střelbě vleže odložit první ránu, a přestože zasáhla čtyři terče z pěti, ztratila zde mnoho času. Po závodě to popsala slovy: „To byla síla. Děsně dlouho jsem musela úvodní ránu odkládat.“ Střelbu vstoje pak zvládla čistě a závod dokončila na průběžném prvním místě. Od poloviny závodu se vítr utišil a tak se před ni dostaly další i nefavorizované závodnice, např. Lotyška Baiba Bendiková. Vyhrála Ukrajinka Olena Pidhrušná, Soukalová skončila sedmá, Veronika Vítková se dvěma chybami na střelnici patnáctá. Stejně chyb udělala i Jessica Jislová, která 34. místem získala své první body ve světovém poháru. Naopak se nedařilo Lucii Charvátové, která při druhé střelbě omylem použila náhradní náboj, za což byla diskvalifikována.\n\nZatímco v předcházejícím sprintu mužů se na stupně vítězů dostali všichni tři hlavní favorité, v tomto závodě se v těžkých podmínkách prosadili závodníci, kteří měli na špičku výraznější ztrátu. Zvítězil Ital Dominik Windisch, který dosud skončil v závodech světového poháru nejlépe osmý. Přestože na střelnici udělal celkem čtyři chyby, napravoval to rychlým během hlavně v druhé polovině závodu (do posledního kola vyjel se ztrátou 14 sekund na Francouze Quentin Fillon Mailleta, ale v cíli jej o 9 sekund předstihl). Z českých reprezentantů se oproti sprintu dařilo Ondřeji Moravcovi, který ve větrném závodě velmi dobře střílel. I když stále neměl dobrou běžeckou formu, dojel devátý, což bylo jeho zdaleka nejlepší umístění z posledních pěti závodů. Naopak se nedařilo Michalu Krčmářovi a Michalu Šlesingrovi, udělali 7 a 8 chyb a dojeli na konci pole, Šlesingr dokonce poslední třicátý.\n\nV závodě žen, kterému oproti pátečnímu sprintu počasí přálo, se Gabriele Soukalové až do poslední položky dařilo střílet čistě a udržovala se mezi prvními závodnicemi. Na poslední střelbu vstoje přijela společně s Italkou Dorothe Wiererovou a Francouzkou Marie Dorinovou Habertovou. Wiererová zastřílela bezchybně a běžela osamoceně do cíle. Soukalová a Dorinová Habertová nezasáhly shodně jeden terč, ale Francouzka střílela rychleji a především lépe běžela a dojela proto druhá. Přesto byla Soukalová se třetím místem spokojena: před cílovou čárou si dovolila udělat otočku a projet cílem pozadu. „Občas mám ztřeštěné nápady a tohle byl jeden z nich. Přijde to ve zlomku vteřiny. Doufám, že se to nikoho nedotklo,“ komentovala pak svoje vystoupení. Doslova stíhací jízdu předvedla Finka Kaisa Mäkäräinenová, která při první střelbě udělala tři chyby a odjížděla na 27. místě, ale absolutně nejrychlejším během se propracovala o 23 pozic dopředu. Zcela bezchybnou střelbu – jako jediná ze všech – zvládla Eva Puskarčíková, ale běžecky se ji nedařilo: po střelbě se vždy dostala o několik pozic dopředu, ale na trati jí několik závodnic předjelo. Přesto bylo 12. místo jejím nejlepším umístěním za posledních 10 závodů. Veronika Vítková udělala při první střelbě tři chyby, dále se však zlepšovala a dokončila na 18. pozici.\n\nDo tohoto závodu, nazývaného taky sprint dvojic, nastoupila za český tým nová dvojice Lucie Charvátová – Michal Krčmář. Charvátová však hned při své první střelbě vleže udělala 3 chyby a propadla se na konec závodního pole. Pak už střílela stejně jako Krčmář na svém prvním úseku lépe, ale jen pomalu se propracovávali dopředu. Ve svém druhém úseku střílela Charvátová vleže čistě, ale vstoje udělala pět chyb a musela na dvě trestná kola a předávala na 13. místě. Michal Krčmář pak udělal sice jen jednu chybu, ale rozestupy mezi štafetami už byly tak velké, že se neposunul dopředu a dojel na 13. místě, tedy na stejném, na jakém skončil český tým v obou předcházejících sprintech dvojic v roce 2015. Zvítězila Francie, za kterou závodili její nejlepší závodníci Martin Fourcade a Marie Dorinová Habertová. Zajímavostí bylo, že v závodě soutěžily dva manželské páry: Japonsko nasadilo Fuyuko Tachizaki a Mikito Tachizaki, za Polsko jeli Krystyna Guziková a Grzegorz Guzik.\n\nSmíšenou štafetu zahájili čeští reprezentanti podobně jako závod dvojic: Veronika Vítková udělala při střelbě vleže šest chyb, absolvovala tři trestné okruhy a odjížděla poslední se ztrátou téměř 50 sekund na předposlední Estonsko. Trenér Zdeněk Vítek komentoval její výkon slovy: „Tu položku Verča nezvládla. Byla víc napjatá, než měla být. V individuálních startech byly její ležky ovlivněné větrem, jenže tahle byla vyloženě nezvládnutá.“ Gabriela Soukalová na druhém úseku střílela jen s jednou chybou a na trati předjížděla jednu závodnici za druhou, ale zlepšila postavení našeho týmu jen na 14. pozici. Stejně dobře jel a střílel i Michal Šlesingr (běžel dokonce nejrychleji ze všech) a předával Ondřeji Moravcovi na 9. místě. Ten střílel také dobře, ale jeho nejbližší soupeři byli o trochu lepší. Nakonec dojel český tým do cíle desátý. S náskokem více než minuty zvítězilo německé družstvo, které udělalo na střelnici nejméně chyb a od třetiny závodu se udržovalo na prvním místě.\n\n\n"}
{"id": "1161344", "url": "https://cs.wikipedia.org/wiki?curid=1161344", "title": "Raspbian", "text": "Raspbian\n\nRaspbian (anglická výslovnost ) je operační systém odvozený z Debianu pro Raspberry Pi i osobní počítače. Je oficiálně poskytován nadací jako primární operační systém pro jednodeskové počítače z rodiny Raspberry Pi. Raspbian byl vytvořen Mikem Thompsonem a Peterem Greenem jako nezávislý projekt. První sestavení (tzv. build) byl dokončen v červnu 2012. Jsa i nadále v aktivním vývoji, Raspbian je vysoce optimalizovaný pro ARM procesory užité v Raspberry Pi.\n\nRaspbian používá jako hlavní desktopové prostředí PIXEL (výslovnost ; zkratka z anglického . PIXEL se skládá z modifikovaného prostředí LXDE a správce oken Openbox.\n"}
{"id": "1161346", "url": "https://cs.wikipedia.org/wiki?curid=1161346", "title": "Světový pohár v biatlonu 2015/2016 – Presque Isle", "text": "Světový pohár v biatlonu 2015/2016 – Presque Isle\n\n8. podnik Světového poháru v biatlonu v sezóně 2015/16 probíhal od 11. do 13. února 2016 ve americkém Presque Isle. Na programu podniku byly štafety mužů a žen, závody ve sprintech a stíhací závody.\n\nProgram podle oficiálních stránek:\n\nV závodu mužů udělal Francouz Martin Fourcade sice jednu chybu na střelnici, ale vyrovnal ji nejrychlejším během ze všech závodníků a do cíle dojel průběžně první. Později jej o jednu sekundu předjel bezchybně střílející Rus Anton Šipulin a o téměř půlminutu celkový vítěz Johannes Thingnes Bø z Norska. Z českých závodníků dojel nejlépe Michal Šlesingr na 14. místě, když udělal jednu chybu při střelbě vleže. Nachlazený Ondřej Moravec nestartoval.\n\nSprint žen zvládla nejlépe Gabriela Soukalová, která tak získala svoje jedenácté vítězství v závodech světového poháru a zvýšila svůj náskok v průběžném pořadí světového poháru na Italku Dorotheu Wiererovou na více než 100 bodů. Soukalová střílela čistě a dobře běžela. „Jedna rána vleže sice byla kalibrovější, ale pohlídala si to,“ ocenil její výkon trenér žen Zdeněk Vítek. Všechny její nejbližší soupeřky udělaly na střelnici aspoň jednu chybu, a proto se na stupně vítězů nedostaly. Druhá skončila – nejlépe v kariéře – domácí Susan Dunkleová, třetí Polka Krystyna Guziková, obě stejně jako Soukalová bezchybně střílející. Z dalších českých reprezentantek se Veronika Vítková umístila desátá, když po několika závodech zastřílela dobře vleže (jen s jednou chybou) a čistě vstoje. Lucie Charvátová s třemi chybami při střelbě a s rychlým během dojela na 19. místě.\n\nV závodu mužů, který se konal za silných mrazů -16 °C, startovali pouze dva čeští reprezentanti. Dařilo se Michalu Šlesingrovi, který se sice po velkou část závodu pohyboval kolem 12. místa, ale při poslední střelbě využil toho, že většina jeho soupeřů udělala více chyb, dostal se na šestou pozici a tu s jistotou uhájil až do cíle. Michal Krčmář s celkem čtyřmi chybami na střelnici skončil na 28. místě. Medaile za závodu si rozdělili stejní reprezentanti, kteří je získali o den dříve ve sprintu. Až do poslední střelby vedl s velkým náskokem Johannes Thingnes Bø z Norska. Při ní však udělal dvě chyby, čehož využil Francouz Martin Fourcade, dostal se před něj a s přehledem zvítězil. Třetí dojel s více než minutovým odstupem Rus Anton Šipulin.\n\nOproti závodu mužů se mezi ženami pořadí v cíli neměnilo – aspoň pokud jde o nejvyšší příčku. Zvítězila opět Gabriela Soukalová, pro kterou to bylo 12. vítězství v světovém poháru. Přitom závod pro ní nezačal nejlépe: téměř celé první kolo si nebyla jistá, jestli neodstartovala dříve a nebude jí tak přičtena penalizace 30 sekund za předčasný start. Svoji nejistotu na startu pak vysvětlovala: „Na startu jsem se trochu zapovídala. Pak jsem zjistila, že nemám rezervní náboje, ale to už mi do startu zbývaly snad jen nějaké čtyři vteřiny.“ Obě položky vleže odstřílela čistě, ale při první střelbě vstoje udělala tři chyby a i televizním komentátorům se zdálo, že tím ztratila možnost bojovat o vítězství. Avšak osm jejích nejbližších soupeřek udělalo v točícím se větru aspoň dvě chyby, takže Soukalová odjížděla ze střelnice druhá těsně za Italkou Dorotheou Wiererovou. K poslední střelbě přijely obě největší soupeřky společně, ale Italka udělala opět tři chyby, zatímco Soukalová střílela čistě a jela si tak pro vítězství. Na druhé místo se čistou poslední střelnou dostala Finka Kaisa Mäkäräinenová, třetí obsadila díky nejrychlejšímu běhu, především v druhé polovině závodu, Francouzka Marie Dorinová Habertová. Úspěchu dosáhla i Veronika Vítková, která po vyrovnaném výkonu dojela šestá. Lucie Charvátová dokončila závod se sedmi chybami na střelnici na 25. místě.\n\nV závodu mužů čeští reprezentanti nestartovali, protože trenér Marek Lejsek zde měl k dispozici jen čtyři reprezentanty, z nichž Ondřej Moravec měl vysoké teploty. Vlastní závod – opět konaný za velmi nízkých teplot – byl plný zvratů. V prvním úseku vedli Němci zásluhou Erika Lessera až o 20 sekund, ale díky špatnému výkonu Andrease Birnbachera dojeli druhý úsek se ztrátou přes 50 sekund. Do čela se především zásluhou Benjamina Wegera dostali Švýcaři, ale třetí úsek dokončili osmí se ztrátou téměř dvě minuty. Švýcary vystřídali v čele Italové, ovšem na třetím úseku je při střelbě vstoje předstihli Norové, kteří zásluhou bratrů Johannese a Tarjei Bø dojeli vítězně do cíle. Kromě těchto týmů se v průběhu závodu dostali na kratší čas do čela i Rusové a Francouzi. Ti nakonec skončili druzí; třetí doběhli dobře finišující Němci.\n\nŠtafeta žen se vydařila českým reprezentantkám a i díky tomu získala Gabriela Soukalová všechny zlaté medaile na tomto podniku světového poháru. Závod rozjížděla Eva Puskarčíková, která udělala dvě chyby při střelbě vleže, ale na předávce měla ztrátu jen 12 sekund. Lucie Charvátová střílela hůře a musela podobně jako při předcházející štafetě v Anterselvě na trestné kolo, ale nahradila to rychlým během. Dokončila svůj úsek sice devátá, ale se ztrátou jen 46 sekund. Také Gabriele Soukalové se dařilo jako v Anterselvě: předjížděla jednu závodnici za druhou a i když při střelbě vstoje musela dvakrát dobíjet, předala Veronice Vítkové na první pozici s náskokem 16 sekund. Ta udělala vleže dvě chyby, ale protože soupeřky střílely buď podobně, nebo pomaleji, udržela si vedení. Kritická byla poslední střelba vstoje: Vítková nesestřelila až poslední z pěti terčů, ale na jeho opravu potřebovala všechny tři náhradní náboje. Její nejbližší soupeřka Ruska Jekatěrina Šumilovová však musela na dvě trestná kola a odjížděla daleko za Vítkovou. Ta mohla v klidu, i když na velmi špatně osvětlené trati, dojet vítězně do cíle. České reprezentantky tak po roce opět vyhrály štafetu. Zvítězily především dobrým během, protože s jedním trestným kolem a 14 náhradními náboji byli nejhorší ze všech týmů, které dojely s plným počtem kol do cíle. Po poslední střelbě odjížděla na druhém místě s náskokem téměř půl minuty Němka Karolin Horchlerová, avšak Ukrajince Oleně Pidhrušné se jí podařilo v poslední zatáčce dojet. Němka při cílovém finiši zazmatkovala a začala se odrážet soupaž, čehož Pidhrušná využila a o 0,2 sekundy ji předjela.\n\n"}
{"id": "1161349", "url": "https://cs.wikipedia.org/wiki?curid=1161349", "title": "Světový pohár v biatlonu 2015/2016 – Chanty-Mansijsk", "text": "Světový pohár v biatlonu 2015/2016 – Chanty-Mansijsk\n\n9. podnik Světového poháru v biatlonu v sezóně 2015/16 byl závěrečnou zastávkou tohoto ročníku světového poháru, která probíhal od 17. do 20. března 2016 v ruském Chanty-Mansijsku. Stejně jako v předcházejícím roce byly zde na programu mužské a ženské závody ve sprintech, stíhací závody a závody s hromadným startem. Závody s hromadným startem byly dne 20. března 2016 kvůli silnému větru organizátory i jury zrušeny bez náhradního termínu.\n\nProgram podle oficiálních stránek.\n\nVýsledky sprintu žen byly velmi důležité pro Gabrielu Soukalovou, která měla po mistrovství světa v celkovém pořadí Světového poháru náskok na Marii Dorinovou Habertovou jen 69 bodů. V Chanty-Mansijsku však Francouzka ztrátu nesnížila: jela pomaleji a při druhé střelbě navíc nezasáhla jeden terč. Průběžně doběhla šestá, se ztrátou přes 40 sekund za vedoucí Finkou Kaisoua Mäkäräinenovou. Soukalová běžela rychle, obě položky střílela čistě, ale zvláště při střelbě vstoje byla opatrnější a jednotlivé rány si více kontrolovala. V prudké zatáčce těsně za střelnicí si pak nevšimla Rusky Slepcovové a najela do ní, naštěstí bez jakýchkoliv následků: ztratila pouze několik sekund. Přesto odjížděla do posledního kola na první pozici před Norkou Marte Olsbuovou. Na ní náskok udržela, ale ztratila na Mäkäräinenovou a do cíle dojela na druhém místě, tři sekundy za ní. Dorinová Habertová nakonec skončila desátá a Soukalová tak zvýšila svůj náskok v celkovém pořadí na 92 bodů. Navíc získala malý křišťálový globus za celkové vítězství ve sprintech. Lucie Charvátová také rychle běžela a především střílela, ovšem s třemi chybami na střelnici dosáhla jen na 30. místo. Do následujícího stíhacího závodu postoupila ještě Jessica Jislová a Veronika Vítková, které obsadily 42. a 46. místo.\n\nV závodu mužů byl z českých reprezentantů úspěšný jen Michal Šlesingr. S jednou chybou na střelnici a 15. běžeckým časem byl v cíli na 12. místě. „Sám jsem překvapený, jak závod dopadl, protože poslední tři dny jsem se necítil dobře. Vůbec jsem nebyl přesvědčený o tom, že bych měl startovat. Říkal jsem si, jestli jsem to neměl skrečovat a počkat si na nedělní masák,“ komentoval po dojezdu do cíle. Do následujícího stíhacího závodu postoupili ještě Ondřej Moravec, Jaroslav Soukup a Michal Krčmář, kteří dojeli na 25., 27. a 39. pozici. Nedařilo se však i favoritům: Martin Fourcade, jistý vítěz světového poháru, nezasáhl vleže tři terče, jednu chybu přidal vstoje a skončil až čtyřicátý. Do cíle dojel nejdříve s velkým náskokem Němec Simon Schempp, ale těsně poté zastřílel druhou položku čistě i Rakušan Julian Eberhard. Několikasekundový náskok sice v průběhu posledního kola ztratil, ale ve finiši ještě dokázal zrychlit a zvítězil o jednu sekundu. Vybojoval tím svoje první vítězství v závodech světového poháru – přitom dosud nejlepší byl na 4. místě ve sprintu v kanadském Canmore.\n\nGabriela Soukalová v tomto závodě sice nestanula na stupních vítězů, ale čtvrtým místem si zajistila celkové vítězství v tomto ročníku světového poháru. Navíc obsadila i první místo v pořadí stíhacích závodů a tím získala malý křišťálový globus za tuto disciplínu. Soukalová startovala z druhého místa a při první střelbě udělala jednu chybu. „Já byla před závodem tak strašně nervózní. Vlastně i díky tomu jsem udělala chybu hned v první střelbě. Ale jsem ráda, že jsem se tím nenechala vykolejit,“ komentovala to po závodě. Její největší soupeřka v boji o celkové prvenství Marie Dorinová Habertová, které střílela čistě, se jí přiblížila a po třetí střelbě ji i předjela. Soukalová však jela také rychle, i když se snažila střílet jistě a tak na střelnici ztrácela. Na poslední střelbu vstoje přijely obě společně s náskokem přes 20 sekund na nejbližší pronásledovatelky. Obě však nezasáhly jeden terč a tak do posledního kola vyjížděly spolu ještě s Dorotheou Wiererovou. Všechny ale brzy předjela Finka Kaisa Mäkäräinenová, která s malým náskokem také zvítězila před Dorinovou Habertovou a Wiererovou. Ostatní české reprezentantky – Lucie Charvátová s šesti chybami a Jessica Jislová se sedmi – se umístily až v páté desítce. Veronika Vítková v polovině závodu odstoupila – trenéři se ji po čtyřech chybách vleže rozhodli šetřit pro nedělní závod s hromadným startem.\n\nV závodě mužů udělal Michal Šlesingr na střelnici jen jednu chybu při druhé položce vleže. Klesl tím sice na 17. místo, ale protože k následujícím čistým položkám vstoje přidal i dobrý běh, dokončil závod desátý. Dobře jel také Michal Krčmář, který sice udělal o jednu chybu více, ale stejně dobrým během si 39. místo na startu vylepšil na 17. v cíli. Ondřej Moravec a Jaroslav Soukup skončili po třech chybách na střelnici na 25. a 26. místě. V závodě zvítězil Němec Simon Schempp, který se v posledním sjezdu před cílem odpoutal od Nora Johannes Thingnes Bø. Třetí skončil další německý závodník Erik Lesser, který na stejném místě získal rozhodující náskok na Švýcara Benjamina Wegera. Překvapivý vítěz předcházejícího sprintu, Rakušan Julian Eberhard, udělal na střelnici celkem osm chyb dojel osmnáctý, Martin Fourcade do závodu vůbec nenastoupil.\n\n"}
{"id": "1161353", "url": "https://cs.wikipedia.org/wiki?curid=1161353", "title": "Dvojníci (film, 2016)", "text": "Dvojníci (film, 2016)\n\nDvojníci (2016) je český film režiséra Jiřího Chlumského. Pojednává o středoškolském učiteli na gymnáziu a zloději, kteří jsou dvojníci a oba v dvojroli hraje Ondřej Sokol.\n\n\n"}
{"id": "1161354", "url": "https://cs.wikipedia.org/wiki?curid=1161354", "title": "Matlock Town FC", "text": "Matlock Town FC\n\nMatlock Town FC (celým názvem: Matlock Town Football Club) je anglický fotbalový klub, který sídlí ve městě Matlock v nemetropolitním hrabství Derbyshire. Založen byl v roce 1878 pod názvem Matlock FC. Od sezóny 2004/05 hraje v Northern Premier League Premier Division (7. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu Causeway Lane s kapacitou 5 500 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1161362", "url": "https://cs.wikipedia.org/wiki?curid=1161362", "title": "Palác Klajn", "text": "Palác Klajn\n\nPalác Klajn (srbsky v cyrilici Палата Клајн, v latince Palata Klajn) je funkcionalistická stavba v centru Nového Sadu v Srbsku. Nachází se na adrese \"Kralja Aleksandra 6.\"\n\nSpolu s Tanurdžićovým palácem je Palác Klajn (obě stavby jsou umístěny v centru města v blízkosti Náměstí Svobody) jedním z nejznámějších děl srbského architekta Đorđe Tabakoviće. Palác měl v době svého vybudování smíšený účel; horní patra sloužila k bydlení a nižší měla komerční využití. Palác byl vybudován za jediný rok; výstavba byla zahájena na přelomu února a března 1932 a slavnostní otevření paláce se uskutečnilo v listopadu 1932. Ve své době se jednalo o jednu z mála staveb, která měla v Novém Sadu svůj výtah a první, která dosahovala čtyřpatrové výšky. Překonávala tím výšku všech okolních staveb v ulici. \n\nModernistický palác je často kritizován za nerespektování okolní secesní zástavby a přílišné vyčnívání z ní. \n\nSoučasnou podobu přízemí získalo po přestavbě od arch. Vlasty Petroviće v roce 1981. Fasáda prodejních prostor byla zaoblena stejným způsobem, jako balkón ve 4. patře, čímž byla zdůrazněna charakterističnost funkcionalistické stavby.\n"}
{"id": "1161363", "url": "https://cs.wikipedia.org/wiki?curid=1161363", "title": "Mickleover Sports FC", "text": "Mickleover Sports FC\n\nMickleover Sports FC (celým názvem: Mickleover Sports Football Club) je anglický fotbalový klub, který sídlí ve městě Mickleover v nemetropolitním hrabství Derbyshire. Založen byl v roce 1948. Od sezóny 2015/16 hraje v Northern Premier League Premier Division (7. nejvyšší soutěž). Klubové barvy jsou červená a černá.\n\nSvé domácí zápasy odehrává na stadionu The Raygar Stadium s kapacitou 1 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1161364", "url": "https://cs.wikipedia.org/wiki?curid=1161364", "title": "Rudý kapitán", "text": "Rudý kapitán\n\nRudý kapitán (2016) je česko-polsko-slovenský film režiséra Michala Kollára. Je to detektivní thriller odehrávající se v roce 1992 v rozpadajícím se Československu. Jde o poslední film, ve kterém hrál Ladislav Chudík.\n\n\n"}
{"id": "1161365", "url": "https://cs.wikipedia.org/wiki?curid=1161365", "title": "Nantwich Town FC", "text": "Nantwich Town FC\n\nNantwich Town FC (celým názvem: Nantwich Town Football Club) je anglický fotbalový klub, který sídlí ve městě Nantwich v nemetropolitním hrabství Cheshire. Založen byl v roce 1884 pod názvem Nantwich FC. Od sezóny 2008/09 hraje v Northern Premier League Premier Division (7. nejvyšší soutěž). Klubové barvy jsou zelená a černá.\n\nSvé domácí zápasy odehrává na stadionu The Weaver Stadium s kapacitou 3 500 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1161370", "url": "https://cs.wikipedia.org/wiki?curid=1161370", "title": "De Havilland DH.50", "text": "De Havilland DH.50\n\nDe Havilland DH.50 byl britský celodřevěný jednomotorový dvouplošný dopravní letoun pro čtyři cestující v uzavřené kabině a pro jednoho pilota v otevřeném kokpitu za křídlem.\n\nDH.50 vznikl u společnosti de Havilland na základě provozních zkušeností s dopravní úpravou DH.9C u vlastní přepravní společnosti de Havilland Hire Service. K pohonu sloužil vodou chlazený řadový šestiválec Armstrong-Siddeley Puma o výkonu 169 kW. První prototyp DH.50 (G-EBFN, „Galatea“) byl zalétán začátkem srpna 1923 v Stag Lane.\n\nDruhý postavený stroj (G-EBFO) se lišil uspořádáním stropních oken kabiny cestujících a instalací jednoduchých vztlakových klapek po celém rozpětí horního i spodního křídla. Zástavbou vzduchem chlazeného hvězdicového motoru Armstrong Siddeley Jaguar III o 284 kW byl letoun přestavěn na verzi DH.50J.\n\nTřetím vyrobeným kusem DH.50 se stal stroj s imatrikulací G-EBFP, který svou leteckou kariéru zahájil u společnosti Imperial Airways.\n\nDalší sériové postavené letouny měly označení DH.50A, případně DH.50J podle typu motoru. Měly překonstruovaný sklon středních vzpěr, delší kabinu, zvětšenou plochu chladiče a upravený podvozek. Celkem bylo u mateřské továrny postaveno třináct kusů. První DH.50J s motorem Bristol Jupiter IV vznikl v Stag Lane roku 1926. Vybaven plováky Short konal poštovní službu na Nilu.\n\nPro úřad letového dozoru australského civilního letectví dodal de Havilland jeden DH.50A (G-AUAB), který byl ještě v roce 1942 inovován zástavbou amerického motoru Pratt & Whitney Wasp C o 330 kW a předán Royal Australian Air Force.\n\nPo úspěšném předvedení DH.50 v Československu byl v lednu 1925 zakoupen pro ČSA osmý vyrobený DH.50A s motorem Puma jako vzorový letoun (výr. č. 132, L-BAGH, ex G-EBKJ), společně s licencí na sedm kusů (L-BALA až L-BALG). Výroby se ujala továrna Aero v Praze-Vysočanech. Za pohon československých letounů Aero DH-50 byl zvolen domácí motor Walter W-IV o výkonu 177 kW, vyráběný v Jinonicích podle vzoru BMW. Další odlišností bylo nastupování cestujících z levé poloviny dolního křídla do kabiny, protože konstrukce trupu byla u čs. licenčních strojů zrcadlově otočena. První Aero DH-50 byl zalétán na kbelském letišti 13. února 1926, sedmý poslední (L-BAHG) vykonal přejímací lety do začátku dubna. Během provozu u ČSA byly vyměněny profilované napínací výztužné dráty za lana, z důvodu jejich praskání vlivem rozdílných vibrací motorů Walter. V roce 1929 obdržel motor Walter také originální DH.50A L-BALG.\n\nZa čtyři dny po zalétání prvního prototypu G-EBFN s ním pilot Alan J. Cobham odlétl na mezinárodní výstavu do švédského Göteborgu. Letoun DH.50 získal první cenu při zkouškách spolehlivosti, ověřované na trase Göteborg-Kodaň v době od 7. do 12. srpna 1923.\n\nV roce 1924 vyhrál A. J. Cobham s prvním prototypem Královský pohár v letu kolem Británie. Po letu bez mezipřistání z Londýna do Madridu Cobham s „Galateou“ vykonal mezi listopadem 1924 a březnem 1925 let s jedním cestujícím z Londýna do Rangúnu. Trasu 270350 km absolvoval za 220 letových hodin tam a zpět. Po dvou létech u firmy de Havilland se letoun dostal ke společnosti Northern Air Lines a následně v roce 1926 k australskému dopravci Western Australian Airways.\n\nDruhý vyrobený DH.50 G-EBFO přepravil na III. pražskou leteckou výstavu 30. května 1924 leteckého vicemaršála Sira Seftona Branckera, britského ministra letectví lorda Thomsona a civilního lorda admirality Franka Hodgese. Při šestihodinovém letu s mezipřistáním v Kolíně nad Rýnem stroj pilotoval H. S. Broad. Po dobu konání výstavy letoun předváděl na letišti Kbely. Podruhé letoun navštívil Prahu na počátku roku 1925, nyní již ve stavu letecké společnosti Imperial Airways. Při letu o celkové délce přes 30 000 km dopravoval pilot Cobham maršála Brancknera na konferenci do Rangúnu a Praha byla jednou ze zastávek na zpáteční cestě.\n\nJiž na upraveném letounu G-EBFO, s hvězdicovým motorem, odletěl Cobham společně s mechanikem v listopadu 1925 do Kapského Města. Trasu 25 750 km absolvoval do března 1926. Po výměně kolového podvozku za plováky vzlétl pilot Cobham společně s mechanikem Elliottem 30. června 1926 do Melbourne. Po návratu 1. října 1926 Cobham obdržel za tyto lety titul Sir.\n\nDH.50J G-EBFO byl poté prodán do Austrálie přepravci Western Australian Airways, kde byl nasazen na trasu Sydney-Perth. Létal opět s řadovým motorem, tentokrát ADC Nimbus o výkonu 220 kW.\n\nPřevážná část sériových DH.50A/J byla dodána do Austrálie, kde je převzali letečtí dopravci Western Australian Airways, Qantas a Australian Aerial Services. Jeden exemplář převzala britská společnost Imperial Airways a jeden Royal New Zealand Air Force jako průzkumný letoun s pohonnou jednotkou ADC Nimbus o 220 kW. Ve výrobní základně QANTAS v Longreach bylo v období 1926-29 v licenci vyrobeno dalších sedm letounů. Část z nich byla ve verzi DH.50J s hvězdicovými motory Bristol Jupiter.\n\nDalší tři licenční DH.50A pro své potřeby vyrobila letecká společnost Western Australian Airways v Perthu a jeden Larkin Supply Co. v Melbourne. Mimo Commonwealth tři letouny zhotovila i belgická SABCA v Bruselu. Používaly se v létech 1925-28 v Belgickém Kongu na spoji Kinshasa-Stanleyville.\n\nPo přidělení imatrikulace L-BALG 20. března 1925 vzorovému DH.50A byl letoun úředně zařazen do stavu ČSA. První zahraniční let provedl 8. června do Curychu s pilotem Dovolilem a ministrem Antonínem Srbou. Koncem ročního provozního období se originální britský DH.50A dostal během zkušebních letů do Itálie a Francie.\n\nPrvních pět licenčních strojů Aero DH-50 převzaly Československé státní aerolinie 16. března 1926, pro nepříznivé počasí zahájily lety až o dva dny později. Již 19. března došlo k nouzovému přistání DH-50 L-BAHD u Uhlířských Janovic pro poruchu chladiče. Netěsnost chladičů firmy Rotter se objevily i na ostatních strojích DH-50 a tak byl jejich provoz okamžitě zastaven. Z letounů byly chladiče demontovány a předány továrně Aero k zesílení. Po revizích byly nasazeny na spoje z Prahy do Brna, Bratislavy a Košic. Dne 1. července 1926 došlo ke ztrátě jednoho DH-50 (L-BAHF) během nouzového přistání u Golčova Jeníkova. Díly z havarovaného stroje byly použity jako náhradní.\n\nPo ukončení letové sezóny 1926 procházely DH-50 revizemi se zahájením letového provozu 16. března 1927. Dne 12. dubna došlo k dalšímu nouzovému přistání DH-50 (L-BAHA) u Želetavy. Po dobudování místního letištního zařízení stály DH-50 u otevření nové linky ČSA do Mariánských Lázní. Zahajovací zkušební let provedl pilot Arigi 23. června s letounem L-BALG.\n\nV sezóně ČSA 1928 se již začala projevovat značná olétanost DH-50 a od roku 1929 proto byly vyčleněny pro slovenské tratě s menším provozem. 16. března 1929 došlo k další definitivní ztrátě letounu L-BAHE během certifikačních zkoušek na kbelském letišti. V dubnu byly licenční DH-50 nasazeny na další nově otevřené trati Košice-Užhorod. Rozhodnutím ředitelství ČSA z listopadu 1929 byly stroje L-BAHB, -BAHC a -BALG navrženy k vyřazení.\n\nPři letu s nákladem 31. května 1930 došlo pro poruchu na pohonné jednotce k nouzovému přistání u Bojanova s následným vyřazením stroje L-BAHD. Podobný osud potkal i letoun L-BAHA v Košicích. K 1. říjnu 1930 byl zrušen také poslední DH-50 u ČSA L-BAHG. U ČSA DH-50 nalétaly 1 029 792 km.\n\nDo soukromého vlastnictví pilota Julia Arigiho z Mariánských Lázní přešel po listopadové schůzi ředitelství ČSA DH-50 výr. č. 3 (nyní OK-AHC). Originální DH.50 sloužil jako OK-ALG ještě po tři roky u propagační letky MLL Praha, podobně jako stroj výr. č. 2 (OK-AHB) přidělený MLL Dejvice. OK-AHB havaroval 14. srpna 1932 na leteckém dnu v Podsedlicích u Litoměřic, přičemž přišli o život čtyři cestující. Letoun OK-ALG byl zrušen po návštěvě leteckého srazu v Polsku v květnu 1933. Poslední exemplář DH-50 (OK-AHG, ex L-BAHG) byl až do vymazání z rejstříku 10. dubna 1936 v majetku Východočeského aeroklubu Pardubice.\n\nÚdaje platí pro Aero DH-50\n\n\n"}
{"id": "1161371", "url": "https://cs.wikipedia.org/wiki?curid=1161371", "title": "Ramsbottom United FC", "text": "Ramsbottom United FC\n\nRamsbottom United FC (celým názvem: Ramsbottom United Football Club) je anglický fotbalový klub, který sídlí ve městě Ramsbottom v metropolitním hrabství Greater Manchester. Založen byl v roce 1966. Od sezóny 2018/19 hraje v Northern Premier League Division One West (8. nejvyšší soutěž). Klubové barvy jsou modrá a bílá.\n\nSvé domácí zápasy odehrává na Harry Williams Riverside Stadium s kapacitou 2 000 diváků.\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1161372", "url": "https://cs.wikipedia.org/wiki?curid=1161372", "title": "Haemophilus influenzae", "text": "Haemophilus influenzae\n\nHaemophilus influenzae je gramnegativní fakultativně anaerobní nepohyblivý opouzdřený kokobacil.\n\nMezi hlavní faktor virulence patří pouzdro, které zvyšuje invazivitu H.influenzae. Lipopolysacharid (LPS) je zodpovědný za rozvoj zánětu. Pomocí pilů a adhezinů je schopný adherovat na sliznice. IgA proteáza štěpí IgA slizniční protilátky.\n\nPůvodně byl považován za původce chřipky (od toho jeho název). Přenáší se kapénkovou infekcí. Způsobuje meningitidy (zejména u dětí), epiglotitidy, otitidy a pneumonie.\n\nRoste pouze na čokoládovém agaru po přidání růstových faktorů (hemin a NAD).\n\nJe citlivý na aminopeniciliny, cefalosporiny III. generace, popřípadě v kombinaci s inhibitory beta-laktamáz. Očkování probíhá jako součást hexavakcíny, která obsahuje polysacharid b pouzdra.\n"}
{"id": "1161376", "url": "https://cs.wikipedia.org/wiki?curid=1161376", "title": "Vibrio cholerae", "text": "Vibrio cholerae\n\nVibrio cholerae je původce cholery. Je to gramnegativní, dlouhá, fakultativně anaerobní pohyblivá tyčinka.\n\nVibrio cholerae produkuje enterotoxin choleragen, který není invazivní, pouze adheruje na epitel střeva. ZOT toxin (zonulae occludentes toxin) rozrušuje tight junction (zonulae occludentes) mezi enterocyty.\n\nPřenáší se fekálně-orální cestou. Způsobuje průjmy vypadající jako rýžová voda. Zejména u dětí hrozí smrt z dehydratace a ztráta elektrolytů.\n\nHlavní je zajistit nakaženému dostatek tekutin. Vibrio cholerae je citlivé aminoglykosidům, zejména gentamycin.\n"}
{"id": "1161377", "url": "https://cs.wikipedia.org/wiki?curid=1161377", "title": "Andrzej Szponder", "text": "Andrzej Szponder\n\nAndrzej Szponder (30. listopadu 1856 Liszki – 18. prosinec 1945 Grojec) byl rakouský římskokatolický duchovní a politik polské národnosti z Haliče, na přelomu 19. a 20. století poslanec Říšské rady.\n\nV letech 1880–1884 studoval teologii na Jagellonské univerzitě. V červenci 1884 byl v Krakově vysvěcen na kněze. Pak působil v letech 1884–1885 jako vikář v Milówce, v letech 1885–1892 v Chrzanowě, v letech 1892–1894 v Osieku, pak v letech 1894–1897 v Makowě, roku 1898 ve Wieliczce, téhož roku pak i v Chochołowě. Od roku 1915 do roku 1917 byl vikářem v Rudawě. V letech 1917–1919 působil jako expozita v Kłaji, v dlouhém období let 1919–1945 byl proboštem v Grojci. Zároveň dlouhodobě působil coby katecheta na národních školách v Chrzanowě.\n\nByl veřejně i politicky činný. V letech 1901–1910 zasedal jako poslanec Haličského zemského sněmu.\n\nByl také poslancem Říšské rady (celostátního parlamentu Předlitavska), kam usedl ve volbách do Říšské rady roku 1897 za kurii venkovských obcí v Haliči, obvod Wadowice, Myślenice atd. Do parlamentu se vrátil ve volbách do Říšské rady roku 1907, konaných již podle všeobecného a rovného volebního práva. Byl zvolen za obvod Halič 35. Ve volebním období 1897–1901 se uvádí jako Andreas Szponder, vikář, bytem Krakov.\n\nVe volbách roku 1897 je uváděn jako kandidát tzv. Stojałowského skupiny (politická strana Stronnictwo Chrześcijańsko-Ludowe okolo Stanisława Stojałowského). V březnu 1897 se na Říšské radě stal předsedou poslaneckého klubu Stronnictwo Chrześcijańsko-Ludowe. V programové deklaraci se tato frakce přihlásila ke křesťansko národnímu principu. Odmítla, že by byla antisemitská a distancovala se i od označení klerikální strany. Během roku 1898 ale ze strany vystoupil, stejně jako další dva poslanci Michał Danielak a Jan Zabuda. Ve volbách roku 1907 byl zvolen za nový subjekt Polskie Centrum Ludowe. Po volbách v roce 1907 zasedal v parlamentním Polském klubu.\n"}
{"id": "1161378", "url": "https://cs.wikipedia.org/wiki?curid=1161378", "title": "Otto v akci", "text": "Otto v akci\n\nOtto v akci (anglicky \"The Otto Show\") je dvacátý druhý díl ze třetí řady (57. celkově) seriálu Simpsonovi.\n\nBart a Milhouse se zúčastnitnili koncertu kapely Spinal Tap, ale koncert se zvrtne a začnou v něm nepokoje. Bart je přesto zaujatý kapelou a chce, aby se stal rockovým kytaristou. Homer a Marge se rozhodnou koupit Bartovi vlastní elektrickou kytaru, ale zjistí, že Bart už na ní nechce hrát, protože to neumí. Druhý den ráno ve školním autobuse Bart říká Ottovi že jeho kytara je rozbitá, ale Otto se pokusí na ní zahrát a ohromí tak žáky, které každý den veze do školy. Otto ještě na bartovu kytaru v autobuse zahraje, což zapříčiní že žáci přijedou pozdě do školy. Když to Otto zjistí, tak se bezhlavě snaží jet a dostat včas žákdy do školy. Autobus způsobuje četné škody ve městě a nakonec se převrátí na bok na náměstí, kde rozbije sochu Jebediaha Springfielda.\n\nKdyž policista Lou, v ředitelově kanceláři, požádá o Ottův řidičský průkaz, Otto se přizná, že ho nemá. Místo školního řidiče převezme ředitel Skinner. Skinner zjistí, že řídit autobus dá dřinu. Protože je méně agresivní než Otto, tak autobus skončí na rušné křřižovatce. Otto mezitím jde do Springfieldské autoškoly, kde pracují margeginy sestry Patty a Selma. Když se mu Patty začne věnovat a představí se, tak se jí Otto zeptá jestli se nenarodila jako chlap, čímž neudělá dobrý dojem. Otto v autoškole neuspěje. Jelikož nemá práci, tak není schopen platit nájem, a je tudíž vystěhován. Bart ho najde v kontejneru (TRASH-CO), ale je mu ho líto, a tak řekne, že může být v garáži Simpsonových. Homer a Marge souhlasí, jestliže jim bude v domě pomáhat.\n\nOtto ale rychle začíná dělat obtíže. Homerovi dochází trpělivost až ho vyrazí z domu. Marge a Bart ho povzbuzují, aby řidičské zkoušky zkusil ještě jednou. Otto nakonec jde znovu složit zkoušku a je rozčílený, že ho Homer nazval „parazitem“. Patty se ho zeptá proč to zase chce zkusit. Otto jí odpoví, že ten test chce udělat, aby ten řidičák přibil Homerovi Simpsonovi na jeho plešku. Patty, protože nenávidí Homera Simpsona pomůže Ottovi udělat řidičský průkaz tím, že mu napovídá nebo mu naschvál přehlíží chyby výměnou za to, že jí kriticky vypráví o Homerovi. Otto získal řidičský průkaz a znovu místo školního řidiče. Ředitel Skinner se rád vrací do své původní práce ve škole.\n"}
{"id": "1161379", "url": "https://cs.wikipedia.org/wiki?curid=1161379", "title": "Lenka Vacvalová", "text": "Lenka Vacvalová\n\nLenka Vacvalová (* 14. srpna 1989) je slovenská herečka a moderátorka.\n\nVystudovala herectví na Konzervatoři Dezidera Kardoše. Po skočení studia v roce 2008 se přestěhovala do Prahy, kde získala angažmá v divadle Ta Fantastika.\n\nÚčinkovala v českých seriálech a filmech — \"Ordinace v růžové zahradě\", \"Sanitka 2\", \"Kameňák 4\", \"Zejtra napořád\" a dalších. \n\nHrála i v americké road movie \"Move On\" po boku hollywoodského herce Madse Mikkelsena. \n\nOd roku 2014 působí jako moderátorka Fashion TV Czech&Slovak. \n\nKromě herectví a moderování se od roku 2015 věnuje i vlastní módní značce. Mezi nejznámější osobnosti, které obléká, patří bývalá první dáma Dagmar Havlová.\n\nOd roku 2015 působí jako obhájkyně v pořadu \"Soudkyně Barbara\" na TV Barrandov.\n\n"}
{"id": "1161381", "url": "https://cs.wikipedia.org/wiki?curid=1161381", "title": "Wrightie", "text": "Wrightie\n\nWrightie (\"Wrightia\") je rod rostlin z čeledi toješťovité. Jsou to dřeviny s jednoduchými vstřícnými listy a poměrně velkými květy. Plody jsou úzké a dlouhé měchýřky. Rod zahrnuje asi 30 druhů a je rozšířen v tropech Starého světa. Některé druhy jsou lokálně těženy pro dřevo, poskytují modré barvivo indigo nebo jsou využívány v medicíně. Jsou také pěstovány jako okrasné dřeviny.\n\nWrightie jsou stálezelené nebo opadavé keře a stromy, dorůstající výšky až 20, výjimečně i 40 metrů. Stromovité druhy mají oblý kmen bez kořenových náběhů. Větévky jsou u většiny druhů tenké. Listy jsou jednoduché, vstřícné, celokrajné, řapíkaté, o délce od 2 do 24 cm. Rostliny při poranění roní bílý nebo žlutý latex. Květenství jsou vrcholové nebo úžlabní, chudé nebo mnohokvěté vrcholíky. Květy jsou oboupohlavné a dosti velké. Kalich téměř k bázi členěný na 5 laloků, na bázi jsou na vnitřní straně šupinovité žlázky. Koruna je miskovitá, nálevkovitá nebo kolovitá, s válcovitou až zvonkovitou korunní trubkou. Laloky koruny se překrývají směrem doleva. Pakorunka je miskovitá, jazýčkatá nebo třásnitá, u některých druhů (\"W. religiosa\") chybí. Tyčinky jsou většinou přirostlé v polovině korunní trubky nebo v její horní části, zřídka dole. Prašníky jsou střelovité, spojené s bliznovou hlavou, na bázi ostruhaté. Gyneceum je tvořeno 2 volnými nebo srostlými semeníky obsahujícími mnoho vajíček. Čnělka je nitkovitá, zakončená vejcovitou bliznovou hlavou. Plodem je souplodí 2 srostlých nebo volných měchýřků. Měchýřky jsou dlouhé a úzké, na průřezu okrouhlé. Obsahují plochá, čárkovitá semena s dlouhým štětinovitým chmýrem.\n\nRod wrightie zahrnuje asi 23 až 32 druhů. Je rozšířen v tropech Starého světa od Indie po severovýchodní Austrálii a Oceánii a ve východní a jižní Africe. Wrightie se vyskytují v tropických deštných lesích, suchých opadavých lesích i na savanách. Rozsáhlý areál mají zejména druhy \"W. laevis\" a \"W. pubescens\". V Africe rostou 2 druhy. \"W. demartiniana\" se vyskytuje na savanách východní Afriky, \"W. natalensis\" je endemit jihoafrického Natalu.\n\nRod \"Wrightia\" popsal v roce 1811 Robert Brown a pojmenoval jej na počest skotského botanika a lékaře Williama Wrighta, který strávil 18 let na ostrově Jamajka. Dva druhy popsal již Carl Linné, řadil je však do rodu oleandr (\"Nerium\").\nV současné taxonomii je rod \"Wrightia\" spolu s blízce příbuznými rody \"Stephanostemma\" a \"Pleioceras\" řazen do tribu \"Wrightieae\" podčeledi \"Rauvolfioideae\".\n\nWrightie obsahují řadu účinných látek.\nPlody \"A. tinctoria\" obsahují cykloartany, cykloartenon and cykloeukalenol, alfa- a beta-amyrin, beta-sitosterol, kyselinu urseolovou aj. V listech je obsažen triterpen beta-amyrin. Kůra obsahuje beta-amyrin, beta-sitosterol a lupeol. V semenech, listech a kořenech jsou obsaženy glukosidy, jejichž rozkladem se tvoří modré barvivo indigo.\nKůra \"W. tomentosa\" obsahuje podobně jako kůra \"Holarrhena antidysenterica\" alkaloid konesin, který je hlavní účinnou složkou. Z dalších alkaloidů jsou obsaženy holarhin, kurchicin a malé množství konkurchinu. Z dalších látek jsou obsaženy beta-sitosterol, lupeol a alfa-amyrin. Z kůry tohoto druhu byl izolován isoflavon wrightiadion s cytotoxickou aktivitou.\n\nZe semen, listů a kořenů některých druhů wrightie (\"W. tinctoria\", \"W. tomentosa\" a \"W. dubia\") je v Indii a Kambodži získáváno barvivo indigo.\nWrightie mají měkké, lehké dřevo s jemnou texturou a některé robustnější druhy (\"W. pubescens\", \"W. laevis\", \"W. tomentosa\", \"W. tinctoria\") jsou lokálně těženy. Druh \"W. arborea\" je v tropické Asii pěstován jako okrasný, stínící a pouliční strom. Druhy \"W. antidysenterica\" a \"W. religiosa\" mají pohledné vonné květy a jsou pěstovány jako okrasné dřeviny. \"W. religiosa\" se pěstuje i jako bonsaj.\nŠťáva \"W. tinctoria\" se v Indii používala k prodloužení trvanlivosti mléka. Vlákna z kůry \"W. religiosa\" slouží v Číně k výrobě papíru a jako náhrada bavlny.\n\nKůra \"W. tinctoria\" je v indické medicíně používána k léčbě úplavice a kožních nemocí a často slouží jako náhrada kůry \"Holarrhena antidysenterica\". Semena se používají proti střevním parazitům. Druhy \"W. religiosa\", \"W. pubescens\" a \"W. laevis\" jsou využívány v čínské medicíně.\n\n\n \n"}
{"id": "1161382", "url": "https://cs.wikipedia.org/wiki?curid=1161382", "title": "Gymnázium Josefa Ressela", "text": "Gymnázium Josefa Ressela\n\nGymnázium Josefa Ressela, jehož zřizovatelem je od roku 2001 Pardubický kraj, sídlí v Chrudimi v Olbrachtově ulici. Lze zde studovat na osmiletém nebo čtyřletém gymnáziu.\n\nPůvodní chrudimská nižší reálka byla od školního roku 1863–1864 postupně přeměňována na čtyřtřídní nižší reálné gymnázium, které bylo slavnostně otevřeno v budově hlavní školy 6. října 1863. Prvním ředitelem se stal Josef Šímek a škola měla v tomto roce 106 studentů, kteří byli hodnoceni 12 známkami. V roce 1864 bylo gymnázium přestěhováno do samostatné budovy, která byla postavena podle plánů Františka Schmoranze. V roce 1875 proběhly první maturity, zkouška byla z osmi předmětů a školu úspěšně absolvovalo 17 studentů.\n\nPo rozšíření se gymnázium přestěhovalo roku 1878 na Jánské náměstí do nové budovy. Za první světové války počet studentů i kantorů poklesl a gymnázium sloužilo jako vojenská nemocnice. V letech 1939-1945 bylo gymnázium nuceno přesídlit do budov muzea. Roku 1949 se gymnázium stalo pouze čtyřletým a v roce 1953 byla zavedena jedenáctiletá střední škola, jejíž poslední tři ročníky měly nahradit gymnázium.\n\nV roce 1959 se gymnázium přemístilo do současné budovy v Olbrachtově ulici. Tuto neorenesanční stavbu nechala vybudovat Kongregace školských sester III. řádu sv. Františka. Roku 1969 bylo gymnázium pojmenováno po Josefu Resselovi a opět byl obnoven čtyřletý studijní cyklus. Osmileté studium bylo znovu zavedeno v roce 1990, přičemž bylo zachováno gymnázium čtyřleté. V roce 2000 budova přešla z majetku Kongregace do vlastnictví státu. Do roku 2001 se gymnázium o prostory dělilo se základní školou. V roce 2013 gymnázium oslavilo 150 let výročí založení.\n\n"}
{"id": "1161384", "url": "https://cs.wikipedia.org/wiki?curid=1161384", "title": "Tribigild", "text": "Tribigild\n\nTribigild (4. století - 5. století) byl ostrogótský válečník, jehož vzpoura proti Východořímské říši měla za důsledek politickou krizi v říši v době panování císaře Arcadia.\n\nTrigibild se objevuje v historických záznamech byzantského historika Zósima, kdy byl Trigibild vůdce germánského kmene Ostrogótů sídlících na území Frýgie a spojencem Výchdořímské říše, ale v roce 399 došlo k jeho vzpouře proti říši, patrně z důvodů nevhodného přijetí u dvora, ale důvody ke vzpouře byly dlouhodobého charakteru. Jeho následné pustošení na území Malé Asie bylo devastující. Obyvatelé na pobřeží Helléspontu museli prchnout před jeho krvavými útoky a značná část Malé Asie byla v době jeho útoků pustá. Tento stav donutil Arcadiova palácového cubicularia Eutropia vyslat proti Tribigildovu povstání Gainase, který byl v té době ve službách císaře jako magister militum. Toto Gainasovo tažení Trigibild odvrátil a Gainas se neúspěšně vrátil do Konstantinopole. Tribigild byl zřejmě zabit během tažení Ostrogotů proti Konstantinopoli.\n"}
{"id": "1161385", "url": "https://cs.wikipedia.org/wiki?curid=1161385", "title": "Feel Sorry for the Fanatic", "text": "Feel Sorry for the Fanatic\n\nFeel Sorry for the Fanatic (v překladu z angličtiny \"litovat fanatika\") je třetí studiové album německé death metalové skupiny Morgoth vydané roku 1996 společností Century Media Records. Vyšlo na vinylové desce a CD.\n\nAlbum se žánrově vzdálilo předchozí tvorbě kapely orientované na death metal, je více progresivní.\n\n\n\n"}
{"id": "1161386", "url": "https://cs.wikipedia.org/wiki?curid=1161386", "title": "One Punch Man", "text": "One Punch Man\n\nOne Punch Man (: ワンパンマン, \"Wanpanman\") je japonský superhrdinský webový komiks, jehož autorem je mangaka One. Na jeho stránkách komiks vychází od roku 2009. Od roku 2012 pak pod hlavičkou nakladatelství Šúeiša vychází překreslená digitální verze od Júsukeho Muraty. V roce 2015 vytvořilo studio Madhouse seriálovou anime adaptaci, na kterou v roce 2019 navázalo pokračování v podobě druhé řady. Tu vytvořilo studio J.C.Staff.\n\n"}
{"id": "1161389", "url": "https://cs.wikipedia.org/wiki?curid=1161389", "title": "Levana", "text": "Levana\n\nLevana (z latinského \"levare,\" \"pozdvihovati\") je starověká římská bohyně spojovaná s rituály týkajících se narození dítěte. Svatý Augustin říká, že \"dea Levana\" je vzývána, je-li dítě pozvedáváno \"de terra\", ze země. Její úloha odpovídá řecké \"Artemis Orthia\", jde-li o Artemis bdící nad výchovou dítek nebo tehdy, jsou-li pozvedávány.\n\nPředpokládá se totiž, že Levana byla vzývána během ceremoniálu, kdy otec pozdvihoval dítě, aby jej přijal za vlastní, avšak jeho existence se opírá o nejisté důkazy a mluví proti němu i římské právo vztahující se k legitimitě novorozenců. Je mnohem pravděpodobnější, že Levana byla bohyní dohlížející na zvedání dítek porodní bábou bezprostředně po porodu. Porod v pokleku či dřepu byl ve starověku obvyklou porodní pozicí a novorozenec tedy zřejmě spočinul na zemi dříve, než mu byla přestřihnuta pupeční šňůra.\n\nThomas de Quincey napsal krátkou báseň v próze s názvem \"Levana a Matky žalu\", v níž hned zpočátku vypráví o roli Levany v římském náboženství.\n"}
{"id": "1161390", "url": "https://cs.wikipedia.org/wiki?curid=1161390", "title": "Danylo Tanjačkevyč", "text": "Danylo Tanjačkevyč\n\nDanylo Tanjačkevyč, cyrilicí Данило Танячкевич, polsky Daniel Taniaczkiewicz (18. listopadu 1842 Didyliv – 21. dubna 1906 Zakomarja), byl rakouský řeckokatolický duchovní a politik ukrajinské (rusínské) národnosti z Haliče, na přelomu 19. a 20. století poslanec Říšské rady.\n\nRoku 1867 vystudoval teologii ve Lvově. Pak byl ustanoven duchovním na farnosti Zakomarja. Patřil mezi hlavní ukrajinské aktivisty v Haliči. Byl čestným členem spolku \"Prosvita\". Organizoval studentské kluby, psal politické spisy a přispíval do tisku, zejména do listu \"Večernyci\" nebo do měsíčníku \"Meta\" a novin \"Pravda\". V otevřeném dopisu redakci listu \"Rus\" z roku 1867 zformuloval programové cíle ukrajinského národního hnutí. Podílel se i na zakládání ukrajinských hospodářských organizací a spolků, například úvěrového družstva v Zoločivě a Brodech a hospodářského spolku v Zoločivě. V nekrologu je uváděno, že zasedal jako poslanec Haličského zemského sněmu. V jiných zdrojích ovšem není uváděn coby zemský poslanec.\n\nByl poslancem Říšské rady (celostátního parlamentu Předlitavska), kam usedl ve volbách roku 1897 za kurii venkovských obcí v Haliči, obvod Zoločiv. Ve volebním období 1897–1901 se uvádí jako hrabě Daniel Taniaczkiewicz, farář, bytem Zakomarja, pošta Ožydiv.\n\nVe volbách roku 1897 se uvádí jako oficiální rusínský kandidát. V listopadu 1898 utvořil na Říšské radě samostatný poslanecký Klub nezávislých rusínů, který měl jen dva členy. Kromě Tanjačkevyče ještě Teofil Okuněvskij. Ve volbách roku 1901 kandidoval, ale nebyl zvolen a ve volebním okrsku uspěl polský kandidát. Tehdy byl Tanjačkevyč uváděn coby mladorusín.\n\nZemřel v dubnu 1906 na své faře.\n"}
{"id": "1161391", "url": "https://cs.wikipedia.org/wiki?curid=1161391", "title": "Socialistische Partij Anders", "text": "Socialistische Partij Anders\n\nSocialistische Partij – Anders (zkráceně sp.a, česky \"Socialistická strana - jinak\") je belgická vlámská sociálně demokratická strana.\n\nZa počátek strany můžeme považovat rok 1978, kdy došlo k rozdělení původní Belgické socialistické strany na její vlámskou a valonskou část. Už od počátku 70. let 20. století však měla ale obě národnostní křídla strany značnou autonomii. Byla poslední ze tří největších belgických uskupení, u nichž došlo k rozdělení podle národnostní linie.\n\nJedná se o jednu z předních vlámských politickách stran, nicméně postavení socialistů ve Vlámsku bylo vždy mnohem slabší ve srovnání s více průmyslovým Valonskem. Po rozdělení byla na rozdíl od svého valonského protějšku nucená orientovat se i více jako národní strana hájící vlámské zájmy. Další odlišnost spočívala i ve vyšším zastoupení katolíků mezi jejími voliči, což mělo v minulosti za následek i užší spolupráci s Křesťanskou lidovou stranou.\n\nPodobně jako další belgické strany prodělali vlámští socialisté několik změn názvu své strany. Její původní název Belgická socialistická strana (\"Belgische Socialistische Partij\") se v roce 1980 změnil na Socialistická strana (\"Socialistische Partij\"). V roce 2001 došlo k poslední změně názvu strany na nynějí Socialistische Partij – Anders (Socialistická strana - jinak), který měl na ni odkazovat coby na alternativu.\n"}
{"id": "1161392", "url": "https://cs.wikipedia.org/wiki?curid=1161392", "title": "Takrolimus", "text": "Takrolimus\n\nTakrolimus (, též FK-506 či fujimycin, obchodní názvy \"Prograf\", \"Advagraf\", \"Protopic\") je imunosupresivní látka ze skupiny makrolidů používaná především při transplantaci orgánů k omezení imunitní reakce, jež by způsobila odhojení orgánu.\n\nV krému pod názvem Protopic se používá k lokálnímu tlumení imunitních reakcí a léčbě kožních chorob autoimunitního původu jako je například atopický ekzém (krátkodobá aplikace) nebo vitiligo (dlouhodobá aplikace).\n\nTakrolimus byl objeven v roce 1987; patří mezi první objevená makrolidová imunosupresiva. Předchází mu jen objev rapamycinu na ostrově Rapa Nui (Velikonoční ostrov) v roce 1975. Je produkován půdní bakterií \"Streptomyces tsukubaensis\". Název tacrolimus je odvozen ze spojení slov: 'Tsukuba Macrolide Immunosuppresive'.\n\nFunguje jako účinný inhibitor kalcineurinu. Za normálních okolností jsou T-lymfocyty aktivovány signalizací z T-buněčného receptoru (TCR), načež dochází ke zvýšení vnitrobuněčné hladiny vápenatých iontů, aktivaci kalmodulinu a tím kalcineurinu. Kalcineurin následně defosforyluje transkripční faktor aktivovaných T-lymfocytů,\nNF-AT, který vstupuje do jádra a aktivuje transkripci genů pro IL-2 a další cytokiny. Takrolimus tuto dráhu účinně blokuje tím, že inhibuje kalcineurin a tím brání defosforylaci NF-AT.\n"}
{"id": "1161399", "url": "https://cs.wikipedia.org/wiki?curid=1161399", "title": "Křesťanský terorismus", "text": "Křesťanský terorismus\n\nKřesťanský terorismus je terorismus páchaný jednotlivci či skupinami, jež vyznávají křesťanskou víru.\n\nOrtodoxní křesťanská hnutí v Rumunsku jako Železná garda a Lăncieri, která byla charakterizována Jad Vašem a Stanleym G. Paynem jako antisemitická a fašistická, byla zodpovědna za účast na Bukurešťském pogromu a politické vraždění během 30. let 20. století.\n\nBývalý prezident americké náboženské akademie, Mark Juergensmeyer, postuluje, že po období studené války byl globální vzestup náboženského nacionalismu a to vlivem pokoloniálním pádu sebevědomí v západních modelech nacionalismu a též vzestupu globalizace. Juergensmeyer kategorizuje současný křesťanský terorismus jako součást „náboženských aktivistů od Alžírska po Idaho, kteří došli k nenávisti sekulárních vlád s téměř transcendentní vášní a snem o revolučních změnách, které ustanoví boží společenský řád v prachu toho, co občané nejsekulárnějších společností považují za moderní, rovnostářské demokracie.“\n\nPodle experta na terorismus Davida C. Rapoporta se „náboženská vlna terorismu“ datuje zhruba od roku 1979 do současnosti a přestože zahrnuje většinou islámský terorismus, též obsahuje terorismus křesťanů a jiných náboženských skupin, jež mohly být islámským terorismem ovlivněny.\n\n\"Identity Christianity\" (Křesťanská identita) je celosvětová skupina volně propojených křesťanských náboženství, sekt a jednotlivců, oddaná radikalizované teologii, která tvrdí, že severní evropští běloši jsou přímými potomky ztracených izraelských kmenů, tedy bohem vyvolených lidí. Křesťanská identita byla dříve spojována se skupinami jako Árijské národy, Árijská republikánská armáda, Armáda boží (\"Army of God\"), Phineaské kněžství (\"Phineas Priesthood\") a Úmluva, meč a paže Páně. Křesťanská identita byla uváděna jako ideologický vliv za řadou teroristických útoků po celém světě, včetně bombového útoku Soweto z roku 2002.\n\nTyto skupiny mají odhadem 2 tisíce členů po Spojených státech a neznámý počet v Kanadě a zbytku zemí Commonwealthu. Propagací doktrín Křesťanské identity přes rádio a internet se předpokládá, že se k ní připojilo dalších 50 000 stoupenců.\n\n\n\n\n"}
{"id": "1161405", "url": "https://cs.wikipedia.org/wiki?curid=1161405", "title": "Vlámský blok", "text": "Vlámský blok\n\nVlámský blok (nizozemsky \"Vlaams Blok)\" byla vlámská belgická nacionalistická, krajně pravicová strana. Za jejího pokračovatele lze považovat současnou stranu Vlámský zájem.\n\nVlámský blok vznikl v roce 1978 původně jako volební koalice uskupení, které se odštěpilo od umírněnější Volksunie a malé Vlámské národní strany. Svůj název pak strana přijala o rok později. Vždy se prezentovala jako strana odmítající jakýkoli kompromis v otázce jazyka. Už od začátku jejího působení byl výrazným prvkem strany její požadavek separatismu. Jednalo se o reprezentanta \"postmateriální krajní pravice.\"\n\nStrana se prezentovala přdevším jako ochránkyně zájmů Flander, které měl poškozovat prováděný způsob devoluce, přičemž samostatnost Flander se v roce 1999 stala hlavním programovým bodem Vlámského bloku. Vedle toho však byla pro Vlámský blok charakteristická i ostrá priotiimigrační rétorika, která měla být \"druhým pilířem\", na němž stály krajně pravicové nemateriální hodnoty.\n\nNa podzim roku 2004 byla strana fakticky zakázána a rozpuštěna rozhodnutím Nejvyššího soudu, který ji prohlásil za rasistickou. Soudním rozhodnutím neměla strana kvůli podněcování k diskriminaci cizinců dále dostávat státní příspěvky. Na činnost Vlámského bloku záhy navázalo uskupení Vlámský zájem (\"Vlaams Belang\")\n"}
{"id": "1161415", "url": "https://cs.wikipedia.org/wiki?curid=1161415", "title": "Jan Walewski-Colonna", "text": "Jan Walewski-Colonna\n\nJan Walewski-Colonna (1860 – 1914) byl rakouský šlechtic a politik polské národnosti z Haliče, na přelomu 19. a 20. století poslanec Říšské rady.\n\nByl také poslancem Říšské rady (celostátního parlamentu Předlitavska), kam usedl ve volbách do Říšské rady roku 1897 za kurii venkovských obcí v Haliči, obvod Berežany, Rohatyn atd. Mandát obhájil ve volbách do Říšské rady roku 1901, nyní za všeobecnou kurii, obvod Stanislavov, Pidhajci, Tlumač, Bohorodčany, Nadvirna, Rohatyn atd. Rezignace byla oznámena na schůzi 19. června 1905. Do parlamentu místo něj usedl Hieronim Wierzchowski. Ve volebním období 1897–1901 se uvádí jako rytíř Dr. Johann Walewski-Colonna, velkostatkář, bytem Nosiv, pošta Zavaliv.\n\nVe volbách roku 1897 je uváděn jako oficiální polský kandidát, tedy kandidát Polského klubu. Stejně tak ve volbách roku 1901. Náležel do konzervativní skupiny polských statkářů z východní Haliče (tzv. Podolacy).\n\nOd roku 1904 čelil aféře okolo svých hospodářských aktivit. V roce 1901 totiž založil dřevařskou společnost, z níž později vystoupil ale následně se u soudu domáhal značné kompenzace za svůj podíl. Obchodní soud jeho stížnost zamítl a vedení dřevařské firmy na něj podalo žalobu pro utrhání na cti.\n"}
{"id": "1161426", "url": "https://cs.wikipedia.org/wiki?curid=1161426", "title": "Afrim Taku", "text": "Afrim Taku\n\nAfrim Taku (* 4. srpna 1989, Tirana, Albánie) je albánský fotbalový záložník, od léta 2015 bez angažmá. \n\n\nItalský trenér reprezentačního A-mužstva Albánie Gianni De Biasi jej 7. června 2015 poprvé nominoval do týmu pro přátelský zápas s reprezentací Francie hraný 13. června. Byl připraven na lavičce, ale do zápasu nezasáhl (Albánie vyhrála 1:0).\n\n"}
{"id": "1161433", "url": "https://cs.wikipedia.org/wiki?curid=1161433", "title": "Rushall Olympic FC", "text": "Rushall Olympic FC\n\nRushall Olympic FC (celým názvem: Rushall Olympic Football Club) je anglický fotbalový klub, který sídlí ve walsallské městské části Rushall v metropolitním hrabství West Midlands. Založen byl v roce 1893. Od sezóny 2018/19 hraje v Southern Football League Premier Division Central (7. nejvyšší soutěž). Klubové barvy jsou zlatá a černá.\n\nSvé domácí zápasy odehrává na stadionu Dales Lane s kapacitou 1 500 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1161435", "url": "https://cs.wikipedia.org/wiki?curid=1161435", "title": "Antoinette Bourbonská", "text": "Antoinette Bourbonská\n\nAntoinette Bourbonská (25. prosince 1494 Ham – 22. ledna 1583 Joinville) byla francouzská šlechtična z rodu Bourbonů. Jejím manželem byl Klaudius Lotrinský, vévoda de Guise. Přes svou nejstarší dceru, Marii de Guise, manželku krále Jakuba V. Skotského, byla babičkou Marie Stuartovny.\n\nNarodila se 25. prosince 1494 v Château de Ham, v departmentu Somme ve francouzské Pikardii. Byla dcerou Františka z Vendôme a Marie Lucemburské. Jejími prarodiči z otcovy strany byli Jan VIII. z Vendôme a Isabela z Beauveau, z matčiny strany byli prarodiči Petr II. Lucemburský a Markéta Savojská.\n\nDne 9. června 1513 se provdala za Klaudia Lotrinského, měli spolu 12 dětí:\n\nAntoinette byla popisována jako hrdá, pozoruhodná žena se smyslem pro rodinu a ironickým humorem. Projevila značné administrativní nadání v domácí ekonomice, stejně jako v chodu obrovských panství Guisů obklopující jejich zámek Joinville.\n\nSilně ovlivňovala dětství své vnučky, Marie, skotské královny, během jejího třináctiletého pobytu ve Francii, a byla jedním z jejích hlavních poradců. Působila jako zástupce své dcery, Marie de Guise, během zásnubního obřadu skotské královny a dauphina Františka v roce 1558.\n\nZemřela 22. ledna 1583 na zámku Joinville ve věku osmdesáti devíti let, potom co přežila všechny své děti a zachránila dceru Renatu, abatyši ze St. Pierre.\n"}
{"id": "1161436", "url": "https://cs.wikipedia.org/wiki?curid=1161436", "title": "Kóhei Kató", "text": "Kóhei Kató\n\nKóhei Kató (japonsky 加藤 恒平; * 14. června 1989, prefektura Wakajama) je japonský fotbalový záložník, od roku 2016 hráč klubu PFK Beroe Stara Zagora.\nMimo Japonsko působil na klubové úrovni v Argentině, Černé Hoře, Polsku a Bulharsku.\n\n\n\n"}
{"id": "1161441", "url": "https://cs.wikipedia.org/wiki?curid=1161441", "title": "Henryk Weiser", "text": "Henryk Weiser\n\nHenryk Weiser (30. května 1859 Rzeszów – 25. srpna 1926 Nancy, Francie) byl rakouský podnikatel a politik polské národnosti z Haliče, na přelomu 19. a 20. století poslanec Říšské rady.\n\nByl římskokatolického vyznání a polské národnosti. Absolvoval vyšší reálnou školu ve Lvově, pak vystudoval polytechniku v Berlíně. Sloužil u druhého hulánského regimentu coby jednoroční dobrovolník a pak byl rezervním důstojníkem. Působil jako podnikatel. Vlastnil papírnu. Až do konce 90. let nebyl politicky aktivní.\n\nByl poslancem Říšské rady (celostátního parlamentu Předlitavska), kam usedl ve volbách do Říšské rady roku 1897 za kurii všeobecnou v Haliči, 12. volební obvod: Tarnopol, Zoločiv atd. Mandát obhájil ve volbách do Říšské rady roku 1901, nyní za kurii venkovských obcí, obvod Zoločiv, Peremyšljany. Ve volebním období 1897–1901 se uvádí jako Heinrich Weiser, majitel továrny na papír, bytem Sasiv.\n\nVe volbách roku 1897 je uváděn jako polský kandidát. Ve volbách roku 1901 coby oficiální polský kandidát, tedy kandidát Polského klubu.\n\nPozději působil jako poslanec Haličského zemského sněmu, kde zasedal za obvod Zoločiv do roku 1913. Patřil do frakce demokratů, podle jiného zdroje do skupiny konzervativců.\n"}
{"id": "1161460", "url": "https://cs.wikipedia.org/wiki?curid=1161460", "title": "Salford City FC", "text": "Salford City FC\n\nSalford City FC (celým názvem: Salford City Football Club) je anglický fotbalový klub, který sídlí ve městě Salford v metropolitním hrabství Greater Manchester. Založen byl v roce 1940 pod názvem Salford Central FC. Od sezóny 2018/19 hraje v National League (5. nejvyšší soutěž).\n\nV březnu 2014 byl klub odkoupen pěti bývalými hráči Manchestru United, jmenovitě to byly Ryan Giggs, Gary Neville, Phil Neville, Paul Scholes a Nicky Butt. Po schválení fotbalového svazu a vedení Northern Premier League byla dohoda o převzetí dokončena až v létě téhož roku. Po převzetí klubu došlo také ke změně barev klubu z tradiční černooranžové na červenobílou.\n\nNa předsezónní tiskové konferenci byl novým vedením klubu zmíněn ambiciózní cíl dostat klub v rozmezí patnácti let do Football League. V září 2014 byl padesáti procentní podíl klubu prodán singapurskému miliardáři Peteru Limovi, mj. v té době vlastník španělského prvoligového klubu Valencia CF.\n\nSvé domácí zápasy odehrává klub na stadionu Moor Lane s kapacitou 2 164 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1161461", "url": "https://cs.wikipedia.org/wiki?curid=1161461", "title": "Krysa buldočí", "text": "Krysa buldočí\n\nKrysa buldočí (\"Rattus nativitatis\") je vyhynulý velký druh krysy, který žil endemicky na Vánočním ostrově. Jde o jeden z mála taxonů, u nichž je v podstatě potvrzeno, že příčinou extinkce byla zavlečená epidemie.\n\nKrysa buldočí byla zřejmě blízce příbuzná s krysou Maclearovou (\"Rattus macleari\"). Dostala své jméno „Bull-dog rat“ od rodiny Rossových, jenž žila na Vánočním ostrově. V binomickém názvosloví se řadí do rodu Rattus, který zahrnuje různé další krysy a potkany.\n\nTento hlodavec měl poměrně malou hlavu, krátký ocas a zavalité tělo. Byl v porovnání s jinými krysami velký, měřil na délku 20–27 cm, plus 14–18 cm ocas. Hmotnost je odhadována na 250–300 gramů. Barva srsti měla u dospělých jedinců různé odstíny hnědé, mláďata byla modro černá. O životě druhu se ví velmi málo. Žil v malých koloniích v norách nebo v jejich okolí, někdy v padlých kmenech ságových palem. Jednalo se o nočního živočicha, jehož končetiny byly uzpůsobeny k hrabání. Zřejmě neuměl šplhat po stromech. Živil se bobulemi, čerstvými výhonky a možná i kůrou některých stromů. Krysa vyhynula někdy v letech 1900–1904. Příčinou bylo s největší pravděpodobností zavlečení epidemie trypanosomy krysou obecnou, která se na ostrov dostala v roce 1899. Podobný osud potkal její \"sesterskou\" krysu Maclearovu.\n\n"}
{"id": "1161462", "url": "https://cs.wikipedia.org/wiki?curid=1161462", "title": "Józef Wiktor z Wiatrowic", "text": "Józef Wiktor z Wiatrowic\n\nJózef Wiktor z Wiatrowic (1854 – 15. března 1899 Berlín) byl rakouský šlechtic a politik polské národnosti z Haliče, na konci 19. století poslanec Říšské rady.\n\nVystudoval Lvovskou univerzitu. Oženil se s bohatou dědičkou statku v Czudci.\n\nOd roku 1889 až do své smrti zasedal jako poslanec Haličského zemského sněmu. Zastupoval na něm kurii venkovských obcí.\n\nByl i poslancem Říšské rady (celostátního parlamentu Předlitavska), kam usedl ve volbách do Říšské rady roku 1897 za kurii venkovských obcí v Haliči, obvod Sanok, Brzezow atd. Poslancem byl do své smrti roku 1899. Pak ho v parlamentu nahradil Jan Nepomucen Potocki. Ve volebním období 1897–1901 se uvádí jako rytíř Josef von Wiktor-Wiatrowice, c. k. komoří a velkostatkář, bytem Czudec.\n\nVe volbách roku 1897 je uváděn jako oficiální polský kandidát, tedy kandidát Polského klubu.\n\nZemřel v březnu 1899, kdy spáchal sebevraždu v hotelu v Berlíně. Zastřelil se revolverem. U těla mrtvého se našly dva dopisy. Motivem k sebevraždě měly být dluhy, které si přivodil hrou v karty a spekulacemi v naftovém průmyslu. Do Berlína odjel za účelem prodeje posledního ropného majetku.\n"}
{"id": "1161463", "url": "https://cs.wikipedia.org/wiki?curid=1161463", "title": "Vyšné Furkotské pleso", "text": "Vyšné Furkotské pleso\n\nVyšné Furkotské pleso (, , ) je jezero na západní straně dolní části Furkotské doliny za jejím mohutným skalním hrbem ve Vysokých Tatrách na Slovensku. Má rozlohu 0,4080 ha a je 85 m dlouhé a 62 m široké. Dosahuje maximální hloubky 2,4 m a objemu 330682 m³. Leží v nadmořské výšce 1698 m.\n\nLeží 800 m jihovýchodně od Sedielkové kopy 250 m východně od hřebene vybíhajícího z jejího vrcholu na jihovýchod. Okolo plesa roste kosodřevina, která postupně vodní plochu zarůstá. Ve vzdálenosti 300 m jižně se nachází Nižné Furkotské pleso.\n\nPleso nemá povrchový přítok ani odtok. Náleží k povodí Furkotského potoku jež je přítokem Bílého Váhu. Rozměry jezera v průběhu času zachycuje tabulka:\nV plesu, jako na jediném místě na Slovensku, se vyskytuje glaciální relikt, drobný korýš žábronožka severská (\"Branchinecta paludosa\"), 2-3 cm dlouhý, který se jinak vyskytuje v severských oblastech. Tento živočich může žít jen v mělkých jezerech, která v zimě zamrzají až na dno. Ve Vyšném Furkotském plese ho zjistil profesor S. Hrabě v roce 1933.\n\nV minulosti se žábronožky vyskytovaly i v polské části Tater, v Dwoistem Stawu Gąsienicowem, kde byly objeveny profesorem Wierzejskim v roce 1881. Na konci 60. let byli do jezera vysazeni pstruzi, kteří žábronožky vyhubili.\n\nPleso není veřejnosti přístupné.\n\n\n"}
{"id": "1161464", "url": "https://cs.wikipedia.org/wiki?curid=1161464", "title": "Rudinilson Silva", "text": "Rudinilson Silva\n\nRudinilson Gomes Brito Silva (* 20. srpna 1994, Bissau, Guinea-Bissau) je portugalsko-bissauský fotbalový obránce a reprezentant Guiney-Bissau, od roku 2014 působí v polském týmu Lechia Gdańsk.\n\n\nHrál v portugalských mládežnických reprezentacích.\nZúčastnil se Mistrovství Evropy hráčů do 19 let 2013 v Litvě, kde mladí Portugalci podlehli v semifinále Srbsku až v penaltovém rozstřelu.\n\nZa seniorskou reprezentaci Guiney-Bissau debutoval v roce 2014.\n\n"}
{"id": "1161467", "url": "https://cs.wikipedia.org/wiki?curid=1161467", "title": "223 (číslo)", "text": "223 (číslo)\n\nDvě stě dvacet tři je přirozené číslo, které následuje po čísle dvě stě dvacet dva a předchází číslu dvě stě dvacet čtyři. Římskými číslicemi se zapisuje CCXXIII.\n\n\n\n\nSilnice II/223 je česká silnice II. třídy vedoucí na trase I/7 – Výsluní – II/219\n\n\n"}
{"id": "1161468", "url": "https://cs.wikipedia.org/wiki?curid=1161468", "title": "Skelmersdale United FC", "text": "Skelmersdale United FC\n\nSkelmersdale United FC (celým názvem: Skelmersdale United Football Club) je anglický fotbalový klub, který sídlí ve městě Skelmersdale v nemetropolitním hrabství Lancashire. Založen byl v roce 1882. Od sezóny 2018/19 hraje v Northern Premier League Division One West (8. nejvyšší soutěž). Klubové barvy jsou modrá a bílá.\n\nSvé domácí zápasy odehrává na West Lancashire College Stadium s kapacitou 2 500 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1161472", "url": "https://cs.wikipedia.org/wiki?curid=1161472", "title": "Victoria (Malta)", "text": "Victoria (Malta)\n\nVictoria, známá také jako Rabat nebo pod názvem Città Victoria, je hlavní městem Goza, druhého největšího ostrova státu Malta. Počet obyvatel v březnu roku 2014 činil 6 901 osob, což znamená, že je nejlidnatější lokalitou na Gozu.\n\nPodle archeologických nálezů byla tato oblast osídlena již v době bronzové. Ve 3. století př. n. l. zde byla postavena římská osada. V období let 535 - 870 patřilo místo Byzantské říši.\n\nBěhem arabské okupace (od roku 1127) dostala osada jméno \"Rabat\". V té době se osada sestávala v podstatě z citadely, ve které obyvatelé Goza hledali úkryt před útoky pirátů. Přesto však v červenci 1551 byla téměř celá populace Goza a Rabatu zajata a prodána do otroctví na trzích s otroky v severní Africe. Osada pak zůstala řadu následujících let neobydlena a během času do značné míry zchátrala.\n\nV roce 1599 začala rekonstrukce citadely pod vedením Řádu Maltézských rytířu. Kolem místa byly postaveny masivní obranné kamenné zdi pro ochranu před nájezdy lupičů, korzárů a především na ochranu před možnou invazí muslimských sil bojujících proti křesťanství. V roce 1693 byla značná část Citadely a města zničena zemětřesením.\n\nV roce 1814 přešla Malta a Gozo pod britskou správu a Gozo se pak roku 1864 stalo nezávislou církevní diecézí s Rabatem (Victorii) jako sídlem biskupa. V roce 1887 byla této osadě udělena městská práva a došlo k přejmenování na \"Rabat Victoria\".\n\nVe Victoriise slaví celkem 5 svátků, dva hlavní jsou svátek Svatého Jiří a svátek Nanebevzetí Panny Marie. Středem oslav Sv. Marie dne 15. srpna je katedrála v centru Citadely dominující celému ostrovu. Druhý svátek Sv. Jiří, patrona Goza se slaví vždy 3. neděli v červenci v Bazilice Svatého Jiří v centru města Victoria.\n\nDalším svátkem je svátek Neposkvrněného Početí v kostele Svatého Františka vždy 8. prosince každého roku pod patronací františkánských mnichů místního kláštera. Slavnost Panny Marie Božské Milosti je oslavována jako poslední událost sváteční sezóny františkánskými kapucíny v kostele zasvěceném Panně Marii Boží milosti. Svátek Svatého Jana Boska se slaví v oratoři nesoucí jeho jméno.\n"}
{"id": "1161475", "url": "https://cs.wikipedia.org/wiki?curid=1161475", "title": "Franciszek Winkowski", "text": "Franciszek Winkowski\n\nFranciszek Winkowski (4. října 1856 Tarnów – 29. srpna 1903 Podgórze) byl rakouský právník a politik polské národnosti z Haliče, na přelomu 19. a 20. století poslanec Říšské rady.\n\nPocházel z rodiny varhaníka. V letech 1864–1875 vystudoval normální školu a gymnázium v Tarnówě a v letech 1875–1879 absolvoval studium klasických jazyků na Jagellonské univerzitě. Působil jako pedagog. Byl suplentem na gymnáziu v Tarnówě. Později zjistil, že učitelská profese mu nevyhovuje (podle jiného zdroje byl roku 1882 zproštěn učitelského povolání pro rozpory se svými nadřízeným) a nastoupil na studia práv. Po nich se věnoval advokacii. Od roku 1885 byl kandidátem advokacie. Od roku 1895 poskytoval právní služby zemědělcům a dělníkům v zvláštní právní poradně zřízené za tímto účelem v Tarnówě. Angažoval se veřejně i politicky. Patřil mezi představitele Polské lidové strany a byl mezi zakládajícími členy strany.\n\nByl i poslancem Říšské rady (celostátního parlamentu Předlitavska), kam usedl ve volbách do Říšské rady roku 1897 za kurii všeobecnou v Haliči, 5. volební obvod: Tarnow, Brzesko atd. Ve volebním období 1897–1901 se uvádí jako Dr. Franz Winkowski, kandidát advokacie, bytem Tarnów.\n\nVe volbách roku 1897 je uváděn jako oficiální polský kandidát. Vyslovil se ale rozhodně proti vstupu do poslaneckého Polského klubu. Vstup do Polského klubu odmítli poslanci Polské lidové strany znovu roku 1899.\n\nZemřel v srpnu 1903.\n"}
{"id": "1161476", "url": "https://cs.wikipedia.org/wiki?curid=1161476", "title": "Palác Vatikán", "text": "Palác Vatikán\n\nPalác Vatikán (srbsky v cyrilici Палата Ватикан, v latince Palata Vatikan) se nachází v historickém centru města Novi Sad v Srbsku.\n\nPalác se nachází na náměstí \"Katolička porta\" (v blízkosti Náměstí svobody a Kostela Jména Panny Marie. Palác byl vybudován v roce 1930 jako objekt se smíšeným využitím (bytový i kancelářský komplex), podle objednávky novosadské farnosti. Architektem objektu byl David Daka Popović, pro něhož se palác Vatikán stal jednou z hlavních prací. Stavba, která odkazuje svým pojetím na domy z velkolepých bulvárů z období před první světovou válkou má řadu secesních prvků.\n\nV současné době se jedná o nejmladší objekt na daném náměstí. Jeho užitná plocha má velikost 22 400 m² a celkem má tří/čtyřpatrový palác 242 místností. \n\nPalác je chráněn jako kulturní památka.\n"}
{"id": "1161477", "url": "https://cs.wikipedia.org/wiki?curid=1161477", "title": "Stamford AFC", "text": "Stamford AFC\n\nStamford AFC (celým názvem: Stamford Association Football Club) je anglický fotbalový klub, který sídlí ve městě Stamford v nemetropolitním hrabství Lincolnshire. Založen byl v roce 1896. Od sezóny 2018/19 hraje v Northern Premier League Division One East (8. nejvyšší soutěž). Klubové barvy jsou červená a bílá.\n\nSvé domácí zápasy odehrává na stadionu Borderville s kapacitou 2 000 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1161479", "url": "https://cs.wikipedia.org/wiki?curid=1161479", "title": "224 (číslo)", "text": "224 (číslo)\n\nDvě stě dvacet čtyři je přirozené číslo, které následuje po čísle dvě stě dvacet tři a předchází číslu dvě stě dvacet pět. Římskými číslicemi se zapisuje CCXXIV.\n\n\n\n\nSilnice II/224 je česká silnice II. třídy vedoucí na trase Vejprty – Rusová – Klášterec nad Ohří – I/13 – Mikulovice – Kadaň – Pětipsy – Podbořany – Očihov - I/27\n\n\n"}
{"id": "1161480", "url": "https://cs.wikipedia.org/wiki?curid=1161480", "title": "Most špionů", "text": "Most špionů\n\nBridge of Spies (v anglickém originále Most špionů) je americké historické drama z roku 2015 režiséra Stevena Spielberga podle scénáře Matta Charmana a Ethana a Joela Coenových. V hlavních rolích hrají Tom Hanks, Mark Rylance, Amy Ryan a Alan Alda.\n\n\"Most špionů\" se točil pod pracovním názvem \"St. James Place\". Hlavní natáčení začalo dne 8. září 2014 v New Yorku a pokračovalo ve filmových studiích Babelsberg Studios v Postupimi. Film měl v Severní Americe premiéru 16. října 2015 a do dalších zemí ho distribuovala společnost 20th Century Fox. V České republice měl film premiéru v kinech dne 4. prosince 2015. Název filmu odkazuje na most Glienicker Brücke, který spojuje Postupim s Berlínem a odehrála se zde výměna špionů.\n\nMark Rylance za ztvárnění role Rudolfa Ivanoviče Abela získal Oscara za nejlepší mužský herecký výkon ve vedlejší roli.\n\nZápletka je založena na aféře U-2, která se odehrála během studené války. Film líčí příběh advokáta Jamese B. Donovana, který je pověřen vyjednáváním o propuštění pilota Francise Garyho Powerse, jehož letoun U-2 byl sestřelen nad územím Sovětského svazu, a Frederika Pryora, amerického studenta zatčeného v Berlíně, výměnou za ruského špiona Rudolfa Ivanoviče Abela, který byl ve Spojených státech odsouzen k mnohaletému trestu.\n\nFilm vydělal přes 72 milionů dolarů v Severní Americe a přes 93 milionů dolarů v ostatních oblastech, celkově tak vydělal 165,6 milionů dolarů po celém světě. Rozpočet filmu činil 40 milionů dolarů. V Severní Americe byl oficiálně uveden 16. října 2015, společně s filmy \"Krotitelé duchů\", \"Purpurový vrch\" a \"Woodlawn\", také čelil filmu \"Marťan\", který vstupoval do svého třetího týdne. Za první víkend docílil třetí nejvyšší návštěvnosti, kdy vydělal 15,4 milionů dolarů. Na první místě se umístil komediální film \"Krotitelé duchů\" (23,5 milionů dolarů) a na druhém místě \"Marťan\" (21,5 milionů dolarů). V Austrálii a Jižní Koreji film vydělal 1,3 milionů dolarů a 922 936 dolarů za první víkend.\n\nFilm získal pozitivní kritiku. Na recenzní stránce Rotten Tomatoes získal z 262 započtených recenzí 91 procent s průměrným ratingem 7,7 bodů z deseti. Na serveru Metacritic snímek získal z 48 recenzí 81 bodů ze sta. Na Česko-Slovenské filmové databázi snímek získal 79%.\n\n"}
{"id": "1161482", "url": "https://cs.wikipedia.org/wiki?curid=1161482", "title": "Literary Review", "text": "Literary Review\n\nLiterary Review je britský literární časopis, který byl založen v roce 1979 Annou Smithovou, vedoucí oddělení anglického jazyka na Edinburské univerzitě. Sídlem je Lexingtonská ulice v Londýně.\n\nMagazín je vydáván jedenáctkrát ročně. Náklad k roku 2008 dosahoval výše 44 750 výtisků. Každé číslo obsahuje šedesát čtyři stran. Od roku 1997 se na titulní straně objevují ilustrace Chrise Riddella. Čtrnáct let magazín řídil novinář Auberon Waugh. K roku 2015 byla šéfredaktorkou Nancy Sladek. Periodikum také tiskne románové tituly.\n\nV časopisu jsou otiskovány recenze zaměřené na širokou škálu nově publikovaných knižních děl – romány, životopisy, cestopisy, nebo knihy z historie a politiky. Mezi přispěvatele se zařadili spisovatelé, žurnalisté, akademici a další myslitelé, jako Diana Athillová, Kingsley Amis, Martin Amis, Beryl Bainbridgeová, John Banville, Julian Barnes, Maile Chapmanová, Hilary Mantelová, John Mortimer, Malcolm Bradbury, AS Byatt, Paul Johnson, David Starkey, John N. Gray, Robert Harris, Nick Hornby, Richard Ingrams, Joseph O'Neill, Lynn Barberová, Derek Mahon, Oleg Gordijevskij, John Sutherland a DJ Taylor.\n\nOd roku 1993 časopis uděluje anticenu Bad Sex in Fiction Award (\"Cena za špatný sex v románu\") pro spisovatele, jenž podal nejhorší popis sexuální scény v jinak dobrém románovém příběhu.\n\n"}
{"id": "1161483", "url": "https://cs.wikipedia.org/wiki?curid=1161483", "title": "David Daka Popović", "text": "David Daka Popović\n\nDavid Daka Popović (v srbské cyrilici Давид Дака Поповић; 28. prosince 1886, Novi Sad, Rakousko-Uhersko – 17. února 1967, Novi Sad, SFRJ) byl srbský architekt, politik a spisovatel.\n\nPopović byl původem z Nového Sadu, kde studoval. Ve svých studiích pokračoval i v Szegedu a později i v Budapešti, kde působil v letech 1908-1913 na tamní polytechnické škole. Po skončení studií pracoval nějaký čas jako inženýr v maďarské metropoli. S příchodem první světové války byl mobilizován a stal se důstojníkem ženijní jednotky, která měla za úkol opravu mostů a obnovu komunikací. Po skončení války se Popović vrátil do Nového Sadu, který se mezitím stal součástí Království Srbů, Chorvatů a Slovinců. Stal se zaměstnancem ředitelství výstavby. Po nějakou dobu ale své rodné město opustil, a přesídlil do Subotice, kde pracoval na obnově železniční sítě.\n\nRoku 1920 se opět vrátil do Nového Sadu, kde založil soukromou stavební společnost \"Inženjering\", pro niž pracoval jako inženýr. V této firmě pracoval i s Nikolou Mirkovem, tvůrcem moderního kanálu Dunaj-Tisa-Dunaj. Sám Popović celou řadu budov, které vznikaly po celé Vojvodině v meziválečném období. Soustředil se však na Novi Sad. První z nich byl dům obchodníka Kosty Jovanoviće na Trifkovićevě náměstí. Realizována byla v letech 1922 až 1924 v pozdně secesním stylu. Popović také navrhl řadu kostelů, které dodnes stojí na území jak Vojvodiny, tak i centrálního Srbska.\n\nV roce 1932 organizoval první velkou hospodářskou výstavu v Novém Sadě.\n\nV 30. letech vznikly objekty, které patří mezi hlavní Popovićovy práce; Palác Vatikán v centru Nového Sadu a budovu Velitelství I. vojenské oblasti v blízkosti Dunajského parku. Popović dále spolupracoval na vzniku Domu obchodnické společnosti, kde se dnes nachází Rádio Novi Sad. Tyto stavby již opustily pozdně secesní a eklektický ornamentální styl a vznikaly v duchu nastupujícího funkcionalismu.\n\nVe 30. letech se Popović nakonec rozhodl s projektováním staveb přestat (jeho následovníkem se stal Danilo Kaćanski) a vstoupil do politiky. Jeho politická kariéra byla úspěšná, neboť byl v roce 1929 zvolen za prvního bána Dunajské bánoviny a také za senátora v letech 1933-1939. Stal se také zakladatelem novin Dan, které vycházely v letech 1935-1941. Později se Popović věnoval psaní knih a přispívání do dalších časopisů, a to i po druhé světové válce.\n\n"}
{"id": "1161484", "url": "https://cs.wikipedia.org/wiki?curid=1161484", "title": "Stourbridge FC", "text": "Stourbridge FC\n\nStourbridge FC (celým názvem: Stourbridge Football Club) je anglický fotbalový klub, který sídlí ve městě Stourbridge v metropolitním hrabství West Midlands. Založen byl v roce 1876 pod názvem Stourbridge Standard FC. Od sezóny 2018/19 hraje v Southern Football League Premier Division Central (7. nejvyšší soutěž). Klubové barvy jsou červená a bílá.\n\nSvé domácí zápasy odehrává na stadionu War Memorial Athletic Ground s kapacitou 2 626 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1161485", "url": "https://cs.wikipedia.org/wiki?curid=1161485", "title": "Jan Zabuda", "text": "Jan Zabuda\n\nJan Zabuda (19. října 1859 Jawiszowice – 1917) byl rakouský politik polské národnosti z Haliče, na přelomu 19. a 20. století poslanec Říšské rady.\n\nByl synem venkovského hospodáře. Sám v dospělosti převzal hospodářství. Vystudoval národní školu. V roce 1897 se uvádí jako bezdětný vdovec. Od svého mládí patřil k stoupencům kněze Stanisława Stojałowského a byl jeho spolupracovníkem v politické práci.\n\nByl také poslancem Říšské rady (celostátního parlamentu Předlitavska), kam usedl ve volbách do Říšské rady roku 1897 za kurii venkovských obcí v Haliči, obvod Biala, Żywiec atd. Ve volebním období 1897–1901 se uvádí jako Johann Zabuda, majitel hospodářství, bytem Jawiszowice.\n\nVe volbách roku 1897 je uváděn jako kandidát tzv. Stojałowského skupiny (politická strana Stronnictwo Chrześcijańsko-Ludowe okolo Stanisława Stojałowského). V září 1898 se uvádí, že Zabuda nemá ve straně pověst spolehlivého poslance a že byl již nucen ke složení mandátu. Ještě během roku 1898 pak ze strany vystoupil, stejně jako další dva poslanci Michał Danielak a Andrzej Szponder.\n"}
{"id": "1161486", "url": "https://cs.wikipedia.org/wiki?curid=1161486", "title": "Dům sebevraha a Dům matky sebevraha", "text": "Dům sebevraha a Dům matky sebevraha\n\nDům sebevraha a Dům matky sebevraha (anglicky a ) jsou umělecká díla na pomezí plastik a staveb () amerického architekta Johna Hejduka. Jsou věnovaná památce Jana Palacha, který se 16. ledna 1969 upálil v horní části pražského Václavského náměstí v Praze. Inspirací se Hejdukovi stala báseň Davida Shapiro s názvem \"Pohřeb Jana Palacha\" () z roku 1969. Poprvé plastiky realizovala v letech 1986–1990 skupina studentů Georgia Institute of Technology v Atlantě pod vedením Jamese Wiliamsona a umístila je v hale institutu. V září 1991 během své návštěvy v Praze daroval John Hejduk plastiky prezidentu Václavu Havlovi a československému lidu. Jejich dřevěné makety byly při té příležitosti postaveny na Pražském hradě, odkud byly po roce 2000 odstraněny. Od té doby se několikrát uvažovalo o definitivním umístění plastik, například v areálu Českého vysokého učení technického v Praze 6. Definitivně byly provedeny z oceli až v roce 2015 a umístěny na pražském Alšově nábřeží. Hrana čtvercového půdorysu obou staveb má délku 2,7 metru, výška včetně hrotů je 7,3 metru. Slavnostní odhalení proběhlo 16. ledna 2016 za přítomnosti Hejdukovy dcery Renaty.\n\nJedná se o dva hranoly o rozměrech 2,8 x 2,8 x 3,65 m. Ze střechy hranolů vystupuje 7 x 7 (tedy 49) jehlanovitých hrotů, které jsou u Domu sebevraha vějířovitě rozvětveny; u Domu matky sebevraha stojí svisle a horní podstavu tvoří skleněné destičky, kterými přichází do interiéru světlo. Celková výška činí 7,3 metru. Do Domu matky sebevraha lze navíc vstoupit. Na zadní straně jsou posuvná dvířka, nad kterými je malé okénko. Uvnitř je proti vstupu malé pódium, přístupné po třech schůdcích. Návštěvník pak může pohlédnout „očima matky na syna“.\n\nPrvní realizace byla zhotovena ze dřeva (hranol) a plechu (hroty). Druhá realizace byla zhotovena ze dřevěných hranolů pokrytých dřevotřískovými deskami, hroty byly zhotoveny z prken. Povrchová úprava byla nátěr černou (matka) a šedou (syn) barvou.\n\nPři třetí realizaci je nosná konstrukce z oceli. Dům matky má plášť a hroty z cortenu; Dům syna je zhotoven z nerezové oceli upravené tryskáním skleněnými broky.\n\nPrvní inspirací byl Cézannův obraz \"Dům oběšence v Auvers\" () z roku 1873, na kterém trčí nad opuštěným domem k nebi suché větve stromů. Další inspirací byla báseň Davida Shapiro s názvem \"Pohřeb Jana Palacha\" () z roku 1969, která dala projektu nový význam. První náčrty stavby \"Dům sebevraha\" vznikly v letech 1980–1982 v rámci cyklu \"Masky\" () a jsou publikovány spolu s jinými například v knize \"Maska Medúzy\" (). Sám autor tyto své práce nazýval stavbami (), které …„jsou menší než budovy, větší než modely, více než plastiky a kombinují aspekty všech tří“. I když tyto Hejdukovy stavby nebyly určeny k realizaci, našly se v různých místech světa skupiny nadšenců, kteří je provedli (Londýn, 1986, Oslo 1989, Philadelphia, Milano a další), tyto realizace byly ale zatím vždy dočasné. Palachův pomník v Praze je první Hejdukovou stavbou trvale umístěnou ve veřejném prostoru.\n\n\"Dům sebevraha\" a \"Dům matky sebevraha\" byly poprvé realizovány v letech 1986–1990 skupinou studentů Georgia Institute of Technology v Atlantě pod vedením Jamese Wiliamsona. Objekty byly umístěny v hale institutu.\n\nV roce 1991 navštívil John Hejduk na pozvání prezidenta Václava Havla Prahu. Součástí jeho návštěvy byly dvě výstavy: \"John Hejduk – práce\" v Míčovně Pražského hradu a výstava fotografky Hélène Binet \"Příbuzní / Relatives\" (fotografie děl Johna Hejduka) v Galerii Jaroslava Fragnera. Kurátorkou obou výstav byla Alena Hanzlová s pomocí architekta a pedagoga Thomase Müllera, který na Cooper Union v té době působil jako hostující profesor a Hejdukův spolupracovník. Za Kancelář prezidenta ČSFR se na přípravě akce podíleli Miroslav Masák a Ivona Reimanová.\n\nDalšími doprovodnými akcemi se stal slavnostní akt předání (dedikace) plastik \"Dům pro sebevraha a Dům pro matku sebevraha\" () dne 3. září 1991 na Pražském hradě, kterého se zúčastnil prezident Václav Havel a velvyslankyně Spojených států amerických v Československu Shirley Temple-Black, a mezinárodní seminář Johna Hejduka a Davida Shapiro dne 6. září 1991 v Thurn-Taxisovském paláci, tehdejším sídle Obce architektů.\n\nStavby provedla provizorně ze dřeva truhlářská firma Petra Havlíčka z Vítějevsi na Svitavsku, a to na prostranství u stájového dvora (čp. 49) nedaleko Míčovny. Na realizaci dohlíželi James Wiliamson a Hejdukova blízká spolupracovnice, editorka a grafička jeho publikací Kim Shkapich. Stavby byly z Pražského hradu po roce 2000 pro zchátralý stav odstraněny.\n\nO definitivním umístění staveb bylo v Praze uvažováno několikrát. O jejich obnovení se uvažovalo v posledních letech v rámci novostavby budovy fakulty architektury ČVUT v Praze. Realizovaný projekt Aleny Šrámkové počítal s jejich umístěním na vstupním nádvoří.\n\nStavby byly také součástí vítězného soutěžního projektu ateliéru Cígler Marani Architects pro řešení nástupního prostoru nové budovy ČVUT z roku 2010. Porota ale umístění staveb v tomto místě vzhledem k jeho charakteru nedoporučila.\n\nVe vítězném návrhu architektonické soutěže \"Úpravy Palachova náměstí s Alšovým nábřežím\" v roce 2002 od architektů Václava Králíčka a Stanislava Makarova počítali autoři rovněž s umístěním Hejdukových plastik. Nejprve bylo navrženo jejich umístění ve středu náměstí Jana Palacha, definitivní projekt už je situuje do jižní části Alšova nábřeží.\n\nDne 18. ledna 2012 schválil výbor pro kulturu pražského Magistrátu záměr výstavby pomníku Jana Palacha podle Hejdukovy dokumentace na Alšově nábřeží v Praze 1 vedle budovy Vysoké školy uměleckoprůmyslové.\n\nNa jaře 2014 byla realizací pomníku pověřena Galerie hlavního města Prahy. Čtvercový půdorys obou staveb má rozměry 2,8 × 2,8 metru. Výška včetně hrotů je 7,3 metru. Autorský dohled prováděl profesor architektury na Cornell University ve státě New York James Williamson (podobně jako u první i druhé realizace). Prováděcí dokumentaci zhotovil architektonický ateliér MCA pod vedenim Ing. arch. Miroslava Cikána, který provedl i celkovou úpravu jižní části Alšova nábřeží. Stavby z nerezové oceli (Dům syna) a z cortenu (Dům matky) vyrobila firma KRUNTORÁD metal design z Chotěboře. Aby corten získal svou \"rezovitou\" barvu a strukturu, potřebuje několik týdnů vyzrávat na místě trvalého osazení, pomník proto na místě realizace skrytě dozrával už měsíc před samotnou prezentací.\n\nSlavnostní uvedení Pomníku Jana Palacha do veřejného prostoru proběhlo 16. ledna 2016. Slavnosti se zúčastnili Renata Hejduk (dcera Johna Hejduka), velvyslanec Spojených států amerických Andrew Schapiro, velvyslanec Izraele Gary Koren, kardinál Dominik Duka, primátorka Adriana Krnáčová, bývalý rektor Univerzity Karlovy Václav Hampl, děkanka filosofické fakulty Mirjam Friedová, Miroslav Cikán a další hosté.\n\nPři této příležitosti uspořádaly Galerie hlavního města Prahy a Filozofická fakulta Univerzity Karlovy v Praze výstavu \"Pomník Jana Palacha na Alšově nábřeží / DŮM MATKY A DŮM SYNA / Dokumentační výstava o vzniku a stavbě pomníku Jana Palacha v Praze, jeho tvůrcích a prototypech\". Dále proběhly přednášky Jamese Williamsona a Davida Shapiro na Filozofické fakultě Univerzity Karlovy a pietní akt u busty Jana Palacha na budově fakulty. V současné době není možné do staveb z technických důvodů vstoupit.\n\nPůvodní název děl ' and ' je do češtiny překládán jako \"Dům pro sebevraha\" a \"Dům pro matku sebevraha\" nebo také \"Dům sebevraha\" a \"Dům matky sebevraha\". Pro třetí realizaci byly plastiky přejmenovány na \"Dům syna\" a \"Dům matky\". Důvod přejmenování nebyl oficiálně oznámen.\n\nV roce 2017 byly makety obou plastik postaveny na nově upraveném náměstí Cooper Square Plaza v New Yorku. Jednalo se o dočasnou expozici (březen - červen 2017), která měla vzdát poctu Janu Palachovi a připomenout dílo Johna Hejduka. Plastiky byly vyrobeny stejnou technologií, jako při první realizaci v Atlantě v roce 1986, dolní části jsou ze dřeva, hroty z plechu. Současně proběhla výstava fotografií Hejdukovývh plastik od Hélène Binet.\n\n\n"}
{"id": "1161488", "url": "https://cs.wikipedia.org/wiki?curid=1161488", "title": "Sutton Coldfield Town FC", "text": "Sutton Coldfield Town FC\n\nSutton Coldfield Town FC (celým názvem: Sutton Coldfield Town Football Club) je anglický fotbalový klub, který sídlí ve městě Sutton Coldfield v metropolitním hrabství West Midlands. Založen byl v roce 1879 pod názvem Sutton Town FC. Od sezóny 2018/19 hraje v Southern Football League Division One Central (8. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu Coles Lane s kapacitou 2 000 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1161493", "url": "https://cs.wikipedia.org/wiki?curid=1161493", "title": "Whitby Town FC", "text": "Whitby Town FC\n\nWhitby Town FC (celým názvem: Whitby Town Football Club) je anglický fotbalový klub, který sídlí ve městě Whitby v nemetropolitním hrabství North Yorkshire. Založen byl v roce 1880 pod názvem Streaneshalch FC. Od sezóny 1998/99 hraje v Northern Premier League Premier Division (7. nejvyšší soutěž). Klubové barvy jsou modrá, bílá a červená.\n\nSvé domácí zápasy odehrává na stadionu Turnbull Ground s kapacitou 3 500 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1161495", "url": "https://cs.wikipedia.org/wiki?curid=1161495", "title": "Józef Znamirowski", "text": "Józef Znamirowski\n\nJózef Znamirowski (1839 – 17. srpna 1906 Krynica-Zdrój) byl rakouský politik polské národnosti z Haliče, na přelomu 19. a 20. století poslanec Říšské rady.\n\nZúčastnil se bojů během lednového povstání v roce 1863. Měl ženu a pět dětí.\n\nByl i poslancem Říšské rady (celostátního parlamentu Předlitavska), kam usedl ve volbách do Říšské rady roku 1897 za kurii všeobecnou v Haliči, 4. volební obvod: Nowy Sącz atd. Ve volebním období 1897–1901 se uvádí jako rytíř Josef von Znamirowski-Rawicz, statkář a starosta, bytem Krynica-Zdrój.\n\nVe volbách roku 1897 je uváděn jako polský kandidát, tedy kandidát Polského klubu.\n\nZemřel v srpnu 1906.\n"}
{"id": "1161496", "url": "https://cs.wikipedia.org/wiki?curid=1161496", "title": "Grand Est", "text": "Grand Est\n\nGrand Est je jeden z 13 metropolitních regionů Francie. Vznikl 1. ledna 2016 sloučením tří bývalých regionů Alsasko, Champagne-Ardenne a Lotrinsko. Správním střediskem regionu je město Štrasburk.\n\n"}
{"id": "1161497", "url": "https://cs.wikipedia.org/wiki?curid=1161497", "title": "Workington AFC", "text": "Workington AFC\n\nWorkington AFC (celým názvem: Workington Association Football Club) je anglický fotbalový klub, který sídlí ve městě Workington v nemetropolitním hrabství Cumbria. Založen byl v roce 1921. Od sezóny 2014/15 hraje v Northern Premier League Premier Division (7. nejvyšší soutěž). Klubové barvy jsou červená a bílá.\n\nSvé domácí zápasy odehrává na stadionu Borough Park s kapacitou 3 101 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1161499", "url": "https://cs.wikipedia.org/wiki?curid=1161499", "title": "Damian Lewis", "text": "Damian Lewis\n\nDamian Watcyn Lewis (* 11. února 1971, Londýn) je britský herec a producent. Mezi jeho významné role patří ztvárnění postavy seržanta Nicholase Brodyho v americkém televizním seriálu \"Ve jménu vlasti\", za něž byl mimo jiné oceněn cenou Primetime Emmy a Zlatý glóbus.\n\n"}
{"id": "1161502", "url": "https://cs.wikipedia.org/wiki?curid=1161502", "title": "Eduard Holstein", "text": "Eduard Holstein\n\nEduard Holstein (1844 nebo 1845 Aš – 29. nebo 30. dubna 1912 Vídeň) byl rakouský podnikatel a politik německé národnosti z Čech, na počátku 20. století poslanec Říšské rady.\n\nByl spoluzakladatelem textilní továrny Holstein & Co. v Aši a vedl její pobočku ve Vídni. Zastával funkci prezidenta Rakouského spolku věřitelů (Österreichischer Kreditorenverein).\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1901 za kurii obchodních a živnostenských komor v Čechách, obvod Cheb. Ve volebním období 1901–1907 se uvádí jako Eduard Holstein, fabrikant.\n\nVe volbách roku 1901 se uvádí jako kandidát Německé lidové strany.\n\nZemřel v dubnu 1912 ve věku 68 let. Několik dnů před svým úmrtím byl stižen nervovým záchvatem. Zamknul se v pokoji svého vídeňského bytu a volal z okna o pomoc. Museli k němu vyjet hasiči a lékař. Holstein byl převezen na psychiatrickou kliniku.\n"}
{"id": "1161503", "url": "https://cs.wikipedia.org/wiki?curid=1161503", "title": "František de Guise", "text": "František de Guise\n\nFrantišek de Guise nebo František Lotrinský, princ z Joinville, vévoda z Guise a Aumale (17. únor 1519 – 24. únor 1563), byl francouzský voják a politik. Byl katolík, v době, kdy byly války mezi katolíky a hugenoty.\nNarodil se v Bar-le-Duc (Lotrinsko), jako syn Klaudia, vévody z Guise, a jeho manželky Antoinette Bourbonské. Jeho sestra, Marie de Guise, byla manželkou Jakuba V. Skotského a matkou Marie Stuartovny. Mladší bratr Karel byl lotrinským kardinálem. Byl mladým bratrancem Jindřicha II. Francouzského, se kterým vyrůstal, a rodem předním jedincem ve Francii, přesto, že pomlouvači zdůrazňovali jeho \"cizí\" původ (byl zahraničnmí knížetem), a to lotrinský.\n\nV roce 1545, byl vážně zraněn při druhém obléhání Boulogne, ale zotavil se. Byl zasažen kopím přes mříže své helmy. Ocelový hrot mu propíchl obě tváře, a šest palců kopí se ulomilo prudkostí úderu. Seděl však pevně v sedle, a sám jel zpět do svého stanu. Když chirurg myslel, že umře bolestí při vytahování kusů železa, ' nesl to tak lehce, jakoby mu škubali vlasy z hlavy '. František měl po celý život jizvy z této rány.\n\nV roce 1548 se oženil s Annou d'Este, dcerou vévody z Ferrary, Ercola II. d'Este, a francouzské princezny, Renaty, dcery Ludvíka XII.\n\nV roce 1551, se stal Velkým komorníkem Francie. V roce 1552 získal mezinárodní věhlas, když úspěšně bránil město Metz proti silám císaře Karla V., a znovu císařská vojska porazil v roce 1554 v bitvě u Renty, ale příměří z Vaucelles dočasně omezilo jeho vojenskou činnost.\n\nV roce 1557 vedl armádu do Itálie na podporu papeže Pavla IV., ale byl odvolán do Francie, a po porážce konstábla z Montmorency v bitvě u St. Quentin, se stal generálporučíkem Francie. Dne 7. ledna 1558 dobyl Calais z rukou angličanů, pak Thionville a v létě Arlon, a připravoval se k postupu do Lucemburska, když byl podepsán Mír z Cateau-Cambrési. Po celou dobu panování Jindřicha II. byl přední vojenskou osobou Francie, zdvořilým, vlídným, upřímným a všeobecně populárním, \"velkým vévodou de Guise\", jak ho nazýval jeho současník Brantôme.\n\nNástup Františkovy neteře Marie Stuartovny, a jejího manžela Františka II. na francouzský trůn, byl nicméně triumf pro rodinu de Guise, a Velmistr Francie Montmorency byl zneuctěn a poslán od dvora. Vévoda de Guise a jeho bratr, lotrinský kardinál Karel byli nejvyššími v královské radě. \"Moje rada\", říkával, \"je tak a tak, a tak musíme jednat\". Občas podepsal veřejné listiny pro krále, jen svým křestním jménem.\n\nV reakci na moc katolických Guisů u dvora, La Renaudie, protestantský kavalír z Périgordu, snad na vzdálený popud Ludvíka I. de Condé, zorganizoval amatérské spiknutí s cílem zmocnit se vévody de Guise a jeho bratra Karla, lotrinského kardinála. Spiknutí bylo odhaleno a násilně potlačeno, zahájilo sérii vražd a atentátů ve více a více jedovatém ovzduší. Bezprostředně poté byl Condé nucen prchnout od dvora, a moc Guisů byla svrchovaná. Rozmluvoa, kterou Gaspard de Coligny, vůdce hugenotů, vyřkl proti Guisům na Shromáždění honorace ve Fontainebleau, ani v nejmenším neovlivnila krále Františka II., ale vedla spíše k uvěznění Ludvíka de Condé, na Karlův příkaz.\n\nKrál, nicméně, 5. prosince 1560 zemřel – pro Guisy to pyl rok plný katastrof, a to jak ve Skotsku, tak ve Francii. Během několika měsíců začal jejich vliv upadat. Po nástupu Karla IX. na trůn, žil vévoda de Guise v ústraní na svých statcích. Regentka, Kateřina Medicejská, byla nejprve nakloněna protestantům. K obraně katolické věci, vévoda de Guise, spolu se svým starým nepřítelem, konstáblem Montorencym a maršálem de Saint-André vytvořil tzv. triumviát v čele Katolické ligy, vzdorující politice ústupků, kterou se Kateřina Medicejská pokusila zahájit ve prospěch protestantů. Jeho veřejná reputace bývalého vojenského hrdiny se změnila.\n\nPlán triumviátu byl vyjednávat s habsburským Španělskem a Svatým stolcem, a také dospět k porozumění s německým protestantským princem a přimět ho, aby opustil od myšlenky pomoci francouzským protestantům. Okolo července 1561, de Guise napsal v tomto smyslu vévodovi z Württembergu. Hovor v Poissy mezi teology obou vyznání byl marný, a smírčí politika Kateřiny Medicejské byla poražena. Od 15. do 18. února 1562 Guise navštívil vévodu z Württembergu v Savern, a přesvědčil ho, že konference v Poissy selhala kvůli protestantům.\n\nJak Guise prošel Wassy-sur-Blaise při cestě do Paříže, konal se masakr protestantů. Není známo, do jaké míry byl za to odpovědný, ale Masakr hugenotů ve Wassy roznítil otevřený vojenský konflikt v Hugenotské války. Obléhání Bourges v září bylo počáteční epizodou, po měsíci obléhání Guise dobyl Rouen z rukou protestantů. Bitva u Dreux, při které byl Montmorency zajat a Saint-André zabit, byla Guisem nakonec otočena ve prospěch katolíků, a Condé, vůdce hugenotů, byl zajat.\n\nVe čtvrtém střetnutí, se Guise chystal vzít hugenotským přívržencům Condého Orléans, když náhle byl 18. února 1563 zraněn hugenotským atentátníkem, Jeanem de Poltrot, a o šest dní později zemřel. V Château Corney chirurgům vykrvácel.\n\nGuise se 29. dubna 1548 v Saint-Germain-en-Laye oženil s Annou d´Este. Měli spolu několik dětí:\n\n"}
{"id": "1161504", "url": "https://cs.wikipedia.org/wiki?curid=1161504", "title": "Parlamentní volby ve Španělsku 2015", "text": "Parlamentní volby ve Španělsku 2015\n\nParlamentní volby ve Španělsku 2015 se konaly v neděli 20. prosince 2015. Ve volbách se obsazovalo všech 350 křesel v Kongresu poslanců a 208 z 266 křesel v Senátu. Volby se konaly čtyři roky a jeden měsíc od voleb 2011, čímž se jednalo o nejdelší mezivolební období od přechodu k demokracii.\n\nVládní Lidová strana (PP), vedená premiérem Marianem Rajoyem, obhajovala svou vládní pozici, zatímco Španělská socialistická dělnická strana (PSOE) se po čtyřech letech v opozici snažila vrátit k moci. S tradičním stranickým systém se pokusily zatřást dvě nové strany, Podemos a Ciudadanos, které dříve v roce 2015 uspěly v regionálních volbách.\n\nNejvíce hlasů obdržela vládní Lidová strana (28,7 %), zároveň se však jednalo o její nejhorší výsledek od roku 1989 a oproti volbám 2011 ztratila 16 % hlasů. Na druhém místě se umístili socialisté, kteří získali 22 % hlasů. V jejich případě se jednalo o nejhorší výsledek v popřechodovém období. Třetí místo obsadila nová levicová strana Podemos se ziskem 20,6 % hlasů. Na čtvrtém místě se umístili noví Ciudadanos (13,9 % hlasů). \n\nVolební výsledky zapříčinily neobvyklou fragmentarizaci parlamentu. První dvě strany společně získaly jen 123 mandátů (ve srovnání s předchozím minimem z roku 1996, kdy měly 156 mandátů). Třetí strana naopak získala neuvěřitelných 69 mandátů (do té doby byl rekord 23 mandátů, kterých třetí strana dosáhla v roce 1979). Rozdrobení parlamentu způsobilo nesnáze v utváření koalice a přerušilo tradici jednobarevných vlád. Po volbách se nepodařilo sestavit funkční vládu a v květnu 2016 byly vypsány nové volby, které se konaly na konci června 2016.\n\nPředvolební průzkumy dlouhodobě ukazovaly tradiční dominanci zavedených stran PP a PSOE, které však začaly prudce ztrácet podporu v roce 2012. Roli hrála mimo jiné špatná ekonomická situace, která zapříčina i protesty z roku 2011. Vldání PP po svém vítězství ve volbách 2011 učinila obrat a namísto slibovaného snížení daní, je naopak zvýšila, tím prudce přišla o podporu. Levicová PSOE, jež vládla v letech 2008 až 2011, tedy v nepopulárních letech ekonomické krize, jen dále ztrácela. V roce 2014 bylo založeno alternativní antikapitalistické levicové hnutí Podemos, které protestovalo proti úsporným opatřením a nezaměstnanosti. V průzkumech začalo ihned strmě stoupat, v červnu se stalo třetí a v prosinci 2014 dokonce druhou nejsilnější stranou. V lednu a únoru 2015 se s PP dělilo o první místo. Avšak vlna podpory rychle opadla a od března 2015 začalo hnutí ztrácet. Novým černým koněm se stala liberální strana Ciudadanos, která měla v říjnu 2015 vyšší podporu než Podemos. Nicméně i Ciudadanos začali náhle ztrácet a v posledních průzkumech z prosince 2015 situace odpovídala konečným výsledkům voleb. \n\nLidová strana (PP) v Kongresu obdržela 123 mandátů, socialisté (PSOE) 90 mandátů, Podemos 69 mandátů, Ciudadanos 40 mandátů. Kvůli složitému systému regionů a voleb poté tradičně několik stran získalo zcela odlišné zastoupení na počet hlasů. Celostátní Sjednocená levice (IU-UP) získala za 923 000 hlasů jen 2 mandáty. Naproti tomu regionální ERC-Cat Sí obdržela s 600 000 hlasy 9 mandátů. Strana PACMA neobdržela za 219 000 hlasů žádný mandát, ale regionální baskická strana EH Bildu za stejný počet hlasů získala mandáty dva. V grafu níže je dvanáct nejúspěšnějších uskupení, přesto strany PACMA a UPyD neobdržely mandát, ostatní uvedené, získaly alespoň jeden.\n\nKvůli neobvykle rozděleným podílům stran, které znamenaly konec jednobarevných, třebaže často menšinových, vlád, došlo k zablokování sestavení funkční vlády. Prvním pokusem byl v lednu 2016 pověřen dosavadní premiér a předseda vítězné Lidové strany Mariano Rajoy, který však králi sdělil, že nedisponuje většinou k vytvoření vlády. Přesto trval na tom, že i v mezidobí nadále povede svou vládu, která se k moci dostala po volbách 2011. Druhý pokus byl na začátku února 2016 svěřen předsedovi druhých socialistů z PSOE Pedru Sanchezovi. Sanchez přišel s plánem koaliční vlády PSOE a nováčků Ciudadanos. Avšak v březnu tento model nezískal dostatečnou podporu v parlamentu (potřebovaly 176 hlasů a společně daly dohromady jen 130). Stranám rychle běžel čas na sestavení nové vlády. Ten skončil na začátku května 2016. Na začátku května tak byly vypsány další volby na 26. června 2016.\n"}
{"id": "1161505", "url": "https://cs.wikipedia.org/wiki?curid=1161505", "title": "Ahrar aš-Šám", "text": "Ahrar aš-Šám\n\nAhrar aš-Šám (v překladu Islámské hnutí svobodných mužů Levanty) je koalice několika islamistických a saláfistických jednotek, které jsou spojeny do samostatné brigády s cílem bojovat proti syrské vládě vedené Bašárem Asadem. V červnu 2013 bylo součástí organizace Ahrar aš-Šám 10 000 až 20 000 bojovníků, což z ní dělalo, po Svobodné syrské armádě, druhou nejsilnější samostatnou jednotku bojující proti Bašáru Asadu. Ahrar aš-Šám je hlavní součástí Islámské fronty a koalice Džaíš al-Fatah.. Ahrar aš-Šám a Džaíš al-Islám jsou hlavní skupiny rebelů podporované Tureckem a Saúdskou Arábií. Skupina si klade za cíl vytvořit islámský stát, řízený podle práva šaría. Ahrar aš-Šám je spojencem Fronty an-Nusrá, která je větví al-Káidy v Sýrii a provádí s ní společné operace. Sýrie, Spojené arabské emiráty, Rusko, Írán a Egypt prohlásili Ahrar aš-Šám za teroristickou organizaci. Někteří američtí činitelé ji údajně označující za teroristickou organizaci kvůli její údajné vazbě na al-Káidu. Na druhou stranu, několik evropských států započalo malá jednání v Turecku se členy Ahrar aš-Šámu.\n\nPrvní brigáda Ahrar aš-Šámu byla zformována po egyptské revoluci, ale ještě před začátkem syrské revoluce v roce 2011. Většina zakladatelů Ahrar aš-Šámu byli islamištičtí političtí vězni, kteří byli roky zadržováni ve věznici Sednaya, až do března a května 2011, kdy byli propuštěni z důvodu amnestie. V době založení organizace koncem roku 2011 se Ahrar aš-Šám skládala z přibližně 25 jednotek rebelů, rozšířených napříč Sýrií. Od té doby se Ahrar aš-Šám rozrůstala, v červnu 2012 evidovaly internetové stránky organizace 50 jednotek a v polovině ledna 2013 se počet zvýšil na 83. Většina z těchto jednotek měla hlavní sídlo ve vesnicích v guvernátoru Idlib, ale mnoho dalších hlavních sídel se nacházelo v guvernátorech Hamá a Allepo.\n\nČlenové skupiny jsou islamisté. Ahrar aš-Šám spolupracuje se Svobodnou syrskou armádou a s ostatními sekulárními skupinami, avšak neudržuje vztahy s opoziční Syrskou národní radou. Ačkoli spolupracuje s ostatními skupinami, zachovává si svoje vlastní přísné a utajené vedení, které dostává finanční zdroje a podporu hlavně od dárců v Kuvajtu.\n\nKvůli podpoře od zahraničních podporovatelů a ukořistěným materiálem Syrských ozbrojených sil se z Ahrar aš-Šámu stala jedna z nejlépe vyzbrojených a nejsilnějších frakcí rebelů působící v občanské válce v Sýrii.\n\nSkupina má syrské velení a zdůrazňuje, že její kampaň je omezená jen na Sýrii, ne pro globální džihád. Nicméně, podle amerických zpravodajských služeb, několik členů al-Káidy bylo po výkonu trestu podle syrské vlády schopných ovlivňovat činnost skupiny a nainstalovat agenty v rámci vyšších řad do organizace. Takové vazby nebyly zveřejněny až do ledna 2014, kdy jeden z bývalých vůdců Ahrar aš-Šámu, nyní již mrtvý Abu Khalid al-Suri, uznal své dlouholeté členství v al-Káidě a současně uznal i svou roli zástupce velitele al-Káidy (Ajmána Zavahrího) v Sýrii.\n\nVe své první zvukové nahrávce Ahrar aš-Šám uvedla, že jejím cílem je nahradit vládu Bašára Asada státním zřízením islámského státu. Skupina také popsala povstání jako džihád proti spiknutí Safíovců s cílem šířit ší'itský islám a vytvořit šíitské státy od Íránu, přes Irák a Sýrii, který by zasahoval až k Libanonu a Palestině. Ahrar aš-Šám uvedla, že své útoky míří pouze proti vládním silám a milicím a že některé své operace i zrušila kvůli strachu z civilních obětí. Organizace poskytuje humanitární pomoc a podporu místním komunitám.\n\nBývalý velitel Ahrar aš-Šámu Hassan Aboud prohlásil, že Ahrar aš-Šám bude spolupracovat s an-Nusrou a nebude s ní mít problém, dokud bude bojovat proti Bašáru Asadovi. Aboud také prohlásil, že Ahrar aš-Šám spolupracovala s Islámským státem v některých bitvách a že všechny bojující skupiny – ať už se jedná o Islámský stát, an-Nusru, Islámskou frontu, nebo o Svobodnou syrskou armádu – mají stejný záměr: vytvořit islámský stát. Navzájem je odlišují jen taktika, strategie a metody. Aboud poznamenal, že v Sýrii nejsou žádné sekulární bojující skupiny. Hassan Aboud odsoudil demokracii v interview pro stanici Al-Džazíra. Uvedl, že demokracie je vláda lidí lidem, podle pravidel, které si lidé sami přejí. Dále prohlásil, že oni mají svůj dokonalý systém, jehož právo je Alláhovo.\n"}
{"id": "1161506", "url": "https://cs.wikipedia.org/wiki?curid=1161506", "title": "Ragnar Klavan", "text": "Ragnar Klavan\n\nRagnar Klavan (* 30. října 1985, Viljandi, Estonská sovětská socialistická republika, SSSR) je estonský fotbalový obránce a reprezentant, v současnosti působí v klubu Liverpool FC. Hraje na postu stopera (středního obránce). Za estonskou reprezentaci odehrál více než 100 utkání.\nV letech 2012, 2014 a 2015 byl zvolen v Estonsku fotbalistou roku. \n\n\nV A-mužstvu Estonska debutoval 3. 7. 2003 ve Valze na turnaji Baltica Cup v utkání proti reprezentaci Litvy, které skončilo porážkou Estonska 1:5.\n\n"}
{"id": "1161508", "url": "https://cs.wikipedia.org/wiki?curid=1161508", "title": "Imaginativní malba", "text": "Imaginativní malba\n\nImaginativní umění je označení tendence přítomné v českém umění od generace skupiny Devětsil až k válečnému a poválečnému surrealismu, jak je uvedeno v úvodní stati k výstavě Imaginativní malířství 1930–1959 v Alšově jihočeské galerii konané v roce 1964. Tento pojem zavedl historik a teoretik umění František Šmejkal a Věra Linhartová, česká prozaička a historička umění. \n\nZákladním principem imaginativního malířství je realizace umělcových fantazijních představ, vyvěrajících z nejhlubších vrstev psychiky, a stávají se výrazem latentních stavů jeho niterného života. Tento přístup odmítá apriorně kladený vnější námět, ale obrací se k vnitřnímu tématu, k fantazijní představě, tryskající z ponorných proudů umělcova nevědomí, ať už v bdělém snu, ve spánku nebo halucinaci.\n\nTakto pojatá koncepce umožňuje spojit tvorbu surrealistické skupiny (Štyrský, Toyen) s ostatními příbuznými generačními projevy (Šíma, Muzika, Janoušek, Wachsman aj.) a dále s jednou větví generace 40. let ve skupině Ra (Istler, Tikal, Lacina, aj...).\n"}
{"id": "1161510", "url": "https://cs.wikipedia.org/wiki?curid=1161510", "title": "Konstantin Vassiljev", "text": "Konstantin Vassiljev\n\nKonstantin Vassiljev (* 16. srpna 1984, Tallinn, Estonská sovětská socialistická republika, SSSR) je estonský fotbalový záložník a reprezentant, v současnosti působí v klubu Piast Gliwice. \n\nV letech 2010, 2011 a 2013 byl zvolen v Estonsku fotbalistou roku.\n\n\nV A-mužstvu Estonska debutoval 31. 5. 2006 v přátelském zápase v Tallinnu proti reprezentaci Nového Zélandu (remíza 1:1).\n\n"}
{"id": "1161511", "url": "https://cs.wikipedia.org/wiki?curid=1161511", "title": "Svatojánský věneček (film, 2015)", "text": "Svatojánský věneček (film, 2015)\n\nSvatojánský věneček je výpravná pohádka režiséra Jiřího Stracha z roku 2015. Pohádka byla natočena v Rabštejně nad Střelou a na zámku v Uherčicích.\n\n\n"}
{"id": "1161512", "url": "https://cs.wikipedia.org/wiki?curid=1161512", "title": "Ferdinand Trauttmansdorff (poslanec Říšské rady)", "text": "Ferdinand Trauttmansdorff (poslanec Říšské rady)\n\nFerdinand Trauttmansdorff celým jménem Ferdinand Alfons Maria Joseph Hilarius (13. ledna 1871 Oberwaltersdorf – 18. září 1915 Ruské impérium) byl rakouský šlechtic z rodu Trauttmansdorffů a politik německé národnosti z Čech, na počátku 20. století poslanec Říšské rady.\n\nPo dokončení studií působil ve státní službě. Stal se okresním komisařem. Měl tři syny. Byl činný i sociální oblasti. Podporoval vídeňský ústav na ochranu dětí. Byl členem Katolického národního svazu pro Rakousko. Od roku 1912 měl titul tajného rady. V roce 1895 se jeho manželkou stala princezna Maria Schwarzenberg, nejmladší sestra knížete Karla Schwarzenberga.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách roku 1903 za kurii velkostatkářskou v Čechách. Nastoupil 17. listopadu 1903 místo Franze Gabriela von Hartiga. Ve volebním období 1901–1907 se uvádí jako hrabě Ferdinand Trauttmansdorff, velkostatkář. Na Říšské radě patřil do Strany ústavověrného velkostatku.\n\nPo vypuknutí světové války se dobrovolně přihlásil do služby. Nejprve vedl špitál ve vídeňském Pötzleinsdorfu, brzy ale nastoupil přímo do bojových jednotek a zúčastnil se četných válečných operací v prostoru Polska. Zemřel v září 1915 na úplavici v ruské části Polska.\n"}
{"id": "1161514", "url": "https://cs.wikipedia.org/wiki?curid=1161514", "title": "Kadaňští výtvarníci", "text": "Kadaňští výtvarníci\n\nSkupina umělců Kadaňští výtvarníci vystavuje od roku 1985 mimo jiná města i v Kadani. Mezi členy této výtvarné skupiny patří: Herbert Kisza, Jitka Gavendová, Jitka Kůsová, Vojtěch Kraus, Dalibor Vajnar, Pavel Wolf, František Vlček, Kryštof Kisza.\n\nAkademický malíř Herbert Kisza se narodil 16. června 1943 v Podoboře. Z toho důvodu dříve užíval iniciály HKP tj. Herbert Kisza Podoborský. Do základní školy chodil v Českém Těšíně a poté se rozhodl pro studium uměleckých řemesel v Brně. Zde studoval do roku 1961 a dále pokračoval studiem v ateliéru monumentální malby na Vysoké škole uměleckoprůmyslové v Praze.\nDo Kadaně přišel roku 1972. V baště na městské zdi si zřídil dílnu a ateliér. Po krátkou dobu učil na Lidové škole umění v Kadani, ale rozhodl se plně věnovat pouze své umělecké činnosti. Do povědomí města se dostal roku 1973, kdy uspořádal výstavu v radnici. Následně vystavoval v Klášterci nad Ohří, Ústí nad Labem, Teplicích, Teplé, Jirkově, Chomutově, Olomouci, Liberci, Praze, Karlových Varech, Litvínově a v mnoho dalších městech.\n\nKisza pomáhal při stavbě nové kadaňské nemocnice, pro kterou vytvořil pískovcový reliéf Zrození života. Následovaly další rozličné plastiky a reliéfy např. pro železárny Bílá Cerkev nebo stavební průmyslovou školu Kadaň. Kisza procestoval Českou republiku od Jizerských hor přes České Středohoří až po Český Krumlov. Ale nezůstal pouze v Čechách, vydal se do Číny, Egypta, na Kubu a Island atd. A právě tyto rozličné cesty se objevily v grafikách i malbách.\n\n\"Rané práce malířské tvorby z konce 60. let vycházely často z náboženských námětů. (…) Zároveň se objevují fantaskní představy z rodu surrealismu.\"\n\nV polovině 70. let se v obrazech začala objevovat krajina Kadaňska. Nepopisuje krajinu pouze idylicky, naopak často zobrazuje její zchátralost. Počátkem 80. let propojuje sny a skutečnost, vzpomínky a přítomnost. Často se objevují motivy hřbitovů, lodí a hnízd.\nDalším hojným námětem se stal zpustošený krušnohorský les, kde už holé planiny a mrtvé stromy nebyly ničím zvláštním. Rozváděl téma stromu. Odtud čtveřice velkých pláten Ze života stromu (strom plodící, poražený, ukřižovaný a strom jako symbol věčného života). Na počátku 90. let namaloval cyklus obrazů na téma opuštěný hřbitov, otlučené sochy svatých.\n\nRoku 1991 otevřel první soukromou výstavní síň na kadaňském náměstí – Galerii U Netopýra, zde je shromážděno téměř celé Kiszovo dílo. Účastnil se a sám pořádal sochařská sympozia. Díla jsou dodnes viditelná na různých veřejných místech v Kadani, např. na západní hraně stolové hory Úhošť. Kromě organizace výstav a sympozií se věnuje fotografování a publikování. Vydal knihu Galerie U netopýra a Kadaň a okolí. Kniha Kadaň a okolí vznikla během jediného roku.\n\n\"Stal se vizuálním kronikářem svého kraje a především města Kadaně, jehož proměny systematicky a citlivě zaznamenává ve svých grafikách a malbách se schopností ozvláštňovat jejich realitu silnou imaginací, vidět jejich magickou i tragickou podobu.\"\n\nJitka Gavendová se narodila 22. září 1946 v Plzni. Rok od narození se s rodiči přestěhovala do Chomutova. Studovala na Střední průmyslové škole keramické v Karlových Varech. Pracovala pro VTŽ Chomutov a pro Doly Nástup Tušimice. Po čtyřech letech v Klášterci nad Ohří se roku 1986 přestěhovala do Kadaně, zde o čtyři roky později v roce 1990 s manželem Františkem Vlčkem otevřela soukromou výstavní síň. Galerie U Adama se nachází ve Sládkově ulici.\n\nVěnuje se především komorním obrázkům, ale v její tvorbě nacházíme i velké formáty. Námětem zůstává především příroda a v ní trávy, stvoly, peříčka, ptačí hnízda, kapky rosy aj. Zároveň ilustruje regionální publikace, kreslí titulky novin. Specifičnost obrazů, písmo a rukopis odhalí autorku již na první pohled.\n\nVelmi dobře znala Čtrnáct svatých pomocníků, jelikož s nimi žila pod jednou střechou a to Ve Františkánském klášteře v Kadani. A ti jí byli inspirací pro chomutovskou výstavu v galerii Lurago, kde se právě obrazy Čtrnácti svatých pomocníků prezentovala v roce 2000. Vystavovala rozličné obrazy dívek a žen, andělů, stromů, ptáků, kapek rosy na travním stéblu aj.\n\nSvou tvorbu vystavovala nejen v Kadani a Klášterci nad Ohří, ale i v Praze, Liberci, Děčíně, Wensiendelu, Seibu a v mnoha dalších.\n\nJitka Kůsová se narodila 28. června 1962 v Chomutově. Vystudovala Střední průmyslovou školu keramickou v Karlových Varech obor výtvarné zpracování keramických a porcelánových tvarů. V letech 1982-1986 se pokusila o přijetí na Vysokou školu uměleckoprůmyslovou v Praze. přijata nebyla. Dál pokračovala v sebevzdělávání. V počátcích jí v tom pomohlo setkání s Akad. malířem K. Sopkem,významný osamostatňující krok však znamenalo setkání s Akad. malířem Pavlem Bergrem v Ústí nad Labem na Lidové konzervatoři.\n\nMimo skupiny kadaňských výtvarníků byla členkou Krajského klubu amatérských výtvarníků a spoluzakladatelkou výtvarníků Spolu. Vyučovala na základní umělecké škole v Chomutově, byla ředitelkou Klášterecké knihovny. Pracovala v SKKS jako kurátorka výstavních prostor. Od roku 2004 je tzv. na volné noze.\n\nVěnuje se převážně sochařství a kresbě, ale mezi zvládnutými technikami je i malba a grafika. Během své práce se zúčastnila již více jak 50 sochařských sympoziích. Zde získala i významná ocenění. Jmenujme rok 2010 ve Francii, La Bresse - 20eme Festival de Sculpture Camille CLAUDEL - za pískovcovou sochu, Člověk za časů vodnáře, Prix des Artistes (cena umělecké poroty). Své realizace má kromě Čech také ve Švýcarsku, Itálii, Německu. Několikrát se zúčastnila sochařských sympozií v Doksanech, Martiněvsi, Vejprtech a Vintířově, Mostě a dalších. Samostatné výstavy v Čechách měla v Klášterci nad Ohří, Plzni, Litoměřicích, Chomutově, Mostě a dalších městech. Zúčastnila se mnoha společných mezinárodních výstav v Německu, Švýcarsku, Francii, Holandsku a Rakousku.\n\nLidská postava a její prožitek je pro ni stálá inspirace. Tato práce dává odpovědi i na otázky jen tušené. Kresba je základ každého počátku, nejdůležitější bod a ona s ní pracuje zároveň, jako se svébytnou technikou. Návyk precizní práce, zručnosti a technického myšlení je její deviza. Díky tomu ji materiál nesvazuje. S každým materiálem prožívá jeho vlastnosti, ať je to hnětení hlíny, kámen či dřevo. Každý se chová jinak a každý může vyjádřit ideu specificky. Právě zvládnuté řemeslo umožní tvořit svobodně. Zaměřuje se na figurální tvorbu, pomáhá ji v tom dokonale zvládnutá anatomie těla. Věnuje se filosofii, což dává jejím dílům hloubku. Figury zobrazuje bez oděvů a kulis, nahé, bez přetvářky. Znázorňuje proměny člověka v čase, jeho mládí, svěžest a ochablost, opotřebovanost.\nHlavním tématem plastik je tělo v křeči, utrpení a pohybu. \"Taková byla i plastika Ukřižování, která dostala první místo ve veřejné soutěži Ignác ve výtvarné reflexi v Chomutově (2001).\"\n\nV sochařské tvorbě pracuje také s abstraktními formami.\n\nJe umělecká ředitelka bienále Krušnohorského sochařského sympozia ve dřevě, Paměť krajiny v Klášterci nad Ohří.\nVojtěch Kraus se narodil 19. června 1944 v Praze. Do Kadaně se přestěhoval s rodiči po válce. Jako malého jej brával učitel Josef Kokeš malovat do přírody. Po maturitě šel studovat do Olomouce český jazyk a výtvarnou výchovu na Univerzitě Palackého.\n\nKrausovy malby z let 1966 – 1978 jsou zasaženy vlnou postimpresionismu – tvarová a barevná strohost. Impresionismus představuje např. obraz Melancholici, v němž se nachází barevná střídmost, kultivovanost a kompoziční vyvážení. Následně se Krasu vydal jiným směrem, a to k přírodě, krajinomalbě a zátiší.\nHlavním tématem se stává stolová hora Úhošť, kopce, remízky, pole, aleje. Maloval krajinu Kadaňska ve všech ročních obdobích. Těmito místy jsou např. Želina, Perštejn, Kadaňská Jeseň, františkánský klášter, Úhošťany. Úmyslně se vyhýbá elektrárnám a sloupům vysokého napětí a snaží se je v malbách ignorovat.\n\nV grafice používá zejména techniku suché jehly. Mimo krajinu Kadaňska se věnuje i koním a cikánským muzikantům. Vystavoval na několika místech České republiky. Nadále zasílá díla do grafických soutěží, jimiž jsou Země živitelka, Ex libris a další.\n\n\"Na posledních výstavách se objevil návrat k zátiší jako klasickému seskupení obyčejných věcí na stole. Nové autorské téma našel v průhledech do setmělých interiérů kostelů.\"\n\nDalibor Vajnar se narodil 29. července 1972 v Chomutově. Studoval na kadaňském gymnáziu a poté na Institutu výtvarné kultury Univerzity J. E. Purkyně v Ústí nad Labem. Hlavní inspirací se mu stala východní kultura. V obrazech se objevují motivy slova a obrazu.\n\nObrazy představují úryvky posvátných spisů, jež tvoří protiklady k obrazu. Těmi jsou např. bosá noha, kráčející písčitou pouští, u níž je citován úryvek „Naslouchaje radám mistrů, hledal cestu, již kdysi důvěrně znal…“\n\nVajnar patří k jednomu z nejmladších výtvarníků, kteří se dostali do povědomí veřejnosti. Svými tématy se liší od předchozích generací. Přináší do své tvorby nová témata.\n\nPavel Wolf se narodil 2. března 1946 ve Světlé nad Sázavou. Jeho otec byl zvolen ředitelem hospodářské záložny, a rodina se proto přestěhovala do Podbořan. Do Kadaně přišli roku 1954. Malovat začal díky učiteli Josefu Kokešovi. Vystudoval Střední průmyslovou školu keramickou v Karlových Varech. Po maturitě odchází do Olomouce, kde studuje obory český jazyk a výtvarná výchova na Univerzitě Palackého. Protože je však studium zaměřeno především na český jazyk, Olomouc opouští.\n\nWolf se vzdělával v oborech malby, grafiky, fotografování, maloval zátiší, lidské figury i dekorativní kompozice technikou pastelu a akvarelu. Po krátkou dobu pracoval v porcelánce v Loučkách. \"Dostal se jako brigádník na odstruskování v kotelně Elektrárny Tušimice a po konkursu se mu podařilo dostat do výtvarné propagace.\" A u propagační grafiky již zůstal. V Tušimicích setrval a zde také fotil, maloval poutače, tiskl na ofsetových strojích.\n\nVedl výtvarný kroužek v Kadani. V kresbě zjednodušoval tvary použitím a zvýrazněním kontur. Užíval způsob plošného zobrazování. Poté se opět věnoval figurám, zátiší a malbě krajin s barevnou střízlivostí. V 80. letech maluje krajinu v okolí Kadaně např. Františkánský klášter, Úhošťany. Velkou inspirací se mu staly cesty do Chorvatska.\n\nSamostatně vystavoval v kadaňské galerii Pod věží. Od roku 1985 vystavoval se skupinou kadaňských výtvarníků. Dále vystavoval se skupinou výtvarníků ČEZ v Praze, v Chomutově. Okrajově se věnoval i žurnalistice, psal také pro Kadaňské noviny.\n\nZemřel v lednu 2016.\n\nFrantišek Vlček se narodil 30. prosince 1947 v Domažlicích. Studoval na střední průmyslové škole keramické v Bechyni a následně nastoupil do klášterecké porcelánky. Roku 1986 se se svou ženou, Jitkou Gavendovou, přestěhoval do Kadaně. V klášterecké porcelánce pracuje i dnes.\n\nPo přestěhování do Kadaně si vzal na starost výstavy kadaňských výtvarníků. Nevynechal ani jedno sympozium v Kadani a jeho pískovcové sochy můžeme vidět na budovách a veřejných místech.\nCharakteristické pro Vlčka je užívání a prolínání různých materiálů, dřevo, pískovec, porcelán, aj. Často znázorňuje postavy světců, andělů a jiných duchovních. Dále se někdy pohybuje na hraně s ironií např. socha Ikara s ohořelými křídly.\n\nVystavoval v Kadani, Chomutově, Praze, Děčíně, Chebu, Rakovníku a i v zahraničí. Roku 1990 otevřel se svou manželkou Galerii U Adama.\n\nKryštof Kisza se narodil 3. listopadu 1974 v Kadani. Studoval Střední průmyslovou školu v Chomutově a po ukončení střední školy studoval rok na fotografické škole v Praze. Následně začal vystavovat své fotografické snímky v Praze, Kadani, Žatci, Vtelně u Mostu a Klášterci nad Ohří. Nyní pracuje v galerii U Netopýra u svého otce.\n\nPořídil snímky do knihy Kadaň a okolí, zároveň poskytl 12 černobílých panoramat pro kadaňský kalendář v roce 2003.\n\n\n"}
{"id": "1161516", "url": "https://cs.wikipedia.org/wiki?curid=1161516", "title": "Fridrich August I. Anhaltsko-Zerbstský", "text": "Fridrich August I. Anhaltsko-Zerbstský\n\nFridrich August I. Anhaltsko-Zerbstský (8. srpna 1734, Štětín − 3. března 1793, Lucemburk) byl askánský německý princ a kníže anhaltsko-zerbstský.\n\nByl druhým a jediným přeživším synem Kristiána Augusta a jeho manželky Jana Alžběty, dcery Karla Augusta. Jeho sestrou tedy byla Kateřina II. Veliká, ruská carevna a jedna z nejznámějších ruských reformátorek.\n\nByl následníkem otce Kristiána Augusta a tak se roku 1747, ve třinácti letech stal knížatem anhaltsko-zerbstským. Avšak na vládnutí byl moc mladý, proto se jeho regentem stala matka, vdova Johana Šarlota. Jeho starší sestra Kateřina již v té době byla na ruském dvoře.\n\nZískal medaili Řádu svatého Ondřeje od Alžběty I. Petrovny. Byl i úspěšným vojevůdcem a roku 1751 se mu podařilo získat post majora. Nakonec se ale o rok později rozhodl armády zanechat a místo toho začal cestovat. Své cesty nakonec skončil v Zerbstu.\n\nV roce 1776 vydal vyhlášku o náboženské toleranci ve všech svých knížectvích. Tato vyhláška dávala možnost vyznávat lidem různá náboženství a například luteráni již nebyli utlačováni katolíky.\n\nPřes neutralitu Anhaltska na začátku sedmileté války jeho matka Johana Alžběta hostila francouzského markýze de Fraigne (1726-1791), který byl obviněn ze špionáže. Pro Fridricha II. Pruského to znamenalo porušení neutrality a 22. února 1758 se rozhodl Anhaltsko obsadit. Jeho obsazení měl naplánovat a provést major von Klesit a přesně tak udělal. Po této rozepři Fridricha Augusta s pruským králem musel Fridrich uprchnout do exilu v Basileji.\n\nFridrich August byl jedním z panovníků, kteří později vojensky podpořili Británii v Americké válce za nezávislost a to dvěma pluky pěších vojáků. Za tuto podporu získal od Británie nemalou peněžní sumu.\n\nPo sporu s basilejskými politiky se ale musel přesunout do Lucemburku, kde zemřel. Byl posledním ve svém rodu, jím anhaltsko-zerbstští vymřeli a knížectví rozprodáním zaniklo.\n\nDne 17. listopadu 1753 se v Srbišti oženil s Karolínou (1732-1759), dceru knížete Maxmiliána Hesensko-Kasselského a vnučkou Karla I. Hesensko-Kasselského. Manželství bylo bezdětné.\n\nDruhé manželství bylo oddáno dne 27. května 1764 v Ballenstedtu, kde si vzal Jindřišku Augustu Sofii (1744-1827), dceru Viktora Fridricha Anhaltsko-Bernburského. Opakovala se ale stejná situace jako u prvního manželství, také bylo bezdětné.\n\nPo jeho smrti v roce 1793 tento rod vymřel a protože bylo dědictví knížectví sporné, bylo roku 1796 rozděleno mezi Anhaltsko-Bernburské, Anhaltsko-Köthenské a Anhaltsko-Desavské.\n"}
{"id": "1161519", "url": "https://cs.wikipedia.org/wiki?curid=1161519", "title": "Toješť", "text": "Toješť\n\nToješť (\"Apocynum\") je rod rostlin z čeledi toješťovité. Jsou to vytrvalé byliny až keře s jednoduchými vstřícnými listy a zvonkovitými až miskovitými květy. Rod zahrnuje asi 8 druhů a je rozšířen v mírném pásu severní polokoule. Většina zástupců roste v Severní Americe. V Evropě je rod zastoupen jediným druhem \"Apocynum venetum\", který se vyskytuje ve východní části jižní Evropy. Toještě jsou zdrojem pevného, jemného textilního vlákna. Jsou to jedovaté rostliny a mají význam v lékařství.\n\nToještě jsou vytrvalé byliny nebo keře ronící při poranění bílý latex. Listy jsou jednoduché, většinou vstříné, výjimečně střídavé, řapíkaté nebo přisedlé, se zoubkatým okrajem. Květenství jsou vrcholové thyrsy. Kalich je členěný téměř k bázi v 5 pravidelných laloků. Koruna je zvonkovitá nebo miskovitá, s otevřeným a širokým ústím. Laloky koruny se překrývají směrem doprava. Tyčinky jsou přirostlé na bázi korunní trubky. Prašníky jsou připojené k bliznové hlavě. Gyneceum je polospodní, složené ze 2 volných semeníků obsahujících mnoho vajíček. Plodem je souplodí 2 úzkých, mnohasemenných měchýřků. Plody jsou přímé nebo převislé, na průřezu okrouhlé.\n\nRod toješť zahrnuje 7 až 9 druhů. Jako jeden z mála rodů čeledi toješťovité je rozšířen výhradně v mírném pásu severní polokoule. Nejvíce druhů se vyskytuje v Severní Americe, kde jsou rozšířeny od Kanady přes většinu území USA po Mexiko. Do Mexika zasahují 2 druhy.\nV Eurasii rostou 2 druhy. Druh \"A. venetum\" je rozšířen v jižní Evropě od Itálie na východ a dále přes Rusko, Indii a Čínu po Japonsko. \"A. pictum\" roste v Mongolsku, Kazachstánu a severozápadní Číně.\n\nMezi účinné látky toješťů náležejí mj. srdeční glykosidy (kardenolidy). V čerstvých kořenech \"A. cannabinum\" je obsaženo asi 0,3 % těchto glykosidů, zejména cymarinu, apokanosidu a cynokanosidu. Z dalších látek je obsažen apocynin, třísloviny aj.\n\nV listech \"A. venetum\" je obsažen mj. d-katechin a flavonoidy rutin a kvercetin.\n\nToještě jsou jedovaté rostliny. Otrava se po požití projevuje zejména podrážděním trávicího traktu, nauzeou, zvracením a zrychleným dechem. Jako léčivé rostliny mají být užívány pouze pod dohledem specializovaného lékaře.\n\nRod \"Apocynum\" je společně s blízce příbuzným rodem \"Cleghornia\" řazen do subtribu \"Apocyinae\" tribu \"Apocyneae\" podčeledi \"Apocynoideae\". Některé druhy tohoto rodu byly v minulosti řazeny do rodu \"Trachomitum\".\n\nZ vnitřní kůry toješťů je získáváno jemné a pevné textilní vlákno. V Asii se k těmto účelům omezeně pěstuje a využívá \"A. venetum\", v Severní Americe \"A. cannabinum\". Vlákna slouží k výrobě oděvů, plachet a také rybářských sítí, neboť jsou odolná vůči hnilobě. V Číně se vlákna \"A. venetum\" používají také k výrobě vysoce kvalitního papíru.\n\nLatex z \"A. venetum\" je v Číně používán jako sedativum a při hypertenzi a edému.\n\nToještě jsou občas pěstovány jako sbírkové rostliny v některých českých botanických zahradách.\n\n\n \n"}
{"id": "1161521", "url": "https://cs.wikipedia.org/wiki?curid=1161521", "title": "Antonín Navarrský", "text": "Antonín Navarrský\n\nAntonín Navarrský (22. dubna 1518 La Fère – 17. listopadu 1562 Les Andelys) byl sňatkem s Janou III. Navarrskou králem Navarry od roku 1555 do své smrti. Byl prvním panovníkem z rodu Bourbonů, kterého byl hlavou od roku 1537. Jeho synem byl Jindřich IV. Francouzský.\n\nNarodil se v La Fère v Pikardii ve Francii, jako syn Karla Bourbonského, vévody z Vendôme, a jeho manželky, Františky z Alençonu. Byl starším bratrem Ludvíka I. de Condé.\n\nDne 20. října 1548 se v Moulins oženil s Janou III. Navarrskou, dcerou Jindřicha II. Navarrského a jeho manželky Markéty z Angoulême. Sňatkem se stal králem Navarry, hrabětem z Foix, Bigorre, Armagnacu, Périgordu, a vikomtem z Béarn. Bylo oznámeno, že se do něho Jana zamilovala, ale jeho další činy ukázaly, že jí byl nevěrný. Jižní území Navarrského království bylo v roce 1512 obsazeno Španělskem, což se snažil změnit. Byl připraven něco obětovat svým politickým zájmům.\n\nNemohl se rozhodnout pro náboženství, a tak své přesvědčení oficiálně několikrát změnil. Jeho návrat ke katolictví ho rozdělil s jeho manželkou a vyhrožoval, že ji zapudí. Měl poměr s Luisou de La Béraudière de l'Isle Rouhet, \"la belle Rouet\", se kterou měl syna Karla, arcibiskupa z Rouenu.\n\nI když byl jeho bratr Ludvík I. de Condé hlavou protestantské frakce, strávil většinu svého života v boji za krále Francie. Kateřina Medicejská, regentka za svého syna Karla IX., ho v roce 1561 jmenovala generálporučíkem království. Když jeho žena v roce 1562 dovolila hugenotům vydrancovat kapli Vendôme a kostely ve městě, vyhrožoval, že jí pošle do kláštera. Nalezla útočiště v Béarn. Byl ješitný a vrtkavý.\n\nByl smrtelně zraněn při obléhání Rouenu dne 13. listopadu 1563. Zemřel v Les Andelys, v Eure.\n\nSe svou manželkou, Janou, měl několik dětí:\n"}
{"id": "1161523", "url": "https://cs.wikipedia.org/wiki?curid=1161523", "title": "Anton Widmann-Sedlnitzky", "text": "Anton Widmann-Sedlnitzky\n\nAnton Widmann-Sedlnitzky, též Antonín hrabě Widmann-Sedlnitzky (1. června 1865 Dyhernfurth – 11. února 1949 Štýrský Hradec), byl rakouský šlechtic a politik z Moravy, na počátku 20. století poslanec Říšské rady.\n\nPocházel z šlechtické rodiny Widmannů-Sedlnitzkých. Jeho otcem byl Victor Widmann-Sedlnitzky, jenž v roce 1870 krátce působil jako ministr zeměbrany Předlitavska. Anton hospodařil na velkostatku v Lukách nad Jihlavou. Správu statku převzal roku 1886. Od roku 1892 byla jeho manželkou Gabriele Dentice z rodu Principi de Frasso. Měli tři syny a tři dcery. Roku 1912 byl Anton Widmann-Sedlnitzky jmenován tajným radou.\n\nByl aktivní i v politice. V zemských volbách roku 1896 byl zvolen na Moravský zemský sněm za kurii velkostatkářskou, I. sbor. Mandát obhájil v zemských volbách roku 1902, zemských volbách roku 1906 a zemských volbách roku 1913.\n\nPůsobil také jako poslanec Říšské rady (celostátního parlamentu Předlitavska), kam usedl ve volbách roku 1901 za kurii velkostatkářskou na Moravě. Ve volebním období 1901–1907 se uvádí jako hrabě Anton Widmann-Sedlnitzky, c. k. komoří a statkář. V roce 1901 se uvádí coby kompromisní kandidát Strany konzervativního velkostatku.\n\nV květnu 1917 byl jmenován do Panské sněmovny (nevolená horní komora Říšské rady).\n"}
{"id": "1161525", "url": "https://cs.wikipedia.org/wiki?curid=1161525", "title": "Mniejszość Niemiecka", "text": "Mniejszość Niemiecka\n\nMniejszość Niemiecka (německy \"Deutsche Minderheit\", česky \"Německá menšina\") je polská politická strana, která reprezentuje německou menšinu v Polsku. Po parlamentních volbách v roce 2015 obdržela strana jedno místo v Sejmu.\n\nMniejszość Niemiecka podporuje hlubší integraci Polska do Evropské unie, rozvoj Opolského Slezska a lepší ochranu menšin.\n\nNa Mniejszość Niemieckou se jako stranu národnostní menšiny nevztahuje pětiprocentní klauzule pro překročení volitelnosti do Sejmu.\n\n"}
{"id": "1161526", "url": "https://cs.wikipedia.org/wiki?curid=1161526", "title": "Pevný dampr", "text": "Pevný dampr\n\nPevný dampr nebo také pevný dempr či dampr s pevným rámem (z anglického slova \"dumper\" – sklápěč) je velký nákladní automobil konstruovaný pro provoz v povrchových lomech. Není určen pro provoz na veřejných komunikacích (silnicích). Jsou to většinou dvouosé, méně častěji tříosé stroje. Mají krátký rozvor, aby byl poloměr otáčení co nejmenší. K řízení není třeba řidičský průkaz pro nákladní automobily, ale je třeba vlastnit tzv. strojnický průkaz a projít speciálním proškolením.\n\nNosnost u damprů vyrobených v USA se uvádí v \"krátkých tunách\" (short tons), přičemž platí 1 krátká tuna = 0,907 tuny.\nDampry uvezou náklad o hmotnosti v rozmezí od cca 40 do 100 tun, největší pevný dampr na světě BelAZ 75710 uveze až 450 tun nákladu. Cena se pohybuje od 4 milionů USD výše.\n\nDiagnostika damprů sleduje např. údaje o chování motoru, počítá, kolik se odvozilo materiálu, hlásí případné závady, dokáže zvážit náklad (vypočítá se ze stlačení obřích tlumičů naplněných dusíkem a olejem), hlídá teplotu brzd, chladicí kapaliny, měniče převodovky atd.\n\n\n\n"}
{"id": "1161534", "url": "https://cs.wikipedia.org/wiki?curid=1161534", "title": "Karl Freudenthal", "text": "Karl Freudenthal\n\nKarl Freudenthal, též Carl Freudenthal (30. června 1861 Vídeň – 28. srpna 1941 Immendorf), byl rakouský šlechtic a politik německé národnosti z Dolních Rakous, na počátku 20. století poslanec Říšské rady.\n\nOd roku 1886 byl statkářem v Immendorfu. Vystudoval Tereziánskou akademii ve Vídni.\n\nByl politicky činný. Zasedal jako poslanec Dolnorakouského zemského sněmu. Zvolen sem byl v roce 1893 coby kandidát Strany ústavověrného velkostatku za kurii velkostatkářskou. Mandát na sněmu obhájil v roce 1896, 1902 a 1909. Zemským poslancem byl do roku 1915. Od ledna 1910 do ledna 1915 byl náměstkem zemského maršálka (předsedy zemského sněmu). Od roku 1896 byl místopředsedou a od roku 1902 předsedou poslaneckého klubu Strany ústavověrného velkostatku.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1901 za kurii velkostatkářskou v Dolních Rakousích. Ve volebním období 1901–1907 se uvádí jako svobodný pán Karl von Freudenthal, statkář. Na Říšské radě patřil do Strany ústavověrného velkostatku.\n"}
{"id": "1161540", "url": "https://cs.wikipedia.org/wiki?curid=1161540", "title": "Nikolaj Andrejevič Vnukov", "text": "Nikolaj Andrejevič Vnukov\n\nNikolaj Andrejevič Vnukov ( ) (8. listopadu 1925, Zarajsk, Moskevská gubernie – 16. července 2011) byl ruský a sovětský spisovatel především knih pro děti a mládež.\n\nOd čtyř let žil u svého strýce, který sloužil jako druhý inženýr na carské jachtě \"Polární hvězda\" a byl za to po revoluci dokonce několik let vězněn. Strýc svému synovci vyprávěl hodně historek o svých cestách do Anglie, Dánska a Norska.\n\nVnukov se aktivně zúčastnil Velké vlastenecké války. Roku 1942 byl odveden do Rudé armády, došel s ní až do Berlína, pak byl převelen na Dálný východ a konec války jej zastihl v Mandžusku. Obdržel \"Řád Vlastenecké války\" (Орден Отечественной войны) a medaili \"Za vítězství nad Německem ve Velké Vlastenecké válce 1941-1945\" (За победу над Германией в Великой Отечественной войне 1941-1945 гг). Po válce absolvoval kurzy pro výchovu hornických mistrů v Magadanu a roku 1959 vystudoval střední radiotechnickou školu v Leningradě. Pracoval jako kartograf, geolog a hydroakustik.\n\nLiterárně činný byl od roku 1958, kdy jeho práce začaly vycházet v různých dětských časopisech jako například \"Костёр\" (Oheň) a \"Искорка\" (Jiskřička). Působil v redakci novin \"Кабардинская правда\" (Kabardská pravda) a mnoho let vedl sdružení mladých spisovatelů \"Дружба \" (Družba) při vydavatelství \"Детская литература \" (Dětská literatura). Ke konci života žil v Petrohradě. Byl členem Svazu sovětských spisovatelů. Je autorem dobrodružných, životopisných a vědeckofantastických románů a povídek pro děti a mládež s různou tematikou (cestování, druhá světová válka, indiáni a další).\n\n"}
{"id": "1161543", "url": "https://cs.wikipedia.org/wiki?curid=1161543", "title": "Římskokatolická farnost Velké Opatovice", "text": "Římskokatolická farnost Velké Opatovice\n\nŘímskokatolická farnost Velké Opatovice je územní společenství římských katolíků v děkanátu Svitavy s farním kostelem svatého Jiří.\n\nPrvní písemná zmínka o kostele na tomto místě pochází z roku 1392. Byl postaven v gotickém slohu a klenba byla patrně pouze v presbytáři. V poslední čtvrtině 17. století byl kostel barokně přestavěn. V roce 1790 byl ovšem původní kostel zbořen, aby mohl být v letech 1790–1791 vystavěn kostel nový, zasvěcený stejně jako předchozí kostel svatému Jiří. Na začátku padesátých let dvacátého století prošel kostel výraznou proměnou interiéru. Byl nově vydlážděn a vymalován, byla nově uspořádány obrazy a sochy a především byl v závěru presbytáře vymodelován vysoký reliéf svatého Jiří bojujícího s drakem o rozměrech 4×4 m, který vytvořil akademický sochař Karel Otáhal v letech 1951–1952. V devadesátých letech dvacátého století byl generálně zrekonstruován vnější plášť i interiér kostela. Ozdobou kostela je ve vánoční době betlém, jehož jádro pochází ze šedesátých let dvacátého století, kulisa je dílem místních řemeslníků a umělců, nově byl doplněn o další sošky v letech 2008–2012. \n\nSeznam farářů ve Velkých Opatovicích je znám od roku 1713. \n\nFarářem byl do července 2015 R. D. Mgr. Aleš Vrzala, toho ve funkci poté vystřídal R. D. Mgr. Miroslav Hřib.\n\nVe farnosti je ustanovena pastorační rada. Od roku 1999 funguje schola sv. Jiří, která doprovází pravidelně nedělní bohoslužby, zpívá na pohřbech, svatbách, křtinách a při významných církevních svátcích.\n\nVe farnosti se pravidelně pořádá tříkrálová sbírka. V roce 2017 se při ní ve Velkých Opatovicích vybralo 85 512 korun.\n\nNa konci prázdnin pořádá farnost pro školáky zábavný program, spojený s žehnáním aktovek při poslední prázdninové nedělní bohoslužbě. \n\n"}
{"id": "1161544", "url": "https://cs.wikipedia.org/wiki?curid=1161544", "title": "Pakaranovití", "text": "Pakaranovití\n\nPakaranovití (Dinomyidae) je čeleď hlodavců z podřádu Hystricomorpha (dikobrazočelistných) infrařádu Hystricognathi. Zahrnuje se jeden recentní rod s jedním druhem, který obývá Jižní Ameriku, a několik vymřelých rodů.\n\nSoučasné pakarany jsou větší hlodavci, kteří se tvarem těla podobají morčatům. Obývají horské oblasti na severozápadu Jižní Ameriky, především v Kolumbii, Peru a Brazílii.\n\nPakarany mají 730–790 mm dlouhé tělo, ocas měří 200 mm. Váží 10–15 kg. Je pro ně charakteristické několik řad světlých skvrn na bocích těla.\n\nJsou to noční živočichové, kteří se živí pouze rostlinnou potravou sestávající převážně z ovoce, listí a jiných měkkých částí rostlin. Rodí obvykle jedno až dvě mláďata, která jsou plně vyvinutá a kromě mateřského mléka začínají ihned konzumovat i jinou měkkou stravu. Dožívají se 8–9 let.\n\nZnámé jsou tyto rody:\n\nrod Dinomys\nrod †Josephoartigasia\nrod †Olenopsis\n\nPodle paleontologických, anatomických a parazitologických důkazů a podle chování by čeleď pakaranovití měla být blízko příbuzná s čeledí urzonovití (stromoví dikobrazi).\n\nPříslušníci této čeledi se na Zemi vyskytují od třetihor (od počátků oligocénu) do současnosti. Jejich vyhynulý příbuzný z rodu \"Telicomys\" byl největším hlodavcem všech dob. Dosahoval velikosti menšího nosorožce.\n\nPakarana je v červeném seznamu druhů zařazena jako zranitelný druh. Je ohrožena především úbytkem jejího přirozeného prostředí – lesů. Její stavy se snižují.\n\n"}
{"id": "1161545", "url": "https://cs.wikipedia.org/wiki?curid=1161545", "title": "Hans Hofer (poslanec Říšské rady 1901–1907)", "text": "Hans Hofer (poslanec Říšské rady 1901–1907)\n\nHans Hofer (3. března 1863 Ebreichsdorf – 16. března 1941 Ebreichsdorf) byl rakouský politik německé národnosti z Dolních Rakous, na počátku 20. století poslanec Říšské rady, v meziválečném období poslanec rakouské rakouské Národní rady.\n\nPůsobil jako majitel domu v Ebreichsdorfu. Vystudoval šestitřídní národní školu. Pak byl majitelem hospodářství. V roce 1888 založil pojišťovnu a spolek Zemědělské kasino v Ebreichsdorfu. Roku 1894 zde založil okresní zemědělský spolek a roku 1899 Skladovací družstvo. Zastával funkci předsedy Svazu zemědělských družstev v Dolních Rakousích.\n\nByl i politicky činný. V letech 1906–1921 byl starostou Ebreichsdorfu. Byl také členem zemské zemědělské rady. Zasedal jako poslanec Dolnorakouského zemského sněmu. Zvolen sem byl v roce 1899 coby kandidát Německé lidové strany za kurii venkovských obcí, obvod Wiener Neustadt, Ebreichsdorf. Mandát na sněmu ve volbách roku 1902 neobhájil, když ho porazil Rudolf Gruber. Do sněmu se vrátil až po válce v letech 1919–1920, nyní již jako poslanec za Křesťansko sociální stranu. V listopadu 1920 na mandát rezignoval.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1901 za kurii venkovských obcí v Dolních Rakousích, obvod Wiener Neustadt, Baden, Neunkirchen. Ve volebním období 1901–1907 se uvádí jako Hans Hofer, majitel realit. Na Říšské radě patřil do Německé lidové strany.\n\nOd 10. listopadu 1920 do 18. května 1927 zasedal jako poslanec rakouské Národní rady za Křesťansko sociální stranu.\n"}
{"id": "1161547", "url": "https://cs.wikipedia.org/wiki?curid=1161547", "title": "Franz Huber (1846–1919)", "text": "Franz Huber (1846–1919)\n\nFranz Huber (4. listopadu 1846 Vídeň – 15. ledna 1919 Schwadorf) byl rakouský politik německé národnosti z Dolních Rakous, na počátku 20. století poslanec Říšské rady.\n\nPůsobil jako majitel hospodářství ve Schwadorfu. Vystudoval národní školu a nižší reálnou školu. Od roku 1861 bydlel ve Schwadorfu na selském statku svého dědečka, který převzal roku 1876. Později zakoupil i cihelnu ve Schwadorfu. Byl zakladatelem schwadorfského skladiště, spoluzakladatelem místní spořitelny. Byl i politicky činný. V letech 1876–1891 byl starostou Schwadorfu a až do roku 1919 zasedal v obecní radě. Byl také členem zemské zemědělské rady, okresního silničního výboru a okresní školní rady.\n\nZasedal jako poslanec Dolnorakouského zemského sněmu. Zvolen sem byl v roce 1896 coby kandidát Křesťansko sociální strany za kurii venkovských obcí, obvod Bruck a. d. Leitha, Hainburg, Schwechat. Mandát na sněmu obhájil ve volbách roku 1902 a 1909. Zemským poslancem byl do roku 1915.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1901 za kurii venkovských obcí v Dolních Rakousích, obvod Hietzing, Bruck a. d. Leitha, Mödling atd. Mandát obhájil i ve volbách roku 1907, konaných poprvé podle všeobecného a rovného volebního práva. Uspěl v obvodu Dolní Rakousy 52. Ve volebním období 1901–1907 se uvádí jako Franz Huber, zemský poslanec a majitel hospodářství.\n\nVe volbách roku 1901 uvádí jako kandidát Křesťansko sociální strany. Stejně tak po volbách roku 1907 zasedl do poslaneckého klubu Křesťansko-sociální sjednocení.\n"}
{"id": "1161553", "url": "https://cs.wikipedia.org/wiki?curid=1161553", "title": "Řeznický most", "text": "Řeznický most\n\nŘeznický most (slovinsky: \"Mesarski most\") je pěší most přes řeku Lublaňku ve slovinské metropoli Lublani. Spojuje ústřední městskou tržnici s Petkovškovým nábřežím. Postaven byl s Gruberovým, Obilním a dalšími mosty v rámci projektu revitalizace břehů Lublaňky. K jeho otevření došlo 10. července 2010.\n\nOcelová konstrukce je nesena 11 piloty zanořenými do hloubky 27 m. Délka mostu činí 33 m a šířka 17,3 m. Funkcí má vytvářet náměstí na vodě.\n\nHlavní sochy představují postavy antického Řecka, židovské a křesťanské mytologie:\n\n\nMalé groteskní plastiky žab a korýšů jsou umístěny na horní opěrné části zábradlí.\n\nPůvodní myšlenka výstavby stejnojmenného mostu na daném místě vzešla ve třicátých letech 20. století od architekta Jožeho Plečnika, který plánoval vyplnit mezeru mezi tržními halami monumentální krytou konstrukcí. Původní návrh však nebyl nikdy realizován v důsledku druhé světově války. \n\nOživené snahy výstavby pak přišly až po osamostatnění Slovinska v polovině devadesátých let. K zahájení prací došlo během roku 2009, kdy město vedl primátor Zoran Janković. Náklady dosáhly výše 2,9 milionu eur. Otevření proběhlo v červenci 2010. \n\nKonečný design získal jednodušší podobu. Obsahuje krátká schodiště. Skleněné okrajové pásy pro pěší jsou vyrobeny z třívrstvého bezpečnostního skla o tloušťce 39 mm s protiskluzovou ochranou. Funkci zábradlí plní konstrukce s ocelovými lanky. Návrh vytvořil tým architektonického studia ATELIERarhitekti – podíleli se na něm profesor Jurij Kobe, Samo Mlakar a Rok Žnidaršič. Dekorativní skulptury zhotovil sochař Jakov Brdar.\n\nPo zprovoznění začaly zamilované páry zavěšovat zámky lásky na ocelová lanka zabrádlí. Most se tak stal součástí moderního fenoménu, objevujícího se v dalších městech např. na pařížském Mostu umění.\n"}
{"id": "1161558", "url": "https://cs.wikipedia.org/wiki?curid=1161558", "title": "Pakarana", "text": "Pakarana\n\nPakarana (\"Dinomys branickii\") je hlodavec z podřádu Hystricomorpha (dikobrazočelistných) infrařádu Hystricognathi.. Je jediným žijícím druhem rodu \"Dinomys\" i čeledi pakaranovití. Vyskytuje se v horských oblastech na severozápadě Jižní Ameriky. Celkově se pakarany podobají větším morčatům. Jejich charakteristickým znakem jsou dvě řady světlých skvrn na bocích těla.\n\nPakarany obývají horské oblasti Jižní Ameriky v Kolumbii, Peru a Brazílii. Zasahují i do Venezuely, Ekvádoru a Bolívie.\n\nVyskytují se v údolích a nižších horách. Obvykle uváděné rozmezí je 240–2000 m n. m., ale byly nalezeny i ve výšce 3200 m.\n\nJejich tělo je 730–790 mm dlouhé, ocas měř 200 mm. Váží 10–15 kg. Svrchní část těla je černá nebo hnědá s dvěma širokými přerušovanými bílými pruhy shora a se dvěma řadami bílých skvrn po straně. Spodní strana těla je světlejší než horní a beze skvrn. Srst je spíše drsná a má různou délku. Ocas je plně ochlupený.\n\nJejich hlava je široká, uši jsou malé a kulaté. Na širokých nohách má čtyři prsty opatřené silnými drápy. Samice mají dva páry mléčných žláz.\n\nV tlamě mají pakarany celkem 20 zubů. Jejich zubní vzorec je\n\nPakarany jsou noční živočichové. Přes den se skrývají v rozsedlinách, které si rozšiřují svými drápy. U zvířat chovaných v zajetí však nebylo pozorování, že by hrabala; naopak využívala své drápy pro lezení po stromech a spala vysoko ve větvích. Většinu času ale tráví na zemi.\n\nJsou to výluční býložravci. Jejich potrava sestává převážně z ovoce, listí a jiných měkkých částí rostlin.\n\nI když \"Dinomys\" v překladu znamená hrozná myš, ve skutečnosti používá boj až jako poslední možnost. V zajetí se chová mírumilovně a pohybuje se pomalu. Pakarany jsou buď samotářské, nebo se pohybují v párech.\n\nO rozmnožování v přírodě není mnoho známo. Podle údajů ze zajetí rodí obvykle jedno až dvě mláďata, ale byla zjištěna i trojčata a v tokijské zoo i čtyřčata. Doba březosti nebyla stanovena přesně, je udávána v rozmezí 223–283 dní, podle jiných autorů však nepřesahuje 252 dní.\n\nMláďata se rodí dobře vyvinutá. Jejich váha se pohybuje mezi 570–660 g, jiní autoři uvádějí až 900 g. Ihned po porodu jsou aktivní. Bylo pozorováno, že už druhý den konzumují kromě mateřského mléka příležitostně i jinou měkkou stravu a po dvou týdnech jedí pravidelně i čerstvé ořechy nebo ovoce.\n\nPodle údajů ze zajetí se dožívají 8–9 let.\n\nPakarana je v červeném seznamu druhů považována za zranitelný druh. Je ohrožena především vlivem úbytku jejich přirozeného prostředí – lesů. Jsou také loveny a konzumovány domorodým obyvatelstvem.\n\n"}
{"id": "1161560", "url": "https://cs.wikipedia.org/wiki?curid=1161560", "title": "Ganglioneuroblastom", "text": "Ganglioneuroblastom\n\nGanglioneuroblastom je varianta neuroblastomu, která je obklopena ganglii. Ganglioneuroblastom obsahuje zralé i nezralé buňky.\n"}
{"id": "1161561", "url": "https://cs.wikipedia.org/wiki?curid=1161561", "title": "Jeffrey M. Smith", "text": "Jeffrey M. Smith\n\nJeffrey M. Smith (* 1958 New York) je americký politik a aktivista, zaměřený na práva spotřebitelů, konzultant potravinářských organizací, odpůrce používání geneticky modifikovaných potravin.\n\nVyrůstal v New Yorku a v 80. letech navštěvoval Maharishi University of Management ve Fairfieldu. V roce 1998 byl v Iowě kandidátem Natural Law Party do amerického Kongresu. Roku 2003 založil Institut pro odpovědné technologie (Institute for Responsible Technology), jehož je ředitelem a jediným zaměstnancem, rovněž založil nakladatelství Yes! Books.\n\nO údajných rizikách geneticky modifikovaných potravin napsal roku 2003 knihu \"Semena klamu\" a roku 2007 knihu \"Genetická ruleta\", jejíž filmovou adaptaci roku 2012 produkoval a režíroval. Kniha \"Genetická ruleta\" vyšla roku 2015 česky pod názvem \"Doba jedová 5: Geneticky modifikované potraviny\".\n\n\n\n\n"}
{"id": "1161562", "url": "https://cs.wikipedia.org/wiki?curid=1161562", "title": "Pituicytom", "text": "Pituicytom\n\nPituicytom je vzácný benigní mozkový nádor, roste pomalu a ohraničeně a může se vyskytnout v neurohypofýze. Tvoří ho bipolární, vřetenovité gliové buňky, které se derivují z pituicytů. U dospělých se může projevit bolestmi hlavy, problémy s viděním a s funkcí endokrinního systému. Po několika letech se může stát recidivním a k metastázím u něho nedochází. Způsobuje poruchy zraku a endokrinního systému. Někdy je chybně zaměňován za adenom hypofýzy.\n\nLéčí se poměrně efektivně chirurgicky.\n"}
{"id": "1161563", "url": "https://cs.wikipedia.org/wiki?curid=1161563", "title": "Kraniofaryngeom", "text": "Kraniofaryngeom\n\nKraniofaryngeom je pomalu rostoucí typ tumoru, jenž vzniká z embryonální tkáně hypofýzy z Rathkeho výchlipky, nejčastěji u dětí a u věkové skupiny 50-60 let. Představuje asi 4 % intrakraniálních tumorů. Způsobuje poruchy vidění, kvůli tlaku na chiasma opticum.\n\nZpravidla jde o benigní typ nádoru. Užívá se chirurgie a radioterapie.\n"}
{"id": "1161565", "url": "https://cs.wikipedia.org/wiki?curid=1161565", "title": "Zemská silnice B22", "text": "Zemská silnice B22\n\nZemská silnice Grestner Straße B22 se nachází ve spolkové zemi Dolní Rakousko. Vede z obce Saffen přes městys Gresten do obce Gstadt u města Waidhofen an der Ybbs. Její délka je zhruba 29 km.\n\nPoznámka: v tabulce uvedené kilometry a nadmořské výšky jsou přibližné.\nPro vytvoření článku byly použity: \n"}
{"id": "1161566", "url": "https://cs.wikipedia.org/wiki?curid=1161566", "title": "Esino Lario", "text": "Esino Lario\n\nEsino Lario je obec v provincii Lecco v italské oblasti Lombardie. Nachází se asi 60 kilometrů severně od Milána, 15 kilometrů severozápadně od města Lecco a asi 4,3 km východně od břehu jezera Komo. K 31. prosinci 2004 zde žilo 772 obyvatel, plocha obce je 18,66 kilometrů čtverečních. Do obce patří části Bigallo a Ortanella.\n\nHistorické osídlení je doloženo archeologickými nálezy. Oblast kolem Esino Lario je obklopena alpskými hřebeny. Jedná se o krasovou oblast, kde se nacházejí zkameněliny, bludné balvany a jeskyně, z nichž nejznámější je Lednice na hoře Moncodeno (la Ghiacciaia del Moncodeno). Obec je součástí horského společenství Valsassina, Valvarrone, Val d'Esino a Riviera a leží v přírodním parku severní Grigna (Parco delle Grigna Settentrionale).\n\nObec Esino Lario vznikla v roce 1927 sloučením obcí Dolní Esino (Esino Inferiore) a Horní Esino (Esino Superiore).\n\nPoslední zalednění ve čtvrtohorách (Würm) začalo před 70 tisíci lety a pokrylo oblast Komo a zásadně změnilo vzhled krajiny – vytvarovalo svahy hor, vytvořilo úrodné morénové terasy, je zde zachováno mnoho známek zalednění včetně bludných balvanů. Krajina Esino Lario svědčí o alpinském vrásnění výjimečným způsobem fosíliemi, balvany a jeskyněmi a díky své výjimečnosti byla cílem zájmu přírodovědců již ve druhé polovině devatenáctého století.\n\nLidská přítomnost na území je doložena již od neolitu. Obzvláště významné archeologické nálezy pocházejí z 5. století před naším letopočtem a ukazují, že oblast byla přechodem z jedné z hlavních silnic podél východního břehu Komského jezera, protože převislé skály mezi Mandello a Bellano neumožňovaly přímý průchod, od Lierna cesta šplhala do obce Ortanella (v současné době část Esino Lario) a následně klesala na Vezio a Bellano. Území protínalo mnoho menších obchodních cest. Archeologické nálezy obsahují četné hroby a keltské pohřebiště. Během římského období zde probíhala obrana před nájezdy barbarů. Římské ochranné linie komunikovaly navzájem ohňovými signály v noci a kouřovými ve dne. Hrad Esino – věž, která zůstala zachována – byl jedním z opevněných bodů této obranné linie. Předpokládá se, že v té době zde vznikla i prvotní církev.\n\nPo pádu římské říše a vládě herulského vojevůdce Odoakera a gótského Theodoricha dobyli Itálii Byzantinci během dlouhých a devastujících válek. Bezprostředně poté Langobardi sestoupili z Friuli a roku 569 dobyli Milán. Vojenská jednotka byzantské Říše, pod vedením \"magister militum\" Franciona, bránila Esino Lario proti Lombardům. Tato obrana trvala 20 let a zabránila odvetným opatřením, které následovaly po smrti krále Alboina. Nakonec Francione musel uprchnout na ostrov Isola Comacina a po šesti měsících obléhání kapituloval. Lombardský král Authari dobyl území. Lombardové povolili místním lidem pokračovat v jejich práci, ale třetina produktů byla konfiskována jako daň.\n\nKe konci dvanáctého století se posílila úloha řemeslníků a vznikaly \"svobodné\" obce. Jednou z nich bylo Generální společenství Valsassina (a Comunità Generale della Valsassina), ke které patřilo Esino Lario. Stanovy obce byly odvozeny ze starých zvyků. Každá vesnice byla podřízena své radě, tvořené hlavami rodin. Zástupci obou obcí, Horního a Dolního Laria, byli v Radě generálního Společenství, které sídlilo v Introbio. Tam, v paláci praetoriánské stráže sídlil soud, který byl spravován zpočátku konzulem, později starostou.\n\nV prvních desetiletích 16. století bylo východní Lario blízko k armádám zapojeným do sporu mezi Francií a Španělskem. Dobrodruh Gian Giacomo Medici se pokoušel vytvořit knížectví u Komského jezera a flotila dlouho odolávala silám vévody Františka II. Maria Sforzy. Nakonec bylo Bellano dobyto, drancováno a hladomor zuřil v každé obci. Vévoda zemřel bez dědiců, a Milán připadl v roce 1535 pod španělskou nadvládu. Následovala dvě století postupného rozkladu: archivy obce odhalují bídu, útlak, loupeže a nespravedlnosti. Jedinými pozitivními událostmi byly dvě pastorační návštěvy Karla Boromejského v Esinu v roce 1565 a 1582. Mor v roce 1630 si vyžádal mnoho obětí ve Valsassinu; v Esinu zemřelo 50 obyvatel. Po zbytek století žili obyvatelé kraje v bídě. Ve druhé polovině roku 1600 se Valsassina navzdory starým privilegiím dostala do sporu s komorou.\n\nAčkoliv malé město bylo velmi chudé, zúčastnilo se hnutí Sjednocení Itálie. Po zprávách o povstání v Miláně v roce 1848, se vypravila skupina dobrovolníků do Lecca a připojila se k jednotkám na pomoc Milánu. Po návratu Rakušanů byli účastníci povstání vězněni v Bellanu. Kolem roku 1859 Esino připojilo své síly k italské Národní gardě, a to zbraněmi, muži v uniformách a pochodovou hudbou. Mladý student Pietro Pensa se zúčastnil jako dobrovolník v taženích na Sicílii a do Neapole a byl vyznamenán bronzovou medaili. Prvních 50 let království Itálie bylo pro obyvatelstvo velmi těžké. Dřevo pro výrobu uhlí pro tavicí pece již nebylo potřebné, a obchod s ním upadl.\n\nHospodářský pokles a populační růst vyvolaly emigrační vlnu. Mnoho obyvatel se stěhovalo do Jižní Ameriky a do Kalifornie. Přes tento pokles byly v obci provedeny obecně prospěšné práce: byly nově vydlážděny ulice k jezeru a do hor do vzdálenosti dvaceti kilometrů a zřízeny dva veřejné vodovody.\n\nSto dvacet pět občanů z Esina padlo během první světové války. Čtyři z nich byli vyznamenáni stříbrnými a tři bronzovými medailemi. Po válce byla zahájena transformace místní ekonomiky stavbou nové silnice (Strada agro-silvo-pastorale) v roce 1925. Spojení dvou obcí, Horního a Dolního Esina, vytvořilo v roce 1927 nové město Esino Lario. Došlo ke sjednocení škol a ke zlepšení výkonnosti úřadů. V roce 1930 byl postaven současný hřbitov.\n\nDruhá světová válka představovala tragédii. V okolí obce probíhala partyzánská válka. V té pomáhal místní farář i občanská správa obce.\n\nV roce 1958 byla rozšířena a zpevněna silnice od Komského jezera. V roce 1957 byla k obci připojena část Ortanella. V letech 1950–1967 byl upraven místní vodovod. V roce 1974 byla zřízena kanalizace a v roce 1975 byla opravena radnice.\n\nMěsto leží v podhůří Alp na severovýchodních svazích horské skupiny Grigna, v čele malého údolí Valsassina. Město se skládá ze dvou odlišných středisek: Horní a Dolní Esino, které se nachází v nadmořské výšce kolem 900 metrů; další menší lokality v rámci obce jsou Cainallo, téměř na 1300 m nad mořem, a Ortanella, o něco méně než 1000 metrů n. m.\n\nOkres je hornatý: nejnižší bod se nachází 554 metrů n. m., zatímco nejvyšší bod je vrchol Grigne, 2,409 metrů.\n\nZa zmínku stojí rozsáhlý amfiteátr na úpatí hory Moncodeno, který se nachází mezi 1700 metrů a 2300 metrů, vyznačuje velkým počtem závrtů a téměř pěti sty jeskyní, vytvořených kombinovaným působením krasových procesů a eroze ledem během ledových dob. Nejznámější z těchto jeskyní je tzv. Lednice v Moncodeno.\n\nLokalita je charakteristická hojnou přítomností mořských fosilních usazenin, v důsledku geologické historie podhůří Alp, které se vynořily z moře během tektonických pohybů alpinského vrásnění v kenozoiku. Tyto nálezy byly předmětem zájmu mnoha paleontologů. Mezi prvními je studoval geolog a paleontolog Antonio Stoppani v 19. století.\nEsino Lario spadá hydrologicky do povodí řeky Pád, konkrétně do povodí řeky Adda, která protéká Komským jezerem, jež se nachází asi tři kilometry západně od obce. Na území obce pramení množství malých vodních toků, které se postupně vlévají do potoka Esino, který u nedaleké obce Perledo ústí do zmíněného jezera.\n\nOblast, nacházející se v údolí Valsassina, má vlhké, mírné podnebí, chladnější než v údolí Pádu v důsledku vyšších nadmořských výšek. V nejbližší meteorologické stanici, v Barzio (770 m n. m., tj. zhruba o 100 metrů níže, než je Esino Lario), je průměrná roční teplota 10 °C (pro porovnání v Miláně je to 13 °C). Úhrn srážek je bohatý, více než 1700 mm za rok, a je rovnoměrně rozložen po celý rok. Léta jsou mírná, s častými dešťovými přeháňkami a bouřkami. Průměrná letní teplota se pohybuje kolem 19 °C, vyšší v červenci a srpnu, a mírně nižší v červnu; během nejintenzivnějších veder maximální teploty velmi zřídka překročí 32 °C. Zimy jsou poměrně mírné; průměrná teplota za prosinec, leden a únor se pohybuje kolem 1–2 °C, více či méně stejná teplota je zaznamenána v údolí Pádu v mnohem nižších polohách. To je vzhledem k fenoménu teplotní inverze často pozorováno uprostřed zimy, kdy subtropické vysokotlaké systémy dosahují severní Itálie. Zimy mohou být bohaté na sníh, protože cyklóny nesou vlhký a studený vzduch ze severního Atlantiku.\n\nVývoj počtu obyvatel:\n\nHistoricky hlavní ekonomickou činností Esino Lario je dřevařství, jsou zde rozsáhlé lesy buků a habrů. Esino Lario bylo součástí skupiny obcí Grigne která poskytovala dřevěné uhlí pro výrobu železa ve Valsassině. Společné vlastnictví lesů je zvláštností obce; lesy patří městu a jsou rozděleny pro použití mezi obyvatele a částečně postupovány dědičným právem.\n\nCestovní ruch v Esino Lario začal koncem 19. století a souvisí s dobou, kdy se Antonio Stoppani a další geologové začali zajímat o výzkum fosilií v oblasti Grigne. Obec se stala ekonomickým centrem kraje v roce 1960, kdy se jí přezdívalo \"perla Grigne\". Během sedmdesátých let 20. století navštěvovalo kraj asi 12.000 turistů ročně.\n\nNové zdroje vody, které přivedl akvadukt Valsassina, umožnily založení lyžařských středisek, takže turisté navštěvovali kraj i v zimě. V devadesátých letech ale cestovní ruch začal klesat, protože nedostatek sněhu neumožnil provoz sjezdovek.\n\nMěsto bylo vybráno jako hostitel Wikimanie 2016, každoroční konference hnutí Wikimedia, která zde proběhla v červnu 2016.\n\nObcí Esino Lario prochází silnice 65 (Strada Provinciale 65). Nejbližší železniční nádraží je Varenna-Esino-Perledo, 12 kilometrů vzdálené.\n\nNejbližší veřejné letiště je milánské letiště Malpensa, mezinárodní letiště Il Caravaggio (L'Aeroporto Internazionale Il Caravaggio, Aeroporto di Bergamo-Orio al Serio) nebo letiště Linate (Aeroporto di Milano-Linate).\n\nVilla Clotilde je stavba v centru města Esino Lario. V budově sídlí turistická kancelář, veřejná knihovna a Archivio Pietro Pensa se specializovanou knihovnou místní historie. Dále je to sídlo muzea Eco Grigne a nalézá se zde část sbírky Muzea Grigne a některá díla současného umění.\nMěstská knihovna sídlí od roku 2008 ve Ville Clotilde, Via Montefiori 19. Knihovna byla založena z iniciativy dobrovolníků a od roku 2010 je jedním z výpujčních míst knihovního systému v provincii Lecco. Specializovaná knihovna místní historie (Biblioteca specialistica di Storia locale), která vznikla z knižního fondu archivu Pietra Pensa, se nachází ve stejné budově a je pro veřejnost otevřena pouze pro studijní účely.\nV obci sídlí též Archiv Pietra Pensy (Archivio Pietro Pensa) je soukromý archiv, který sídlí ve Ville Clotilde a je řízen Spolkem přátel Muzea Grigne Onlus. Archiv uchovává staré dokumenty (14.–20. století) a dokumenty inženýra, správce a místního historika Pietra Pensy. Archiv uchovává 182 pergamenů a dalších vzácných dokumentů z oblastí Valsassina, Esino Lario, Lario a Valtellina; dále knihy, fotografie a mikrofilmy (mikrofiše).\n\nV obci se nachází dvě muzea, a to Muzeum Grigne a Ekomuzeum v Grigne. Muzeum Grigne v Esino Lario je první místní muzeum v provincii. Založil jej v roce 1930 tehdejší farář Don Giovanni Battista Rocc, aby seznámil veřejnost se složitou historií okresu. Muzeum uchovává a ukazuje vývoj člověka a jeho životního prostředí od počátků až do současnosti. Z tohoto důvodu jsou sbírky rozděleny na tři odlišné části, podle jednotlivých částí obce a jsou věnovány geologii, botanice, zoologii a místní historii. Muzeum je součástí muzejního systému provincie Lecco.\n\nEcomuzeum v Grigne (Ecomuseo delle Grigne) je obecní ekologické muzeum, které vzniklo v roce 2008 z iniciativy spolku Přátel Muzea Grigne Onlus (řídící orgán) a města.\n\nV roce 2007 Spolek přátel Muzea Grigne Onlus začal podporovat vznik současných uměleckých děl přímo v obci.\n\n\n\n\n"}
{"id": "1161567", "url": "https://cs.wikipedia.org/wiki?curid=1161567", "title": "Oh No", "text": "Oh No\n\nOh No, vlastním jménem Michael Jackson, (* 6. listopadu 1978) je americký rapper a hudební producent. Jeho otcem byl soulový zpěvák Otis Jackson a strýcem jazzový trumpetista Jon Faddis. Jeho starším bratrem je diskžokej Madlib. Svou kariéru zahájil se skupinou Kali Wild. Roku 1999 přispěl na album \"Soundpieces: Da Antidote\" skupiny Lootpack, kterou vedl jeho bratr. Své první sólové album nazvané \"The Disrupt\" vydal v roce 2004 (vydavatelství Stones Throw Records). Během své kariéry produkoval nahrávky mnoha interpretů, mezi něž patří například Mos Def, Action Bronson a The Alchemist.\n"}
{"id": "1161568", "url": "https://cs.wikipedia.org/wiki?curid=1161568", "title": "Ar (Unix)", "text": "Ar (Unix)\n\nProgram ar je tradičním un*xovým nástrojem pro správu souborových archivů, tedy více souborů sbalených do jednoho. Jeho používání je v moderní době značně omezené, vesměs jej totiž nahradil tar. Obecně se nadále používá při správě souborů statických knihoven a také jej interně používá souborový formát deb balíčků distribuce Debian.\n\nZůstává součástí specifikace Linux Standard Base, kde je ale ve verzi 4.1 označen za zastaralý a předpokládá se jeho odstranění v novějších verzích. Rovněž je zahrnutý v GNU binutils.\n\n"}
{"id": "1161569", "url": "https://cs.wikipedia.org/wiki?curid=1161569", "title": "Jon Faddis", "text": "Jon Faddis\n\nJon Faddis (* 24. července 1953) je americký jazzový trumpetista. Ve svých osmnácti letech se stal členem big bandu Lionela Hamptona a později působil v orchestru Thada Jonese a Mela Lewise. během své kariéry spolupracoval s mnoha dalšími hudebníky, mezi něž patří například Anthony Braxton, Stanley Turrentine, Charles Mingus a Lalo Schifrin, ale také hudebníci nehrající jazz, jakými jsou například Paul Simon, Eric Clapton, Lou Reed a Mick Jagger. Rovněž vydal několik vlastních alb. V roce 1998 vystupoval ve filmu \"Blues Brothers 2000\".\n\n"}
{"id": "1161571", "url": "https://cs.wikipedia.org/wiki?curid=1161571", "title": "Madlib", "text": "Madlib\n\nMadlib, vlastním jménem Otis Jackson, Jr., (* 24. října 1973) je americký diskžokej, rapper a hudební producent. Jeho mladším bratrem je rapper a producent Oh No, otcem byl soulový zpěvák Otis Jackson a strýcem jazzový trumpetista Jon Faddis. Svou kariéru zahájil počátkem devadesátých let jako člen skupiny Lootpack. Její první album nazvané \"Soundpieces: Da Antidote\" vyšlo v roce 1999. Své první sólové album vydal pod pseudonymem Quasimoto v roce 2000. Později vydal několik dalších alb (pod jmény Quasimoto, Madlib a DJ Rels). Během své kariéry spolupracoval s mnoha hudebníky, mezi něž patří například Talib Kweli, Freddie Gibbs a J Dilla.\n\n"}
{"id": "1161578", "url": "https://cs.wikipedia.org/wiki?curid=1161578", "title": "Regina Carter", "text": "Regina Carter\n\nRegina Carter (* 6. srpna 1966 Detroit) je americká houslistka. Jejím bratrancem je jazzový saxofonista James Carter. Své první, eponymní, album vydala v roce 1995 (vydavatelství Atlantic Records). Později následovalo několik dalších alb. Během své kariéry spolupracovala s mnoha hudebníky, mezi něž patří například Elliott Sharp, Cassandra Wilsonová či Kenny Barron. Hrála například se smyčcovým kvartetem Soldier String Quartet. Spolu s dalšími členy souboru nahrála originální hudbu skladatele Johna Calea pro film \"Střelila jsem Andyho Warhola\".\n\n"}
{"id": "1161579", "url": "https://cs.wikipedia.org/wiki?curid=1161579", "title": "Opština Bajina Bašta", "text": "Opština Bajina Bašta\n\nOpština Bajina Bašta (v srbské cyrilici Општина Бајина Башта) je základní jednotka územní samosprávy v autonomní oblasti Vojvodina na severu Srbska. V roce 2011 zde žilo 26 022 obyvatel. Sídlem správy opštiny je město Bajina Bašta.\n\nÚzemí opštiny se nachází na západě Srbska u hranice s Bosnou a Hercegovinou v regionu Podriní. Ve své východní části je značně hornaté. Na východě hraničí s opštinou Užice a opštinou Kosjerić, na západě s Bosnou a Hercegovinou.\n\nObyvatelstvo na území opštiny Bajina Bašta je národnostně víceméně homogenní, dominuje srbská národnost.\n\nV opštině se nachází celkem 36 sídel:\n"}
{"id": "1161580", "url": "https://cs.wikipedia.org/wiki?curid=1161580", "title": "Kermit Driscoll", "text": "Kermit Driscoll\n\nKermit Driscoll (* 4. března 1956 Kearney) je americký kontrabasista a baskytarista. Ve svých pěti letech začal hrát na klavír, později na saxofon a ve třinácti na baskytaru. Později byl členem rockové kapely. V letech 1975 až 1978 studoval na Berklee College of Music. V roce 1987 začal spolupracovat s kytaristou Billem Frisellem. Členem jeho kvartetu byl až do roku 1996. Spolu se členy souboru Soldier String Quartet nahrál originální hudbu skladatele Johna Calea pro film \"Střelila jsem Andyho Warhola\". Během své kariéry spolupracoval s mnoha dalšími hudebníky, mezi něž patří například Wayne Horvitz, Henry Kaiser, John Zorn a Emil Viklický. V roce 2010 vydal vlastní album \"Reveille\", na němž se podíleli kytarista Bill Frisell, klavírista Kris Davis a bubeník Vinnie Colaiuta.\n\n"}
{"id": "1161582", "url": "https://cs.wikipedia.org/wiki?curid=1161582", "title": "Tottenham Hale (stanice metra v Londýně)", "text": "Tottenham Hale (stanice metra v Londýně)\n\nTottenham Hale je vlaková stanice a stanice metra v Londýně, otevřená 15. září 1840 jako \"Tottenham\". Nachází se na lince:\n\nVe stanici zastavují vlaky Stansted Express spojující Londýn s letištěm Stansted.\n"}
{"id": "1161596", "url": "https://cs.wikipedia.org/wiki?curid=1161596", "title": "Walthamstow Central (stanice metra v Londýně)", "text": "Walthamstow Central (stanice metra v Londýně)\n\nWalthamstow Central je stanice londýnského metra, otevřená roku 1870. Vlaky National Rail jezdily dříve z Lea Bridge. Původní název stanice zněl \"Hoe Street\". Dnes se nachází na lince:\n"}
{"id": "1161599", "url": "https://cs.wikipedia.org/wiki?curid=1161599", "title": "Kentish Town (stanice metra v Londýně)", "text": "Kentish Town (stanice metra v Londýně)\n\nKentish Town je stanice metra v Londýně, roku 1868. Dříve zde jezdily linky Midland Railway a Great Eastern Railway. Dnes se stanice nachází na lince:\n"}
{"id": "1161600", "url": "https://cs.wikipedia.org/wiki?curid=1161600", "title": "Prudký potok", "text": "Prudký potok\n\nNázev Prudký potok má více vodních toků:\n\n"}
{"id": "1161601", "url": "https://cs.wikipedia.org/wiki?curid=1161601", "title": "Mark Stewart (kytarista)", "text": "Mark Stewart (kytarista)\n\nMark Stewart je americký multiinstrumentalista hrající nejčastěji na kytaru a violoncello, ale také na další nástroje (mandolína, dobro, daxofon, banjo a další). V letech 1989 až 1999 byl členem kytarového kvartetu Fred Frith Guitar Quartet, který vedl Fred Frith. Vedle těchto dvou hudebníků v něm působili také Nick Didkovsky a René Lussier. V roce 2003 doprovázel obnovené duo Simon & Garfunkel (nahrávka koncertu vyšla následujícího roku na albu \"\"). Již od konce devadesátých let hrál v doprovodné kapele Paula Simona. Během své kariéry spolupracoval s mnoha hudebníky, mezi které patří například Zeena Parkins, Phil Kline, Cyndi Lauper, David Krakauer nebo kolektiv Bang on a Can. Spolu s Robem Schwimmerem tvoří duo Polygraph Lounge. Rovněž se věnuje navrhování hudebních nástrojů.\n\n"}
{"id": "1161609", "url": "https://cs.wikipedia.org/wiki?curid=1161609", "title": "Obština Novo Selo", "text": "Obština Novo Selo\n\nObština Novo Selo ( \"Община Ново село\") je bulharská jednotka územní samosprávy ve Vidinské oblasti. Leží v severozápadním cípu Bulharska podél Dunaje u hranic s Rumunskem. Sídlem obštiny je ves Novo Selo, kromě ní zahrnuje obština 4 vesnice. Žije zde přes 2 tisíce stálých obyvatel.\n\nV obštině žije 2 295 stálých obyvatel a včetně přechodně hlášených obyvatel 2 709. Podle sčítáni 1. února 2011 bylo národnostní složení následující:\n"}
{"id": "1161611", "url": "https://cs.wikipedia.org/wiki?curid=1161611", "title": "225 (číslo)", "text": "225 (číslo)\n\nDvě stě dvacet pět je přirozené číslo, které následuje po čísle dvě stě dvacet čtyři a předchází číslu dvě stě dvacet šest. Římskými číslicemi se zapisuje CCXXV.\n\n\n\n\nSilnice II/225 je česká silnice II. třídy vedoucí na trase II/224 – Žatec – Zeměchy – Louny\n\n\n"}
{"id": "1161614", "url": "https://cs.wikipedia.org/wiki?curid=1161614", "title": "Monte Amaro", "text": "Monte Amaro\n\nMonte Amaro (2793 m n. m.) je hora v masivu Majella v Abruzských Apeninách ve střední Itálii. Nachází se na trojmezí provincií Chieti, L'Aquila a Pescara, přibližně 6,5 km jihovýchodně od obce Sant'Eufemia a Maiella a 14 km východoseverovýchodně od města Sulmona. Monte Amaro je nejvyšší horou masívu Majella a s prominencí 1812 m se řadí mezi tzv. ultraprominentní vrcholy (\"ultra-prominent peaks\").\n\n\n"}
{"id": "1161615", "url": "https://cs.wikipedia.org/wiki?curid=1161615", "title": "226 (číslo)", "text": "226 (číslo)\n\nDvě stě dvacet šest je přirozené číslo, které následuje po čísle dvě stě dvacet pět a předchází číslu dvě stě dvacet sedm. Římskými číslicemi se zapisuje CCXXVI.\n\n\n\nSilnice II/226 je česká silnice II. třídy vedoucí na trase II/205 – Lubenec – Vroutek – Podbořany – Pšov\n\n\n"}
{"id": "1161616", "url": "https://cs.wikipedia.org/wiki?curid=1161616", "title": "Manuel Kastilský", "text": "Manuel Kastilský\n\nManuel Kastilský (1234, Carrión de los Condes – 25. prosince 1283, Peñafiel) byl kastilský infant, pán z Escalony, Peñafielu, Cuéllar a Villeny, zakladatel dynastie Manuelů z Villeny.\n\nNarodil se jeden z nejmladších synů kastilského krále Ferdinanda III. a jeho manželky Alžběty, dcery Filipa Švábského. Roku 1252 od otce získal panství Villena. Roku 1259 se zúčastnil delegace, jež měla v Itálii získat od papeže Alexandra IV. souhlas s císařskou korunovací pro jeho bratra, krále Alfonse X. Roku 1262 mu bratr věnoval další panství a Manuel jej nadále podporoval. Zemřel roku 1283 a byl pohřben v klášterním kostele sv. Jakuba v Uclés.\n"}
{"id": "1161618", "url": "https://cs.wikipedia.org/wiki?curid=1161618", "title": "Tufnell Park (stanice metra v Londýně)", "text": "Tufnell Park (stanice metra v Londýně)\n\nTufnell Park je stanice metra v Londýně, otevřená byla 22. června 1907. Modernizace stanice proběhla v roce 2004. Nachází se na lince:\n"}
{"id": "1161619", "url": "https://cs.wikipedia.org/wiki?curid=1161619", "title": "Belsize Park (stanice metra v Londýně)", "text": "Belsize Park (stanice metra v Londýně)\n\nBelsize Park je stanice londýnského metra v lokalitě \"Belsize Park\" v severozápadním Londýně. Leží na větvi Edgware linky Northern line, mezi stanicemi Chalk Farm a Hampstead v přepravní zóně 2. Nachází se na severním konci ulice \"Haverstock Hill\". V červenci 2011 byla zapsána na seznam budov zvláštního architektonického nebo historického významu, stupeň II.\n\nPoblíž stanice se nachází nemocnice \"Royal Free Hospital\".\n\nStanice byla otevřena 22. června 1907 železniční společností \"Charing Cross, Euston & Hampstead Railway\" (CCE & HR) jako mezilehlá stanice na její trati ze stanice Charing Cross do stanice Golders Green. Je osazena třemi výtahy, se šachtami na nástupiště hlubokými 33,2 m (108 stop 10 palců). Podle informační tabulky na stanici vede na nástupiště 219 schodů. Stanice byla navržena architektem Lesliem Greenem a má své známé průčelí z krvavě rudé kameniny s pěti kulatými klenutými okny. Takto zůstala do značné míry nedotčená až do konce osmdesátých let, kdy byly vyměněny výtahy a instalován nový odbavovací systém.\n\nBelsize Park je jednou z osmi stanic londýnského metra, které mají pod sebou hlubinné protiletecké kryty. Kryt byl vybudován během druhé světové války, aby poskytoval bezpečný prostor pro obsluhu. Vstupy do krytu jsou na křižovatce ulic \"Haverstock Hill\" a \"Downside Crescent\" (jižní vstup) a ve vnitrobloku mezi ulicemi \"Haverstock Hill\" a \"Aspern Grove\" (severní vstup). Úkryt tvoří dva paralelní tubusy postavené tak, aby mohly být popřípadě využity pro uvažované budoucí expresní metro. Sedm úkrytů stejného typu bylo postaveno na stanicích linky Northern Line, a sice kromě Belsize Park na Camden Town, Goodge Street, Stockwell, Clapham North, Clapham Common a Clapham South. Každý úkryt měl dva vstupy připomínající „krabičku na pilulky“ a ventilační šachty.\n\nStanici obsluhují autobusové linky 168 a C11, a dále noční linka N5.\n"}
{"id": "1161622", "url": "https://cs.wikipedia.org/wiki?curid=1161622", "title": "Hampstead (stanice metra v Londýně)", "text": "Hampstead (stanice metra v Londýně)\n\nHampstead je stanice londýnského metra ve čtvrti Hampstead v severním Londýně. Stanice je na větvi Edgware linky Northern Line mezi stanicemi Golders Green a Belsize Park a je nejsevernější podzemní stanicí na této větvi. Stanice je současně v přepravní zóně 2 a v přepravní zóně 3.\n\nStanice projektovaná architektem Lesliem Greenem byla otevřena 22. června 1907 železniční společností Charing Cross, Euston & Hampstead Railway. Nachází se na křižovatce ulic Heath Street a Hampstead High Street a původně před otevřením bylo pro stanici navrženo jméno Heath Street. Původní dlaždicové označení na stěnách nástupiště vlaků do centra je stále Heath Street. Stanice Hampstead je na strmém kopci a její nástupiště jsou nejhlubší v celém systému londýnského metra, a sice 58,5 m pod úrovní terénu. Má nejhlubší výtahovou šachtu na metru v délce 55 metrů (180 stop), s vysokorychlostními výtahy. Dříve to byly výtahy Otis, ale byly modernizovány společností Wadsworth Lift Company a opět v roce 2014 malým generickým dodavatelem výtahů firmou Accord. K dispozici je také nouzové točité schodiště s více než 320 schody.\n\nNa severu mezi stanicemi Hampstead a Golders Green je nedokončená stanice North End, přezdívaná Bull & Bush podle nedaleké hospody. Stanice Hampstead Heath na lince londýnské nadzemky London Overground je zhruba 10 - 15 minut chůze na východ.\n\nStanice je vzdušnou čarou 7 km severoseverozápadně od stanice Charing Cross.\nStanici obsluhují autobusové linky 46 a 268,noční linka N5, a dále školní autobus 603.\n"}
{"id": "1161623", "url": "https://cs.wikipedia.org/wiki?curid=1161623", "title": "Golders Green (stanice metra v Londýně)", "text": "Golders Green (stanice metra v Londýně)\n\nGolders Green je stanice metra v Londýně, otevřená 22. června 1907. Tato stanice byla poslední, která měla semafory. Roku 1950 byly odstraněny. Výtah byl postaven roku 2008. Stanice se nachází v přepravní zóně 3 a leží na lince:\n"}
{"id": "1161624", "url": "https://cs.wikipedia.org/wiki?curid=1161624", "title": "Bamber Bridge FC", "text": "Bamber Bridge FC\n\nBamber Bridge FC (celým názvem: Bamber Bridge Football Club) je anglický fotbalový klub, který sídlí ve vesnici Bamber Bridge v nemetropolitním hrabství Lancashire. Založen byl v roce 1974. Od sezóny 2018/19 hraje v Northern Premier League Premier Division (8. nejvyšší soutěž). Klubové barvy jsou černá a bílá.\n\nSvé domácí zápasy odehrává na stadionu Irongate s kapacitou 3 000 diváků.\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1161626", "url": "https://cs.wikipedia.org/wiki?curid=1161626", "title": "Brent Cross (stanice metra v Londýně)", "text": "Brent Cross (stanice metra v Londýně)\n\nBrent Cross je stanice metra v Londýně, otevřená 19. listopadu 1923 jako \"Brent\". Stanici navrhl Stanley Heaps. Za první světové války stanice nesla jméno \"Woodstock\". 20. července 1976 byla stanice přejmenována na současné jméno po nově otevřeném obchodním centru. Stanice se nachází v přepravní zóně 3 a leží na lince:\n"}
{"id": "1161629", "url": "https://cs.wikipedia.org/wiki?curid=1161629", "title": "Brighouse Town FC", "text": "Brighouse Town FC\n\nBrighouse Town FC (celým názvem: Brighouse Town Football Club) je anglický fotbalový klub, který sídlí ve městě Brighouse v metropolitním hrabství West Yorkshire. Založen byl v roce 1963. Od sezóny 2018/19 hraje v Northern Premier League Division One East (8. nejvyšší soutěž). Klubové barvy jsou oranžová a černá.\n\nSvé domácí zápasy odehrává na stadionu St Giles Road s kapacitou 1 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1161631", "url": "https://cs.wikipedia.org/wiki?curid=1161631", "title": "Beatrix Kastilská (1254–1286)", "text": "Beatrix Kastilská (1254–1286)\n\nBeatrix Kastilská (5. listopadu nebo 6. prosince 1254 – 1286) byla markraběnka z Montferratu z Burgundsko-Ivrejské dynastie.\n\nNarodila se jako druhá z jedenácti potomků kastilského krále Alfonse X. a jeho manželky Violanty, dcery aragonského krále Jakuba I.\nPůvodně byla za slib podpory otcovy kandidatury na krále Svaté říše římské zřejmě zasnoubená s Janem Braniborským. Zasnoubení bylo zrušeno.\n\nV srpnu 1271 se v Murcii stala třetí manželkou markraběte Viléma VII. z Montferratu a porodila mu vytouženého syna. Zemřela v roce 1286, manžel ji přežil o šest let.\n"}
{"id": "1161632", "url": "https://cs.wikipedia.org/wiki?curid=1161632", "title": "Ivo Slavotínek", "text": "Ivo Slavotínek\n\nIvo Slavotínek (* 31. ledna 1976 Prostějov) je český politik, od roku 2008 zastupitel Olomouckého kraje, od roku 2006 místostarosta města Velká Bystřice na Olomoucku, člen KDU-ČSL.\n\nNarodil se do rodiny projektanta osvětlovací techniky a učitelky. Po absolvování Gymnázia Jiřího Wolkera v Prostějově vystudoval v letech 1994 až 1998 pedagogiku volného času na Pedagogické fakultě Univerzity Palackého v Olomouci (získal titul Mgr.).\n\nJiž od dob studií se zaměřuje na problematiku sociální péče o seniory a zdravotně postižené. V září 1998 se stal ředitelem nově zřízeného Domu pokojného stáří sv. Anny ve Velké Bystřici na Olomoucku. O něco později se do Velké Bystřice i přestěhoval. Ředitelem tohoto sociálního zařízení byl do listopadu 2006, kdy získal funkci v městské samosprávě.\n\nAngažuje se ve Skautu, deset let vedl v Prostějově skautský oddíl. Ve Velké Bystřici pak pracuje v místní jednotě křesťanské tělovýchovné organizace Orel. Ivo Slavotínek je ženatý, má dceru Alžbětu. K jeho hlavním zájmům patří cestování.\n\nDo komunální politiky vstoupil, když ještě jako nestraník za KDU-ČSL kandidoval v komunálních volbách v roce 1998 do Zastupitelstva města Prostějova, ale neuspěl. Následně se přestěhoval do Velké Bystřice a ve volbách v roce 2006 byl již jako člen KDU-ČSL zvolen místním zastupitelem. V listopadu 2006 se navíc stal místostarostou města. V komunálních volbách v roce 2010 nejdříve obhájil post zastupitele města (byl lídrem kandidátky) a v listopadu 2010 i pozici místostarosty. Také ve volbách v roce 2014 byl lídrem strany a opět se stal zastupitelem města, v listopadu 2014 byl již po třetí zvolen místostarostou města.\n\nV krajských volbách v roce 2004 kandidoval za KDU-ČSL do Zastupitelstva Olomouckého kraje, ale neuspěl. Krajským zastupitelem se stal až po volbách v roce 2008. Mandát ve volbách v roce 2012 obhájil jako člen KDU-ČSL na kandidátce subjektu \"\"Koalice pro Olomoucký kraj společně se starosty\"\" (tj. KDU-ČSL a SZ). Působí jako člen Komise pro rozvoj venkova a zemědělství. V krajských volbách v roce 2016 byl lídrem společné kandidátky KDU-ČSL a SZ v Olomouckém kraji a podařilo se mu mandát krajského zastupitele obhájit.\n\nZa KDU-ČSL také kandidoval v Olomouckém kraji ve volbách do Poslanecké sněmovny PČR v roce 2006 a v roce 2013, ale ani jednou neuspěl.\n"}
{"id": "1161637", "url": "https://cs.wikipedia.org/wiki?curid=1161637", "title": "Burscough FC", "text": "Burscough FC\n\nBurscough FC (celým názvem: Burscough Football Club) je anglický fotbalový klub, který sídlí ve vesnici Burscough v nemetropolitním hrabství Lancashire. Založen byl v roce 1946. Od sezóny 2017/18 hraje v North West Counties League Premier Division (9. nejvyšší soutěž). Klubové barvy jsou zelená a bílá.\n\nSvé domácí zápasy odehrává na stadionu Victoria Park s kapacitou 3 054 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1161641", "url": "https://cs.wikipedia.org/wiki?curid=1161641", "title": "Obština Vidin", "text": "Obština Vidin\n\nObština Vidin ( \"Община Видин\") je bulharská jednotka územní samosprávy ve Vidinské oblasti. Leží v severozápadním cípu Bulharska podél Dunaje u hranic s Rumunskem. Sídlem obštiny je město Vidin, kromě něj zahrnuje obština 1 město a 32 vesnic. Žije zde necelých 70 tisíc stálých obyvatel.\n\nV obštině žije 59 242 stálých obyvatel a včetně přechodně hlášených obyvatel 75 306. Podle sčítáni 1. února 2011 bylo národnostní složení následující:\n"}
{"id": "1161642", "url": "https://cs.wikipedia.org/wiki?curid=1161642", "title": "Jolanda z Montferratu", "text": "Jolanda z Montferratu\n\nJolanda z Montferratu ( \"Violante di Monferrato\",1272, Casale Monferrato – 1317, Drama) byla byzantská císařovna.\n\nNarodila se jako dcera markraběte Viléma VII. z Montferratu a jeho druhé manželky Beatrix, dcery kastilského krále Alfonse X. Byla pokřtěna po své babičce. V roce 1284 byla jako dcera titulárního soluňského krále provdána za ovdovělého byzantského císaře Andronika II. a po svatbě přijala jméno Irena. \n\nZ mladé dívky vyrostla ambiciózní a tvrdohlavá žena, přesvědčovala manžela, aby císařský titul sdílel se všemi syny, ne jenom s jeho prvorozeným Michaelem, synem její předchůdkyně. Napětí mezi manžely vyústilo v odloučení, Jolanda se usadila v Soluni, na níž měla nárok po otci a vedla tam svůj vlastní dvůr a vlastní politiku. Zemřela roku 1317 a byla pohřbena v klášteře Lips. Vládcem Montferratu se po smrti Irenina bratra Jana stal její syn Theodor.\n"}
{"id": "1161643", "url": "https://cs.wikipedia.org/wiki?curid=1161643", "title": "Clitheroe FC", "text": "Clitheroe FC\n\nClitheroe FC (celým názvem: Clitheroe Football Club) je anglický fotbalový klub, který sídlí ve městě Clitheroe v nemetropolitním hrabství Lancashire. Založen byl v roce 1877 pod názvem Clitheroe Central FC. Od sezóny 2018/19 hraje v Northern Premier League Division One West (8. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu Shawbridge s kapacitou 2 000 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1161644", "url": "https://cs.wikipedia.org/wiki?curid=1161644", "title": "Seredně Voďane", "text": "Seredně Voďane\n\nSeredně Vodjane (, , , česky dříve též \"Střední Apša\") je vesnice v okresu Rachov Zakarpatské oblasti na Ukrajině.\nObyvatelstvo je z 96 % rumunské národnosti.\n\nObec se nachází v podhůří Karpat na říčce Apšycji, 3 km severně od Solotvyna.\n\nSídlo je známé velkými a luxusními domy místních obyvatel, přičemž některé připomínají paláce se sloupy, vinutými schodišti, širokými okny a věžemi. Mezi rodáky obce patří známí lékaři, kulturní osobnosti a politici.\n"}
{"id": "1161648", "url": "https://cs.wikipedia.org/wiki?curid=1161648", "title": "Matylda Brabantská (1267)", "text": "Matylda Brabantská (1267)\n\nMatylda Brabantská (1200 - 22. prosince 1267) byla falckraběnka rýnská a hraběnka holandská. Do dějin se zapsala svými zbožnými skutky a četnými církevními donacemi, podporovala bekyně.\n\nNarodila se jako jedna z řady dcer brabantského vévody Jindřicha I. a jeho první manželky Matyldy, dcery Matěje Alsaského. V roce 1212 byla v Cáchách provdána za rýnského falckraběte Jindřicha II., který záhy v roce 1214 zemřel. V listopadu téhož roku ji otec zasnoubil za budoucího holandského hraběte Florise IV. Svatba byla kvůli věku ženicha odložena na 6. prosince 1224.\n\nRoku 1334 Floris zemřel při turnajovém klání a Matylda se střetla ve sporu o regentskou vládu se svými švagry. Svého muže přežila o více než třicet let, znovu se neprovdala a závěr života strávila na svých vdovských statcích. Zemřela v zimě 1267 a byla pohřbena v cisterciáckém klášteře Loosduinen, který roku 1230 společně s Florisem založila.\n"}
{"id": "1161649", "url": "https://cs.wikipedia.org/wiki?curid=1161649", "title": "King Range", "text": "King Range\n\nKing Range je menší pohoří v severozápadní Kalifornii, v kraji Humboldt County, ve Spojených státech amerických.\nJe součástí Kalifornského pobřežního pásma. Nachází při pobřeží Tichého oceánu. \n\nPohoří má hornatý a obtížně dostupný terén. Z tohoto důvodu bylo (v roce 1936 a 1937) při stavbě kalifornské Pobřežní slinice č. 1. (\"State Route 1\") rozhodnuto, vést ji v této oblasti vnitrozemím. Dnes je pohoří King Range součástí přírodní rezervace \"King Range Wilderness\".\nNejčastěji zastoupenými stromy v pohoří jsou pobřežní douglaska tisolistá a sekvoje vždyzelené. Největší místní řekou je \"Mattole River\". Z fauny zde žijí například pelikán hnědý, orel bělohlavý, wapiti západní, liška šedá nebo medvěd baribal.\n"}
{"id": "1161651", "url": "https://cs.wikipedia.org/wiki?curid=1161651", "title": "Kostel svatého Jana Křtitele (Kurdějov)", "text": "Kostel svatého Jana Křtitele (Kurdějov)\n\nKostel svatého Jana Křtitele je římskokatolický farní kostel v centru obce Kurdějov v okrese Břeclav. První zmínka o kostele v obci pochází z roku 1350, současnou, pozdněgotickou podobu získal kostel na přelomu 15. a 16. století. V 80. letech 20. století proběhla generální rekonstrukce celého kostela.\n\nPozdně gotický jednolodní kostel obklopuje samostatně stojící zvonice, kaple Všech svatých a kostnice; stavby jsou propojené obrannou hradební zdí. Spolu dohromady tvoří jeden z největších a nejzachovalejších komplexů opevněného kostela v Česku. Je chráněn jako kulturní památka.\n\nPočátky kostela v Kurdějově sahají pravděpodobně do 1. poloviny 14. století. První písemná zmínka o něm pochází z roku 1350. Tehdy filiální kostel boleradického kostela spadal pod patronát kláštera v Dolních Kounicích. Vlastní církevní správu získal roku 1390. Kostel se v té době sestával z hlavní obdélné lodi s náznakem boční lodi na východní straně. Podoba tehdejšího kněžiště není známa. Loď nenesla klenbu, pouze plochý trámový strop. Přístup do lodi byl dodnes dochovaným portálem na jejím západním průčelí.\n\nZřejmě před rokem 1465 bylo původní kněžiště zbořeno a nahrazeno současným, čemuž nasvědčuje dochovaný letopočet vzniku MCCCCLXV na jednom z opěráků. Asi v této době vznikl při jižní straně lodi silnostěnný věžovitý přístavek čtvercového půdorysu. Na přelomu 15. a 16. století proběhla rozsáhlá pozdně gotická přestavba kostela, pravděpodobně iniciovaná pány z Lipé. Loď byla kolem roku 1500 zaklenuta síťovou klenbou, kterou nesly opěrné sloupy nově přistavěné vně lodi. V západní části lodi přibyla hudební kruchta. Na jižní straně lodi došlo k vybudování nového vstupního portálu. Byla také posílena obranyschopnost kostela vybudování pochůzného patra se střílnami nad stropem lodi. Toto patro mělo též sloužit jako útočiště při napadení.\n\nV blízkosti kostela vznikly v této době i další stavby. Západně od kostelní lodi byla kolem roku 1493 vybudována masivní samostatně stojící zvonice. Severně od kostela byla kolem roku 1507 postavena kaple Všech svatých. Jižně od lodi přibyla kostnice, kamenná stavba hranolového tvaru. Areál kostela obklopila kamenná obranná zeď s ochozem. Obranný charakter nesly i nově vybudované stavby mohutné zvonice a kaple. Na přelomu 16. a 17. století byly vybudovány vyzděné podzemní únikové chodby, vedoucí z kněžiště a karneru východním směrem.\n\nTakto upravený komplex dostal téměř pevnostní ráz, poskytující možnost útočiště a obrany obyvatelům vsi. Především během 17. století se Kurdějov stal cílem řady nájezdů drancujících vojsk. Během tureckého nájezdu roku 1663 se části kurdějovských obyvatel podařilo ukrýt a ubránit se v opevněném areálu kostela. Další zmínka je z roku 1704, kdy obec postihl vpád Kuruců. O úspěšnosti obrany v ostatních případech se nedochovaly žádné zprávy.\n\nPoslední rozsáhlejší úpravy kostela proběhly roku 1718. Na severní a jižní straně lodi byla prolomena nová půlkruhová okna v barokním stylu. Kněžiště dostalo nové zaklenutí plackou. Prostor mezi ním a lodí byl rozdělen vítězným obloukem. Tyto barokní úpravy však nenarušily celkový gotický ráz kostela.\n\nRoku 1834 proběhla přestavba narušené střechy zvonice, která dostala současnou podobu. Během oprav kostela v roce 1919 došlo k menším úpravám. Další opravy se kostel dočkal roku 1936, kdy byla také obnovena střešní krytina lodi a opravena kaple.\n\nGenerální rekonstrukce celého komplexu byla zahájena počátkem 80. let 20. století. Jako první byla rekonstruována kaple Všech svatých, která se nacházela v nejhorším stavu. Roku 1982 proběhla výměna oken v budově fary a v kostelní věži. Statické zabezpečení kostela a hradebních zdí pomocí injektáží provedl v letech 1983–1984 podnik Ingstav Brno. V těchto letech také proběhl archeologický průzkum areálu. Následně byla loď, zvonice a kaple nově zastřešena. Renovaci fasád kostela a fary zajistil podnik Průmyslové stavby Brno. Restaurování kamenických prvků v interiéru a exteriéru provedli pracovníci podniku Umělecká řemesla Brno. V roce 1993 byl renovován oltářní obraz.\n\nAreál kostela svatého Jana Křtitele se nalézá na návrší v centru obce Kurdějov a tvoří její dominantu. Ústřední částí souboru je přibližně orientovaný jednolodní chrám. Obklopuje jej několik mohutně dimenzovaných staveb s výraznými obrannými rysy. Na východě je to samostatně stojící zvonice, na severu kaple Všech svatých, na jihu hranolový karner s přístavbou. Tyto stavby jsou propojeny kamennou obrannou zdí silnou asi 1 m a vysokou 3,5–4 m (současný stav), zevnitř opatřenou kamennými krakorci původně nesoucími dřevěný ochoz. Celková délka zdi je zhruba 105 m. Celek doplňuje východně stojící budova fary, zvnějšku těsně navazující na hradební zeď.\n\nKostel svatého Jana Křtitele je pozdně gotická jednolodní, přibližně orientovaná stavba, na východní straně mírně rozšířená náznakem boční lodě. K té na jižní straně přiléhá hranolovitá sakristie. Kněžiště je trojboce ukončené. Zdi lodi i kněžiště zvenčí posilují stupňované opěrné pilíře. Některé z nich nesou tesané kamenické značky a erby. V západním průčelí lodi se nachází původní vstupní portál, opatřený kamenným ostěním s lomeným obloukem. V ose jižního průčelí je situován novější portál z přelomu 15. a 16. století. Bohatě zdobený, mírně lomený kamenný portál je zakončen fiálami a sochou Krista na kříži. Vedle ní se původně nacházely menší sochy ukřižovaných zločinců, později odsekané. Kolem portálu jsou patrné pozůstatky fresek. Část původních gotických oken s ostěním tvaru lomeného oblouku byla na počátku 18. století zaslepena a nahrazena rozměrnějšími a výše posazenými barokními okny, zakončenými obloukem. Kostel je zastřešen sedlovou zvalbenou střechou kterou nesou dřevěné krakorce. Uprostřed hřbetu vystupuje oplechovaný sanktusník. Krytinu, obnovenou v 80. letech 20. století, tvoří měděný plech.\n\nHlavní loď je zaklenuta pozdně gotickou hvězdicovou žebrovou klenbou, s žebry hruškovitého profilu. Ty se stýkají ve čtyřlistých svornících. Na konzolách žeber se nachází několik kamenických značek. Kněžiště nese zaklenutí nepravidelnou plackou, vytvořené během barokních úprav z počátku 18. století. Příčná loď je zaklenuta jednoduchou barokní valenou klenbou, sakristie klenbou křížovou.\nKněžiště a loď odděluje barokní půlkruhový vítězný oblouk. V západní části lodi se nachází hudební kruchta, jejíž čelo nesou hranolové pilíře ústící do trojice lomených oblouků. Strop kruchty tvoří hvězdicová žebrová klenba. Parapet kruchty je kamenný, zdobený plaménkovou kružbou. Přístup na kruchtu je pomocí točitých schodišť v polygonálních obezdívkách při severní a jižní straně západní stěny lodi.\n\nVnitřnímu zařízení dominuje hlavní oltář ze 40. let 18. století, osazený plastikami svatého Šebestiána, sv. Markéty, sv. Kateřiny a sv. Rocha. Jejich autorem je Ignác Lengelacher. V nástavci oltáře je umístěn novodobý obraz Panny Marie. Dva retabulární oltáře v čele lodi pocházejí z téže doby jako hlavní oltář.\nU severního křídla příčné lodi je umístěna kamenná kazatelna z roku 1522. Pětiboký útvar spočívá na přístěnném pilíři zakončeném fiálami. Schodiště na kazatelnu zdobí plaménková kružba. Šestiboká kamenná křtitelnice pochází pravděpodobně z roku 1495. Varhany byly vyrobeny roku 1885.\n\nSamostatně stojící pozdně gotická zvonice v západní části areálu plnila během obléhání také funkci bergfritu. Pochází asi z roku 1493, v 70. letech 16. století podstoupila přestavbu. Roku 1834 byla původní narušená střecha s ochozem a věžičkami nahrazena současnou, jednoduššího tvaru. Zvonice je masivní čtyřpatrová stavba, vysoká asi 45 m, čtvercového půdorysu. Přízemí je zaklenuto křížovou klenbou a je přístupné z vnitřního dvora dveřmi s kamenným portálem. Není nijak propojeno s vyššími patry. První patro je přístupné vnějším točitým schodištěm ústícím na zastřešený dřevěný ochoz nesený kamennými krakorci. Původně však bylo propojeno mostem s kostelní lodí. Klenba patra je valená. Tento prostor sloužil k obytným a obranným účelům. Další patra jsou přístupná žebříky. Druhé patro prosvětlují lomená gotická okna s kamenným ostěním doplněným kružbou. Třetí patro je opatřeno malými kruhovými okny a věžními hodinami. Věž je zakončena nakoso postavenou nadstavbou s další vrcholovou odstupněnou nadstavbou nesoucí jehlancovou střechu. Celý tento útvar pokrývá krytina ze štípané břidlice.\n\nVe věži jsou zavěšeny dva velké zvony. Jeden pochází z roku 1606, druhý původně z roku 1456 (přelitý v roce 1839).\n\nKaple Všech svatých je pozdně gotická stavba z počátku 16. století. Sloužila jako hřbitovní kaple původního hřbitova do jeho přestěhování počátkem 17. století. Mimo to také plnila funkci obranné bašty zakomponované do hradební zdi areálu. Je postavena na čtvercovém půdorysu s trojbokým závěrem. Zdi jsou zvenčí zesíleny opěrnými pilíři. Zdivo je armováno nárožními kamennými kvádry. Na vnitřních fasádách kaple jsou umístěna dvě okna s kamenným ostěním zakončeným lomeným obloukem. Vstup do kaple se nachází v západním průčelí. Sedlový portál je opatřen kamenným ostěním s protínajícími se pruty. Sál kaple je zaklenut síťovou žebrovou klenbou, uvnitř se nachází jednoduchý malý oltář. Nad hlavním sálem se nalézá půdní obranné patro, opatřené malými obdélníkovými okny s kamenným ostěním a dvěma klíčovými střílnami na severní straně. Vstup na půdu je situován na východním průčelí. Patro bylo podél zdí směřovaných dovnitř areálu opatřeno vnějším dřevěným ochozem. Z něj se dochovaly pouze nosné kamenné krakorce. Střecha kaple je sedlová, opatřená pálenými střešními taškami.\n\nNachází se jižně od kostela, tvoří jej dvě neomítnuté kamenné hranolové stavby obdélníkového půdorysu, zaklenuté valenou klenbou. Obě tyto středověké stavby jsou různého stáří, jedna z nich snad mohla být kaplí svatého Mikuláše. Obě stavby jsou součástí opevnění, s hradební zdí lícují jejich jižní stěny.\n\nPod areálem kostela se nachází síť podzemních chodeb, zbudovaných pravděpodobně na přelomu 16. a 17. století. Plnily funkci únikovou a (nebo) zásobovací. Chodby jsou vyzděné cihlami a valeně zaklenuté. Jejich šířka je zhruba 0,7 až 1,2 m a výška 1,5–1,75 m. Hlavní větev dlouhá zhruba 80 m vede z kněžiště kostela na východ a poté jižně; končí ve sklepě domu čp. 1. Celá trasa je několikrát zalomená, s několika rozšířenými komorami a kamennými dveřními ostěními. Z trasy vede několik slepých odboček. Boční jihozápadní trasa délky 30 m končí u hradební zdi.\n\nBudova fary stojí při západní straně areálu. Jednopatrová stavba přibližně čtvercového původu má pozdně gotický původ. Byla renesančně upravena a v polovině 18. století přestavěna barokně do současné podoby. Na hlavním průčelí jsou umístěna obdélníková okna, jejich horní řada nese výzdobu plastickou štukaturou. Na fasádě hlavního průčelí, mezi prostředními okny horního patra, se nachází freska slunečních hodin. V patře severního průčelí jsou umístěny dvě kamenné klíčové střílny.\n\nPřed hlavním průčelí fary se tyčí barokní kříž datovaný letopočtem 1793, s plastikou Ježíše Krista a reliéfem Máří Magdalény. Při jižní straně areálu se dále nacházejí barokní sochy svatého Antonína Paduánského a svatého Jana Nepomuckého, obě z poloviny 18. století.\n\n"}
{"id": "1161652", "url": "https://cs.wikipedia.org/wiki?curid=1161652", "title": "Droylsden FC", "text": "Droylsden FC\n\nDroylsden FC (celým názvem: Droylsden Football Club) je anglický fotbalový klub, který sídlí ve městě Droylsden v metropolitním hrabství Greater Manchester. Založen byl v roce 1892. Od sezóny 2018/19 hraje v Northern Premier League Division One West (8. nejvyšší soutěž). Klubové barvy jsou červená a bílá.\n\nSvé domácí zápasy odehrává na stadionu Butcher's Arms Ground s kapacitou 3 000 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1161656", "url": "https://cs.wikipedia.org/wiki?curid=1161656", "title": "Minoritská bašta", "text": "Minoritská bašta\n\nMinoritská bašta (označovaná též jako Středověká bašta) byla hlavní ze tří obranných bašt střežících severovýchodní nároží městského opevnění v Kadani. Bašta je součástí druhého, tzv. parkánového hradebního pásu, který byl zbudován v průběhu 15. století.\n\nDělová bašta rondelového typu má na některých místech až čtyři metry široké kamenné zdivo a bývalo v ní umístěno až osm stanovišť pro těžké palné zbraně. Bašta byla také opatřena podsebitím, což dále rozšiřovalo možnosti obránců. Rozsáhlé palebné pole bašty zaujímalo prostor od Prunéřovské brány až po údolí říčky Bystřice na Špitálském předměstí. Její název je odvozen od přilehlého minoritského kláštera svatého Michaela z první poloviny 13. století, který se nachází za baštou. Obvodové zdi kláštera byly přímou součástí vnitřního hradebního pásu, jeho nároží pak bylo uzpůsobeno také jako obranná bašta. Třetí obranná bašta v prostoru pod Minoritskou baštou byla součástí vnějšího hradebního pásu, před nímž byl vyhlouben hradební příkop. Tato bašta sloužila v průběhu druhé poloviny 19. století jako synagoga, proto je někdy nazývána také jako Židovský templ. Na konci 19. století byla bašta prodána do soukromého vlastnictví. Blízký obranný komplex Prunéřovské brány byl zničen během asanace městského opevnění na počátku 19. století.\n\nMinoritská bašta prošla rozsáhlou rekonstrukcí během devadesátých let 20. století, kdy získala také novou střechu. Po rekonstrukci sloužila jako restaurace, poté došlo k adaptaci na muzejní využití. Od roku 2013 se v prostorách Minoritské bašty nachází expozice Městského muzea v Kadani s názvem Militaria. Ta je věnována vojenským a válečným dějinám města od dob raného středověku až po druhou světovou válku. Součástí interaktivní expozice jsou mimo jiné i repliky zbraní a zbroje. V expozici se nachází také maketa bunkru tzv. řopíku, které byly stavěny v průběhu třicátých let 20. století také v okolí Kadaně. V patře bašty je výstavní prostor pro krátkodobé výstavy.\n\n\n"}
{"id": "1161657", "url": "https://cs.wikipedia.org/wiki?curid=1161657", "title": "Sportovní spolek Dědice", "text": "Sportovní spolek Dědice\n\nSportovní spolek Dědice je český fotbalový klub, který sídlí ve vyškovských Dědicích v Jihomoravském kraji. Založen byl roku 1933 jako \"Sportovní klub Dědice\". Od sezony 2018/19 hraje Okresní soutěž Vyškovska (9. nejvyšší soutěž).\n\nNejvětším úspěchem klubu je účast ve dvou ročnících nejvyšší jihomoravské soutěže (2006/07 a 2007/08), nejlepším umístěním je 2. místo v úvodní sezoně. Po sezoně 2007/08 se klub přihlásil do nejnižší soutěže.\n\nZdroj: \n\n\"Sportovní klub Dědice\" byl založen roku 1933. Mezi lety 1957 a 1967 fotbalový klub nevyvíjel činnost. V premiérové sezoně v nejvyšší jihomoravské soutěži se klub umístil na 2. místě, k čemuž mu výrazně pomohl nejlepší střelec mužstva a celé soutěže David Šmehlík s 27 brankami.\n\nPo čtvrté příčce ze sezony 2007/08 se před začátkem následující sezony odhlásil z Přeboru Jihomoravského kraje a podal přihlášku do nejnižší soutěže.\n\nPrvní hřiště bylo na Školařově poli u staré cihelny, další hřiště bylo pod drůbežárnou. V 70. letech 20. století se začalo s rekonstrukcí staronového fotbalového hřiště, byly postaveny nové kabiny a došlo k zatravnění hracího povrchu. Roku 1988 pokračovalo vylepšení hřiště vybudováním nového oplocení a tribuny pro diváky.\n\nFotbalové hřiště má přírodní trávník, jeho rozměry jsou 102 x 64 metrů. Kapacita je 700 diváků, z toho je 250 míst k sezení na tribuně.\n\n\nZdroj: \n\n\n\nZdroj: \n\nPoznámky:\n\nTJ Sokol Dědice „B“ byl rezervním týmem Dědic, který byl obnoven před sezonou 2010/11 a zanikl po sezoně 2017/18.\n\nZdroj:\n\n\nZdroj:\n\nPoznámky:\n\n"}
{"id": "1161660", "url": "https://cs.wikipedia.org/wiki?curid=1161660", "title": "Nádory choroidálního plexu", "text": "Nádory choroidálního plexu\n\nNádory choroidálního plexu jsou vzácné benigní typy tumoru mozku v choroidálním plexu u dětí do 2 let. Rozdělují se tří podtypy: \n\nTerapie nádorů choroidálního plexu zahrnuje resekci. Následná radioterapie a chemoterapie může přispět ke zlepšení léčebných výsledků. Očekávané celkové desetileté přežití pro všechny nádory plexu je na úrovni 25 %.\n"}
{"id": "1161661", "url": "https://cs.wikipedia.org/wiki?curid=1161661", "title": "Glossop North End AFC", "text": "Glossop North End AFC\n\nGlossop North End AFC (celým názvem: Glossop North End Association Football Club) je anglický fotbalový klub, který sídlí ve městě Glossop v nemetropolitním hrabství Derbyshire. Založen byl v roce 1886. Od sezóny 2019/20 hraje v Northern Premier League Division One South East (8. nejvyšší soutěž). Klubové barvy jsou modrá a bílá.\n\nGlossop byl, před postupem klubů Rushden & Diamonds, Fleetwood Town a Forest Green Rovers, nejmenším anglickým sídlem, které mělo klub ve Football League. Klub je ovšem stále držitelem jednoho rekordu anglické nejvyšší soutěže (First Division a Premier League). Město Glossop je se svými 17 576 obyvateli nejmenším sídlem, které na své půdě hostilo zápasy anglické nejvyšší soutěže. Ve Football League hrál klub od roku 1898 až do svého vyloučení v roce 1915.\n\nSvé domácí zápasy odehrává na The Arthur Goldthorpe Stadium s kapacitou 1 350 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1161662", "url": "https://cs.wikipedia.org/wiki?curid=1161662", "title": "Vilém II. Holandský", "text": "Vilém II. Holandský\n\nVilém II. Holandský (únor 1227 – 28. ledna 1256 Opmeer) byl hrabě z Holandska a Zeelandu. V roce 1247 byl zvolen německým vzdorokrálem, kterým zůstal až do své smrti.\n\nByl synem Florise IV. Holandského a Matyldy Brabantské. V sedmi letech byl jeho otec zabit při turnaji v Corbie a tak jeho poručníky se do roku 1239 stali jeho strýcové, Vilém a Ota.\n\nS pomocí Jindřicha II. Brabantského a arcibiskupa kolínského byl v říjnu 1247, ve 20 letech, po exkomunikaci císaře Fridricha II, zvolen německým králem. Po pěti měsících obléhání, získal v roce 1248 od Fridrichových stoupenců město Cáchy. Teprve pak by mohl být korunován králem. Po sňatku s Alžbětou, dcerou Oty Brunšvického, v roce 1252, získal určitou teoretickou podporu některých německých knížat. Ačkoli \"\"Vilém nepostrádal ani odvahu, ani rytířské vlastnosti...jeho moc nikdy nedosáhla dál, než k Porýní\"\".\n\nVe svém rodném kraji bojoval s Flandry o vládu nad Zeelandem. Jmenoval se hrabětem ze Zeelandu. V červenci 1253 porazil u Westkapelle flanderskou armádu a o rok později uzavřeli příměří. Jeho proti flanderská politika zhoršila jeho vztahy s Francií.\n\nOd roku 1254 bojoval proti západním Frízům. Postavil několik silných hradů v Heemskerku a Haarlemu.\n\nDne 28. ledna 1256, v bitvě poblíž Hoogwoudu, se sám pokusil přejít zamrzlé jezero, protože se ztratil, ale jeho kůň byl těžký a led se prolomil. V tomto zranitelném postavení, byl Flandry zabit a tajně pohřben pod podlahu domu. Jeho tělo o 26 let později objevil jeho syn Floris V. Holandský a pohřbil ho v Middelburgu.\n"}
{"id": "1161664", "url": "https://cs.wikipedia.org/wiki?curid=1161664", "title": "Harrogate Railway Athletic FC", "text": "Harrogate Railway Athletic FC\n\nHarrogate Railway Athletic FC (celým názvem: Harrogate Railway Athletic Football Club) je anglický fotbalový klub, který sídlí ve městě Harrogate v nemetropolitním hrabství North Yorkshire. Založen byl v roce 1935. Od sezóny 2016/17 hraje v Northern Counties East League Premier Division (9. nejvyšší soutěž). Klubové barvy jsou červená, bílá a zelená.\n\nSvé domácí zápasy odehrává na stadionu Station View s kapacitou 3 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1161667", "url": "https://cs.wikipedia.org/wiki?curid=1161667", "title": "Fraserova tabule", "text": "Fraserova tabule\n\nFraserova tabule () je rozlehlá lávová tabule, respektive mezihorská plošina, ve středo-jižní části Britské Kolumbie v Kanadě. Tvoří ji andezitové a bazaltové lávy, místy až 400 m silné. Byla vytvořena miocenní vulkanickou činností. Celé území je tektonicky stále aktivní. Některé bloky lávy poklesly do nadmořské výšky 700 až 800 m, jiné se nachází ve výšce okolo 1 800 m. Středem oblasti protéká řeka Fraser, podle které je tabule pojmenovaná.\n\nFraserova tabule leží mezi Pobřežními horami na západě a Kolumbijskými horami na východě. Na severozápadě je ohraničena řekou \"West Road River\", na jihovýchodě řekou \"Bonaparte River\". Součástí tabule jsou menší plošiny \"Cariboo Plateau\" a \"Chilcotin Plateau\" a pohoří \"Marble Range\", \"Clear Range\" a \"Camelsfoot Range\".\n"}
{"id": "1161670", "url": "https://cs.wikipedia.org/wiki?curid=1161670", "title": "Kloubový dampr", "text": "Kloubový dampr\n\nKloubový dampr nebo také kloubový dempr (z anglického slova \"dumper\" – sklápěč) je velký nákladní automobil konstruovaný pro převoz materiálu v těžším terénu. Své uplatnění najde v povrchových lomech, pískovnách, na velkých staveništích apod. Výjimečně se může objevit na veřejných komunikacích (silnicích), např. při přejezdu z jednoho pracoviště na druhé. Jsou to dvouosé či víceosé stroje, často mají poháněná všechna kola. Skládají se ze dvou částí oddělených kloubem, přední obsahuje kabinu pro řidiče a zadní pak sklápěč. Zatáčení probíhá pomocí hydraulických pístů mezi oběma částmi.\n\nKloubové dampry uvezou náklad o hmotnosti do cca 50 tun. Na rozdíl od pevných damprů, jejichž konstrukce je zaměřena na maximální nosnost nákladu, se kloubové dampry uplatňují spíše v hůře přístupném a nestabilním terénu, např. v pískovnách a štěrkovnách.\n\n\n"}
{"id": "1161671", "url": "https://cs.wikipedia.org/wiki?curid=1161671", "title": "Alejandro González Iñárritu", "text": "Alejandro González Iñárritu\n\nAlejandro González Iñárritu (* 15. srpna 1963, Ciudad de México) je mexický filmový režisér, producent, scenárista a hudební skladatel. Je autorem řady filmů, které získaly nejprestižnější filmová ocenění a nominace, mezi něž patří snímky \"Amores perros\" (2000), \"21 gramů\" (2003), \"Babel\" (2006), \"Biutiful\" (2010), \"Birdman\" (2014) a \"\" (2016). Za poslední dva zmíněné filmy získal kromě jiných ocenění Oscara za nejlepší režii. Jeho zatím poslední snímek \"Zmrtvýchvstání\" (2015) si vysloužil druhý největší počet nominací na Zlaté glóby, které budou udíleny 10. ledna 2016. Na současném kubánském bienále se vrací ke své rané tvorbě.\n\n"}
{"id": "1161672", "url": "https://cs.wikipedia.org/wiki?curid=1161672", "title": "Kendal Town FC", "text": "Kendal Town FC\n\nKendal Town FC (celým názvem: Kendal Town Football Club) je anglický fotbalový klub, který sídlí ve městě Kendal v nemetropolitním hrabství Cumbria. Založen byl v roce 1919 pod názvem Netherfield AFC. Od sezóny 2018/19 hraje v Northern Premier League Division One West (8. nejvyšší soutěž). Klubové barvy jsou černá, bílá a červená.\n\nSvé domácí zápasy odehrává na stadionu Parkside Road s kapacitou 2 400 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1161676", "url": "https://cs.wikipedia.org/wiki?curid=1161676", "title": "Rune Gustafsson (atlet)", "text": "Rune Gustafsson (atlet)\n\nRune Gustafsson (1. prosince 1919 – 25. června 2011) byl švédský atlet, běžec, který se věnoval středním tratím, mistr Evropy v běhu na 800 metrů z roku 1946.\n\nZvítězil časem 1:51,0 v běhu na 800 metrů na mistrovství Evropy v Oslo v roce 1946. Ve stejném roce vytvořil světový rekord v běhu na 1000 metrů časem 2:21,4 (rekord byl překonán až v roce 1952).\n\n"}
{"id": "1161677", "url": "https://cs.wikipedia.org/wiki?curid=1161677", "title": "Blanka Bretaňská", "text": "Blanka Bretaňská\n\nBlanka Bretaňská ( \"Blanche de Bretagne\", 1271 – 1327) byla paní z Conches-en-Ouche, Mehun-sur-Yèvre, Nonancourtu a Domfrontu.\n\nNarodila se jako dcera bretaňského vévody Jana II. a jeho manželky Beatrix, dcery anglického krále Jindřicha III. Roku 1280 byla zasnoubena s Filipem, dědicem hraběte Roberta z Artois. Svatba se konala zřejmě na konci roku roku 1281. V létě roku 1297 se Filip společně s otcem zúčastnil bitvy u Furnes, kde byl vážně zraněn a o rok později na následky zranění zemřel. Blanka zemřela 19. března 1327 na zámku Bois-de-Vincennes a byla pohřbena po boku manžela v klášteře jakobínů v Paříži.\n"}
{"id": "1161678", "url": "https://cs.wikipedia.org/wiki?curid=1161678", "title": "Lancaster City FC", "text": "Lancaster City FC\n\nLancaster City FC (celým názvem: Lancaster City Football Club) je anglický fotbalový klub, který sídlí ve městě Lancaster v nemetropolitním hrabství Lancashire. Založen byl v roce 1911 pod názvem Lancaster Town FC. Od sezóny 2017/18 hraje v Northern Premier League Premier Division (7. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu Giant Axe s kapacitou 3 500 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1161680", "url": "https://cs.wikipedia.org/wiki?curid=1161680", "title": "René Houseman", "text": "René Houseman\n\nRené Orlando Houseman (19. července 1953, La Banda – 22.března 2018) byl argentinský fotbalista. Nastupoval většinou na postu útočníka - pravého křídla.\n\nS argentinskou reprezentací vyhrál mistrovství světa roku 1978.. Hrál též na světovém šampionátu v Německu roku 1974. Celkem dal na závěrečných turnajích mistrovství světa 4 branky. V národním mužstvu působil v letech 1973–1979 a odehrál 55 utkání, v nichž vstřelil 13 gólů.\n\nS klubem CA Independiente vyhrál Pohár osvoboditelů 1984.\n\nDvakrát se stal mistrem Argentiny, jednou s klubem Huracán Buenos Aires (1973), jednou s CA River Plate (1981). S chilským týmem Colo-Colo získal chilský pohár (1982).\n\nJeho sportovní kariéru ovlivnily problémy s alkoholem, s nimž zápolil i po zbytek života.\n"}
{"id": "1161681", "url": "https://cs.wikipedia.org/wiki?curid=1161681", "title": "Kristián August Anhaltsko-Zerbstský", "text": "Kristián August Anhaltsko-Zerbstský\n\nKristián August Anhaltsko-Zerbstský (29. listopadu 1690, Dornburg − 16. března 1747, Srbiště) byl německý askánský princ a Anhaltsko-dornburský. Později od roku 1742 byl i kníže Anhaltsko-zerbstský. Byl dobrým vojevůdcem a měl hodnost polního maršála, avšak nejznámější je jako otec Kateřiny II. Veliké, ruské carevny a nejznámější ruské reformátorky.\n\nKristián August byl třetí syn Jana Ludvíka I. Anhaltsko-Dornburského a jeho manželky \"Kristýny von Zeutsch\". Protože jeho otec zemřel předčasně v roce 1704, kdy bylo Kristiánovi 14 let, vládl nadále Kristián společně se svými bratry; Janem Ludvíkem II., Janem Augustusem (ten ale roku 1709 zemřel), Kristiánem Ludvíkem († 1710) a Janem Fridrichem († 1742). Samostatně vládl Kristián August tedy jen posledních pět let svého života.\n\nPo šesti měsících, které strávil jako kapitán stráže v roce 1708 se dne 11. února 1709 v Anhaltsku-Zerbstu připojil k pěšímu pluku číslo 8., který později změnil svůj název na \"Regiment krále Fridricha Viléma IV. Pruského\". Tento pluk nadále působil především ve Štětíně. V roce 1711 byl Kristián August vyznamenán Řádem De la Générosité a dne 1. března 1713 byl povýšen do hodnosti podplukovníka. Poté, co se zúčastnil několika vojenských akcí během Války o španělské dědictví, byl v roce 1714 Kristián August jmenován náčelníkem pluku. O dva roky později (1716) byl jmenován plukovníkem a dne 14. srpna 1721 se stal generálmajorem. 24. května 1725 pak získal ocenění Rytíř řádu černé orlice. Kristiánova vojenská kariéra jen vzkvétala, postupně se propracovat až na generála pěchoty a nakonec se stal guvernérem Štětína. Dne 16. května 1742 mu pruský král Fridrich II. udělil nejvyšší vojenskou hodnost; \"Generalfeldmarschall\".\n\nCo se týče vládnutí, pak původně vládli všichni sourozenci spolu, první ale zemřel Jan Augustus a to na neznámou příčinu. O rok později zemřel i Kristián Ludvík. V té době Kristián August pobýval ve Štětíně a předal veškerou moc a vládu Janu Fridrichovi. I ten ale brzy zemřel, svobodný a bezdětný. Kvůli jeho smrti se Kristián vrátil do Srbiště a přejal veškeré tituly.\n\nDne 8. listopadu 1727 se Kristián August oženil s Johanou Alžbětou Holštýnsko-Gottorpskou (1712−1760), později spolu měli pět dětí, z nichž se dospělosti dožili pouze jeden syn a jedna dcera.\n\n"}
{"id": "1161683", "url": "https://cs.wikipedia.org/wiki?curid=1161683", "title": "Mossley AFC", "text": "Mossley AFC\n\nMossley AFC (celým názvem: Mossley Association Football Club) je anglický fotbalový klub, který sídlí ve městě Mossley v metropolitním hrabství Greater Manchester. Založen byl v roce 1903 pod názvem Park Villa FC. Od sezóny 2018/19 hraje v Northern Premier League Division One West (8. nejvyšší soutěž). Klubové barvy jsou černá a bílá.\n\nSvé domácí zápasy odehrává na stadionu Seel Park s kapacitou 4 500 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1161684", "url": "https://cs.wikipedia.org/wiki?curid=1161684", "title": "Hendon Central (stanice metra v Londýně)", "text": "Hendon Central (stanice metra v Londýně)\n\nHendon Central je stanice metra v Londýně, otevřená 19. listopadu 1923 jako konečná. Nachází se v přepravních zónách 3 a 4. U stanice staví také autobusy: 83, 113, 143, 186, 324 a 326 a noční autobus N113. Stanice leží na lince:\n"}
{"id": "1161685", "url": "https://cs.wikipedia.org/wiki?curid=1161685", "title": "Beatrix Meranská", "text": "Beatrix Meranská\n\nBeatrix Meranská (1210 – 9. únor 1271) byla narozením meranská princezna a sňatkem výmarsko-orlamündská hraběnka.\n\nBeatrix byla dcerou Oty VII. z Andechsu a Beatrix II. Burgundské.\n\nByla dědičkou hradu Plassenburg, Kulmbach a Mittelberg a panství Berneck, Goldkronach, Meinau, Wirsberg, Pretzendorf, hradu Zwernitz a Trebgast.\n\nProvdala se za Heřmana II. Výmarsko-Orlamündského. Měli spolu několik dětí:\n\n"}
{"id": "1161686", "url": "https://cs.wikipedia.org/wiki?curid=1161686", "title": "Colindale (stanice metra v Londýně)", "text": "Colindale (stanice metra v Londýně)\n\nColindale je stanice metra v Londýně, otevřená 18. října 1924. 25. září 1940 ve 20 hodin a 45 min zasáhla stanici velká bomba. Ve stanici byla zrovna souprava se 400 lidmi, 13 z nich zemřelo. K uctění památky přijeli 26. září 1940 král Jiří VI. s královnou Elizabeth. Blízko stanice je také nákupní centrum Oriental City. Autobusovou dopravu zajišťují linky 204, 303 a noční linka N5. Stanice se nachází v přepravní zóně 4 a leží na lince:\n"}
{"id": "1161687", "url": "https://cs.wikipedia.org/wiki?curid=1161687", "title": "Tygr indočínský", "text": "Tygr indočínský\n\nTygr indočínský (nebo také tygr Corbettův; \"Panthera tigris corbetti\") je poddruh tygra, který žije v oblasti jihovýchodní Asie. Jeho celková populace dosahuje zřejmě 600 - 700 jedinců (nebo možná o něco více), přičemž žádná životaschopná propojená subpopulace není větší než 250 kusů. Z toho důvodu je podle IUCN veden jako ohrožený poddruh. Tygři z malajské populace, dříve považovaní za indočínské, jsou dnes vedeni jako samostatný poddruh - tygr malajský (\"Panthera tigris jacksoni\").\n\nTento poddruh popsal na základě měření vietnamských tygrů český zoolog Vratislav Mazák v roce 1968 a nazval jej podle známého lovce, ale i obdivovatele a ochránce tygrů Jima Corbetta. Jedná se o středně velkou subspecii, která je menší než tygr indický a sibiřský. Délka těla samců se pohybuje od 2,55 m po 2,85 m a hmotnost od 150 do 195 kg. Jako u ostatních tygrů je i zde poměrně výrazný pohlavní dimorfismus - samice měří 2,3 m - 2,55 m a váží od 100 do 130 kg. Zbarvení srsti je poněkud tmavší a výraznější než například u tygra indického. Černé pruhování je hustší a pruhy užší. Bílé zbarvení spodní části nezasahuje tak vysoko na boky.\n\nIndočínští tygři žijí v Myanmaru, Laosu, Kambodži, Vietnamu a Thajsku. Dříve žili i v jižní Číně v provincii Jün-nan, ale v současnosti se tam již s největší pravděpodobností nevyskytují.\n\nOdhad populace tohoto poddruhu je extrémně obtížný. Údaje se pohybují od 352 jedinců po 1 300, resp. „určitě méně než 2 500“. Pesimistická čísla udávala, že v Thajsku žilo v roce 2010 okolo 200 kusů, v Myanmaru asi 85, v ostatních zmíněných státech šlo vždy jen o 10 - 30 jedinců. Naopak optimistický odhad k roku 2010 byl 700 - 1 300 kusů. Další zdroje uvádějí, že v roce 2015 se celková populace pohybovala okolo 600 - 650 kusů. Velké množství těchto tygrů žije v thajském parku Huai Kha Khaeng. Ačkoliv jsou k dispozici sofistikované metody, jako fotopasti, je velmi obtížné detekovat v džunglích jihovýchodní Asie přítomnost tygrů. Například v Myanmaru se v letech 2002 až 2004 provádělo rozsáhlé mapování v rezervaci Hukaung Valley (Kačjinský stát), ale výsledky byly velmi chabé. Bylo zachyceno jen asi šest jedinců a interpolací se vypočítalo, že na území o rozloze 3 250 km² se vyskytuje 7–71 tygrů. V roce 2015 oznámil thajský „Department of National Parks, Wildlife and Plant Conservation“, že se počet tygrů na území Thajska zvýšil v některých rezervacích až o 50 % oproti stavu v roce 2005. Thajsko obecně je považováno za zemi, která se staví velmi dobře k záchraně tygrů.\n\nTygr indočínský je zřejmě nejméně prozkoumaný žijící poddruh tygra. Jedním z důvodů je to, že se vyskytuje většinou v hustých tropických lesích, často v horách, v relativně méně zalidněných oblastech. Je to samotářské zvíře. Pokud je pozorováno v přírodě více jedinců pohromadě, jde vždy buď o samici s mláďaty anebo o pářící se pár.\n\nTygr indočínský je vrcholový predátor. Jeho oblíbenou kořistí jsou různé druhy kopytníků - sambar, serau, banteng, gaur, vodní buvol, divoké prase atd. V minulosti lovil i další druhy, jako byl kuprej, jelen lyrorohý, jelínek vepří a jelen Schomburgkův, ale tato zvířata buď vyhynula, nebo jich žije tak málo, že nemohou být pravidelnou lovnou zvěří. Proto se mnozí tygři musí zaměřovat i na menší živočichy, kteří donedávna nepatřili mezi jejich hlavní kořist. Loví proto muntžaky, makaky, dikobraze, jezevce bělohrdlé a některá jiná pralesní zvířata bez ohledu na velikost.\nTygři indočínští se páří během celého roku, ale nejčastěji mezi listopadem a dubnem. Březost trvá přibližně 103 dní. Samice rodí až 7 koťat, ale průměr je pouze 3. Mláďata zůstávají s matkou zhruba 18 až 28 měsíců. Úmrtnost mláďat během prvního roku života je 35 %. Podílí se na tom požáry, záplavy a zabití jinými tygry či vlastní matkou. Samice se začínají rozmnožovat zhruba od 3,5 roku věku, samci asi o rok později. Doba dožití je v přírodě zhruba 15 let, v zajetí to může být až 26.\n\nHlavní hrozbou pro tygra indočínského, stejně jako pro všechny ostatní poddruhy tygrů, je člověk a jeho aktivity. Zde je výčet nejdůležitějších z nich:\n\n\n\n\n"}
{"id": "1161688", "url": "https://cs.wikipedia.org/wiki?curid=1161688", "title": "Burnt Oak (stanice metra v Londýně)", "text": "Burnt Oak (stanice metra v Londýně)\n\nBurnt Oak je stanice metra v Londýně, otevřená 27. října 1924 jako \"Burnt Oak (Watling)\". K přejmenování došlo roku 1950. Stanici navrhl Stanley Heaps. Roku 1925 byla dostavěna odbavovací hala. Autobusovou dopravu zajišťují linky 114, 204, 251, 302, 305 a noční linka N5. Stanice se nachází v přepravní zóně 4 a leží na lince:\n"}
{"id": "1161689", "url": "https://cs.wikipedia.org/wiki?curid=1161689", "title": "New Mills AFC", "text": "New Mills AFC\n\nNew Mills AFC (celým názvem: New Mills Association Football Club) je anglický fotbalový klub, který sídlí ve městě New Mills v nemetropolitním hrabství Derbyshire. Založen byl v roce 1919. Od sezóny 2018/19 hraje v North West Counties League Division One South (10. nejvyšší soutěž). Klubové barvy jsou černá a žlutá.\n\nSvé domácí zápasy odehrává na stadionu Church Lane s kapacitou 1 400 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1161690", "url": "https://cs.wikipedia.org/wiki?curid=1161690", "title": "Edgware (stanice metra v Londýně)", "text": "Edgware (stanice metra v Londýně)\n\nEdgware je stanice metra v Londýně, otevřená 18. srpna 1924. Navrhl ji Stanley Heaps.\n\n27. července 1946 řidič metra James Lofting včas nezabrzdil a narazil do překážky. Zemřel jen on. V letech 2008-2009 proběhla modernizace stanice. Stanice má výtah. Autobusovou dopravu zajišťují linky 32, 79, 107, 113, 142, 186, 204, 221, 240, 251, 288, 292, 303, 305, 340 a noční linky N5, N16 a N113. Stanice se nachází v přepravní zóně 5 a leží na lince:\n"}
{"id": "1161691", "url": "https://cs.wikipedia.org/wiki?curid=1161691", "title": "Adéla Meránská", "text": "Adéla Meránská\n\nAdéla Meránská (†8. března 1279, Évian) byla hraběnka burgundská a savojská.\n\nNarodila se jako jedna z mnoha dcer hraběte Oty VII. z Andechsu a Beatrix, dcery a dědičky burgundského hraběte Oty I. Roku 1236 byla provdána za Huga ze Châlonu a o dvanáct let později, roku 1248 zdědila po smrti svého bezdětného bratra burgundské hrabství. Ve snaze o udržení suverenity hrabství se po manželově skonu znovu provdala. \n\nVyvoleným se stal Filip I. Savojský, bývalý lyonský arcibiskup a strýček francouzské a anglické královny. Manželství zůstalo vzhledem k věku obou bezdětné a případné potomstvo tak nemohlo ohrozit práva Adéliných dětí z předchozího manželství. Adéla zemřela na jaře 1279 a byla pohřbena v cisterciáckém klášteře Cherlieu po boku svého prvního manžela. Dědicem se stal syn Ota.\n"}
{"id": "1161694", "url": "https://cs.wikipedia.org/wiki?curid=1161694", "title": "Northwich Victoria FC", "text": "Northwich Victoria FC\n\nNorthwich Victoria FC (celým názvem: Northwich Victoria Football Club) je anglický fotbalový klub, který sídlí ve městě Northwich v nemetropolitním hrabství Cheshire. Od sezóny 2017/18 hraje v North West Counties League Premier Division (9. nejvyšší soutěž). Klubové barvy jsou zelená a bílá.\n\nSvé domácí zápasy odehrává na stadionu Wincham Park (patřící Wittonu Albion) s kapacitou 2 300 diváků.\n\nZaložen byl v roce 1874, název pak obdržel na počest tehdejší britské královny Viktorie. Nejúspěšnější období bylo v letech 1892 až 1894, kdy byl Northwich členem profesionální Football League (přesněji její Second Division).\n\nV posledních desetiletích klub zažívá obrovský úpadek. V roce 2002 dokonce přišel o svůj vlastní stadion Drill Field, na kterém hrál celých 125 let (stadion zažil profesionální éru na počátku klubové existence). V roce 2005 se klubu podařilo postavit nový stadion Victoria, ale i ten byl později pro zadluženost prodán a následně zdemolován. V letech 2002–2005 a 2015–2017 hrával na stadionu městského rivala Witton Albion FC.\n\nNespokojenost příznivců s vedením klubů vyvrcholila v roce 2012 (po třech sestupech v posledních čtyřech letech, z toho dva byly administrativní), kdy si fanouškovské sdružení Northwich Victoria Supporters Trust založilo vlastní klub – 1874 Northwich FC. V roce 2017 se klub dostal do insolvence, což ho stálo nejen deset bodů v tabulce, ale i možnost záchrany v poloprofesionální soutěži.\n\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1161697", "url": "https://cs.wikipedia.org/wiki?curid=1161697", "title": "High Street Kensington (stanice metra v Londýně)", "text": "High Street Kensington (stanice metra v Londýně)\n\nHigh Street Kensington je stanice metra v Londýně, otevřená roku 1868. Autobusovou dopravu zajišťují linky: 9, 10, 27, 28, 49, 52, 70, 328, 452, C1 a noční linky N9, N28 a N31. Stanice se nachází v přepravní zóně 1 a leží na linkách:\n"}
{"id": "1161700", "url": "https://cs.wikipedia.org/wiki?curid=1161700", "title": "Ota IV. Burgundský", "text": "Ota IV. Burgundský\n\nOta IV. Burgundský ( \"Othon IV de Bourgogne\", před 1248 – 1302/březen 1303 ) byl hrabě burgundský, z Artois a ze Châlonu. Podílel se na vojenské kampani francouzského krále roku 1283 na Sicílii a také byl účastníkem aragonské křížové výpravy.\n\nNarodil se jako syn Huga ze Châlonu a Adély, dcery burgundského hraběte Oty VII. z Andechsu. Roku 1263 se oženil s Filipou, dcerou Theobalda z Baru a o tři roky později zdědil po otci titul hraběte ze Châlonu. Burgundské hrabství zdědil po matčině smrti roku 1279. Odmítl složit lenní hold římskému králi Rudolfovi a díky tomu se za branami Besançonu objevila početná Rudolfova vojska, Ota se posil nedočkal a bez boje se vzdal. Po smrti Rudolfa Habsburského Ota pokračoval v protiříšské politice. Roku 1295 zasnoubil svou starší dceru se synem francouzského krále Filipa IV. a tajnou smlouvou na krále převedl hraběcí práva. Nový římský král Adolf Nasavský prohlásil Burgundské hrabství za léno připadlé říši a burgundská šlechta se vojensky bránila připojení k Francii. Adolfův nástupce Albrecht I. Habsburský posléze díky plánovanému manželskému spojení připojení hrabství k francouzské koruně odsouhlasil.\n\nDíky novému sňatku s Mahaut z Artois se Ota stal roku 1302 hrabětem stejnojmenného hrabství. Zemřel na následky zranění z bitvy u Cassellu a byl pohřben nejprve v klášteře Lys a po šesti letech byly jeho ostatky přeneseny do kláštera Cherlieu. Jeho náhrobek byl dílem Jeana Pépina de Huy, dochované části jsou dnes v depozitáři pařížského Louvru.\n"}
{"id": "1161704", "url": "https://cs.wikipedia.org/wiki?curid=1161704", "title": "Ossett Albion AFC", "text": "Ossett Albion AFC\n\nOssett Albion AFC (celým názvem: Ossett Albion Association Football Club) byl anglický fotbalový klub, který sídlil ve městě Ossett v metropolitním hrabství West Yorkshire. Založen byl v roce 1944. Zanikl v roce 2018 po fúzi s Ossett Town do nově vytvořeného klubu Ossett United. Klubové barvy byly zlatá a černá.\n\nSvé domácí zápasy odehrával na stadionu Queen's Terrace s kapacitou 3 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1161705", "url": "https://cs.wikipedia.org/wiki?curid=1161705", "title": "Jan Hammer st.", "text": "Jan Hammer st.\n\nJan Hammer st. (15. září 1919 Nýřany – 2. května 1989 Praha) byl český lékař a jazzový hudebník, otec světově proslulého jazzového hudebníka Jana Hammera.\n\nNarodil se 15. září 1919 v Nýřanech u Plzně. Od dětství se učil hrát na housle a klavír. Během studií na pražském gymnáziu hrál na kontrabas v amatérském studentském orchestru Petra Ledna. Po maturitě v roce 1939 se zapsal ke studiu mediciny na Karlově Univerzitě, ale vzápětí po zahájení studia nacisté uzavřeli české vysoké školy. Po dobu německé okupace se živil hudbou. Hrál na kontrabas, vibrafon a zpíval v souboru \"Hot Kvintet\" Emila Ludvíka. V roce 1941 přešel do hudební skupiny \"Elit Club\" a v letech 1942–1944 byl členem hudebního souboru \"Rytmus\". Ihned po skončení války obnovil svá studia mediciny, ale pokračoval i v hudební dráze jako člen jazzového souboru \"Swing Stars\" a v orchestru Kamila Běhounka. Od roku 1946 hrál na vibrafon znovu v orchestru \"Rytmus\".\n\nLékařská studia dokončil v roce 1948, oženil se zpěvačkou Vlastou Průchovou a narodil se mu syn Jan, pozdější známý jazzový hudebník a skladatel. Kromě lékařské praxe vedl od roku 1951 jazzový soubor, jehož členy byli přední jazzoví hudebníci té doby: Luděk Hulan, Míša Polák, Jiří Verberger, Jiří Jirmal a manželka Vlasta Průchová.\n\nNezanedbával ani svou vědeckou kariéru. Zaměřil se na kardiologii a v roce 1960 se stal i kandidátem věd. V letech 1968 až 1969 byl na stipendijním pobytu v USA.\n\nS jazzem byl však spjat celý jeho život. Dále vystupoval s různými hudebními skupinami. Byl jedním ze spoluzakladatelů \"Mezinárodního jazzového festivalu Praha\" (IJFP) a stal se i prezidentem Československé jazzové federace. Zemřel v Praze 2. května 1989 ve věku nedožitých 70 let.\n\nVětšina jeho díla je spojena s jazzem. Populárními se staly zejména písně:\n\n"}
{"id": "1161707", "url": "https://cs.wikipedia.org/wiki?curid=1161707", "title": "Notting Hill Gate (stanice metra v Londýně)", "text": "Notting Hill Gate (stanice metra v Londýně)\n\nNotting Hill Gate je stanice metra v Londýně, otevřená roku 1864 jako \"Notting Hill\". V roce 1880 došlo k přejmenování na \"Notting Hill & Ladbroke Grove\". Stanice je vybavena výtahem a eskalátory. Roku 2006 byly skupinou Urban Eye vyzdobeny mosaikové sloupce severního vchodu. Autobusové spojení zajišťují linky 27, 28, 31, 52, 70, 94, 148, 328, 390 a 452 a noční linky N28, N31 a N207. Stanice se nachází v přepravní zóně 1 a 2. Leží na linkách:\n"}
{"id": "1161712", "url": "https://cs.wikipedia.org/wiki?curid=1161712", "title": "Ossett Town AFC", "text": "Ossett Town AFC\n\nOssett Town AFC (celým názvem: Ossett Town Association Football & Social Club) byl anglický fotbalový klub, který sídlil ve městě Ossett v metropolitním hrabství West Yorkshire. Založen byl v roce 1936. Zanikl v roce 2018 po fúzi s Ossett Albion do nově vytvořeného klubu Ossett United. Klubové barvy byly červená a bílá.\n\nSvé domácí zápasy odehrával na stadionu Ingfield s kapacitou 1 950 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1161714", "url": "https://cs.wikipedia.org/wiki?curid=1161714", "title": "Queensway (stanice metra v Londýně)", "text": "Queensway (stanice metra v Londýně)\n\nQueensway je stanice metra v Londýně, otevřená 30. července 1900 jako \"Queen's Road\". 9. září 1946 byla stanice přejmenována na dnešní jméno. Stanice byla zavřena od 8. května 2005 do 14. června 2006 kvůli modernizaci. Autobusovou dopravu zajišťují linky: 70, 94, 148 a 390. Stanice se nachází v přepravní zóně 1 a leží na lince:\n"}
{"id": "1161715", "url": "https://cs.wikipedia.org/wiki?curid=1161715", "title": "Doplňkové klíčování kódu", "text": "Doplňkové klíčování kódu\n\nDoplňkové klíčování kódu (v angličtině Complementary Code Keying, z toho zkratka CCK) je modulační schéma, které používají bezdrátové sítě (WLAN) fungující na standardu IEEE 802.11b. V roce 1999 bylo CCK včleněno jako doplněk Bankerova kódu v bezdrátové digitální síti k dosažení rychlosti vyšší než 2Mb/s, avšak na úkor horšího dosahu signálu. \n"}
{"id": "1161717", "url": "https://cs.wikipedia.org/wiki?curid=1161717", "title": "Lancaster Gate (stanice metra v Londýně)", "text": "Lancaster Gate (stanice metra v Londýně)\n\nLancaster Gate je stanice metra v Londýně, otevřená 30. července 1900. Navrhl ji Harry Bell Measures. Od 3. července 2006 do 13. listopadu 2006 byla stanice uzavřena kvůli modernizaci. Autobusové spojení zajišťují linky: 46, 274, 94, 148, 390 a noční linka N207. Stanice se nachází v přepravní zóně 1 a leží na lince:\n"}
{"id": "1161718", "url": "https://cs.wikipedia.org/wiki?curid=1161718", "title": "Prescot Cables FC", "text": "Prescot Cables FC\n\nPrescot Cables FC (celým názvem: Prescot Cables Football Club) je anglický fotbalový klub, který sídlí ve městě Prescot v metropolitním hrabství Merseyside. Založen byl v roce 1884. Od sezóny 2018/19 hraje v Northern Premier League Division One West (8. nejvyšší soutěž). Klubové barvy jsou oranžová a černá.\n\nSvé domácí zápasy odehrává na stadionu Volair Park s kapacitou 3 200 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1161729", "url": "https://cs.wikipedia.org/wiki?curid=1161729", "title": "Highbury &amp; Islington (stanice metra v Londýně)", "text": "Highbury &amp; Islington (stanice metra v Londýně)\n\nHighbury & Islington je stanice metra v Londýně, otevřená roku 1872. 27. června 1944 byla stanice poničena bombou typu V-1. Autobusové spojení zajišťují linky: 4, 19, 30, 43, 271, 277, 393 a noční linky N19 a N41. Stanice se nachází v přepravní zóně 2 a leží na linkách:\nDříve zde jezdily linky Northern Line a Anglia Railways.\n"}
{"id": "1161732", "url": "https://cs.wikipedia.org/wiki?curid=1161732", "title": "Obština Dimovo", "text": "Obština Dimovo\n\nObština Dimovo ( \"Община Димово\") je bulharská jednotka územní samosprávy ve Vidinské oblasti. Leží v severozápadním cípu Bulharska u Dunaje, u hranic s Rumunskem. Sídlem obštiny je město Dimovo, kromě něj zahrnuje obština 22 vesnic. Žije zde okolo 6 tisíc stálých obyvatel.\n\nV obštině žije 5 361 stálých obyvatel a včetně přechodně hlášených obyvatel 6 331. Podle sčítáni 1. února 2011 bylo národnostní složení následující:\n"}
{"id": "1161733", "url": "https://cs.wikipedia.org/wiki?curid=1161733", "title": "Radcliffe FC", "text": "Radcliffe FC\n\nRadcliffe FC (celým názvem: Radcliffe Football Club) je anglický fotbalový klub, který sídlí ve městě Radcliffe v metropolitním hrabství Greater Manchester. Založen byl v roce 1949. Od sezóny 2018/19 hraje v Northern Premier League Division One West (8. nejvyšší soutěž). Klubové barvy jsou modrá a žlutá.\n\nSvé domácí zápasy odehrává na stadionu Stainton Park s kapacitou 4 000 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1161734", "url": "https://cs.wikipedia.org/wiki?curid=1161734", "title": "Ewa Kłobukowska", "text": "Ewa Kłobukowska\n\nEwa Janina Kłobukowska (* 1. října 1946) je bývalá polská atletka, sprinterka, mistryně Evropy v běhu na 100 metrů z roku 1966.\n\nReprezentovala klub Skra Warszawa. V roce 1964 na LOH 1964 v Tokiu v běhu na 4 x 100 m (ve složení: Ewa Kłobukowska, Teresa Ciepły, Irena Kirszensteinová, Halina Górecka) získala zlato, a na 100 m bronz.\n\nV roce 1965 v Praze výkonem 11,1 s získala světové rekordy v atletice. V roce 1966 na Mistrovství Evropy v atletice 1966 v Budapešti získala 2 zlaté medaile (štafeta 4 × 100 m a 100 m) a jednu stříbrnou medaili v běhu na 200 m.\n\nRoku 2011 získala ocenění Řád Polonia Restituta.\n\n"}
{"id": "1161736", "url": "https://cs.wikipedia.org/wiki?curid=1161736", "title": "Filip Burgundský", "text": "Filip Burgundský\n\nFilip Burgundský ( \"Philippe de Bourgogne\"; prosinec 1389 - 25. října 1415) byl hrabě z Nevers a Rethelu z dynastie Valois.\n\nNarodil se jako nejmladší syn burgundského vévody Filipa Smělého a jeho choti Markéty, jediné dcery a dědičky flanderského hraběte Ludvíka II. Roku 1404 obdržel od bratra Jana I. hrabství Nevers a roku 1406 od druhého bratra Antonína hrabství Rethel. \n\n9. dubna 1409 se v Soissons oženil s Isabelou, dcerou Enguerranda z Coucy. Manželství bylo požehnáno dvěma dětmi a zakončila jej roku 1411 Isabelina smrt. O dva roky později se v Beaumont-en-Artois oženil s Bonou, dcerou Filipa z Artois, hraběte z Eu. Manželství vnučky Jana z Berry a mladšího bratra Jana Nebojácného mělo být zpečetěním křehkého smíru mezi Armagnaky a Burgunďany. Starší syn Karel se po Filipově smrti na bitevní pláni u Azincourtu stal jeho následníkem. \n"}
{"id": "1161738", "url": "https://cs.wikipedia.org/wiki?curid=1161738", "title": "Mina (jednotka)", "text": "Mina (jednotka)\n\nMina (řecky μνᾶ, \"mna\") je starověká jednotka hmotnosti i měnová jednotka semitského původu, užívaná na Blízkém východě a v Řecku. Jako jednotka hmotnosti odpovídala asi 0,57 kg. \n\nJako měnová jednotka se v nejstarších semitských civilizacích dělila na 60 šekelů, později v Řecku na 50 statérů či na 100 drachem. Za krále Urnammu (konec 3. tisíciletí př. n. l.) už existovala i vyšší jednotka, talent, v hodnotě 60 min. \n\n"}
{"id": "1161745", "url": "https://cs.wikipedia.org/wiki?curid=1161745", "title": "Obština Ružinci", "text": "Obština Ružinci\n\nObština Ružinci ( \"Община Ружинци\") je bulharská jednotka územní samosprávy ve Vidinské oblasti. Leží v severozápadním cípu Bulharska. Sídlem obštiny je ves Ružinci, kromě ní zahrnuje obština 9 vesnic. Žije zde okolo 4 tisíc stálých obyvatel.\n\nV obštině žije 3 289 stálých obyvatel a včetně přechodně hlášených obyvatel 4 177. Podle sčítáni 1. února 2011 bylo národnostní složení následující:\n"}
{"id": "1161751", "url": "https://cs.wikipedia.org/wiki?curid=1161751", "title": "Seznam kapitol mangy Owari no Seraph", "text": "Seznam kapitol mangy Owari no Seraph\n\nToto je seznam kapitol japonské mangy \"Owari no Seraph\", kterou píše Takaja Kagami a ilustruje Jamato Jamamoto. Manga vychází v časopise \"Jump Square\" nakladatelství Šúeiša od 3. září 2012 a ve formátu tankóbon vychází manga od 1. ledna 2013. Doposud nakladatelství Šúeiša v tomto formátu vydalo devatenáct svazků.\n\n\n"}
{"id": "1161754", "url": "https://cs.wikipedia.org/wiki?curid=1161754", "title": "Simon Egon Kleewein", "text": "Simon Egon Kleewein\n\nSimon Egon Kleewein (4. dubna 1854 Arlsdorf nebo Klagenfurt – 3. nebo 4. října 1911 Kremže) byl rakouský lékárník a politik německé národnosti z Dolních Rakous, na počátku 20. století poslanec Říšské rady.\n\nNarodil se v Korutanech. Profesí byl lékárníkem. 21. července 1877 složil lékárnické zkoušky. Provozoval lékárnu v Kremži, Obere Landstrasse 3. Byl náměstkem starosty Kremže. Zasadil se o výstavbu železniční tratě Kremže–Grein.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1901 za kurii městskou v Dolních Rakousích, obvod Krems, Stein, Mautern atd. Ve volebním období 1901–1907 se uvádí jako Simon Egon Kleewein, lékárník.\n\nV roce 1901 se uvádí jako kandidát Německé lidové strany.\n\nZemřel v říjnu 1911.\n"}
{"id": "1161756", "url": "https://cs.wikipedia.org/wiki?curid=1161756", "title": "Marie Eleonora Anhaltsko-Desavská", "text": "Marie Eleonora Anhaltsko-Desavská\n\nMarie Eleonora Anhaltsko-Desavská (14. března 1641, Dessau – 18. května 1756, tamtéž) byla askánská německá princezna rodem a sňatkem i vévodkyně z Radziwiłł, Nieswicz a Olyka.\n\nMarie Eleonora byla dcerou Henrietty Kateřiny Oranžské, oranžské princezny, a jejího manžela Jana Jiřího II. Anhaltsko-Desavského. Manželství Henrietty a Jiřího bylo šťastné a Marie měla devět sourozenců, z nichž pouze pět se dožilo dospělosti; Alžběta Albertina (1665-1706), Henrietta Amálie (1666-1726), Henrietta Agnes (1674-1729), Leopold I. (1676-1747) a Johana Šarlota (1682-1750)\n\nMariinými prarodiči z matčiny strany byli Frederik Hendrik Oranžský, princ oranžský, místodržitel Holandska, Zeelandu, Utrechtu, Gelderlandu a Overijsselu, a jeho manželka Amálie zu Solms-Braunfels. Amálie byla víceméně nevýznamná dvorní dáma, avšak v rodokmenu Frederika bychom našli Viléma I., zvaného Tichého, nebo také Mořice Oranžského. Z otcovy strany byli prarodiči Jan Kazimír Anhaltsko-Desavský a Agnes Hesensko-Kasselská (někdy nazývána také Anežka).\n\nMarie Eleonora si vzala dne 3. září 1687 prince Jiřího Josefa Radziwiłła (1668-1689), vévodu Nieswicz a Olyka. Kvůli tomuto sňatku tedy Marie Eleonora žila krátkou dobu v Polsku. Jiří byl synovcem polského krále Jana III. a stejně jako mnoho jiných šlechtičen, i Marie Eleonora se stala obětí sňatkové politiky, stejně jako například její matka, která milovala Karla II., ale musela si vzít Jana Jiřího. Z tohoto manželství ale nevzešly žádné děti, jelikož Jiří zemřel předčasně.\n\nPo manželově smrti se Marie vrátila do Dessau, přežila všechny své sestry a zdědila největší část majetků své matky Henrietty Kateřiny, včetně významné sbírky obrazů holandských mistrů. Tuto sbírku je v současné době možno vidět v Dessau a Mosigkau. Marie Eleonora Anhaltsko-Desavská zemřela v rodném Dessau ve věku 85 let přirozenou smrtí bez potomků a svého manžela přežila o celých 67 let.\n"}
{"id": "1161757", "url": "https://cs.wikipedia.org/wiki?curid=1161757", "title": "Obština Čuprene", "text": "Obština Čuprene\n\nObština Čuprene ( \"Община Чупрене\") je bulharská jednotka územní samosprávy ve Vidinské oblasti. Leží v severozápadním cípu Bulharska u hranic se Srbskem. Sídlem obštiny je ves Čuprene, kromě ní zahrnuje obština 7 vesnic. Žije zde okolo 2 tisíc stálých obyvatel.\n\nV obštině žije 1 599 stálých obyvatel a včetně přechodně hlášených obyvatel 1 851. Podle sčítáni 1. února 2011 bylo národnostní složení následující:\n"}
{"id": "1161758", "url": "https://cs.wikipedia.org/wiki?curid=1161758", "title": "Mistrovství světa juniorů ve sportovním lezení 2004", "text": "Mistrovství světa juniorů ve sportovním lezení 2004\n\nMistrovství světa juniorů ve sportovním lezení 2004 (: \"UIAA World Youth Championship\") se uskutečnilo jako dvanáctý ročník 10.-12. září v Edinburghu v lezení na obtížnost. Byl to druhý rok přestávky v lezení na rychlost. Do průběžného světového žebříčku juniorů se bodovalo třicet prvních závodníků v každé kategorii lezců od 14 do 19 let.\n"}
{"id": "1161761", "url": "https://cs.wikipedia.org/wiki?curid=1161761", "title": "Jan Burgundský (1415–1491)", "text": "Jan Burgundský (1415–1491)\n\nJan II. z Nevers, hrabě z Nevers, , (1415 – 1491 Nevers) byl francouzský šlechtic.\n\nByl synem Filipa Burgundského a jeho manželky, Bonny z Artois, dcery Filipa z Artois, hraběte z Eu. Jeho starší bratr, Karel I., hrabě z Nevers a Rethelu, neměl žádné manželské potomky, a tak se po jeho smrti v roce 1464 stal jeho nástupcem právě Jan. V roce 1472 zemřel bez manželských potomků také Janův strýc Karel z Artois, a tak Jan získal také jeho majetky.\n\nBojoval v armádě svého nevlastního otce Filipa Dobrého a působil v Pikardii, Calais, Lucembursku a Flandrech. Byl ve sporu s Filipovým nástupcem, Karlem Dobrým, a tak přeběhl ke králi Ludvíkovi XI.. Bojoval po jeho boku ve Válce veřejného blaha a stal se generálporučíkem Normandie.\n\nPoprvé se oženil 24. listopadu 1435 v Amiens, s Jacqueline d'Ailly, paní z Engelmuensteru; měli spolu dvě děti:\n\nPo Jacquelině smrti v roce 1470 se 30. srpna 1471, na zámku Boussac podruhé oženil, a to s Pauline de Brosse, dcerou Jana II. de Brosse. Měli spolu dceru Šarlotu.\n\nJanova poslední svatba se konala 11. března 1480, na zámku Châlus, s Františkou d'Albret.\n"}
{"id": "1161763", "url": "https://cs.wikipedia.org/wiki?curid=1161763", "title": "Mistrovství světa juniorů ve sportovním lezení 2005", "text": "Mistrovství světa juniorů ve sportovním lezení 2005\n\nMistrovství světa juniorů ve sportovním lezení 2005 (: \"UIAA World Youth Championship\") se uskutečnilo jako třináctý ročník 25. srpna v Pekingu v lezení na obtížnost a rychlost. Do průběžného světového žebříčku juniorů se bodovalo třicet prvních závodníků v každé kategorii lezců od 14 do 19 let.\n\nZ domácích závodníků byli dva ve do finále, ale nezískali medaili.\n\nPo předešlé bronzové medaili čeští závodníci nezískali žádnou medaili. Jan Zbranek a Martin Stráník se dostali do finále.\n"}
{"id": "1161767", "url": "https://cs.wikipedia.org/wiki?curid=1161767", "title": "Obština Belogradčik", "text": "Obština Belogradčik\n\nObština Belogradčik ( \"Община Белоградчик\") je bulharská jednotka územní samosprávy ve Vidinské oblasti. Leží v severozápadním cípu Bulharska u hranic se Srbskem. Sídlem obštiny je město Belogradčik, kromě něj zahrnuje obština 17 vesnic. Žije zde okolo 6 tisíc stálých obyvatel.\n\nV obštině žije 5 792 stálých obyvatel a včetně přechodně hlášených obyvatel 7 119. Podle sčítáni 1. února 2011 bylo národnostní složení následující:\n"}
{"id": "1161768", "url": "https://cs.wikipedia.org/wiki?curid=1161768", "title": "Holland Park (stanice metra v Londýně)", "text": "Holland Park (stanice metra v Londýně)\n\nHolland Park je stanice metra v Londýně, otevřená 30. července 1900. Navrhl ji Harry Bell Measures. 28. července 1958 vznikl požár v soupravě, která zrovna stála v této stanici. Jeden člověk při této nehodě zemřel. Autobusové spojení zajišťují linky: 31, 94, 148 a 228. Stanice se nachází v přepravní zóně 2 a leží na lince:\n"}
{"id": "1161769", "url": "https://cs.wikipedia.org/wiki?curid=1161769", "title": "Mistrovství světa juniorů ve sportovním lezení 2006", "text": "Mistrovství světa juniorů ve sportovním lezení 2006\n\nMistrovství světa juniorů ve sportovním lezení 2006 (: \"UIAA World Youth Championship\") se uskutečnilo jako čtrnáctý ročník 24.-27. srpna v rakouském Imstu v lezení na obtížnost a rychlost. Do průběžného světového žebříčku juniorů se bodovalo třicet prvních závodníků v každé kategorii lezců od 14 do 19 let.\n\nBylo to druhý rok po sobě, kdy česká reprezentace nezískala medaili.\n"}
{"id": "1161773", "url": "https://cs.wikipedia.org/wiki?curid=1161773", "title": "Mistrovství světa juniorů ve sportovním lezení 2007", "text": "Mistrovství světa juniorů ve sportovním lezení 2007\n\nMistrovství světa juniorů ve sportovním lezení 2007 (: \"IFSC World Youth Championship\") se uskutečnilo jako patnáctý ročník 23.-26. srpna v Ekvádoru ve městě Ibarra v lezení na obtížnost a rychlost. Do průběžného světového žebříčku juniorů se bodovalo třicet prvních závodníků v každé kategorii lezců od 14 do 19 let.\n\nDeset ekvádorských závodníků bylo ve finále a získali tři medaile.\n\nPo dvouleté přestávce zde získal český závodník opět medaili a zároveň v pořadí již třetí českou zlatou. Juniorským mistrem světa v lezení na obtížnost v kategorii B se stal Adam Ondra, který svůj titul v dalších letech dvakrát obhájil.\n"}
{"id": "1161775", "url": "https://cs.wikipedia.org/wiki?curid=1161775", "title": "HTTP 451", "text": "HTTP 451\n\nHTTP 451 Nedostupno z právních důvodů je v počítačových sítích chybový stavový kód protokolu HTTP, který se má zobrazit, pokud uživatel požádá o zobrazení nezákonné stránky, jako například webové stránky cenzurované vládou. Číslo 451 je odkazem na antiutopický román Raye Bradburyho \"451 stupňů Fahrenheita\", ve kterém jsou knihy postaveny mimo zákon. Chybový kód 451 se dá považovat za upřesněnou variantu chyby 403 Forbidden.\n\nPříklady situací, kdy by se HTTP chyba 451 měla zobrazit zahrnují: webové stránky shledané ohrožující národní bezpečnost, webové stránky shledané z porušování autorských práv, soukromí, Zákon o rouhání, nebo jakýkoli jiný zákon či státní vyhlášku.\n"}
{"id": "1161776", "url": "https://cs.wikipedia.org/wiki?curid=1161776", "title": "Mistrovství světa juniorů ve sportovním lezení 2008", "text": "Mistrovství světa juniorů ve sportovním lezení 2008\n\nMistrovství světa juniorů ve sportovním lezení 2008 (: \"IFSC World Youth Championship\") se uskutečnilo jako šestnáctý ročník 28.-31. srpna v Sydney v lezení na obtížnost a rychlost. Do průběžného světového žebříčku juniorů se bodovalo třicet prvních závodníků v každé kategorii lezců od 14 do 19 let.\n\nV lezení na obtížnost obhájil Adam Ondra titul juniorského mistra světa v kategorii B a Martin Stráník získal v kategorii juniorů bronzovou medaili (v roce 2002 zde získal stříbrnou medaili v kategorii B jeho bratr Štěpán Stráník).\n"}
{"id": "1161777", "url": "https://cs.wikipedia.org/wiki?curid=1161777", "title": "Obština Makreš", "text": "Obština Makreš\n\nObština Makreš ( \"Община Макреш\") je bulharská jednotka územní samosprávy ve Vidinské oblasti. Leží v severozápadním cípu Bulharska, částečně u hranic se Srbskem. Sídlem obštiny je ves Makreš, kromě ní zahrnuje obština 6 vesnic. Žije zde přes 1 tisíc stálých obyvatel.\n\nV obštině se v katastru Kireevo, poblíž vrchu Vrăška Čuka (\"Връшка чука\"), nachází nejzápadnější bod Bulharska v místě .\n\nV obštině žije 1 145 stálých obyvatel a včetně přechodně hlášených obyvatel 1 300. Podle sčítáni 1. února 2011 bylo národnostní složení následující:\n"}
{"id": "1161779", "url": "https://cs.wikipedia.org/wiki?curid=1161779", "title": "Ja'el Kohen Paran", "text": "Ja'el Kohen Paran\n\nJa'el Kohen Paran ( , narozena 12. října 1973) je izraelská environmentalistka a politička, od roku 2015 poslankyně Knesetu za stranu Sionistický tábor.\n\nŽije ve městě Pardes Chana-Karkur. Je vdaná. Má tři děti.\n\nSloužila v izraelské armádě v zpravodajské jednotce 8200. Dosáhla hodnosti poručíka. Absolvovala bakalářské studium fyziky na Hebrejské univerzitě v Jeruzalémě. Pak začala studovat magisterský program na Ben Gurionově univerzitě v Negevu, ale brzy přešla na Telavivskou univerzitu, kterou podle údajů z počátku roku 2015 ještě stále studovala (obor veřejná politika). Od konce 90. let byla činná v environmentalistických organizacích. Působila v izraelském zeleném hnutí jako jeho ředitelka v letech 2002–2006. Později zastávala funkci ředitelky organizace Israel Energy Forum.\n\nVe volbách roku 2015 neúspěšně kandidovala za stranu Sionistický tábor do Knesetu. Poslankyní izraelského parlamentu se stala až dodatečně 25. listopadu 2015 jako náhradnice poté, co se mandátu vzdal Dani'el Atar.\n\n"}
{"id": "1161782", "url": "https://cs.wikipedia.org/wiki?curid=1161782", "title": "Sancho Kastilský (1342–1374)", "text": "Sancho Kastilský (1342–1374)\n\nSancho Kastilský ( \"Sancho de Castilla\", 1342, Sevilla - 19. března 1374, Burgos) byl hrabě z Alburquerque, pán z Ledesma, Hara, Briones, Belorada, Cereza, Medellínu, Tiedry a Montalbánu.\n\nByl devátým nelegitimním dítětem krále Alfonse XI. Kastilského a Eleonory z Guzmánu. Zúčastnil se vzpoury kastilských šlechticů proti despotické vládě svého nevlastního bratra, Petra I. Kastilského.\n\nV roce 1373 se oženil s Beatrix Portugalskou, dcerou portugalského krále Petra I. Portugalského a Inés de Castro. Měli spolu dvě děti: Fernanda Sáncheze, hraběte z Alburquerque, a Eleonoru z Alburquerque, která se vdala za Ferdinanda I. Aragonského. Měl také nemanželskou dceru, Eleonoru, která se provdala za Fadriquea de Castilla y Ponce de Leon, nelegitimního syna Jindřicha II. Kastilského.\n"}
{"id": "1161783", "url": "https://cs.wikipedia.org/wiki?curid=1161783", "title": "Mistrovství světa juniorů ve sportovním lezení 2009", "text": "Mistrovství světa juniorů ve sportovním lezení 2009\n\nMistrovství světa juniorů ve sportovním lezení 2009 (: \"IFSC World Youth Championship\") se uskutečnilo jako sedmnáctý ročník 27.-30. srpna ve Valence v lezení na obtížnost a rychlost. Do průběžného světového žebříčku juniorů se bodovalo třicet prvních závodníků v každé kategorii lezců od 14 do 19 let.\n\nJedenáct domácích závodníků získalo šest medailí.\n\nV lezení na obtížnost podruhé obhájil Adam Ondra titul juniorského mistra světa, tentokrát již v kategorii A.\nV lezení na rychlost získala druhou českou medaili v této disciplíně, stříbrnou Anna Wágnerová.\n"}
{"id": "1161789", "url": "https://cs.wikipedia.org/wiki?curid=1161789", "title": "Mistrovství světa juniorů ve sportovním lezení 1995", "text": "Mistrovství světa juniorů ve sportovním lezení 1995\n\nMistrovství světa juniorů ve sportovním lezení 1995 (: \"UIAA Youth Worldchampionship\") se uskutečnilo jako třetí ročník 6. října v kanadském Lavalu v lezení na obtížnost. Do průběžného světového žebříčku juniorů se bodovalo třicet prvních závodníků v každé kategorii lezců od 14 do 19 let.\n\nV lezení na obtížnost nezískali domácí závodníci žádné medaile.\n\nPravděpodobně se závodilo také v lezení na rychlost, ale na stránkách IFSC nejsou tehdejší výsledky zveřejněné. V této disciplíně zvítězil v kategorii A český reprezentant Daniel Kadlec.\n\nV lezení na obtížnost se nejlépe umístil Daniel Kadlec na pátém místě a Veronika Hunková na třináctém v kategorii A. Ondřej Marčík skončil dvanáctý v kategorii B.\n\n"}
{"id": "1161796", "url": "https://cs.wikipedia.org/wiki?curid=1161796", "title": "Obština Gramada", "text": "Obština Gramada\n\nObština Gramada ( \"Община Грамада\") je bulharská jednotka územní samosprávy ve Vidinské oblasti. Leží v severozápadním cípu Bulharska. Sídlem obštiny je město Gramada, kromě něj zahrnuje obština 7 vesnic. Žijí zde necelé 2 tisíce stálých obyvatel.\n\nV obštině žije 1 462 stálých obyvatel a včetně přechodně hlášených obyvatel 1 777. Podle sčítáni 1. února 2011 bylo národnostní složení následující:\n"}
{"id": "1161797", "url": "https://cs.wikipedia.org/wiki?curid=1161797", "title": "Mistrovství světa juniorů ve sportovním lezení 2010", "text": "Mistrovství světa juniorů ve sportovním lezení 2010\n\nMistrovství světa juniorů ve sportovním lezení 2010 (: \"IFSC World Youth Championship\") se uskutečnilo jako osmnáctý ročník 9.-12. září v Edinburghu v lezení na obtížnost a rychlost. Do průběžného světového žebříčku juniorů se bodovalo třicet prvních závodníků v každé kategorii lezců od 14 do 19 let.\n\nNa tomto mistrovství nezískali domácí závodníci medaile, ani se nedostali do finále v žádné kategorii.\n\nV lezení na obtížnost získala bronzovou medaili Andrea Pavlincová v kategorii B.\n"}
{"id": "1161800", "url": "https://cs.wikipedia.org/wiki?curid=1161800", "title": "Dálniční křižovatka Gambacher Kreuz", "text": "Dálniční křižovatka Gambacher Kreuz\n\nAutobahnkreuz Gambacher Kreuz (zkráceně též Gambacher Kreuz; zkratka AK Gambacher Kreuz) je křižovatka dvou německých dálnic, nacházející se ve spolkové zemi Hesensko u města Münzenberg, přesněji jeho části Gambach. Kříží se zde dálnice A 5 s dálnici A 45.\n\nDálniční křižovatka se nachází na území měst Münzenberg a Pohlheim. Většina křižovatky se nachází na území města Münzenberg (severně od její místní části Gambach), zatímco na území města Pohlheim (jižně od její místní části Holzheim) se nachází pouze připojení ramp na dálnici A 45 ve směru na Dortmund. Dalšími obcemi v okolí jsou města Butzbach nacházející se jihozápadně od dálniční křižovatky a Lich nacházející severovýchodně od křižovatky. Křižovatka se nachází v Hornorýnské nížině, přesněji na severním okraji Rýnsko-Mohanské nížiny poblíž řeky Wetter.\n\nNejbližší větší města jsou Frankfurt nad Mohanem (asi 40 km po dálnici A 5 na jih), Gießen (asi 25 km po dálnici A 5 nebo po dálnici A 45 na sever) a Hanau (asi 50 km po dálnici A 45 na jihovýchod).\n\nGambacher Kreuz je mimoúrovňová křižovatka dálnice A 5 procházející severo-jižním směrem (Hattenbacher Dreieck – Frankfurt nad Mohanem – Heidelberg – Karlsruhe – Basel) a dálnice A 45 procházející severozápado-jihovýchodním směrem (Dortmund – Hagen – Gießen – Aschaffenburg). Současně po ní prochází i evropské silnice E41 a E451. Na dálnici A 5 je označena jako sjezd 11 a na dálnici A 45 je označena jako sjezd 35.\n\nKřižovatka dálnic Gambacher Kreuz byla provedena jako upravená čtyřlístková čtyřramenná dálniční křižovatka v neúplném provedení, neboť její vratná rampa ve směru Frankfurt nad Mohanem – Dortmund byla nahrazena rampou přímou a rampa ve směru Bad Hersfeld – Dortmund byla vypuštěna.\n\nVýstavba dálniční křižovatky Gambacher Kreuz je úzce spojena s úvahami a výstavbou dálničního tahu mezi Dortmundem a Gießenem coby alternativního dálničního spojení Frankfurtu nad Mohanem a Porúří. Přitom již od počátku se počítalo se silným dopravním vytížením v tomto směru, o čemž svědčí i volba typu. Dálniční křižovatka byla sice navržena a postavena jako čtyřlístková, avšak v nejvytíženějším nepřímém směru, tj. Frankfurt nad Mohanem – Porúří, byla vratná rampa nahrazena rampou přímou. Stejně tak byla podoba křižovatky upravena ve směru Bad Hersfeld – Dortmund, kdy rampy v tomto směru byly pro předpokládané mizivé využití vypuštěny.\n\nPrvní část dálniční křižovatky a úsek dnešní dálnice A 45 ve směru k Dortmundu byly postaveny v 60. letech 20. století a zprovozněny v roce 1966. Vzhledem k absenci navazujícího úseku dnešní dálnice A 45 směrem k Aschaffenburgu byly z celé dálniční křižovatky zprovozněny pouze obě přímé rampy ve směru Frankfurt nad Mohanem – Dortmund. V této podobě tak měla dosud nehotová dálniční křižovatka podobu neúplného trojúhelníku, tzv. rozštěpení.\n\nDálniční křižovatka byla dokončena a zprovozněna v roce 1971 spolu s navazujícím úsekem dnešní dálnice A 45 směrem k Aschaffenburgu.\n\nV průměru projede křižovatkou 125 000 vozidel denně.\n\n\"Mapa použitá v tomto článku byla vytvořena z mapových podkladů OpenStreetMap.org (© OpenStreetMap contributors, Licence).\"\n"}
{"id": "1161802", "url": "https://cs.wikipedia.org/wiki?curid=1161802", "title": "Obština Kula", "text": "Obština Kula\n\nObština Kula ( \"Община Кула\") je bulharská jednotka územní samosprávy ve Vidinské oblasti. Leží v severozápadním cípu Bulharska, částečně sousedí se Srbskem. Sídlem obštiny je město Kula, kromě něj zahrnuje obština 8 vesnic. Žijí zde zhruba 4 tisíce stálých obyvatel.\n\nV obštině žije 3 817 stálých obyvatel a včetně přechodně hlášených obyvatel 4 538. Podle sčítáni 1. února 2011 bylo národnostní složení následující:\n"}
{"id": "1161803", "url": "https://cs.wikipedia.org/wiki?curid=1161803", "title": "Zdenka Švarcová", "text": "Zdenka Švarcová\n\nZdenka Švarcová (* 3. února 1942, Kroměříž) je česká japanoložka, vysokoškolská pedagožka a překladatelka z japonštiny.  Roku 2010 jí byl japonským císařem propůjčen Řád vycházejícího slunce se zlatými paprsky na stuze.\n\nV letech 1956–1960 vystudovala Průmyslovou školu filmovou v Čimelicích u Písku a do roku 1967 pracovala jako asistentka režie ve Filmovém studiu Barrandov. Poté začala studovat angličtinu a japonštinu na Filozofické fakultě Univerzity Karlovy, a studium úspěšně ukončila roku 1972. V letech 1972–1976 pracovala jako tlumočnice u obchodní společnosti ITOH CO. LTD., pak do roku 1990 vyučovala angličtinu a japonštinu na Státní jazykové škole v Praze. Roku 1986 úspěšně absolvovala kurz pro zahraniční učitele japonštiny, pořádaný Japonskou nadací pro mezinárodní výměnu v Tokiu. Od roku 1990 pracuje v Ústavu Dálného východu Filozofické fakulty Univerzity Karlovy v oboru japanologie. Roku 1993 získala obhajobou rigorózní práce \"Výklad původního semiotického modelu a ukázky jeho použití na vzorku veršů z klasické japonské poezie\" titul PhDr. (doktor filozofie). V letech 1993–1994 absolvovala tříměsíční stáž na Kjótské univerzitě. Roku 2001 obhájila habilitační práci, byla jmenována docentkou a roku 2007 profesorkou lingvistiky japonského jazyka.\n\nZabývá se především sémantickými a sémiologickými aspekty literárních textů v japonské literatuře. Podílela se na tvorbě učebnic japonštiny, napsala monografii o dějinách japonské literatury. Píše odborné studie a články do domácího i zahraničního odborného tisku, publikuje také v časopisech pro širokou veřejnost. Překládá japonskou poezii i prózu. Je členkou Evropské asociace pro japonská studia, Obce překladatelů a Česko-japonské společnosti.\n\n\n\n"}
{"id": "1161804", "url": "https://cs.wikipedia.org/wiki?curid=1161804", "title": "Daniel Bertoni", "text": "Daniel Bertoni\n\nRicardo Daniel Bertoni (* 14. březen 1955, Bahía Blanca) je bývalý argentinský fotbalista. Nastupoval většinou na postu pravého křídla.\n\nS argentinskou reprezentací vyhrál mistrovství světa roku 1978.. Hrál též na světovém šampionátu ve Španělsku roku 1982. Celkem dal na závěrečných turnajích mistrovství světa 4 branky. V národním mužstvu působil v letech 1974-1982 a odehrál 31 utkání, v nichž vstřelil 12 gólů.\n\nS klubem CA Independiente vyhrál třikrát Pohár osvoboditelů (1973, 1974, 1975) a jednou Interkontinentální pohár (1973)\n\nS Independiente se stal mistrem Argentiny (1977), s SSC Neapol získal italský pohár (1985/86).\n"}
{"id": "1161805", "url": "https://cs.wikipedia.org/wiki?curid=1161805", "title": "Uz Maršala Tita", "text": "Uz Maršala Tita\n\nUz Maršala Tita (česky doslova S maršálem Titem) je jugoslávská partyzánská píseň z druhé světové války. \n\nText pochodové písně, která se stala v dobách války značně populární, složil tehdejší chorvatský spisovatel Vladimir Nazor. Melodii napsal Oskar Danon. Poprvé hrála dne 29. listopadu na druhém zasedání Antifašistické rady národního osvobození Jugoslávie. \n\nPíseň ve svém textu oslavuje Josipa Broze jako vůdce partyzánského hnutí. Odkazuje na propagandu Nezávislého státu Chorvatsko, jehož političtí představitelé po vypuknutí války na Balkáně v dubnu 1941 prohlásili, že Chorvati nejsou Slované, nýbrž východní Gótové. Text písně uvádí, že všichni Jihoslované jsou skutečně slovanského původu. Píseň měla původně začínat slovy \"„Uz Tita i Staljina, dva junačka sina...“\", nicméně v poslední chvíli byl tento text změněn a Stalin z něho byl vypuštěn. A to i přesto, že jugoslávské partyzánské vojsko a jeho vedení bylo v roce 1943 Rudé armádě zcela loajální.\n\nPíseň byla použita pro úvod filmu Hezké vesnice hezky hoří z roku 1996 srbského režiséra Srđana Dragojeviće.\n"}
{"id": "1161807", "url": "https://cs.wikipedia.org/wiki?curid=1161807", "title": "Harta", "text": "Harta\n\nHarta je zákrut na řece Smědé ve Frýdlantském výběžku Libereckého kraje na severu České republiky. Řeka tu v ortorulových skalách téměř do kruhu obtáčí nepojmenovaný vrchol (321 m n. m.) a tvoří tak údolí vymezené strmými skalními stěnami. V nejužším místě dosahuje šíře asi 200 metrů. Po severní straně vodního toku je vedena železniční trať z Liberce do polského Zawidówa, která skalním masivem kopce prochází Rigelským tunelem. Kolem vodního toku je vedena žlutá turistická trasa. Pro příznivce geocachingu je zde umístěna keška nazvaná „Přehrada Harta“.\n\nNa vodním toku je vybudována hráz, která zadržuje vodu, jež se následně využívá k výrobě elektrické energie v hydroelektrárně uvedené do provozu roku 1906. Vlastní výrobní objekt je umístěn za zmíněným bezejmenným kopcem, jenž řeka za přehradou obtéká. Kopcem proto byla vysekána dvousetmetrová štola mající čtrnáctimetrový spád.\n"}
{"id": "1161809", "url": "https://cs.wikipedia.org/wiki?curid=1161809", "title": "Harta (rozcestník)", "text": "Harta (rozcestník)\n\nHarta může být:\n"}
{"id": "1161811", "url": "https://cs.wikipedia.org/wiki?curid=1161811", "title": "Mistrovství světa juniorů ve sportovním lezení 2011", "text": "Mistrovství světa juniorů ve sportovním lezení 2011\n\nMistrovství světa juniorů ve sportovním lezení 2011 (: \"IFSC World Youth Championship\") se uskutečnilo jako devatenáctý ročník 25.-28. srpna v rakouském Imstu v lezení na obtížnost a rychlost, toto město hostilo Mistrovství světa juniorů již počtvrté. Do průběžného světového žebříčku juniorů se bodovalo třicet prvních závodníků v každé kategorii lezců od 14 do 19 let.\n\nDomácí závodníci získali celkově tři zlaté a tři stříbrné medaile, což byl druhý nejlepší medailový zisk na tomto MSJ.\n\nPo čtyřech nejúspěšnějších letech nezískali tentokrát čeští závodníci žádnou medaili. Nejlépe se umístil budoucí juniorský mistr světa Jan Kříž, který skončil ve finále v lezení na rychlost čtvrtý.\n"}
{"id": "1161812", "url": "https://cs.wikipedia.org/wiki?curid=1161812", "title": "Mistrovství světa juniorů ve sportovním lezení 2012", "text": "Mistrovství světa juniorů ve sportovním lezení 2012\n\nMistrovství světa juniorů ve sportovním lezení 2012 (: \"IFSC World Youth Championship\") se uskutečnilo jako dvacátý ročník 25.-26. května v Singapuru v lezení na obtížnost a rychlost. Do průběžného světového žebříčku juniorů se bodovalo třicet prvních závodníků v každé kategorii lezců od 14 do 19 let.\n\nDomácí závodníci zde měli jednoho finalistu, mezi nejmladšími medailisty se umístili také závodnice z Venezuely a Ekvádoru.\n\nPo čtyřech nejúspěšnějších letech nezískali čeští závodníci již dva roky žádnou medaili.\n\n"}
{"id": "1161813", "url": "https://cs.wikipedia.org/wiki?curid=1161813", "title": "Mistrovství světa juniorů ve sportovním lezení 2013", "text": "Mistrovství světa juniorů ve sportovním lezení 2013\n\nMistrovství světa juniorů ve sportovním lezení 2013 (: \"IFSC World Youth Championship\") se uskutečnilo jako dvacátýprvní ročník 15.-18. srpna v Saanichu v lezení na obtížnost a rychlost. Do průběžného světového žebříčku juniorů se bodovalo třicet prvních závodníků v každé kategorii lezců od 14 do 19 let.\n\nPo čtyřech nejúspěšnějších letech nezískali čeští závodníci již tři roky žádnou medaili. Nejlépe si vedli juniorka Tereza Svobodová, která skončila v semifinále na obtížnost jedenáctá a Jan Kříž ve finále na rychlost čtvrtý v kategorii A. V kategorii B v lezení na obtížnost skončil v semifinále Vojtěch Vlk devatenáctý.\n"}
{"id": "1161814", "url": "https://cs.wikipedia.org/wiki?curid=1161814", "title": "Obština Bojnica", "text": "Obština Bojnica\n\nObština Bojnica ( \"Община Бойница\") je bulharská jednotka územní samosprávy ve Vidinské oblasti. Leží v severozápadním cípu Bulharska u hranic se Srbskem. Sídlem obštiny je ves Bojnica, kromě ní zahrnuje obština 7 vesnic. Žije zde zhruba 1 tisíc stálých obyvatel.\n\nV obštině žije 857 stálých obyvatel a včetně přechodně hlášených obyvatel 1 007. Podle sčítáni 1. února 2011 bylo národnostní složení následující:\n"}
{"id": "1161816", "url": "https://cs.wikipedia.org/wiki?curid=1161816", "title": "Mistrovství světa juniorů ve sportovním lezení 2014", "text": "Mistrovství světa juniorů ve sportovním lezení 2014\n\nMistrovství světa juniorů ve sportovním lezení 2014 (: \"IFSC World Youth Championship\") se uskutečnilo jako dvacátýdruhý ročník 19.—23. září ve městě Nouméa v lezení na obtížnost a rychlost. Do průběžného světového žebříčku juniorů se bodovalo třicet prvních závodníků v každé kategorii lezců od 14 do 19 let.\n\nDomácí závodníci měli řadu finalistů, ale získali pouze jednu bronzovou medaili.\n\nPo tříleté přestávce získal český závodník, Jan Kříž medaili - zlatou v lezení na rychlost v kategorii juniorů, v pořadí celkem šestou a první v této disciplíně.\n\n"}
{"id": "1161818", "url": "https://cs.wikipedia.org/wiki?curid=1161818", "title": "Mistrovství světa juniorů ve sportovním lezení 2015", "text": "Mistrovství světa juniorů ve sportovním lezení 2015\n\nMistrovství světa juniorů ve sportovním lezení 2015 (: \"IFSC World Youth Championship\") se uskutečnilo jako dvacátýtřetí ročník 28. srpna - 6. září v Arcu v lezení na obtížnost, rychlost a poprvé i v boulderingu. Do průběžného světového žebříčku juniorů se bodovalo třicet prvních závodníků v každé kategorii lezců od 14 do 19 let.\n\nDomácí závodníci měli šestnáct finalistů a z toho sedm medailí.\n\nČeští závodníci zde nezískali medaili. Nejlépe skončil šestý Jan Kříž v lezení na rychlost v juniorské kategorii. Andrea Pokorná se těsně nedostala do semifinále mezi juniorkami v lezení na obtížnost a Jakub Konečný do finále na obtížnost v kategorii A. V kategorii B se nejlépe umístili šestý na rychlost Matěj Burian a sedmá Eliška Adamovská v obtížnosti.\n\n\n"}
{"id": "1161820", "url": "https://cs.wikipedia.org/wiki?curid=1161820", "title": "Kukiz’15", "text": "Kukiz’15\n\nKukiz’15 je polské politické hnutí, které založil punkový hudebník Paweł Kukiz. V parlamentních volbách v roce 2015 Kukiz’15 obdržel 8,8 % hlasů a získal třetí nejpočetnější zastoupení v Sejmu. Hnutí bylo oblíbené především mezi mladšími voliči.\n\nKukiz’15 je protestní antisystémové hnutí. Není oficiálně registrované jako politická strana, protože se vymezuje vůči \"partokracii\". Hnutí se samo označuje za antiideologické, ale je názorově blízké krajní pravici. Je pro zavedení většinového systému při volbách do Sejmu a pro zavedení prezidentského systému.\n\n"}
{"id": "1161821", "url": "https://cs.wikipedia.org/wiki?curid=1161821", "title": "Mistrovství světa juniorů ve sportovním lezení 2016", "text": "Mistrovství světa juniorů ve sportovním lezení 2016\n\nMistrovství světa juniorů ve sportovním lezení 2016 (: \"IFSC World Youth Championship\") se uskutečnilo jako dvacátý čtvrtý ročník 7.-13. listopadu v Kantonu v lezení na obtížnost, rychlost a podruhé i v boulderingu. Do průběžného světového žebříčku juniorů se bodovalo třicet prvních závodníků v každé kategorii lezců od 14 do 19 let.\n\nNejvětšími favoritkami závodů byly talentované lezkyně, patnáctiletá Američanka Ašima Širaiši, loňská dvojnásobná juniorská mistryně v lezení na obtížnost i v boulderingu v kategorii B (v roce 2016 přelezla také boulder obtížnosti 8C), obdobně sedmnáctiletá Slovinka Janja Garnbret v kategorii A (také úřadující mistryně světa). Obě ve svých kategoriích obhájily tituly juniorských mistryň v lezení na obtížnost i v boulderingu.\n\nDomácí lezci nezískali žádnou medaili, nejlépe skončili tři závodníci na šestých a sedmých místech v lezení na rychlost.\n\nZ českých reprezentantů, které na MS nominoval Český horolezecký svaz se nejvíce dařilo Jakubovi Konečnému, který se v lezení na obtížnost v kategorii A v kvalifikaci umístil na druhém místě. Dále se MS účastnili Zbyšek Černohous, Veronika Scheuerová, Vojtěch Trojan, Lenka Slezáková a Eliška Adamovská, doprovázela je trenérka Eliška Karešová. V lezení na rychlost zde v tomto roce Česko nemělo reprezentanty.\n\n"}
{"id": "1161823", "url": "https://cs.wikipedia.org/wiki?curid=1161823", "title": "Amir Ochana", "text": "Amir Ochana\n\nAmir Ochana ( , narozen 15. března 1976) je izraelský politik, od roku 2015 poslanec Knesetu za stranu Likud; historicky první otevřeně homosexuální poslanec Knesetu za pravicovou stranu.\n\nPochází z města Rišon le-Cijon. Sloužil v izraelské armádě, kde dosáhl důstojnické hodnosti. Je záložním majorem. Sloužil u zpravodajské služby Šin Bet. Profesí je právníkem, advokátem. Žije v Tel Avivu a se svým partnerem vychovávají dvě děti.\n\nVe volbách roku 2015 neuspěšně kandidoval za stranu Likud do Knesetu. Poslancem izraelského parlamentu se stal až dodatečně 27. prosince 2015 jako náhradník poté, co se mandátu vzdal Silvan Šalom, kvůli sexuálnímu skandálu.\n\nJe historicky prvním otevřeně homosexuálním poslancem izraelského parlamentu za pravicovou stranu. Předsedá LGBT skupině strany Likud. V poslanecké práci se hodlal zaměřit na podporu práv homosexuálů.\n\nPoslanecký slib složil a první parlamentní řeč pronesl 28. prosince 2015, přičemž ultraortodoxní poslanci se během jeho vystoupení vzdálili ze zasedací místnosti. Zdroj ze strany Sjednocený judaismus Tóry (která přitom je koaličním partnerem Ochanova domovského Likudu), citovaný izraelským tiskem, uvedl, že ultraortodoxní Židé budou Ochanu ignorovat. Ve svém poslaneckém projevu se Amir Ochana označil za člověka mnoha identit. Prohlásil, že „\"když lidé křičí 'Smrt Židům', tak jsem hlavně Židem (...) Když nás střílejí, bojkotují, označují a vyhánějí, tak jsem osadníkem. Když se snaží setřít naši kulturu, umenšit ji a ignorovat, jsem mizrachi. Když osočují vojáky izraelské armády a bezpečnostní složky, jsem vojákem (...) Když vnější vzhled člověka je považován za dostatečný důvod proto ho nenávidět, odpírat mu bydlení a zaměstnání, tak jsem charedi, který se nebojí (...)\".“ Na závěr dodal, zčásti arabsky: „\"A když je upáleno dítě se svými příbuznými, zatraceně, jsem s tebou kamaráde\".“ A pak tuto pasáž zakončil s tím, že „\"když je mladá dívka ubodána na přehlídce lásky a tolerance, tak jsem gay\".“\n\n"}
{"id": "1161829", "url": "https://cs.wikipedia.org/wiki?curid=1161829", "title": "Eleonora z Alburquerque", "text": "Eleonora z Alburquerque\n\nEleonora z Alburquerque, 3. hraběnka z Alburquerque (1374 – 16. prosince 1435) se sňatkem s Ferdinandem I. Aragonským stala královnou Aragonie. Ve Španělsku je známá jako \"Leonor Urraca de Castilla, condesa de Alburquerque\".\n\nJejí otec byl Sancho Kastilský, nemanželský syn krále Alfonsa XI. Kastilského a jeho milenky Eleonory de Guzmán, a bratr krále Jindřicha II. Kastilského. Její matkou byla Beatrix Portugalská, dcera Petra I. Portugalského a Inés de Castro. Eleonora se narodila v Aldeadavila de la Ribera.\n\nEleonořin bratr byl 2. hrabětem z Alburquerque.\n\nEleonora byla původně zasnoubená s Fridrichem, nemanželským synem Jindřicha II. Kastilského, nicméně toto zasnoubení bylo zrušeno.\n\nPo smrti Jana I. Kastilského dne 9. října 1390 se Regentská rada zabývala otázkou dědictví, infantovi Jindřichovi bylo jedenáct let, Ferdinandovi deset. Bylo dohodnuto, že se Ferdinand se neožení, dokud Jindřichovi nebude čtrnáct let.\n\nPetr I. Kastilský byl v roce 1369 zabit svým nemanželským bratrem Jindřichem. Zástupci duchovenstva, šlechty, venkovské šlechty a obchodníků, se dohodli, že Jindřichův vnuk infant Jindřich by si měl vzít za manželku vnučku zavražděného krále Petra, anglickou princeznu Kateřinu z Lancasteru, dceru Jana z Gentu. Jindřich splnil požadavky, takže teď bylo na jeho mladším bratrovi Ferdinandovi, aby si našel čestnou a bohatou manželku.\n\nPrávě šestnáctiletá Eleonora měla věk na vdávání. Eleonora se sňatkem souhlasila, ale ten se ještě nemohl uskutečnit, protože Ferdinandovi bylo teprve deset let. Vlastnila města Haro, Briones, Vilforado, Ledesma a města, která jí daroval král Jan I. Kastilský – Albuquerque, Codesera, Azagala, Alconchel, Medellin, Alconétar a Villalon. To z Eleonory dělalo přitažlivou manželku pro infanta Ferdinanda.\n\nSňatek mezi nimi se uskutečnil v roce 1394. Měli spolu sedm dětí:\n\n\nV roce 1412, po Dohodě z Caspe, se Ferdinand a Eleonora stali králem a královnou Aragonie. Nicméně vládli jen čtyři roky, v roce 1416 Ferdinand ve 36 letech zemřel. Eleonora, které bylo 42 let, odešla do Mediny del Campo. V roce 1435 byl její syn, aragonský princ, po námořní bitvě u Ponzy v Janovské republice zajat.\n\nKrálovský palác Medina del Campo, rodiště jejího manžela a jejich dětí, byl přeměněn na klášter Santa María la Real. Tam byla Eleonora svědkem bojů mezi svými dětmi a monarchisty, vedenými Álvarem de Lunou. Eleonora ztratila některé své pozemky.\n\nEleonora zemřela v roce 1435, v Medina del Campo, v provincii Valladolid. Je pohřbena v klášteře Santa María la Real, v jednoduchém hrobě na podlaze.\n"}
{"id": "1161833", "url": "https://cs.wikipedia.org/wiki?curid=1161833", "title": "Helen Epstein", "text": "Helen Epstein\n\nHelen Epstein (* 1947 Praha) je americká spisovatelka a novinářka židovského původu, narozená v Praze. \n\nHelen Epstein se narodila v Čechách, bylo jí však pouhých osm měsíců, když se její rodiče koncem 1948 rozhodli emigrovat z Prahy do New Yorku. \n\nJejím otcem byl český vodní pólista Kurt Epstein, který reprezentoval Československo na olympijských hrách v Amsterdamu v roce 1928 a v Berlíně v roce 1936. Pro svůj židovský původ byl vězněn v Terezíně a Osvětimi, koncentračními tábory prošla i její matka Frances. Její babička Pepi v Praze po 1. světové válce vedla oděvní \"Salon Weigert\".\n\nHelen Epstein vyrostla v New Yorku. Vystudovala žurnalistiku na Kolumbijské univerzitě, studovala i na Hebrejské univerzitě v Jeruzalémě. Poté působila jako novinářka na volné noze. Vyučovala také kurzy tvůrčího psaní, židovská, ženská i evropská studia.\n\nV knize \"Děti holocaustu\" Helen Epstein přinesla svědectví a životní pocity potomků těch, již přežili holocaust. Podnětem ke vzniku knihy \"Nalezená minulost\", v níž historii své rodiny prezentuje v kontextu dějinných událostí, se stala smrt její matky v roce 1989. \n\nKromě knih se židovskou tematikou zpracovala životopis newyorského divadelníka Josepha Pappa, producenta muzikálu \"Chorus Line\". V knize \"Music Talks\" publikovala své rozhovory s významnými hudebníky (Vladimir Horowitz, Leonard Bernstein, Yo-Yo Ma), původně napsané pro The New York Times.\n\n"}
{"id": "1161839", "url": "https://cs.wikipedia.org/wiki?curid=1161839", "title": "Škoda 17E", "text": "Škoda 17E\n\nLokomotiva typu 17E je úzkorozchodná odklizová elektrická lokomotiva na stejnosměrný proud určená pro nákladní dopravu a posun na důlních drahách. Vyráběla ji plzeňská firma Škoda (prototypy a první tři série) a následně SMZ (Strojárske a metalurgické závody) Dubnica nad Váhom (posledních 5 sérií) v letech 1957–1966.\nNa počátku 50. let 20. století existovalo v Československu mnoho průmyslových provozů, vybavených tratěmi o rozchodu 900 mm. Byly zde ale provozovány výhradně parní lokomotivy (z ČKD nebo od zahraničních výrobců), které svými výkony nárokům rozvíjejícího se socialistického průmyslu nestačily, proto bylo rozhodnuto většinu důležitých provozů elektrifikovat. Po zkušenostech s dříve vyrobenými lokomotivami typů 10ELo, 11ELo a 14E pro mostecké důlní dráhy byl vývoj nové úzkorozchodné elektrické lokomotivy zadán plzeňské Škodovce (tehdy pod názvem Závody V. I. Lenina, ZVIL). První prototypy byly dokončeny v roce 1957 a předány do zkušebního provozu v lomu Ležáky poblíž Mostu. O rok později došlo k zahájení sériové výroby a do roku 1962, kdy byla výroba kvůli plným výrobním kapacitám předána do SMZ v Dubnici, se v Plzni vyrobilo 114 lokomotiv. Tyto stroje získaly jak SHD (Severočeské hnědouhelné doly) v Mostě, tak sokolovské HDB (Hnědouhelné doly a briketárny). Dubnické stroje, vyrobené v celkovém počtu 148 kusů, doplnily park lokomotiv na SHD i HDB a zbytek odebraly například závody DNT v Prunéřově a Mangano-kyzové závody (MKZ) ve Chvaleticích u Přelouče. Atypickou se stala série dvanácti strojů továrního typu K2K, vyrobená pro úzkorozchodnou dráhu Bordžomi – Bakuriani v SSSR (dnešní Gruzii). Kromě nestandardního rozchodu 912 mm tyto stroje nemají boční sběrače a další detaily.\n\nVzhledem ke svému určení jsou tyto lokomotivy od běžných strojů, provozovaných na civilních železnicích, dosti odlišné. Skříň je podlouhlá se dvěma nízkými představky, mezi nimiž je uprostřed rámu kabina strojvedoucího. Hlavní rám je velmi masivní a plynule přechází i do bočnic lokomotivy. V představcích se nacházejí rozjezdové odporníky, vzduchojemy, kompresor a další zařízení. Na stanovištích jsou dva řídicí pulty, otočené navzájem proti sobě. Při jízdě strojvedoucí vyřazuje rozjezdové odpory a zařazováním jízdních stupňů může regulovat výkon a rychlost lokomotivy. Pojezd tvoří dva dvounápravové podvozky, na nichž je uložena celá skříň. V podvozcích jsou uloženy čtyři tlapové trakční elektromotory (pro každou nápravu jeden) o celkovém výkonu 440 kW.\n\nOdběr proudu zajišťuje celkem šest sběračů - dva hlavní, umístěné na nástavcích mimo střechu kabiny, a čtyři boční, namontované na konzolách nad představky a umožňující napájení z boční troleje (např. pod důlními násypkami apod.). Stroje pro Gruzii tyto boční sběrače nemají, jelikož v tamním provozu je trolej výhradně v klasické poloze nad kolejemi.\n\nKromě klasické vzduchové samočinné a přímočinné brzdy je lokomotiva vybavena i brzdou elektrodynamickou. Při odstavení se využívá zajišťovací ruční brzda.\n\nV Československu našly stroje tohoto typu největší uplatnění ve vlečkových důlních provozech v Podkrušnohoří. Hlavními lokalitami provozu byly:\nZvláštním případem provozu strojů 17E byla průmyslová dráha u Chvaletic ve středních Čechách, patřící Mangano-kyzovým závodům (MKZ). Vlaky zde dopravovaly vytěžený pyrit z těžebních lokalit k úpravně a drtírně. Provoz zde ale nevydržel dlouho a od roku 1975 už dráha sloužila jen k dopravě kamene, který zde byl později taktéž těžen. O čtyři roky později však místní provoz zanikl úplně a lokomotivy byly předány k HDB na Sokolovsko. Prostor lomu byl později využit pro stavbu chvaletické elektrárny.\n\nVůbec největším provozovatelem strojů typu 17E se stal podnik HDB, těžící hnědé uhlí v Sokolovské pánvi. První stroje sem přišly již v první sérii 17E1 v roce 1958 a se zvyšujícím se objemem dopravy byly dodávány stále další - dodávky pokračovaly až do roku 1966, kdy dorazili poslední zástupci série 17E8 již z Dubnice. Celkový počet zde provozovaných lokomotiv přesáhl 100 kusů a využívány byly ke všem typům výkonů na mnoha dolech - největší lokalitou byly areály dolů Marie, Dukla, Družba a Jiří. Samotným centrem úzkorozchodného provozu pak byla Svatava. V dobách největšího rozsahu koncem 80. let délka sítě dosahovala téměř 300 kilometrů. V devadesátých letech však provoz postupně upadal a po roce 2000 bylo rozhodnuto o jeho likvidaci. Doprava uhlí byla ukončena na jaře 2003 a vůbec poslední výkon zde odjely stroje typu 17E dne 7. 5. 2003. Poté byla celá síť zlikvidována a lokomotivy skončily ve šrotu. Jedna z nich ale byla zachována a dnes je k vidění v hornickém muzeu v Krásnu.\n\nProvoz strojů typu 17E probíhal v Prunéřově a Tušimicích od roku 1967. Využívány byly především k dopravě uhlí a skrývky na lomu Nástup - Tušimice a přilehlém okolí. Po dokončení Kadaňsko-tušimické dráhy však místní úzký provoz ztratil na významu a v roce 1986 byl definitivně zastaven. Některé stroje byly sešrotovány, ty v lepším stavu obohatily park vozidel na Sokolovsku.\n\nNa Mostecku byly stroje 17E provozovány pouze v jedné, zato velmi rozsáhlé lokalitě v lomu Ležáky. Právě sem byly v roce 1957 dodány ze ZVIL první prototypy tohoto typu a později i další sériové stroje. Délka sítě přesahovala 50 km a strojů zde bylo v provozu několik desítek. S ukončením těžby v Ležákách došlo i ke zrušení tamního provozu - doprava byla ukončena v roce 1988. Provozovatelem byl podnik SHD.\n\nV okolí Bíliny byly hlavními místy úzkého provozu doly Jirásek a Julius Fučík v blízkosti Ledvic a Želének, opět pod hlavičkou společnosti SHD. Kromě těžby uhlí tyto stroje také dopravovaly porcelanit, těžený právě v Želénkách. Na této dráze byl provoz ukončen roku 1991 a krátce nato došlo i na ostatní tratě - úzkorozchodná doprava v Ledvicích byla zrušena v roce 1997 a zbylé tratě sneseny. Některé stroje posloužily jako zdroje náhradních dílů pro stále ještě přežívající sokolovské, ale většina opět skončila na šrotišti.\n\nNejméně zmapovaným místem výskytu lokomotiv 17E jsou doly západně od Ústí nad Labem, v blízkosti Chabařovic. Tyto rovněž spadaly pod koncern SHD. V oblasti dolů Milada - Petri a Milada II byly stroje nasazeny také na dopravu skrývky a vytěženého uhlí. Přestože nebylo celé ložisko vytěženo a zásoby kvalitního uhlí stále existovaly, byly vládou odepsány a bylo rozhodnuto o rekultivaci. Provoz skončil v roce 1991 a poté byl zlikvidován. Na místě bývalého dolu pak vzniklo dnešní jezero Milada.\n\nDíky své konstrukci, vhodné pro provoz na tratích s ostrými oblouky a velkými spády, projevily o tyto lokomotivy zájem také sovětské železnice SŽD s určením pro horskou dráhu z Bordžomi do Bakuriani. Celkem dvanáct strojů bylo pod označením ČS11-01 až 12 vyrobeno v Dubnici v letech 1965–66. Pro provoz na civilní železnici byly lokomotivy upraveny - chybějí jim pomocné boční sběrače, opatřeny jsou jinými spřáhly apod. V souladu s rozchodem dráhy byla také vyrobena dvojkolí pro tamní atypický rozchod 912 mm. Stroje sloužily v osobní i nákladní dopravě a osvědčily se; na těžké nákladní vlaky se dřevem byly nasazovány ve dvojicích. V roce 1991 byla ukončena nákladní doprava na odbočce do Bakurianis Andesiti a později také na celé trati. Část lokomotiv byla odstavena a v provozním stavu zůstává jen okolo čtyř strojů, střídajících se na pouhých dvou párech osobních vlaků.\n\nPo zrušení úzkorozchodného provozu na Sokolovsku v roce 2003 byla většina lokomotiv zrušena a sešrotována. Již dříve však o některé projevil zájem provozovatel elektrárny TENT (Termo elektrarna Nikola Tesla) v Obrenovaci v Srbsku. Odkoupeny byly dvě lokomotivy, které zde po příslušných úpravách zajišťují posun a dopravu na uhelné dráze z Vreoci do elektrárny.\n\n\n"}
{"id": "1161840", "url": "https://cs.wikipedia.org/wiki?curid=1161840", "title": "Marie Aragonská (1396)", "text": "Marie Aragonská (1396)\n\nMarie Aragonská (, \"María de Trastámara\", 1396 – 18. února 1445, Villacastín) byla kastilská a leónská královna.\n\nNarodila se jako dcera aragonského krále Ferdinanda I. a Eleonory z Alburquerque. Za svého bratrance, kastilského krále Jana II. se provdala v roce 1420. Svatba byla vzhledem k politické situaci prostá. Královna Marie byla občas politicky aktivní ve jménu svých bratrů, aragonských princů a nebrala v úvahu manželovu politiku. Vztah mezi Marií a Janem byl poněkud napjatý. Zemřela roku 1445 a byla pohřbena v klášteře Santa María v Guadalupe.\n"}
{"id": "1161841", "url": "https://cs.wikipedia.org/wiki?curid=1161841", "title": "Libuše Salomonovičová", "text": "Libuše Salomonovičová\n\nLibuše Salomonovičová, rozená Tyranská, (* 22. června 1937) je česká genealožka a bývalá pracovnice Ostravského muzea. Věnuje se mapování osudů českých židovských rodin, přičemž se zaměřuje zejména na Židy, kteří žili před druhou světovou válkou na Ostravsku. Před rokem 1939 bydlelo v Ostravě přes 12 tisíc Židů, po válce se jich do města vrátilo jen dvě stě.\n\nZa více než dvě desetiletí práce vytvořila Libuše Salomonovičová soukromý archiv Ostravanů židovského původu, který čítá přes 20 tisíc položek. Řadě lidí tak pomohla zjistit informace o příbuzných, na které neměli kontakt nebo které považovali za mrtvé.\n\nSpolupracuje se skupinou \"Ostrava - Group\", která rovněž pátrá po osudech ostravských židovských rodin. Vznikla v londýnském obvodu Kingston a jejími členy jsou potomci řady židovských ostravských rodin. Libuše Salomonovičová bude spoluautorkou publikace o dějinách Ostravy a židovské komunity, v níž budou prezentovat výsledky společného výzkumu.\n\nPodílí se také na umísťování tzv. stolpersteinů, \"kamenů zmizelých\", které připomínají někdejší židovské obyvatele. \n"}
{"id": "1161842", "url": "https://cs.wikipedia.org/wiki?curid=1161842", "title": "U 107 (1940)", "text": "U 107 (1940)\n\nU 107 (1940) byla německá ponorka dalekého dosahu typu IX B postavená před 2. světovou válkou pro německé válečné námořnictvo (Kriegsmarine). V období leden 1941 až srpen 1944 vyplula na 16 bojových plaveb. \"U 107\" potopila 39 spojeneckých lodí (37 o celkové tonáži 207 375 BRT a 2 válečné o celkové tonáži 10 411 BRT) a poškodila čtyři lodě (3 o celkové tonáži 17 392 BRT a 1 válečnou o celkové tonáži 8 246 BRT). Do služby byla uvedena 2. července 1941 v přístavu Lorient s posádkou o 53 mužích pod velením Günthera Hesslera. Dalšími veliteli byli Harald Gelhaus, Valker Simmermacher a posledním velitelem byl Karl Heinz Fritz.\n\nPonorka \"U 107\" byla objednána 6. prosince 1939 v loděnicích Duetsche Schiff - und Maschinenbau Altiengesselschaft Wesser v Brémách pod výrobním číslem 970. Na vodu byla spuštěna 2. července 1940. Do služby byla zařazena 8. října 1940. Typ IX B byla delší než původní ponorky typu IX. Na hladině měla výtlak 1 051 tun, při ponoření 1 178 tun. Ponor byl 4,7 m, výška 9,6 m. Pohon tvořily dva devíti válcové diesel motory MAN M 9 V 40/46 o celkovém výkonu 4 400 PS (3 240 kW) k pohonu na hladině a dobíjení baterií. K plavbě pod vodu sloužily dva elektromotory Siemens-Schuckert 2 GU 345/34 o celkovém výkonu 1000 PS (740 kW). Dvě lodní hřídele poháněly ponorku pomocí lodních šroubů o průměru 1,92 m. Mohla se potopit a plout až 230 m pod hladinou moře. Její maximální rychlost byla 18,2 uzlů (33,7 km/h) na hladině a 7,3 uzlů (13,5 km/h) pod hladinou. Dosah byl 12 000 námořních mil (22 000km) při rychlosti 10 uzlů (19 km/h), pod vodou při rychlosti 4 uzly (7,4 km/h) urazila 64 námořních mil (119 km).\n\n\"U 107\" od 8. října 1940 do 31. prosince 1940 byla zařazena k jako výcviková ponorka 2. ponorkové flotily–školní ve Wilhelmshavenu. Od 1. ledna 1941 do potopení 18. srpna 1944 byla převelena pod 2. ponorkovou flotilu (německy 2. U-Flottille, anglicky 2nd U-boat Flotilla) ve Wilhelmshaven pak v Lorientu ve Francii. Během své služby se zúčastnila 15 vlčích smeček.\n\nNa první bojovou plavbu ponorka \"U 107\" vyplula z Wilelmshavenu 24. ledna 1941 a vrátila se 1. března 1941 do Lorientu. Operační prostor byl v severním Atlantiku západně od Irska a potopila lodě o celkové tonáži 18 482 BRT.\nNa druhou bojovou plavbu \"U 107\" vyplula 29. března 1941 z Lorientu a vrátila se 2. července 1941. Během druhé bojové plavby v jižním Atlantiku potopila 14 lodí o celkové tonáži 86 699 BRT. Dlouhá mise moha být uskutečněna díky zásobovacím lodím, které ponorkám doplňovaly palivo, potraviny a torpéda. 3. května 1941 zásobovací loď \"Nordmark\" dodala palivo a proviant a mezi 9. a 10. květnem zásobovací loď \"Egerland\" doplnila palivo a torpéda.\nNa třetí bojovou plavbu \"U 107\" vyplula 6. září 1941 z Lorientu a vrátila se 11. listopadu 1941. Operační prostor byl v centrální části Atlantiku, u Kanárských ostrovů, Kapverdských ostrovů, Freetownu. Byla součástí vlčí smečky Störtebecker, v blízkosti Sierra Leone objevila konvoj SL 87, který se skládal z jedenácti parníků. Při útoku na konvoj 21. září 1941 měl potíže s diesel motorem, proto se stáhl a znovu se zúčastnil útoku o dva dny později. \"U 107\" potopila 3 lodě o celkové tonáži 13 641 BRT.\nNa třetí bojovou plavbu \"U 107\" vyplula 10. prosince 1941 z Lorientu a vrátila se 26. prosince 1941. Operační prostor v Atlantském oceánu západně od Španělska a Gibraltaru. Nebyly potopeny ani poškozeny žádné lodě.\n\nNa pátou bojovou plavbu \"U 107\" vyplula 7. ledna 1942 z Lorientu a vrátila se 3. března 1942. Operační prostor v západní části Atlantského oceánu u východního pobřeží USA. \"U 107\" potopila dvě lodě o celkové tonáži 10 850 BRT a jednu poškodila o celkové tonáži 10 068 BRT. 23. února 1942 ponorka \"U 564\" poskytla ponorce \"U 107\" 10 m paliva.\nNa šestou bojovou plavbu \"U 107\" vyplula 21. dubna 1942 z Lorientu a vrátila se 11. července 1942. Operační prostor v západní části Atlantského oceánu u východního pobřeží USA, od Kuby, Jamajky až po New York bylo potopeno 7 lodí o celkové tonáži 27 018 BRT. 27. až 18. června 1942 ponorka \"U 459\" poskytla ponorce \"U 107\" 43 m paliva.\nNa sedmou bojovou plavbu \"U 107\" vyplula 15 srpna 1942 z Lorientu a vrátila se 18. listopadu 1942. Operační prostor v centrální části Atlantského oceánu, západně Lisabonu, Kanárských ostrovů, kapvedských ostrovů až k Sierra Leone, Freetownu. U 107 se účastnila vlčí smečky Blücher, potopila 3 lodě o celkové tonáži 23 508 BRT. 25. září 1942 ponorka \"U 460\" poskytla ponorce \"U 107\" 63 m paliva a proviant, 3. listopadu 1942 ponorka \"U 462\" poskytla ponorce \"U 107\" 42 m paliva.\nNa osmou bojovou plavbu \"U 107\" vyplula 30. ledna 1943 z Lorientu a vrátila se 25. března 1943. Operační prostor v střední části Atlantského oceánu u pobřeží Portugalska, Azorských ostrovů a Maroka. U 107 potopila 5 lodí o celkové tonáži 25 177 BRT a zúčastnila se vlčích smeček \"Hartherz, Delphin a Robbe\". 4. března a 22. března 1943 byly na ponorku \"U 107\" podniknuty útoky spojeneckých letadel.\n\nKonvoj OS 44 měl 48 lodí\n\nNa devátou bojovou plavbu \"U 107\" vyplula 24 dubna 1943 z Lorientu a vrátila se 26. května 1943. Operační prostor v severní části Atlantiku, Neufundlandu. U 107 potopila 1. května 1943 loď \"Port Victor\" o celkové tonáži 12 411 BRT a zúčastnila se vlčích smeček Amsel a Elbe. 17. května 1943 ponorka \"U 231\" poskytla ponorce \"U 107\" 21 m paliva.\n\nNa desátou bojovou plavbu \"U 107\" vyplula 28. července 1943 z Lorientu a vrátila se 3. října 1943. Operační prostor v západním Atlantiku u východního pobřeží Spojených států. U \"Charlestonu\" (\"Jižní Karolína\") položila 12 námořních min.\nNa jedenáctou bojovou plavbu \"U 107\" vyplula 10. listopadu 1943 z Lorientu a vrátila se 12. listopadu 1943 do St. Nazaire kvůli opravám. Odtud vyplul 16. listopadu a vrátil se 8. ledna 1944 do Lorientu. Operační prostor v Atlantském oceánu u mysu Finisterre, mys St. Vincent a západní části Biskajského zálivu. U 107 se zúčastnila vlčích smeček \"Weddigen, Coronel, Coronel 3\" a \"Borkum\". Na této plavbě už byla vybavena schnorchelem. U 107 nepotopila ani nepoškodila žádnou loď.\n\nNa dvanáctou bojovou plavbu \"U 107\" vyplula 30. dubna 1944 z Lorientu a vrátila se 2. května 1944 zpět pro potíže se schnorchelem. Znovu vyplula 10. května 1944 a vrátila se do Lorientu 23. července 1944. Operační prostor v západní části Atlantiku u pobřeží Kanady a USA: Nova Scotia, Neufundland a u New Yorku. 13. června byla poškozena plachetnice USA o celkové tonáži 148 BRT.\n\nNa třináctou bojovou plavbu \"U 107\" vyplula 16. srpna 1944 z Lorientu a byla potopena 18. srpna 1944 v Biskajském zálivu západně \"La Rochelle\" hydroplánem \"Sunderland\" britské \"201. eskadry\". Všech 58 členů posádky zahynulo.\n\n\n"}
{"id": "1161843", "url": "https://cs.wikipedia.org/wiki?curid=1161843", "title": "BattleBlock Theater", "text": "BattleBlock Theater\n\nBattleBlock Theater je plošinová komediální hra, kterou vytvořilo studio The Behemoth. Hra je dostupná na platformách Xbox 360, Microsoft Windows, Linux a OS X.\n\nHra obsahuje více než 100 úrovní (levelů). V každém levelu se nachází 6-7 drahokamů a bonusové klubíčko, které hráč může sebrat, ale pro dohrání levelu stačí pouze tři drahokamy. Ve hře je také dostupný obchod, kde si hráč může upravit vzhled postavičky nebo koupit nové zbraně proti nepřátelům. Hra také nabízí vlastní editor levelů.\n\nCelá hra je stylizována do prostředí divadla. Postavy v cut-scénách jsou vyobrazeny jako papírové loutky.\n\n"}
{"id": "1161845", "url": "https://cs.wikipedia.org/wiki?curid=1161845", "title": "Vibrační pěch", "text": "Vibrační pěch\n\nVibrační pěch neboli mechanické dusadlo, slangově nazýván \"žába\" (anglicky \"Jumping jack compactor\") patří mezi hutnící stroje, tzn. stroje určené pro hutnění zeminy. Využívá rázový účinek, uplatnění najde zejména tam, kde není možné použít větší vibrační desky, například ve výkopech, kolem potrubí apod. Díky rázovému účinku a vysoké úderové síle se hodí i pro udusávání špatně zhutnitelných materiálů, např. jílů. \n\nŘadí se mezi malou stavební mechanizaci a obecně není třeba k manipulaci průkaz strojníka. Váží cca 60–80 kg. Vzhledem k hlučnosti (až 105 dB) platí časové omezení pro použití v blízkosti obytných budov (od 18 do 6 hod je zakázáno pěch používat).\n\nPracovní částí je ocelová deska (patka) různě dlouhá a široká cca 30 cm s vibrátorem, nejčastěji poháněným spalovacím motorem. Motor má většinou filtrační systém pro ochranu před zvýšenou prašností. Vlivem vibrací se patka pohybuje nahoru (do výšky 2–8 cm od země) a dolů a vibrace se tak přenášejí na hutněný materiál. Držadlo pěchu bývá vybaveno tlumičem vibrací, část vibračních rázů přesto přechází do rukou obsluhy.\n"}
{"id": "1161847", "url": "https://cs.wikipedia.org/wiki?curid=1161847", "title": "Julius Helbig", "text": "Julius Helbig\n\nJulius Helbig (12. dubna 1831 Frýdlant – 24. března 1912 Frýdlant) byl historik a publicista, jenž se ve svých pracích věnoval oblasti Frýdlantska.\n\nPo studiích pracoval coby finančník a též majitel tiskárny. Roku 1866 začaly ve Frýdlantě díky jeho přičinění vycházet noviny pojmenované '. Dne 19. března 1905 stál spolu s dalším místním historikem, Antonem Franzem Resselem z Fojtky, u vzniku vlastivědného spolku '. Roku 1907 mu Německý horský spolek pro Ještědské a Jizerské hory udělil čestné členství za jeho zásluhy v péči o historii oblasti.\n\nBydlel ve Frýdlantě v domě číslo popisné 770. Během svého života byl dvakrát ženatý. Z prvního manželství měl dvě dcery, a sice Matyldu a Annu. Helbig je pohřben hřbitově ve Frýdlantě v hrobce číslo 13.\n\nHelbig je autorem těchto děl:\n"}
{"id": "1161852", "url": "https://cs.wikipedia.org/wiki?curid=1161852", "title": "Habura", "text": "Habura\n\nHabura je obec na Slovensku v okrese Medzilaborce.\n\nNachází se necelých deset kilometrů od Medzilaborců na horním toku řeky Laborec, uprostřed svahů tzv. vnějšího flyšového pásma v Nízkých Beskydech. Střed této pohraniční rusínské obce se nachází v nadmořské výšce 387 m n. m. a její katastr leží v rozmezí od 350 do 700 m n. m.\n\nPravěké osídlení obce není doloženo. V blízkého okolí Habury jsou však nálezy bronzového depotu z Malé Poľany, poklad římských mincí z 1.-3. století n. l. z Kalinové. Nejstarší písemná zpráva o Habuře je z roku 1543.\n\nSpolu s dalšími obcemi Humenského panství se dostala do písemností v důsledku rodinného sporu mezi \"Jurajem\" a \"Antonem Drugetem\". Od tohoto roku fakticky až do konce 19. století se její název nikdy neměnil. Až začátkem 20. století ji na krátké období uherské úřady přejmenovaly na \"Laborcfő\". Už o tři roky od první písemné zmínky se s Haburou setkáváme v portálním soupisu Humenského panství z roku 1546, z něhož vyplývá, že obec měla dva šoltyse, osm zdaněných a tři nezdaněné usedlosti. O dva roky později je Habura zmíněna mezi majetkem Humenského panství v Zemplínské stolici, a to v záležitosti předávání dívčí čtvrtky \"Kateřině Drugetové\". V soupisech tohoto panství ji nacházíme i v letech 1551 a 1572. K významné administrativně-správné úpravě došlo na Humenských panství roku 1631. Drugetové rozdělili své panství na čtyři správní obvody, do jejichž správy dosadili tzv. krajníky. Habura byla přiřazena do obvodu, který sestával z 24 obcí a spravoval ho krajník jménem \"Zalačko\".\nZnačné napětí do života místního rusínského obyvatelstva kolem poloviny sedmnáctého století vnesly snahy (i Humenských Drugetovců) podřídit pravoslavnou církev na severovýchodě Uherska podle vzoru bretské unie katolicismu. Nově vzniklá uniatská církev dostala název řeckokatolická a dosavadní pravoslavní kněží dostali koncem 18. století oficiální titul farář. V Habuře byl kostelík dřevěný, zděný se vzpomíná až roku 1740. Obecní kronika poznamenává, že první kostel stál na jiném místě než dnešní (údajně na místě zvaném \"Dubrivka\"). V urbáři Humenského panství z roku 1703 je již církevní pozemek uveden jako majetek kněze řeckého obřadu.\n\nV roce 1703 přislíbil poddaným František II. Rákoci, za jejich podporu kuruckého povstání svobodu. Známá je účast rusínského obyvatelstva pod prapory kuruců. Několik pramenů uvádí, že ještě v roce 1711, když již bylo povstání potlačeno, byly pokusy mobilizovat Rusíny k jeho pokračování. Mezi aktivisty tohoto záměru se zmiňuje kromě jiných i \"Havrilla z Habury\". Po Satmárském míru, kterým skončilo v roce 1711 Rákociho povstání, se poměry celkově mimořádně zhoršily. Ničivé důsledky, které s sebou povstání přineslo, pocítili především poddaní. Na Humenském panství se již v druhé polovině sedmnáctého století zvyšuje četnost útěků poddaných a pokračuje i v první polovině 18. století. Uprchlí směřují do jižních částí Zemplínské župy, ale i do žup sousedních, někdy i na majetky polské šlechty a známé jsou případy útěku do sousedních panství (pokud jim zeměpán poskytl určité výhody).\nKolem roku 1720 je v Medzilaborcích 39, v Čertižném 55 a v Habuře 26 opuštěných usedlostí. Dosah takového poklesu se projevil i ve státní pokladně. Potřeba zavedení nových daní (zejména v souvislosti s ustavením stálé armády) rozhodla o provedení prvního celozemského soupisu daň platícího obyvatelstva v letech 1715 až 1720.\nNárodnostní složení obyvatelstva Habury bylo v průběhu 18. století relativně homogenní. O Habuře a Rusínech vůbec píše ve svých dílech Matej Bel, který v rukopisu kapitoly o Zemplínské župě popisuje Rusíny jako potomky Sarmatů vyznávající starou víru a udržujících původní zvyky. Mluví také o postupném stahování se židovského obyvatelstva do okolí obce, které s sebou přineslo zkušenosti s obchodováním a obci značný hospodářský prospěch. Přesto však trpěla většina obyvatel existenčními problémy, které se prohloubily zavedením tereziánského urbáře v roce 1774. Předpis výslovně stanovil povinnosti poddaných v závislosti na velikosti držené půdy. Haburský katastr byl zařazen do třetí bonitní třídy, což odpovídalo skutečnosti, ale hospodářské poměry popsané v první části urbáře v mnohém faktický stav neodrážely, a tak skutečnost neodráželo ani daňové zatížení.\nÚrodné půdy bylo v celém katastru asi 1200 sáhů, neúrodné 1300 sáhů. Na této kamenité půdě se zde nacházela \"klučoviště\", která stála na místech již tehdy velmi řídkých lesů, které neposkytovaly dostatek palivového dřeva. Rovněž se v obci se nacházely pastviny.\n\nCírkevní život v obci se začal naplno rozvíjet od druhé poloviny 18. století. V roce 1740 byl postaven první zděný kostel, zasvěcený Archandělu Michaelovi. Fara patřila do Laborecké farnosti prešovské řeckokatolické diecéze zřízené v roce 1816.\n\nZe začátku 19. století, konkrétně z roku 1804, máme k dispozici soupis obyvatel Habury, ve kterém je uvedených 162 rodin, obývajících 161 domů. Tento soupis je zajímavý tím, že v něm uvedená příjmení jsou ve více případech tradiční mezi rodinami žijícími v Habuře koncem 20. století. Jedná se o těchto 24 příjmení. (číslo v závorce vyjadřuje počet rodin v roce 1804):\n\nPetra (6), Uram (6),\nOnufrak (5), Gajdoš (4),\nBenko (4), Hoc (4),\nKoval (4), Chamuľak (3),\nStavařov (3), MMiracle (2),\nHeteš (2), Korba (2),\nPetrovaj (2), Sopko (2),\nMilan (2), Jedinak (2),\nVladik (2), Duk (1),\nStaško (1), Macko (1),\nDančo (1), Šepták (1),\nTurok (1), Habura (1).\n\n\n"}
{"id": "1161857", "url": "https://cs.wikipedia.org/wiki?curid=1161857", "title": "Výroba (rozcestník)", "text": "Výroba (rozcestník)\n\nVýroba může být:\n"}
{"id": "1161860", "url": "https://cs.wikipedia.org/wiki?curid=1161860", "title": "Rubén Galván", "text": "Rubén Galván\n\nRubén Galván (7. duben 1952, Comandante Fontana, Argentina – 14. března 2018) byl argentinský fotbalista. Nastupoval většinou na postu záložníka.\n\nS argentinskou reprezentací vyhrál mistrovství světa roku 1978.. V národním mužstvu odehrál 3 utkání.\n\nS klubem CA Independiente vyhrál čtyřikrát Pohár osvoboditelů (1972, 1973, 1974, 1975) a jednou Interkontinentální pohár (1973)\n\nS Independiente se stal třikrát mistrem Argentiny (1971, 1977, 1978).\n"}
{"id": "1161862", "url": "https://cs.wikipedia.org/wiki?curid=1161862", "title": "Norberto Alonso", "text": "Norberto Alonso\n\nNorberto Osvaldo „Beto“ Alonso (* 4. leden 1953, Vicente López) je bývalý argentinský fotbalista. Nastupoval většinou na postu záložníka.\n\nS argentinskou reprezentací vyhrál mistrovství světa roku 1978.. V národním mužstvu odehrál 19 utkání, v nichž vstřelil 4 branky.\n\nS klubem River Plate vyhrál Pohár osvoboditelů 1986 a následně i Interkontinentální pohár 1986.\n\nS River Plate se stal šestkrát mistrem Argentiny (1975, 1977, 1979, 1980, 1981, 1985/86). V Evropě odehrál jednu sezónu, za francouzský tým Olympique Marseille (1976/77).\n"}
{"id": "1161866", "url": "https://cs.wikipedia.org/wiki?curid=1161866", "title": "Marek Herman", "text": "Marek Herman\n\nMarek Herman (* 19. července 1965 Opava) je český pedagog, lektor osobního rozvoje a lobbista.\n\nVystudoval gymnázium a Pedagogickou fakultu Masarykovy univerzity. Poté učil sedm let na gymnáziu v Bílovci, rok pracoval pro Nadaci Open Society Fund. Po deset let (1997–2007) pracoval pro nadnárodní společnosti, mimo jiné tabákový koncern Philip Morris a telekomunikační společnost T-Mobile. Je jedním z duchovních otců dárcovské SMS.\n\nJe také spoluzakladatelem projektu \"Začít spolu\", který je zaměřený na výchovu dětí v mateřských školách. Ve svých vlastních seminářích se soustředí zejména na sebepoznání a výchovu dětí do šesti let.\n\nExterně přednáší na Fakultě tělesné kultury Univerzitě Palackého v Olomouci, kde působí jako odborný asistent na Katedře rekreologie.\n\nOd roku 2007 působí jako lobbista pro hazardní společnosti, konkrétně na pozici výkonného ředitele Asociace provozovatelů kursových sázek (APKURS). Podílel se na legalizaci internetového sázení v ČR.\n\nHerman se často vyjadřuje na téma výchovy malých dětí, ačkoliv jeho pedagogické vzdělání se - dle některých - této oblasti netýká.\n\nV reakci na jeho rozhovory a mediální vystoupení někteří jeho kritici tvrdí, že Herman uvádí řadu výroků a tvrzení bez konkrétních příkladů a jeho postoje nejsou konzistentní nebo jsou v rozporu s reálnými daty. Sám Herman tvrdí, že k některé své názory nemá podložené odbornými studiemi nebo výzkumy a že se v některých případech řídí vlastní intuicí.\n\nKritizován je také za mediální výstupy, , které jsou některými viděny jako opakované a sebepropagační, ve kterých o sobě nechává tvrdit, že je psycholog, i když nemá psychologické vzdělání.\n\nWeb Stridavka.cz, který prosazuje střídavou péči obou rodičů, jeho výroky zařadil do ankety Žblept roku 2017 i 2018.\n\n"}
{"id": "1161867", "url": "https://cs.wikipedia.org/wiki?curid=1161867", "title": "Leopoldo Luque", "text": "Leopoldo Luque\n\nLeopoldo Jacinto Luque (* 3. květen 1949, Santa Fe) je bývalý argentinský fotbalista. Nastupoval většinou na postu útočníka.\n\nS argentinskou reprezentací vyhrál mistrovství světa roku 1978. Na tomto turnaji vstřelil 4 góly. Na mistrovství jižní Ameriky (Copa América) 1975 vstřelil rovněž 4 branky a stal se tak nejlepším střelcem turnaje. V národním mužstvu působil v letech 1975-1981 a odehrál 45 utkání, v nichž vstřelil 22 branek.\n\nS CA River Plate se stal čtyřikrát mistrem Argentiny (1975, 1977, 1979, 1980).\n"}
{"id": "1161868", "url": "https://cs.wikipedia.org/wiki?curid=1161868", "title": "Murmur (rozcestník)", "text": "Murmur (rozcestník)\n\nMurmur může označovat\n\n"}
{"id": "1161869", "url": "https://cs.wikipedia.org/wiki?curid=1161869", "title": "Barbara Sobotta", "text": "Barbara Sobotta\n\nBarbara Sobotta (dřívější příjmení Lerczak, Janiszewska; 4. prosince 1936 Poznaň – 20. listopadu 2000 Krakov) byla polská atletka, sprinterka, mistryně Evropy v běhu na 200 metrů z roku 1958. Byla manželkou olympioniků Zbigniewa Janiszewského a Piotra Sobotty. Matka herce Łukasze Nowického.\n\n\n17 x byla mistryní Polska:\n\n"}
{"id": "1161878", "url": "https://cs.wikipedia.org/wiki?curid=1161878", "title": "Sara Parkins", "text": "Sara Parkins\n\nSara Parkins je americká houslistka. Její sestřenicí je harfistka Zeena Parkins, se kterou často spolupracovala (například na albech \"Ursa's Door\" a \"Isabelle\"). Rovněž hrála s orchestrem Pasadena Symphony a byla členkou kvartetu Rosetti String Quartet. Spolu s kvartetem Angeles Quartet nahrála všechny skladby Josepha Haydna pro smyčcový kvartet a za nahrávku soubor získal cenu Grammy. Během své kariéry spolupracovala s mnoha hudebníky, mezi něž patří například Joe Lovano, Elliott Sharp, Ricky Martin, Arturo Sandoval, Michael Bublé nebo P!nk a mnoho dalších. Často hrála také v hudbě složené pro filmy (\"Zdrojový kód\", \"\", \"Rychle a zběsile 7\" a další). Spolu se členy souboru Soldier String Quartet nahrála originální hudbu skladatele Johna Calea pro film \"Střelila jsem Andyho Warhola\".\n"}
{"id": "1161879", "url": "https://cs.wikipedia.org/wiki?curid=1161879", "title": "Chorvatská fotbalová reprezentace do 21 let", "text": "Chorvatská fotbalová reprezentace do 21 let\n\nChorvatská fotbalová reprezentace do 21 let (chorvatsky \"Hrvatska nogometna reprezentacija do 21 godine\") je chorvatská mládežnická fotbalová reprezentace složená z hráčů do 21 let, která spadá pod Chorvatskou fotbalovou federaci (HNS – Hrvatski nogometni savez). Reprezentuje Chorvatsko v kvalifikačních cyklech na Mistrovství Evropy hráčů do 21 let a v případě postupu i na těchto šampionátech. Má přezdívku \"Mladi Vatreni\". \nFotbalisté musí být mladší 21. roku na začátku kvalifikace, to znamená, že na evropském šampionátu poté mohou startovat i poněkud starší.\n\nChorvatská reprezentace do 21 let byla založena po získání nezávislosti země na Jugoslávii a uznána organizací UEFA v roce 1993. Poprvé zasáhla do kvalifikace na Mistrovství Evropy U21 1996.\nVe své historii se zatím dvakrát probojovala na závěrečný turnaj Mistrovství Evropy hráčů do 21 let (2000 a 2004).\n\nZdroj:\n\nLegenda:\nZáp: odehrané zápasy, V: výhry, R: remízy, P: prohry, VG: vstřelené góly, OG: obdržené góly, červený rámeček znamená automatickou kvalifikaci (jakožto pořadatel)\n\n\n"}
{"id": "1161882", "url": "https://cs.wikipedia.org/wiki?curid=1161882", "title": "Eos (rod)", "text": "Eos (rod)\n\nEos je jeden z rodů loriů; pestře zbarvených a chovatelsky atraktivních ptáků. Dle staré systematiky byl tento rod řazen do čeledi papouškovitých (\"Psittacidae\") a podčeledi lori (\"Loriinae\"), současná systematika se ale rod \"Eos\" řadí do čeledi \"Psittaculidae\", podčeledi Loriové (\"Loriinae\") a tribusu \"Loriini\". Všechny druhy jsou endemické pro východní Indonésii.\n\nPeří loriů z rodu \"Eos\" je u všech druhů převážně červeno-modré, výjimečně se vyskytuje i fialová a černá. Jejich tělo dosahuje délky okolo 24 cm, například lori škraboškový ale může mít až 31 cm. Duhovky jsou načervenalé až červenohnědé, nohy šedé. Pohlavní dimorfismus je nevýrazný a rozlišení pohlaví je poměrně složité, většinou je lze rozlišit jen podle proporcí (hmotnost, výška, mohutnost). Naopak mladí jedinci jsou od dospělých dobře rozeznatelní; jejich peří je totiž příčně pruhované. Zobáky jsou oranžovohnědé až černé.\n\nNázev \"Eos\" pramení z řeckého \"Ἔως\", což bychom mohli přeložit jako \"svítání\". Tento název pravděpodobně odakzuje na barvy loriů z tohoto rodu.\n\n\n\n\n\n\n\n"}
{"id": "1161884", "url": "https://cs.wikipedia.org/wiki?curid=1161884", "title": "Plynová vzpěra", "text": "Plynová vzpěra\n\nPlynové vzpěry jsou součástky fungující jako pružiny, které se typicky používají ke zvedání a polohování krytů a vík. Jsou strojírenským výrobkem, který se skládá z ocelového válce (tenkostěnná tažená trubka) a pístnice (chromovaná nebo nitridovaná broušená tyč). Válec je naplněn natlakovaným inertním plynem, nejčastěji dusíkem, a na straně pístnice je uzavřen těsněním, které zajišťuje výsuv písnice bez úniku plynu a ztráty tlaku.\n\nPrincip funkce plynové vzpěry patentoval poprvé francouzský inženýr Paul Giffard (1837-1897). Jedná se v podstatě o tzv. plundžr, tedy pístnici, která se zasouvá do uzavřeného válce. V důsledku toho se zmenšuje jeho vnitřní objem a zvyšuje se zde tlak. Působením tohoto tlaku na plochu pístnice vzniká síla, která pístnici plynové vzpěry vytlačuje ven. Giffard, který se později věnoval mj. vývoji vzduchových zbraní, vylepšil prostý plundžr tím, že osadil pístnici pístem, do nějž umístil přepouštěcí kanálky z jedné na druhou stranu pístu (celý vnitřní prostor válce tak z fyzikálního hlediska stále tvoří jednu nádobu).\n\nPrůběh síly při zasouvání se liší od klasické pružiny zejména pozvolným nárůstem síly při zasouvání.\n\nS nástupem průmyslového využití nových materiálů, zejména těsnění, které je klíčovou součástí plynové vzpěry, bylo možno v 60. letech 20. století začít s hromadným využitím plynových vzpěr nejprve v automobilovém průmyslu a později i v jiných odvětvích.\n\n"}
{"id": "1161893", "url": "https://cs.wikipedia.org/wiki?curid=1161893", "title": "Mojmír Bártek", "text": "Mojmír Bártek\n\nMojmír Bártek (* 26. dubna 1942 Zlín) je český hudební skladatel, trombonista a pedagog. Celé své mládí až do maturity strávil ve Vsetíně. V letech 1963 až 1967 absolvoval Hudební konzervatoř v Brně a mezi lety 1976 a 1980 pak následně Janáčkovu akademii múzických umění v Brně, kde vystudoval kompozici. Od roku 1967 působil čtyřicet let jako sólista, aranžér a skladatel v orchestru Gustava Broma.\n\nVedle asi 200 jazzových skladeb, složil i orchestrální díla (například \"Painting\", \"Scout Dancing\" či \"Playing Dice\"). Pro děti vytvořil pásmo skladeb nazvané \"Hrajeme Miniatury\". Bártkovy jazzové skladby byly uvedeny například na festivalech v Molde, Varšavě, Norimberku nebo Moskvě.\n\nV současné době vede Big Bandy na konzervatoři v Brně či ve Vyškově a na Lidové škole umění v Modřicích založil a řídí orchestr „The Young Pekáč“.\n"}
{"id": "1161899", "url": "https://cs.wikipedia.org/wiki?curid=1161899", "title": "Problém zmateného zástupce", "text": "Problém zmateného zástupce\n\nProblém zmateného zástupce (\"confused deputy problem\") je v informatice označení situace, kdy dojde u počítačového programu k podvržení autority třetí stranou. Jedná se zde o specifický způsob elevace oprávnění. V počítačové bezpečnosti je problém zmateného zástupce udáván jako jedna z výhod systémů používajících tzv. capabilities, které jsou proti tomuto problému chráněné na rozdíl od systémů využívajících ACL.\n\nProblém zmateného zástupce využívají triky založené na získání si důvěry u oběti se záměrem oběť oklamat (poškodit). To, že je u programu nějakým způsobem podvržena autorita, vždycky neznamená, že se z něj stane zmatený zástupce. Někdy je podvržení autority čistě výsledek nějaké chyby v programu. Problém zmateného zástupce nastává, pokud jeden program předá nějaký objekt druhému a související oprávnění přístupu neúmyslně. Je to záludný problém, protože ani jedna strana úmyslně nechtěla změnit přístupová oprávnění.\n\nPři placení v obchodě pokladní skenuje čárový kód u jednotlivého zboží. Útočník může vyměnit čárové kódy u dražšího zboží za čárové kódy zboží levnějšího. U tohoto druhu útoku je pokladní zmatený zástupce, který důvěřuje zdánlivě platným čárovým kódům.\n\nCross-site request forgery (CSRF) je další příklad použití zmateného zástupce. Zde útočník přesvědčí webový prohlížeč pomocí cookies, že je někdo jiný, a tak se může nabourat např. do administrace nebo k citlivým informacím.\n\nDalší z příkladů je počítačový červ Samy, který za použití Cross-Site Scriptingu (XSS) obalamutil pomocí prohlížeče MySpace session a tím z něj udělal zmateného zástupce. Pomocí XSS červ donutil prohlížeč poslat další svou kopii formou MySpace zprávy, kterou následně uviděl každý z přátel oběti. MySpace již učinil potřebná opatření, aby se toto již nikdy nemohlo opakovat.\n\nU útoků typu Clickjacking je zmatený zástupce sám uživatel. Při tomto útoku se uživatel domnívá, že si pokojně surfuje webovou stránkou (stránkou spravovanou útočníkem), ale mezitím provádí závažné operace na stránce jiné.\n\nPři použití útoku typu FTP bounce attack se může útočník nepřímo připojit k TCP portům, ke kterým útočník nemá za normálních okolností přístup. U tohoto útoku je zmatený zástupce FTP server.\n\nDalší příklad se týká firewallu, který může zamezit přístup k internetu pro určité aplikace. Některé aplikace se toto snaží obejít tím, že spustí prohlížeč s požadovanou adresou URL. Prohlížeč již má požadované oprávnění k připojení k síti. Firewall tento problém může řešit tím, že oznámí uživateli, že program, který má přístup do sítě, byl spuštěn jiným programem. Nicméně uživatel povětšinou není tak dobře informovaný a vzhledem k tomu, že operační systém vyvolá mnoho falešných poplachů, je zde velké riziko, že uživatel ze zvyklosti potvrdí takovouto akci kliknutím na tlačítko \"OK\". \n"}
{"id": "1161911", "url": "https://cs.wikipedia.org/wiki?curid=1161911", "title": "Středověká kartografie v Evropě", "text": "Středověká kartografie v Evropě\n\nKartografie se v období středověku rozdělila do několika významných oblastí vývoje. Byla to zejména byzantská, latinská, islámská, čínská a indická oblast.\nV Evropě převažovala zejména latinská oblast kartografie, na kterou mělo velký vliv křesťanství. V důsledku toho nové práce často vznikaly na základě náboženského přesvědčení a nahrazovaly starší díla a myšlenky. \nV období středověku se v kartografii často pouze kopírovaly dříve zjištěné informace. Kvůli tomu se do nových map dostávaly chyby z předchozích kopírovaných map, často se vyskytovaly tzv. přízračné ostrovy.\n\nCelkově se ze středověku mnoho map nedochovalo. Nejvíce ze zachovaných map má počátek v pozdním středověku, ve 14. a 15. století. Středověké mapy dělíme do několika druhů: kruhové mapy světa označované jako Mappae Mundi, portolánové mapy, mapy regionálního a místního významu a hvězdné mapy. Každý druh mapy má svůj specifický styl a sloužil k jinému účelu. Z pravidla se ve středověku nesetkáme s mapami, které by byly obecně zaměřené a měly velký rozsah využití, jak to známe z některých dnešních map. Tehdejší mapy byly většinou vytvářeny za jedním konkrétním účelem.\n\nÚčelem většiny map Mappae Mundi bylo především pochopení schematického rozložení Země. Proto zpravidla nemají velmi detailní kresbu a často zobrazují skutečný povrch Země jen přibližně.\nPortolánové mapy sloužily k navigaci po moři. Z toho důvodu mají ve svém středu směrovou růžici, která je obklopena 16 rovnoměrně rozmístěnými směrovými růžicemi. Za pomoci kompasu a směrových růžic se dal určit směr plavby. Protože se portolánové mapy využívaly v námořnictví, je na nich velmi podrobně vyobrazeno pobřeží. Většinou se jedná o mapy Středozemního moře. Naopak ve vnitrozemí se objevují prázdná místa.\nMapy regionálního a místního významu zobrazovaly jen určitou část zemského povrchu a často byly zaměřeny na jednu konkrétní událost. Například Goughova mapa Anglie se zaměřuje na pozemní cesty na ostrově Velká Británie.\n\nKartografie se během středověku posunula výrazným způsobem dopředu. Zatímco v raném středověku byly mapy především schematické a kresba na mapách nebyla velmi detailní, ve vrcholném a pozdním středověku byly mapy velmi bohaté na ilustrace i na popis zobrazujících objektů. \nV raném středověku byly mapy vytvářeny a využívány především učenci. Postupem času vznikaly mapy pro praktické účely. Díky středověkým mapám můžeme vidět, jak chápali svět lidé ve středověku.\n\nZ období raného středověku se dochovalo jen velmi málo map. Jednou z dochovaných map tohoto období je mapa Isidora ze Sevilly. Jedná se o O-T mapu z přelomu 6. a 7. století, která zobrazuje Asii, Afriku a Evropu. O-T mapa se podobně jako mapy Beatova typu, zonální mapy a komplexní mapy řadí mezi kruhové mapy světa Mappae Mundi. \nZ oblasti dnešního Švýcarska pochází nejznámější plán z období raného středověku na území Evropy. Je jím Plán ze Sankt Gallen. Jedná se o podrobný architektonický plán benediktinského kláštera ze Sankt Gallen z počátku 9. století. Velmi známá je také Beatova mapa znázorňující svět podle mnicha sv. Beata z Liébany. Mapa byla vytvořena na území dnešní Kantábrie v severním Španělsku.\n\nZ období vrcholného středověku pochází dvě asi nejznámější díla středověké evropské kartografie. Přibližně okolo roku 1234 vznikla Ebstorfská mapa. Jedná se o komplexní mapu světa, která pochází z Ebstorfu u Hannoveru. Druhá významná komplexní mapa světa se jmenuje Herefordská mapa a pochází z roku 1280. Herefordská mapa je pokládána za největší dochovanou středověkou mapu světa.\nZ 13. století pochází první významnější středověká kartografická památka Anglie. Je jí mapa benediktinského mnicha Matthewa Parise. Mapa pochází z 13. století a znázorňuje ostrov Velká Británie. Mapa je bohatá na popis zobrazeného území – obsahuje okolo 250 jmen měst, řek, pohoří atd.\n\nZ období pozdního středověku se dochovalo mnohem více map. Mapy jsou zpravidla detailnější a zobrazují více informací než mapy raného středověku. \nBěhem pozdního středověku vznikaly na různých územích mapy jednotlivých měst, klášterů a panství. Už ve vrcholném středověku v polovině dvanáctého století v Anglii vznikla mapa Canterburské katedrály. Okolo roku 1422 vznikl plán měst Vídně a Bratislavy. Plány měst se dochovaly také z oblasti Itálie.\nMezi významné kartografické památky Anglie se řadí Goughova mapa. Mapa pochází z poloviny 14. století a zobrazuje pozemní cesty na ostrově Velká Británie. \nNa počátku 14. století vznikaly v Itálii portolánové mapy. Nejznámějším autorem portolánových map je Pietro Vesconte. První Vesconteho portolánová mapa je datována do roku 1311. Portolánové mapy jsou hlavní částí Katalánského atlasu, který je významným dílem mallorské kartografické školy. Atlas byl vyhotoven okolo roku 1375 na Mallorce. \n"}
{"id": "1161913", "url": "https://cs.wikipedia.org/wiki?curid=1161913", "title": "Svatý rok 1933", "text": "Svatý rok 1933\n\nSvatý rok 1933 (Jubilejní svatý rok 1933) byl mimořádným Svatým rokem zasvěcený Vykoupení a konal se od 2. dubna 1933 do 2. dubna 1934.\n\nSvolal jej papež Pius XI. vyhlášením 24. prosince 1932. Důraz přitom kladl ani ne tak na 33 let života Krista (navazoval na slavení Svatého roku 1900 + 33 let pozemského života Ježíše Krista), ale vykupitelskou smrt Ježíšovu a na jiné významné události, které se s ní pojí např. ustanovení eucharistie, kněžství, pokání, Petrova primátu a další.\n\nV bule z 15. ledna 1933 papež stanovil, aby se Svatý rok 1933 slavil od \"Smrtelné neděle\" (5. neděle postní) 1933 do Velikonočního pondělí 1934. Jeho smyslem, podle buly, bylo přinést v neklidných a bouřlivých dobách duším mír, církvi svobodu, všem národům svornost a prospěch.\n\nBulu doplňovaly tři konstituce z 30. ledna 1933, které stanovily podmínky pro získání jubilejních odpustků v Římě i mimo něj. V Římě postačily tři návštěvy čtyř římských bazilik, v nichž bylo třeba se pomodlit určené modlitby na úmysl Svatého Otce:\n\nV den 75. výročí lurdských zjevení a výroční den podpisu Lateránských smluv, 11. února 1933, zahájil Pius XI. vysílání vatikánské rozhlasové krátkovlnné stanice. Tomuto zahájení vysílání, kterému byl přítomen i Guglielmo Marconi, začínalo slovy: „Pochválen buď Ježíš Kristus...“, a dostalo se mu odpovědi z Castel Gandolfo: „Na věky!“. Díky rozhlasové stanici byl obřad otevírání a zavírání Svaté brány poprvé v dějinách přenášen do celého světa.\n\n"}
{"id": "1161922", "url": "https://cs.wikipedia.org/wiki?curid=1161922", "title": "Jean Malaquais", "text": "Jean Malaquais\n\nJean Malaquais (vlastním jménem \"Wladimir Jan Pavel Malacki\", 11. dubna 1908 Varšava – 22. prosince 1998 Ženeva) byl francouzský spisovatel polského původu.\n\nNarodil se ve Varšavě ve vzdělané ateistické židovské rodině (všichni jeho příbuzní zahynuli během holokaustu). Od sedmnácti let cestoval po světě a vystřídal řadu manuálních profesí, účastnil se španělské občanské války na straně Partido Obrero de Unificación Marxista. Ve třicátých letech zakotvil v Paříži a přijal nové jméno podle nábřeží Quai Malaquais. K literární tvorbě ho přivedl André Gide, na jeho radu napsal sociální román \"Javánci\", inspirovaný jeho zážitky z hornické kolonie v jižní Francii, obývané přistěhovalci z celého světa. Kniha, napsaná svéráznou cizineckou francouzštinou, obdržela roku 1939 Renaudotovu cenu, pochválil ji také Lev Davidovič Trockij.\nNa počátku druhé světové války byl naverbován do francouzské armády (ačkoli neměl francouzské občanství), po kapitulaci Francie padl do německého zajetí, z něhož uprchl a podařilo se mu dostat mezi skupinu exulantů, kterou americký novinář Varian Fry propašoval přes Mexiko do Spojených států, kde získal Guggenheimovo stipendium. Tuto etapu svého života ztvárnil v deníkové próze \"Journal de guerre\" a v románové kronice \"Planète sans visa\" (\"Planeta bez víz\", vydáno 1947), popisující poměry v okupované Francii a osudy válečných uprchlíků. Společně s Marcem Chirikem založil antistalinistické komunistické hnutí \"Gauche communiste de France\", po válce pracoval v USA i západní Evropě jako novinář a překladatel (převedl do francouzštiny román Normana Mailera \"Nazí a mrtví\"), vydal rozsáhlou studii o Sørenu Kierkegaardovi.\n\n\n"}
{"id": "1161923", "url": "https://cs.wikipedia.org/wiki?curid=1161923", "title": "Josef Reidlinger", "text": "Josef Reidlinger\n\nJosef Reidlinger (\"cca 1851\" Ernstbrunn – 12. března 1907 Vídeň) byl rakouský politik německé národnosti z Dolních Rakous, na počátku 20. století poslanec Říšské rady.\n\nOd roku 1888 zastával úřad starosty obce Ernstbrunn. Byl rovněž členem okresního silničního výboru. Zasadil se o výstavbu železniční tratě Korneuburg–Ernstbrunn. Rodné město mu udělilo čestné občanství. Angažoval se v Křesťansko sociální straně a patřil mezi významné postavy dolnorakouského agrárního hnutí. V roce 1894 sepsal zprávu pro zemský výbor, ve které vyklíčil těžké hospodářské podmínky venkovského lidu a podle něj nespravedlivou pozemkovou daň. O rok později vydal na toto téma spis. Podílel se na kampani křesťanských sociálů pro zemské volby roku 1902. Byl mu udělen Zlatý záslužný kříž.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách roku 1906 za kurii venkovských obcí v Dolních Rakousích, obvod Mistelbach, Groß-Enzersdorf. Nastoupil 15. května 1906 místo Johanna Schreibera. Ve volebním období 1901–1907 se uvádí jako Josef Reidlinger, starosta a majitel cihelny.\n\nZemřel v březnu 1907, ve vídeňském Löwově sanatoriu. Bylo mu 56 let.\n"}
{"id": "1161933", "url": "https://cs.wikipedia.org/wiki?curid=1161933", "title": "Tarifa", "text": "Tarifa\n\nTarifa je přístavní město v comarce Campo de Gibraltar, v provincii Cádiz, Andalusie, jižní výběžek Pyrenejského poloostrova, kde se stýká Středozemní moře s Atlantským oceánem, v comarce Campo de Gibraltar. Nachází se na pobřeží Costa de Luz („pobřeží světla“) a je 14 km vzdáleno od afrického pobřeží. Je známé jako místo pro vodní sporty, tj. windsurfing a kitesurfing (kiteboarding).\n\nSoučástí Tarify jsou osady Tahvilla, Facinas a Bolonia. Na ostrově Isla de Tarifa (de las Palomas Holubí ostrov), který je spojen s pevninou, se nachází pevnost Tarifa. Mys Tarifa (\"Punta Marroqui\", \"Punta de Tarifa)\" – nejjižnější bod kontinentální Evropy na 36° severní šířky. Isla de Tarifa odděluje Atlantik od Středozemního moře. Jihovýchodním směrem je z Tarify dobře vidět útes Gibraltaru a jižním směrem přes Gibraltarský průliv pobřeží Afriky.\n\nNachází se se na pobřeží Costa de Luz („pobřeží světla“) a je 14 km vzdáleno od afrického pobřeží. Jižně od města Tarifa se nachází ostrov Isla de Tarifa, který tvoří hranici mezi Atlantikem a Středozemním mořem. Jihovýchodním směrem je z Tarify dobře vidět útes Gibraltaru a jižním směrem přes Gibraltarský průliv pobřeží Afriky. Na ostrově se nachází nejjižněji položený evropský mys Tarifa s majákem.\n\nTarifa byla založená Féničany a dále Římané založili město Julia Traducta. Podle posledních poznatků to bylo sídlo v nynější Algericas a v místě Tarify se nacházela osada Mellaria. V obvodu Tarify byla založena Římany osada tzv. Baleo Claudia, ruiny se nacházejí v blízkosti Bolonie. V roce 710 se zde vylodilo malé muslimské vojsko pod vedením Tárika ibn Málika, podle kterého je název města. Od roku 1090 je město pod nadvládou dynastie Almorávidů a od roku 1147 zde vládli Almohadové. V roce 1292 bylo město dobyto v rámci reconquisty křesťanskými vojsky Sancha IV. Kastilského. V roce 1294 město ubránil proti nájezdům muslimů Alfonso Pérez de Guzmán (Guzmán Dobrotivý). V 18. století, kdy oblast byla korunním územím Velké Británie, byly hradby a opevnění rekonstruovány. Poslední obléhání Tarify bylo od 20. prosince 1811 do 4. ledna 1812 napoleonskými vojsky pod velením generála Jean-Françoise Levala. Obránci byli vojáci Španělska a Velké Británie, kterým velel Francisco Copons, pozdější hrabě z Tarify. I když francouzští vojáci 30 m průrvou v hradbách, kde protékal potok, vnikli do Tarify, město nedobyli. Zimní déšť rozvodnil potok a rychle stoupající hladina vody přinutila obléhatele k ústupu. Když si generál Levala uvědomil, že následující deště způsobily vlhnutí střelného prachu a ztížily pohyb v bahně, tak zanechal bojů a ustoupil. Po ukončení Španělské občanské války (1936–1939) byly na pobřeží v rámci \"Plánu obrany Campo de Gibraltar\" postaveny betonové bunkry k obraně pobřeží.\n\nČasto je Tarifě přiřazován původní význam \"tarif\", kdy v Tarifě kdysi kupecké lodě musely platit poplatek za místo v přístavu. V centru historického města jsou úzké uličky.\n\nKostel San Mateo (Sv. Matouše) ze začátku 16. století v gotickém slohu, v roce 1774 upravena fasáda podle Torcuato Cayón de la Vega (fasáda barokní, vnitřek gotický).\n\nHrad Mirador El Estrecho a opevnění Castillo de Guzmán postavené v roce 960 na příkaz córdobského chalífy Abd ar-Rahmána III.\n\nKostel Panny Marie na místě bývalé mešity .\nNejblíže pobřeží je pohoří Estrecho se sezonními řekami a potoky. Od západu na východ jsou to hřebeny se severo-jižní orientací La Plata, Loma de San Bartolomé, Sierra de Enmedio a Sierra del Cabrito se svými vrcholy Plata (458 m), San Bartolomé (442 m), La Peña (448 m) a El Cabrito (536 m).\n\nDruhá formace hor je na severu, jedná se o pohoří Saladavieja a Ojén s vrcholky Utreras (719 m) a Tajo de La Corza (831 m).\n\nNa území Tarify se nacházejí čtyři řeky: Jara, Valle a Vega se vlévají do Atlantského oceánu, řeka Guadalmesí se vlévá do Středozemního moře (oblast Gibraltaru). Na severu protéká řeka Almodóvar, která je levým přítokem řeky Barbate, s přehradou na horním toku (Embalse de Almodóvar). Na území Tarify se nacházejí také sezónní řeky.\n\nVítr zde působí 300 dní v roce. Proto je okolí Tarify poseto větrnými elektrárnami a také hojně využíváno k provozování windsurfingu a kitesurfingu. V průběhu roku zde vanou dva větry:\n\nPřes Tarifu vede dálnice A7 (E15) z Algeciras do Barcelony, A48 z Cádizu do Vejer de la Frontera a silnice N-340 z Cádizu do Algeciras.\n\nTrajektový přístav na jihu města. Terminál pro osobní přepravu má plochu 2200 m². Hlavní námořní linka vede do Tangeru.\n\nAutobusové spojení mezi Tarifou a Algericas (cca 20 km na severovýchod) a Tarifou a Sevillou (cca 200 km na sever).\n\n\n"}
{"id": "1161940", "url": "https://cs.wikipedia.org/wiki?curid=1161940", "title": "Michal Kortyš", "text": "Michal Kortyš\n\nMichal Kortyš (* 28. června 1962 Olomouc) je český politik a podnikatel, od roku 2018 senátor za obvod č. 50 – Svitavy, v letech 2006 až 2014 starosta města Litomyšle na Svitavsku (v letech 2014 až 2018 místostarosta města), od roku 2016 zastupitel a náměstek hejtmana Pardubického kraje, člen ODS.\n\nPůvodním povoláním je elektrotechnik. V květnu 1990 si zřídil živnost v oboru montážních prací elektro a v červnu 1991 otevřel prodejnu s elektroinstalačním materiálem a zapojil do podnikání i svou manželku. O rok později začala firma ELKOR zaměstnávat i další pracovníky. V roce 2003 získal za své podnikatelské aktivity \"Cenu Města Litomyšle za rok 2002\" v kategorii \"Podnikatel roku\".\n\nMichal Kortyš je ženatý. Žije v Litomyšli, konkrétně v části Záhradí.\n\nJe členem ODS, ve straně také zastává pozici člena Výkonné rady ODS za Pardubický kraj.\n\nDo komunální politiky vstoupil, když byl ještě jako nestraník za ODS zvolen v komunálních volbách v roce 1998 zastupitelem města Litomyšle, své první volební období působil v dopravní komisi. Mandát zastupitele ve volbách v roce 2002 obhájil již jako člen ODS, druhé volební období byl členem stavební komise. Ve volbách v roce 2006 znovu obhájil post městského zastupitele, tentokrát v pozici lídra kandidátky. Následně byl na konci října 2006 zvolen starostou města. V komunálních volbách v roce 2010 nejdříve obhájil post zastupitele města (byl opět lídrem kandidátky) a v listopadu 2010 i pozici starosty. Také ve volbách v roce 2014 byl lídrem strany a už po páté se stal zastupitelem města. ODS však skončila na druhém místě, a tak jej ve vedení města vystřídal v listopadu 2014 lidovec Radomil Kašpar. Kortyš byl zvolen místostarostou města. Ve volbách v roce 2018 opět obhájil post zastupitele města. Na začátku listopadu 2018 se pak stal radním města.\n\nZa ODS také kandidoval do Zastupitelstva Pardubického kraje, ale jak v roce 2008, tak v roce 2012 neuspěl. V krajských volbách v roce 2016 byl v Pardubickém kraji lídrem ODS a stal se krajským zastupitelem. Dne 21. října 2016 byl zvolen náměstkem hejtmana Pardubického kraje pro dopravu a dopravní obslužnost.\n\nVe volbách do Poslanecké sněmovny PČR v roce 2013 kandidoval za ODS na 3. místě kandidátky v Pardubickém kraji, ale zvolen byl pouze jeden poslanec.\n\nVe volbách do Senátu PČR v roce 2018 kandidoval za ODS v obvodu č. 50 – Svitavy. Se ziskem 24,73 % hlasů vyhrál první kolo voleb a ve druhém kole se utkal se sociálním demokratem Pavlem Havířem. Toho porazil poměrem hlasů 62,76 % : 37,23 % a stal se senátorem.\n"}
{"id": "1161942", "url": "https://cs.wikipedia.org/wiki?curid=1161942", "title": "Josef Sturm (1858–1935)", "text": "Josef Sturm (1858–1935)\n\nJosef Sturm (21. dubna 1858 Vídeň – 6. prosince 1935 Vídeň) byl rakouský pedagog, malíř a politik německé národnosti z Dolních Rakous, na počátku 20. století poslanec Říšské rady.\n\nVystudoval vyšší reálnou školu a pak živnostenskou školu při Rakouském muzeu užitého umění ve Vídni a také Akademii užitého umění ve Vídni. Absolvoval rovněž učitelský ústav pro střední školy. Nastoupil jako jednoroční dobrovolník do armády, pak byl pedagogem na různých středních školách ve Vídni. Angažoval se veřejně a politicky. V období let 1890–1895 a 1900–1912 zasedal ve vídeňské obecní radě. Dlouhodobě zasedal v zemské školní radě a v umělecké radě ministerstva školství. Patřil mezi zakladatele moderní galerie a zemského muzea.\n\nZasedal i jako poslanec Dolnorakouského zemského sněmu. Zvolen sem byl v roce 1897 coby kandidát Křesťansko sociální strany za kurii městskou, obvod Vídeň V. Mandát na sněmu obhájil v roce 1902. Uspěl i ve volbách roku 1909, nyní za všeobecnou kurii Vídeň V. Zemským poslancem byl do roku 1915. Znovu se na sněm vrátil v letech 1918–1921. V letech 1908–1919 zasedal v zemském výboru, předtím byl od roku 1902 byl náhradníkem zemského výboru.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách roku 1905 za kurii městskou v Dolních Rakousích, obvod Vídeň, V. okres. Nastoupil 28. listopadu 1905 místo Josefa Strobacha. Mandát obhájil ve volbách roku 1907, konaných poprvé podle všeobecného a rovného volebního práva. Uspěl za obvod Dolní Rakousy 11. Ve volebním období 1901–1907 se uvádí jako Josef Sturm, c. k. profesor a akademický malíř. K roku 1907 je uváděn jako vládní rada, profesor a akademický malíř.\n\nV roce 1906 byl uváděn coby člen poslaneckého klubu Křesťansko-sociální sjednocení. Po volbách roku 1907 usedl do poslaneckého klubu Křesťansko-sociální sjednocení. Ve volbách roku 1911 ho porazil sociální demokrat Josef SturmFranz Domes]].\n"}
{"id": "1161947", "url": "https://cs.wikipedia.org/wiki?curid=1161947", "title": "Wilhelm Voelkl", "text": "Wilhelm Voelkl\n\nWilhelm Voelkl (9. srpna 1862 Sankt Pölten – 10. září 1912 Sankt Pölten) byl rakouský podnikatel a politik německé národnosti z Dolních Rakous, na počátku 20. století poslanec Říšské rady.\n\nPůsobil jako majitel továrny v Sankt Pöltenu. Vystudoval gymnázium v Sankt Pöltenu, pak obchodní akademii. Následná studia v Praze a ve Vídni nedokončil. Angažoval se veřejně a politicky. Od roku 1894 zasedal v obecní radě v Sankt Pöltenu. V období let 1900–1903 a 1904–1905 byl starostou tohoto města (v mezidobí byla obec řízena správním komisařem). 19. listopadu 1905 na starostenský úřad rezignoval a přesídlil do Vídně. Politicky se profiloval jako antiklerikál a oponent Křesťansko sociální strany.\n\nZasedal i jako poslanec Dolnorakouského zemského sněmu. Zvolen sem byl v roce 1902 coby kandidát Německé lidové strany za kurii městskou, obvod Sankt Pölten atd. Zemským poslancem byl do roku 1908.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1901 za kurii městskou v Dolních Rakousích, obvod St. Pölten, Scheibbs, Klosterneuburg atd. Ve volebním období 1901–1907 se uvádí jako Wilhelm Voelkl, starosta.\n\nVe volbách roku 1901 je uváděn coby kandidát Německé lidové strany.\n\nZemřel v září 1912 na duševní chorobu jako nepříčetný. Několik let trpěl vážnou chorobou, kvůli které se stáhl z politického života. Byl umístěn do několika sanatorií, nakonec do domácího ošetřování. V poslední fázi již nepoznával své blízké.\n"}
{"id": "1161949", "url": "https://cs.wikipedia.org/wiki?curid=1161949", "title": "227 (číslo)", "text": "227 (číslo)\n\nDvě stě dvacet sedm je přirozené číslo, které následuje po čísle dvě stě dvacet šest a předchází číslu dvě stě dvacet osm. Římskými číslicemi se zapisuje CCXXVII.\n\n\n\n\nSilnice II/227 je česká silnice II. třídy vedoucí na trase Žatec – Svojetín – Kněževes – Rakovník – Křivoklát\n\n\n"}
{"id": "1161950", "url": "https://cs.wikipedia.org/wiki?curid=1161950", "title": "Jellinek", "text": "Jellinek\n\nPříjmení Jellinek může označovat:\n\n\n"}
{"id": "1161951", "url": "https://cs.wikipedia.org/wiki?curid=1161951", "title": "Ludwig Vogler", "text": "Ludwig Vogler\n\nLudwig Vogler (1849 Hinterbrühl – 20. prosince 1922 Vídeň) byl rakouský právník a politik německé národnosti z Dolních Rakous, na počátku 20. století poslanec Říšské rady.\n\nByl advokátem ve Vídni. Angažoval se i politicky. Zasedal ve vídeňské obecní radě.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1901 za kurii městskou v Dolních Rakousích, obvod Vídeň, II. okres. Ve volebním období 1901–1907 se uvádí jako Dr. Ludwig Vogler, dvorní a soudní advokát.\n\nV roce 1901 kandidoval za Německou pokrokovou stranu. Byl předsedou volebního výboru Německé pokrokové strany ve Vídni. Patřil mezi hlavní postavy liberálního politického proudu ve Vídni.\n\nZemřel v prosinci 1922 ve věku 74 let.\n"}
{"id": "1161954", "url": "https://cs.wikipedia.org/wiki?curid=1161954", "title": "Mys Tarifa", "text": "Mys Tarifa\n\nMys Tarifa (Punta de Tarifa, Punta Marroqui) je mys ve Španělsku, který se nachází v městě Tarifa, je nejjižnějším bodem Španělska a kontinentální Evropy. Poloha 35° 58' N 5°37' W. Mys se nachází na ostrově Las Palomas (Holubí ostrov, také ostrov Tarifa), který je pevně spojen s kontinentem, v nejužším místě Gibraltarském průlivu. Je na rozhraní Středozemního moře a Atlantského oceánu. Od břehů afrického kontinentu je vzdálen 14 km.\n\nNa ostrově Las Palomas je pevnost Tarifa, v současné době je to základna vojenského námořnictva a vstup na ostrov je zakázán. \n\nV roce 710 se na pobřeží dnešní Tarify vylodilo malé muslimské vojsko pod vedením Tárika ibn Málika a zahájily dobytí jihu Španělska muslimskými vojsky.\n"}
{"id": "1161957", "url": "https://cs.wikipedia.org/wiki?curid=1161957", "title": "Irská občanská válka", "text": "Irská občanská válka\n\nIrská občanská válka () byla válka, která následovala po Irské válce za nezávislost a provázela založení Irského svobodného státu. Byla to země nezávislá na Spojeném království, ale byla součástí Britského impéria.\n\nKonflikt byl veden mezi dvěma skupinami Irských republikánů. Ozbrojené síly prozatímní vlády podporovaly anglo-irskou smlouvu, zatímco republikánská opozice viděla ve smlouvě zradu Irské republiky (která byla vyhlášena během Velikonočního povstání). Mnozí z těch, kteří bojovali v konfliktu, byli členy Irské republikánské armády během Irské války za nezávislost.\n\nObčanskou válku vyhrály síly Irského svobodného státu, které byly silně vyzbrojeny zbraněmi poskytnutými britskou vládou. Tento konflikt má pravděpodobně na svědomí více životů než válka za nezávislost a rozdělil Irskou společnost po generace. Dnes jsou dvě hlavní politické strany v Irsku Fianna Fáil a Fine Gael přímí \"potomci\" dvou znepřátelených stran ve válce.\n\n14. dubna 1922 obsadilo 200 členů IRA vedených Rory O'Connorem Four Courts a několik dalších budov v centru Dublinu. Tito protidohodoví republikáni chtěli podnítit novou ozbrojenou konfrontaci s Brity a spojit dvě frakce IRA proti společnému nepříteli. Avšak ti, kteří byli odhodláni udělat Irský svobodný stát životaschopný a samosprávný to vnímali jako akt vzpoury, která musela být potlačena \"jimi\" a ne samotnými Brity.\n\nArthur Griffith proti nim okamžitě použil své muže, ale Michael Collins se chtěl za každou cenu vyhnout občanské válce a tak Four Courts opustil až koncem června 1922. Prodohodová strana Sinn Féin měla zajištěnu většinu křesel v parlamentu spolu i s ostatními stranami, které smlouvu podporovaly. Collins byl pod tlakem Londýna, který požadoval, aby prosazoval autoritu své vlády ve svém hlavním městě.\n\nBritové ztratili trpělivost v důsledku akce, kterou pravděpodobně tajně nařídil Collins. Měl nechat zavraždit vysloužilého polního maršála Henryho Hughese Wilsona a prominentního bezpečnostního poradce předsedy vlády Severního Irska Jamese Craiga v Londýně 22. června 1922 kvůli jejich úkolům v Severním Irsku.\n\nWinston Churchill předpověděl, že za vraždami je protidohodová IRA a varoval Collinse, že by použil britské vojáky k útoku na Four Courts pokud by prozatímní vláda přijala taková opatření. Ve skutečnosti se britský kabinet rozhodl k útoku na Four Courts 25. června v rámci akce v níž by byly použity tanky, houfnice a letadla. Avšak na základě doporučení generála Nevila Macreadyho, který velel britské vojenské posádce v Dublinu, byl plán na poslední chvíli zrušen. Argumentem Macreadyho bylo, že britská účast na útoku by mohla spojit irské nacionalisty proti dohodě a místo toho by Collins dostal poslední šanci postarat se o Four Courts sám.\n\nPoslední kapkou pro vládu Irského svobodného státu bylo když 27. června 1922 posádka, která obsadila Four Courts, unesla generála Národní armády JJ \"Ginger\" O'Connella. Collins se poté, co dal posádce Four Courts poslední ultimátum, aby opustili budovu, rozhodl ukončit jejich neústupnost tím, že bude bombardovat posádku Four Courts až do kapitulace. Vláda pak jmenovala Collinse jako vrchního velitele Národní armády. Tento útok nebyl prvním výstřelem války, ale potyčky mezi pro a protidohodovou IRou se odehrávaly po celé zemi. Avšak tento útok reprezentoval „místo odkud není návratu“ a tak byla vyhlášena totální válka a \"de facto\" začala občanská válka.\n\nCollins nařídil Mulcahymu přijmout britskou nabídku dvou 18 cm polních děl. Protidohodové síly ve Four Courts měly jen lehké zbraně a vzdaly se po dvou dnech bombardování ze strany jednotek prozatímní vlády (28–30. června 1922) exploze zničila, krátce před kapitulací, masivní západní křídlo komplexu včetně Irské veřejné záznamové kanceláře (PRO). Vládní podporovatelé tvrdili, že budova byla záměrně podminována. Historici se přou o to, jestli byla PRO úmyslně podminovaná irskými republikány k jejich evakuaci nebo že exploze nastala, když bombardování náhodně zapálilo jejich muniční sklad.\n\nBoje v Dublinu pokračovaly do 5. července, kdy protidohodová IRA z brigády Dublin vedená Oscarem Traynor obsadila O'Connell Street a vyprovokovala tak přes týden dlouhé pouliční boje. Výsledkem bylo 65 mrtvých a 280 zraněných. Mezi mrtvými byl i republikánský vůdce Cathal Brugha, který měl na starost poslední obranu Grandville Hotelu po jeho opuštění. Kromě toho jednotky svobodného státu vzaly přes 500 republikánských vězňů. Civilní oběti se odhadují na více než 250 mrtvých. Když boje v Dublinu skončily, vláda Irského svobodného státu měla pevně pod kontrolu Irský kapitál a protidohodové síly se rozptýlily po celé zemi, zejména na jih a západ.\n\nPo vypuknutí občanské války byli podporovatelé pro- a protidohodových stran nuceni vybrat si stranu. Zastánci smlouvy začali být známí jako Armáda Svobodného státu, správně Národní armáda a byli od svých protivníků často nazýváni jako \"Staters\". Ti zas sami sebe nazývali \"republikány\" a byli známý jako protidohodové síly nebo \"Irregulars\" (Nepravidelní), což je termín, který preferoval Irský svobodný stát.\n\nObčanská válka Irsku republikánskou armádu rozdělila. Když občanská válka vypukla, tak byla protidohodová IRA (soustředila se hlavně na jihu a západě) v přesile proti prodohodovým jednotkám 15 000 ku 7000, čili 2-1. Papírově měla IRA na začátku roku 1922 více než 72 000 mužů, ale většina z nich byla rekrutována během příměří s Brity a nebojovali ani během irské války za nezávislost ani v občanské válce.\n\nNicméně protidohodová IRA postrádala strategii a dostatek zbraní. Začala válku s pouze 6 780 puškami a několika kulomety. Mnoho z jejich bojovníků bylo vyzbrojeno pouze brokovnicí. Podařilo se jim od britských vojáků získat několik obrněných vozidel, zatímco byli evakuováni ze země. Nakonec neměla protidohodová IRA žádné dělostřelectvo. Jako důsledek toho byli nuceni držet obranný postoj po celou dobu války.\n\nNaopak vládě Irského svobodného státu se podařilo rozšířit své síly hned po zahájení války. Michael Collins a jeho velitelé byli schopni vybudovat armádu, která mohla přemoci své protivníky v této oblasti. Britské dodávky dělostřelectva, letadel, obrněných aut, kulometů, ručních zbraní a střeliva prodohodovým silám velmi pomohly. Národní armáda měla do konce srpna 1922 14 000 mužů. Na konci roku 1922 to bylo 38 000 mužů a do konce války se rozrostla na 55 000 mužů a 3500 důstojníků.\n\nKdyž se Dublin dostal do rukou prodohodových jednotek, konflikt se rozšířil po celé zemi. Protidohodové síly držely Cork, Limerick a Waterford jako součást samozvané „münsterské republiky“. Vzhledem k tomu, že protidohodové síly nebyly vybaveny vést konvenční válku, Liam Lynch byl schopen využít počátečního zvýhodnění republikánů \"v číslech a v počtu držených území\". Doufal, že se mu podaří držet münsterskou republiku dost dlouho na to, aby Brity donutil smlouvu znovu vyjednat.\n\nVelká města v Irsku byla relativně jednoduše získána Irským svobodným státem v srpnu 1922. Michael Collins, Richard Mulcahy a Eoin O'Duffy plánovali celonárodní ofenzívu, kdy by pozemní vojsko získalo Limerick na západě a Waterford na jihovýchodě. Námořní jednotky by zas získaly hrabství Cork a Kerry na jihu a hrabství Mayo na západě. I když se na některých místech republikáni postavili na tvrdý odpor, neměli šanci porazit pravidelné síly vyzbrojené dělostřelectvem a obrněnými jednotkami. Jediná skutečná konvenční bitva během ofenzívy Irského svobodného státu byla bitva o Killmallock kdy vojska Irského svobodného státu postupovala na jih od Limericku.\n\nVládní vítězství v hlavních městech zahájil dobu partyzánské války. Po ztrátě Corku nařídil Liam Lynch jednotkám protidohodové IRA, aby se rozešli a vytvořili tzv. létající sloupce jako předtím během bojů s Brity. Drželi se v takových oblastech jako je západní část hrabství Cork a Kerry, v hrabství Wextford na východě a v hrabství Sligo a Mayo na západě. Sporadické boje se konaly i v okolí Dundalku a Dublinu, kde bojovala čtvrtá severní divize Irské republikánské armády.\n\nV srpnu a září 1922 probíhaly rozsáhlé útoky na jednotky svobodného státu na územích, která byla obsazena během ofenzivy v červenci a srpnu 1922 a způsobovaly jim těžké ztráty. Vrchní velitel Michael Collins byl zabit během přepadu protidohodových republikánů v blízkosti jeho domova v hrabství Cork v srpnu 1922. Collinsová smrt pravděpodobně přispěla k následnému sestupu konfliktu do cyklu zvěrstev a represálií. Arthur Griffith, prezident svobodného státu, měl zemřít na krvácení do mozku deset dnů před předáním vlády svobodného státu do rukou WT Cosgrave a armády svobodného státu do rukou generála Richarda Mulcahyho. Na krátké období to vypadalo, jako by se měl Irský svobodný stát rozpadnout. Nicméně s příchodem zimy republikáni zjistili, že je stále obtížnější udržet svou kampaň a počet zabitých vojáků v Národní armádě rapidně klesl.\n\nNa podzim a v zimě v roce 1922 jednoty protidohodové IRA byly nuceny kvůli nedostatku zásob a bezpečných úkrytů se rozejít na menší skupin typicky 9-10 mužů. Navzdory těmto úspěchům Národní armádě trvalo osm měsíců přerušovaného boje přivést válku do konce.\n\nDo začátku roku 1923 byla útočná schopnost protidohodové IRA vážně narušena a když byl v únoru 1923 zajat republikánský vůdce Liam Deasy silami svobodného státu, vyzval republikány k ukončení kampaně a dosažení dohody s Irským svobodným státem.\n\nBřezen a duben 1923 byly svědky postupného odbourávání republikánských sil. Zpráva Národní armády z 11. dubna 1923 uvedla: \"Události z posledních dnů jsou začátkem konce protidohodové kampaně.\"\n\nJak se konflikt ztrácel do \"de facto\" vítězství prodohodové strany, de Valera požádal vedení IRA o prohlášení příměří, ale oni ho odmítli. Zástupce protidohodové IRA byl 26. března 1923 vyslán do hrabství Tipperary diskutovat o konci války. Tom Barry navrhl svůj konec války, ale byl přehlasován 6:5. Éamon de Valera se mohl zúčastnit debaty, ale nebylo mu umožněno účastnit se hlasování. Republikánský vůdce Liam Lynch byl zabit v potyčce v pohoří Knockmealdown v hrabství Tipperary 10. dubna 1923.\n\nÉamon de Valera vydal prohlášení pro bojovníků protidohodové IRA 24. května:\n\n\"Republikánští vojáci. Republika již nemůže být dále chráněna vašima rukama. Další oběti na životech by byly škodlivé pro budoucnost naší věci. Vojenské vítězství musí být pro tuto chvíli umožněno těm, kteří republiku zničili.\"\n\nTisíce členů protidohodové IRA (včetně Éamona de Valery) bylo zatčeno silami Irského svobodného státu v následujících týdnech a měsících po konci války když skládali zbraně a vraceli se domů.\n\nVláda svobodného státu začala mírová jednání na začátku května, která neuspěla. Bez formálního míru a držení 13 000 vězňů se obávali, že by konflikt mohl znovu vzplanout, a tak přijali zákon o mimořádných pravomocích dne 2. července hlasy 37:13.\n\nV říjnu 1923 kolem 8000 z 12 000 vězňů drželo hladovku. Stávka trvala 41 dní, ale sklidila jen malý úspěch. Nicméně většina ženských vězňů byla propuštěna krátce poté a hladovka pomohla republikánskému hnutí koncentrovat se na vězně a jejich přidružené organizace. V červenci de Valera znal republikánské zájmy a zašel až tak daleko, že prohlásil:\n\n\"Celá budoucnost naší věci a národa závisí podle mého názoru na duchu vězňů v pracovních táborech a ve věznicích. VY JSTE A BUDETE ZDROJEM NÁRODNÍ VÍRY.\"\n\n"}
{"id": "1161958", "url": "https://cs.wikipedia.org/wiki?curid=1161958", "title": "Stefan Meetschen", "text": "Stefan Meetschen\n\nDr. Stefan Meetschen (* 7. ledna 1969 Duisburg) je německý novinář, spisovatel a překladatel. \n\nVyrostl v severozápadní části německé spolkové země Severní Porýní-Vestfálsko ve Weselu. Získal diplom v oboru sociálního podnikání a komerčních komunikací na Universität der Künste v Berlíně. Pojednáním o polském režiséru Krzysztofu Kieślowskému získal doktorát ve Varšavě. Oženil se s polskou překladatelkou Dr. Anna Meetschen.\n\nJeště jako student novinařiny psal rozhlasové hry pro několik rozhlasových stanic, včetně Hessischer Rundfunk ve Frankfurtu nad Mohanem. V roce 2002 obdržel literární grant od \"pruské námořní nadace Berlín\". Ve druhé dekádě 21. století žije nedaleko Varšavy, je dopisovatelem redakce katolického deníku Die Tagespost.\n\n\n"}
{"id": "1161959", "url": "https://cs.wikipedia.org/wiki?curid=1161959", "title": "Spennymoor Town FC", "text": "Spennymoor Town FC\n\nSpennymoor Town FC (celým názvem: Spennymoor Town Football Club) je anglický fotbalový klub, který sídlí ve městě Spennymoor v nemetropolitním hrabství Durham. Založen byl v roce 2005 po fúzi klubů Spennymoor United AFC a Evenwood Town FC. Od sezóny 2017/18 hraje v National League North (6. nejvyšší soutěž).\n\nSvé domácí zápasy odehrává na stadionu The Brewery Field s kapacitou 6 000 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1161960", "url": "https://cs.wikipedia.org/wiki?curid=1161960", "title": "Munsterská republika", "text": "Munsterská republika\n\nMunsterská republika byl termín používaný irskými republikány, který odkazoval na území v provincii Munster na začátku irské občanské války. Tato republika nikdy o sobě netvrdila, že je stát jako takový, ale byla základem pro republikány, kteří měli za cíl vytvořit Irsku republiku, která by zahrnovala celý irský ostrov.\n\nPo prvním týdnu bojů v občanské válce (28. červen-5. červenec 1922) byl Dublin v rukou těch, kteří podporovali britsko-irskou smlouvu a Irský svobodný stát. Hlavní baštou protidohodových sil se tedy stala samozvaná münsterská republika složená z krajů jižně od linie mezi městy Limerick a Waterford. Vrchní velitel republikánů–Liam Lynch–doufal, že použije republiku jako prostředek vyjednání nové smlouvy s Brity a v ideálním případě jak rekonstrukci Irské republiky. Pro tento obranný postoj byl Lynch velmi kritizován některými dalšími republikány, kteří cítili, že by měli jednat útočně a ukončit tak válku co nejrychleji.\n\nAle protidohodové straně (která byla podporována velkou skupinou z Irské republikánské armády) chybělo dělostřelectvo a obrněné vozy, které si navíc musel Irský svobodný stát půjčit od Britů. Svobodný stát začal ofenzívu proti munsterského republice v červenci 1922. Limerick a Waterford byly získány snadno a poslední hrabství Cork bylo získáno 10. srpna 1922. Rebelové se pak rozptýlili po venkově a pokračovali až do dubna 1923 v partyzánské válce.\n"}
{"id": "1161961", "url": "https://cs.wikipedia.org/wiki?curid=1161961", "title": "Alfons II. Neapolský", "text": "Alfons II. Neapolský\n\nAlfons II. Neapolský také Alfons Aragonský (4. listopadu 1448 Neapol – 18. prosinec 1495 Messina) byl od 25. ledna 1494 do 22. února 1495 neapolským králem s titulem král Neapole a Jeruzaléma. Jako vévoda z Kalábrie byl patronem renesančních básníků a stavitelů.\n\nNarodil se v Neapoli, jako nejstarší potomek Ferdinanda I. Neapolského a jeho první manželky, Isabelly z Chiaromonte. Matka byla dcerou Tristana, hraběte z Copertina a Kateřiny z Taranta. Alfonsovým bratrancem byl Ferdinand II. Aragonský, král Aragonie a první vládce sjednoceného Španělska. Byl žákem humanisty Giovanniho Pontani, jehož \"De splendore\" popisuje ctnosti a správný způsob života prince.\n\nKdyž jeho matka Isabela zemřela, stal se následníkem jejích feudálních nároků, včetně nároků na Jeruzalémský trůn. V roce 1463, když bylo Alfonsovi patnáct let, zemřel jeho prastrýc Giovanni Antonio Del Balzo Orsini, princ z Taranta, a Alfons zdědil některé jeho majetky. Alfons se ukázal jako zkušený a odhodlaný voják, při pomoci jeho otci potlačit Conjure baronů a při obraně království proti papežovým nárokům.\nJako kondotiér bojoval v nejdůležitější válkách doby.\n\nJeho vláda byla krátká. Když jeho otec zemřel, královská pokladnice byla prázdná a invaze Karla VIII. Francouzského byla na spadnutí, Karel se opět rozhodl uplatnit svůj nárok na neapolské a jeruzalémské království. Když král Karel v září 1494 napadl Itálii, podařilo se mu získat podporu papeže Alexandra VI., který Karla vyzval, aby obrátil své vojenské úsilí proti Turkům. Král Karel nepolevil a na začátku roku 1495 se přiblížil k Neapoli, poté co porazil Florencii a neapolskou flotilu Alfonsova bratra Fridricha u Portovenere. Alfonse vyděsila série zlých znamení, stejně jako neobvyklé sny a tak abdikoval ve prospěch svého syna Ferdinanda a uprchl tím, že vstoupil do sicilského kláštera. Zemřel v Messině později téhož roku a byl pohřben ve zdejší katedrále.\n\nDne 10. října 1465 se v Milánu oženil s Hippolitou Marií Sforza.\n\nMěl s ní několik dětí:\n\nS milenkou Trogií Gazzelas měl také několik dětí:\n"}
{"id": "1161962", "url": "https://cs.wikipedia.org/wiki?curid=1161962", "title": "Franz Blöchl", "text": "Franz Blöchl\n\nFranz Blöchl (26. dubna 1845 Lasberg – 22. února 1909 Grünbach) byl rakouský politik německé národnosti z Horních Rakous, na počátku 20. století poslanec Říšské rady.\n\nVystudoval národní školu v rodném Lasbergu. Působil jako zemědělec v Lichtenau. Byl členem obecní rady v Grünbachu a okresní školní rady ve Freistadtu. Později byl i starostou Grünbachu. Získal Zlatý záslužný kříž.\n\nZasedal i jako poslanec Hornorakouského zemského sněmu. Zvolen sem byl v roce 1892 coby katolický konzervativní kandidát za kurii venkovských obcí, obvod Freistadt. Zemským poslancem byl do roku 1895. Znovu se na sněm vrátil v letech 1897–1908.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1901 za kurii venkovských obcí v Horních Rakousích, obvod Freistadt, Perg atd. Mandát obhájil ve volbách roku 1907, konaných poprvé podle všeobecného a rovného volebního práva. Uspěl za obvod Horní Rakousy 09. Poslancem byl do své smrti roku 1909. V parlamentu ho pak nahradil Johann Nepomuk Hauser. Ve volebním období 1901–1907 se uvádí jako Franz Blöchl, c. k. profesor a akademický malíř. K roku 1907 je uváděn jako vládní rada, profesor a akademický malíř.\n\nVe volbách roku 1901 se uvádí jako konzervativec. Usedl pak do poslaneckého Klubu středu, který tvořila zejména Katolická strana lidová. I do voleb roku 1907 šel jako člen Katolické strany lidové. Po volbách se Katolická strana lidová spojila s Křesťansko sociální stranou do poslaneckého klubu Křesťansko sociální sjednocení.\n\nZemřel v únoru 1909.\n"}
{"id": "1161964", "url": "https://cs.wikipedia.org/wiki?curid=1161964", "title": "Tvorba", "text": "Tvorba\n\nTvorba může být:\n"}
{"id": "1161965", "url": "https://cs.wikipedia.org/wiki?curid=1161965", "title": "Zřízení", "text": "Zřízení\n\nZřízení může být:\n\n"}
{"id": "1161966", "url": "https://cs.wikipedia.org/wiki?curid=1161966", "title": "Trafford FC", "text": "Trafford FC\n\nTrafford FC (celým názvem: Trafford Football Club) je anglický fotbalový klub, který sídlí ve vesnici Flixton v metropolitním hrabství Greater Manchester. Založen byl v roce 1990 pod názvem North Trafford FC. Od sezóny 2018/19 hraje v Northern Premier League Division One West (8. nejvyšší soutěž). Klubové barvy jsou černá a bílá.\n\nSvé domácí zápasy odehrává na stadionu Shawe View s kapacitou 2 500 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1161967", "url": "https://cs.wikipedia.org/wiki?curid=1161967", "title": "Zdeněk Vyhlídal", "text": "Zdeněk Vyhlídal\n\nJméno a příjmení Zdeněk Vyhlídal náleží těmto lidem:\n\n"}
{"id": "1161968", "url": "https://cs.wikipedia.org/wiki?curid=1161968", "title": "Národní armáda (Irsko)", "text": "Národní armáda (Irsko)\n\nNárodní armáda, někdy neoficiálně označovaná jako Armáda svobodného státu, byla armáda Irského svobodného státu (původně Jižního Irska) od ledna 1922 až do října 1924. Jejím úkolem byla v té době účast v Irské občanské válce a obrana institucí zřízených britsko-irskou dohodou. První armádní náčelník štábu byl Michael Collins až do své smrti v srpnu 1922.\n\nJejí první armádní vystoupení bylo 31. ledna 1922, kdy bylo britské velení kasáren v Beggars Bush předáno do rukou Irského svobodného státu. Její první vojáci byli ti dobrovolníci Irské republikánské armády, kteří podporovali britsko-irskou dohodu a Dočasnou vládu Irska. Konflikt vznikl mezi Národní armádou a protidohodovou částí IRA, která nepodporovala vládu Irského svobodného státu. 28. června 1922 začala Národní armáda dělostřelecké bombardování protidohodových sil IRA, které obsadily budovu Four Courts v Dublinu, čímž začala Irská občanská válka. V říjnu 1924 byla armáda reorganizována do menší, lépe regulovatelné armády a termín Národní armáda se přestal užívat.\n"}
{"id": "1161970", "url": "https://cs.wikipedia.org/wiki?curid=1161970", "title": "Kaple svaté Markéty", "text": "Kaple svaté Markéty\n\nKaple svaté Markéty se nachází na více místech:\n\n\n…a mnoha dalších.\n\n"}
{"id": "1161973", "url": "https://cs.wikipedia.org/wiki?curid=1161973", "title": "Kaple svatého Vavřince", "text": "Kaple svatého Vavřince\n\nKaple svatého Vavřince se nachází na více místech (seznam je neúplný):\n\n\n"}
{"id": "1161975", "url": "https://cs.wikipedia.org/wiki?curid=1161975", "title": "Warrington Town FC", "text": "Warrington Town FC\n\nWarrington Town FC (celým názvem: Warrington Town Football Club) je anglický fotbalový klub, který sídlí ve městě Warrington v nemetropolitním hrabství Cheshire. Založen byl v roce 1949 pod názvem Stockton Heath Albion FC. Od sezóny 2016/17 hraje v Northern Premier League Premier Division (7. nejvyšší soutěž). Klubové barvy jsou modrá a žlutá.\n\nSvé domácí zápasy odehrává na stadionu Cantilever Park s kapacitou 2 500 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1161976", "url": "https://cs.wikipedia.org/wiki?curid=1161976", "title": "Kaple svatého Jiří", "text": "Kaple svatého Jiří\n\nKaple svatého Jiří se nachází na více místech:\n\n\n…a mnoha dalších.\n\n"}
{"id": "1161979", "url": "https://cs.wikipedia.org/wiki?curid=1161979", "title": "José Daniel Valencia", "text": "José Daniel Valencia\n\nJosé Daniel Valencia (* 3. říjen 1955, San Salvador de Jujuy) je bývalý argentinský fotbalista. Nastupoval většinou na postu záložníka.\n\nS argentinskou reprezentací vyhrál mistrovství světa roku 1978.. Hrál též na světovém šampionátu ve Španělsku roku 1982. V národním mužstvu působil v letech 1975–1982 a odehrál 41 utkání, v nichž vstřelil 5 branek.\n\nPůsobil v argentinské lize (Gimnasia y Esgrima Jujuy, Talleres Córdoba, Rosario Central), ekvádorské lize (LDU Portoviejo) a bolivijské lize (Jorge Wilstermann Cochabamba, San José Oruro).\n"}
{"id": "1161980", "url": "https://cs.wikipedia.org/wiki?curid=1161980", "title": "Eleonora Neapolská", "text": "Eleonora Neapolská\n\nEleonora Neapolská (též Leonora nebo Eleonora Aragonská, 22. června 1450 Neapol – 11. listopad 1493 Ferrara) byla sňatkem první vévodkyní z Ferrary.\n\nByla dcerou krále Ferdinanda I. Neapolského a Isabelly z Chiaromonte. Poprvé se provdala za Sforzu Maria Sforzu, vévodu z Bari.\n\nDne 3. července 1473 se provdala za Herkula I. z Este, vévodu z Ferrary. Na cestě do Ferrary byla doprovázena skupinou tvořenou některými nejdůležitějšími lidmi z jejího dvora. Po svatebním obřadu s Herkulem následovala dlouhá řada oslav na její počest s tanci, turnaji, průvody a hostinami.\n\nBěhem nepřítomnosti svého manžela, se Eleonora ukázala jako nadaná vládkyně.\n\nEleonora s Herkulem spolu měli šest dětí:\n\n"}
{"id": "1161986", "url": "https://cs.wikipedia.org/wiki?curid=1161986", "title": "Luis Galván", "text": "Luis Galván\n\nLuis Adolfo Galván (* 24. únor 1948, Fernández, Santiago del Estero, Argentina) je bývalý argentinský fotbalista. Nastupoval většinou na postu obránce.\n\nS argentinskou reprezentací vyhrál mistrovství světa roku 1978.. Hrál též na světovém šampionátu ve Španělsku roku 1982. V národním mužstvu působil v letech 1975-1982 a odehrál 34 utkání.\n\nPůsobil v argentinské lize (Talleres Córdoba, Loma Negra Olavarria, Belgrano Córdoba, Central Norte Salta) a bolivijské lize (Bolívar La Paz).\n"}
{"id": "1161987", "url": "https://cs.wikipedia.org/wiki?curid=1161987", "title": "Witton Albion FC", "text": "Witton Albion FC\n\nWitton Albion FC (celým názvem: Witton Albion Football Club) je anglický fotbalový klub, který sídlí ve městě Northwich v nemetropolitním hrabství Cheshire. Založen byl v roce 1887. Od sezóny 2017/18 hraje v Northern Premier League Premier Division (7. nejvyšší soutěž). Klubové barvy jsou červená, bílá a černá.\n\nSvé domácí zápasy odehrává na stadionu Wincham Park s kapacitou 4 813 diváků.\n\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1161989", "url": "https://cs.wikipedia.org/wiki?curid=1161989", "title": "Miloš Vavruška", "text": "Miloš Vavruška\n\nMiloš Vavruška (25. srpna 1924 Kutná Hora – 20. dubna 2003 Praha) byl český herec.\n\nDebutoval v roce 1947 ve filmovém dramatu \"Předtucha\" v režii Otakara Vávry. Do roku 1980 hrál přibližně v 50 českých filmech a televizních inscenacích, kde většinou ztvárnil role sluhů či policistů. Též hrál v četných známých filmových pohádkách jako Tři oříšky pro Popelku, kde představoval lovčího. Zemřel čtyři měsíce před svými 79. narozeninami v Praze.\n\n"}
{"id": "1161990", "url": "https://cs.wikipedia.org/wiki?curid=1161990", "title": "Kaple svatého Felixe a Adaukta", "text": "Kaple svatého Felixe a Adaukta\n\nKaple svatého Felixe a Adaukta (česky Přibíka) se nacházejí na více místech:\n\n\n…a mnoha dalších.\n\n"}
{"id": "1161992", "url": "https://cs.wikipedia.org/wiki?curid=1161992", "title": "Páže", "text": "Páže\n\nPáže: nejprve funkce, později úřad určený pro mladíky ze šlechtických rodů. \n\nPůvodně označoval termín páže chlapce ze šlechtické rodiny, který sloužil v domě některého z významných pánů nebo přímo na panovnickém dvoře a učil se přitom šlechtickým způsobům, etickým hodnotám (být věrný, statečný, štědrý, vybraně se chovat a oblékat, tančit) a zacházet se zbraněmi. \n\nPozději (nejpozději od 16. století) ale pážata plnila jen ceremoniální úkoly, které se od 19. století v podstatě omezovaly na účast na významných dvorních slavnostech (zejména ve svátek Božího těla), pohřbech, udílení nejvyšších dvorských úřadů, předávání kardinálských klobouků, korunovacích či při jmenování abatyší c. k. tereziánského dámského ústavu šlechtičen na Pražském hradě. C. (a) k. pážata podléhala nejvyššímu štolbovi, který také jejich účast na podobných akcích organizoval. Na rozdíl od komořích ale pážata neměla pevně stanovené místo v dvorském hodnostním řádu, protože se jednalo jen o čestný dvorský úřad bez skutečných kompetencí. \n\nPodmínky pro zisk hodnosti byly stejné, jako v případě komořích a jmenování pážetem v podstatě předcházelo udělení tohoto úřadu, kterého bylo možné dosáhnout až ve 24 letech. \n\n"}
{"id": "1161996", "url": "https://cs.wikipedia.org/wiki?curid=1161996", "title": "WAIS", "text": "WAIS\n\nWAIS může znamenat:\n\n"}
{"id": "1162003", "url": "https://cs.wikipedia.org/wiki?curid=1162003", "title": "White City (stanice metra v Londýně)", "text": "White City (stanice metra v Londýně)\n\nWhite City je stanice metra v Londýně, otevřená 23. listopadu 1947. Modernizace stanice proběhla roku 2008. Dříve stála naproti stanici budova BBC. Autobusové spojení zajišťují linky: 31, 49, 72, 95, 148, 207, 220, 228, 237, 260, 272, 283, 316 a 607. Stanice se nachází v přepravní zóně 2 a leží na lince:\n"}
{"id": "1162004", "url": "https://cs.wikipedia.org/wiki?curid=1162004", "title": "East Acton (stanice metra v Londýně)", "text": "East Acton (stanice metra v Londýně)\n\nEast Acton je stanice metra v Londýně, otevřená 3. srpna 1920. Autobusovou dopravu zajišťují linky: 7, 70, 72, 228, 272 a 283. Stanice se nachází v přepravní zóně 2 a leží na lince:\n"}
{"id": "1162005", "url": "https://cs.wikipedia.org/wiki?curid=1162005", "title": "Svatý rok 1300", "text": "Svatý rok 1300\n\nSvatý rok 1300 (Jubilejní rok) je první ze Svatých roků, které se konaly v dějinách římskokatolické církve. Byl založen na myšlence pocházející z konce 13. století, že kdo v roce 1300 navštíví baziliku sv. Petra v Římě, dosáhne úplného odpuštění hříchů. Proto se v tento rok do Říma vydaly davy poutníků. Pozoruhodné bylo, že se tak dělo spontánně bez popudu ze strany církevní hierarchie.\n\nDne 22. února 1300, papež Bonifác VIII. zveřejnil bulu „Antiquorum habet fida relatio“, ve které, s odkazem na nejasný precedens milých dob, prohlašuje, že znovu udělí „velké odpuštění a prominutí hříchů (plnomocné odpustky)“, pro ty, kdo „navštíví město Řím a baziliku apoštolských knížat“ (sv. Petra a sv. Pavla). Dále detailně upřesňuje, že odpouštění bude „nejen plné a hojné, ale nejplnější s opuštěním všech hříchů“, pro ty, kteří splní určité stanovené podmínky. Mezi ně patří, aby nejprve kajícník vyznal své hříchy a poté navštívil baziliky sv. Petra a sv. Pavla, alespoň 1× denně na určitou dobu. V případě obyvatel Říma se jednalo o třicet dní, u poutníků přišlých do Říma se počet návštěv v bazilikách zkrátil na 15 dní.\n\nV papežské bule se v této době neobjevuje zmínka o požadavku svatého přijímání jako podmínky pro získání odpustků (doporučení častého svatého přijímání je až novověké) a papež spíše hovoří o oslavách, které se mají konat jednou za sto let. Nicméně doboví autoři jak římští, tak i z jiných zemí, používají výraz \"Annus jubileus\", jako označení Svatého roku. Objevují se i u některých autorů výrazy jako „zlaté období“.\n\nÚčastníkem tohoto prvního Svatého roku byl pravděpodobně i Dante Alighieri, který Jubileum pak použil ve svém díle Božská komedie v díle Peklo, kde je zmiňován obrovský počet hříšníků, což odkazuje na množství poutníků, kteří připutovali o jubilejním roce do Říma. Tito poutníci přecházeli v Dantově díle most \"Malebolge\" v opačném směru, tak jako poutníci most u Andělského hradu v Římě na cestě ze svatopetrské baziliky. Podobně byl i kronikář Giovanni Villani ohromen při této příležitosti pohledem památky Říma a velikým množstvím lidí, kteří se tam během Svatého roku na tato místa nahrnuli. Přitom se rozhodl vytvořit svou velkou kroniku, aby podal svědectví o tom, čeho byl účastníkem. Mezi významnými účastníky jubilejního roku byli i umělci jako Cimabue a Giotto, stejně jako Karel I. z Valois, bratr francouzského krále.\n\nVillani popisuje odpuštění spojené s tímto jubileem jako úplné a celé odpuštění všech hříchů – viny a trestu (it. \"di culpa e di pena\"). Zároveň si všímá velkého pokoje a pořádku, který při Svatém roku vládne, navzdory tomu, že v Římě pobývá průměrně dvě stě tisíc poutníků denně. Povšiml si také, že odpuštění je nejen od viny a trestu (lat. \"a culpa et a poena\"), jak se běžně používá při jubilejním roce či jiných podobných odpustkových událostech, ale že se nyní chápe jako plné odpuštění. Znamenalo to, že každý římský zpovědník má fakultu rozhřešovat ty hříchy, které byly předtím vyhraženy (rezervovány) pouze některým kněžím tzv. papežské rezerváty. Tato svoboda volby zpovědníka byla považována za privilegium. Tato praxe ještě nebyla vědecky dostatečně zhodnocena a nebyla teology běžně využívána. Rozhodně to však neznamenalo, jak někteří později podsouvali, že by to znamenalo, že odpustek sám o sobě znamená odpuštění viny (za kterou člověk mohl být potrestán peklem), ale znamenalo to opuštění trestu za vinu (za což je člověk obvykle poslán do očistce). Vina je prominuta v katolické církvi na základě svátostného vyznání ve zpovědi tehdy, má-li lítost ze spáchaného hříchu. Papežové nikdy netvrdili, že by došlo k rozhřešení (absoluci) bez vyznání hříchů při zpovědi. „Všichni teologové“, jak poznamenává Maldonatus, „jednomyslně bez jediné výjimky odpovídají, že odpustky jsou odpuštěním trestu za hříchy, nikoliv odpuštěním hříchů“.\n\n\n"}
{"id": "1162006", "url": "https://cs.wikipedia.org/wiki?curid=1162006", "title": "Acton Town (stanice metra v Londýně)", "text": "Acton Town (stanice metra v Londýně)\n\nActon Town je stanice metra v Londýně, otevřená 1. července 1879 jako \"Mill Hill Park\". 1. března 1910 došlo k přejmenování na dnešní jméno. V únoru 1910 prošla budova stanice rekonstrukcí. Roku 1932 byla znovu provedena rekonstrukce pod vedením architekta Charlese Holdena. Autobusové spojení zajišťují linky: 207, 427, 440, E3 a noční linky: N7, N11 a N207. Stanice se nachází v přepravní zóně 3 a leží na linkách:\n"}
{"id": "1162007", "url": "https://cs.wikipedia.org/wiki?curid=1162007", "title": "Modrý coonhound", "text": "Modrý coonhound\n\nModrý coonhound, neboli modrý mývalí pes (anglicky: Bluetick coonhound), je lovecké psí plemeno původem ze Spojených států amerických, konkrétně z Louisiany. Je to vzácné psí plemeno, v Evropě je téměř nemožné jej najít (s výjimkou Velké Británie).\n\nModrý coonhound vznikl v Louisianě, kde byl vyšlechtěn z amerických foxhoundů, anglických foxhoundů, místních kříženců a francouzských loveckých psů, jako jsou například porcelaine nebo gaskoňský honič. Původně byl modrý coonhound registrován United Kennel Clubem (UKC) jako \"anglický foxhound a coonhound\", a po dlouhou dobu byl považován právě za variantu anglického foxhounda, než se roku 1946 stal modrý coonhound samostatným plemenem. Tyto psy oficiálně uznává i New Zealand Kennel Club (NZKC) a Australian National Kennel Council (ANKC), od dubna 2009 pak i American Kennel Club (AKC), i když se modří coonhoundi mohli zastřešovaných loveckých zkoušek účastnit až od prosince toho roku. Alternativou modrého coonhounda je i \"American Blue Gascons\" (bez českého překladu), ten je těžší a mohutnější, čímž se liší i stylem jeho práce; na rozdíl od hravého a mrštěného modrého coonhound se tato varianta pohybuje pomalu, rozvážně a klidně. Někdy bývá nazývána i jako \"původní\" nebo \"stará varianta modrého coonhounda\".\n\nModří coonhoundi jsou povahou typičtí lovečtí psi. Jsou aktivní, vytrvalí a potřebují být neustále zaměstnaní, nejlépe právě stopováním a lovem, sekundárně i obediencí a agility. Co se týká jejich vztahu ke kočkám či jiným menším domácím zvířatům, pak není příliš dobrý, jelikož jejich lovecký pud neustále pracuje a utíkající kočka nebo slepice je ideální lovná zvěř. Modrý coonhound je velmi inteligentní plemeno, které je schopné i samo pracovat, bez navádění majitele.\n\nPoměrně lehko se učí a cvičí, právě výcvikem se také nejlépe posiluje vztah pána a psa. Nutností je i socializace, při které se štěně seznámí s jinými zvířaty, psy nebo dopravními prostředky. Nevýhodou těchto psů je, že jsou hlasití a v městském prostředí to nemusí být nejlepší. Již při jejich šlechtění byl cílem pes, který loví ve skupině, nikoliv sám, což se udrželo až do současné doby, takže modrý coonhound loví zásadně jen ve skupině tři a více jedinců. V terénu se jedná o obecně dobře manipulovatelné psy, mnohem lépe manipulovatelnější, než jsou jiní mývalí psi, například black and tan coonhound.\n\nV domácím prostředí jsou modří mývalí psi vynikajícími společníky pro děti; jsou přátelští, naprosto klidní a dětské hry si nechávají líbit. Je nutné ale mít na paměti, že jejich čich neustále pracuje a je vhodné před nimi dobře schovávat odpadky nebo jídlo.\n\nObecně nejsou modří coonhoundi příliš známí, avšak tito a redboneovi coonhoundi se vyskytují v knize \"Kde roste červené kapradí\" od Wilsona Rawlse. Modrý coonhound jménem Tet vystupoval i v americké televizní show Airwolf (1980). Dále také Smokey, maskot Univerzity v Tennessee, je modrý coonhound. A další pes, tentokrát fena, tohoto plemene vystupuje v klipu písně \"Ol 'Red\" od Blakea Sheltona.\n"}
{"id": "1162009", "url": "https://cs.wikipedia.org/wiki?curid=1162009", "title": "Seznam dílů seriálu Owari no Seraph", "text": "Seznam dílů seriálu Owari no Seraph\n\nToto je seznam dílů japonského animovaného seriálu \"Owari no Seraph\", jenž v roce 2015 vyrobilo Wit Studio v režii Daisukeho Tokuda. Seriál je adaptací stejnojmenné mangy, kterou od roku 2012 píše Takaja Kagami a ilustruje Jamato Jamamoto.Seriál se vysílal ve dvou řadách s čtvrtročním časovým odstupem.\n\n"}
{"id": "1162014", "url": "https://cs.wikipedia.org/wiki?curid=1162014", "title": "Perunika", "text": "Perunika\n\nPerunika (někdy také „Bohemica“) byl prehistorický mikrokontinent, který se v ordoviku utvořil severně od jižního pólu odloučením od superkontinentu Gondwana. Na tomto kontinentu navíc vznikla v JZ-SV směru mělká propadlina pražské pánve, která se zaplnila ordovickým mořem. Perunika se celou svou historii pohybovala směrem na sever, kam ji tlačil africký kontinent, až narazila na Baltiku. Tlaky mezi těmito kontinenty vedly k vyklenování dna pražské pánve a tedy změlčování a ústupu moře. Následným alpínským vrásněním v terciéru vznikala pohoří tzv. České vysočiny, tj. česká hraniční pohoří Šumava, Krkonoše-Jeseníky, Krušné hory a další geomorfologické subprovincie. \n\n"}
{"id": "1162015", "url": "https://cs.wikipedia.org/wiki?curid=1162015", "title": "Emil Dierzer von Traunthal", "text": "Emil Dierzer von Traunthal\n\nEmil Dierzer von Traunthal (26. dubna 1844 Linec – 15. února 1904 Milán) byl rakouský průmyslník a politik německé národnosti z Horních Rakous, na počátku 20. století poslanec Říšské rady.\n\nVystudoval obchodní akademii v Praze- Od roku 1867 byl majitelem rodinné textilní továrny v Kleinmünchenu. Od roku 1902 vykonával funkci prezidenta přádelny v Lambachu. V letech 1890–1896 působil jako člen kuratoria Hypotečního ústavu pro Horní Rakousy. Od roku 1897 působil jako viceprezident Bank für Oberösterreich und Salzburg a od roku 1901 viceprezident Všeobecné spořitelny v Linci. Angažoval se veřejně i politicky. Od roku 1891 byl prozatímním předsedou a od roku 1901 prezidentem živnostenské sekce obchodní komory v Linci, od roku 1893 hornorakouské stavební společnosti a od roku 1897 zemské železniční rady. V letech 1888–1895 zastával post zemského předsedy liberálního politického spolku.\n\nZasedal jako poslanec Hornorakouského zemského sněmu. Zvolen sem byl v roce 1881 coby liberální kandidát (tzv. Ústavní strana) za kurii obchodních a živnostenských komor. Mandát obhájil v roce 1884, 1890 a 1897. Zemským poslancem byl do roku 1902. Po celou dobu zároveň působil jako náměstek zemského hejtmana.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1901 za kurii obchodních a živnostenských komor v Horních Rakousích, obvod Linec. Poslancem byl do své smrti roku 1904. V parlamentu ho pak nahradil Ludwig Christ. Ve volebním období 1901–1907 se uvádí jako rytíř Emil Dierzer von Traunthal, majitel továrny.\n\nVe volbách roku 1901 se uvádí jako kandidát Německé pokrokové strany.\n\nZemřel v únoru 1904 na cestě z Lince do Mentonu.\n"}
{"id": "1162016", "url": "https://cs.wikipedia.org/wiki?curid=1162016", "title": "Turnham Green (stanice metra v Londýně)", "text": "Turnham Green (stanice metra v Londýně)\n\nTurnham Green je stanice metra v Londýně, otevřená 1. ledna 1869. V 60. letech 20. století zde byly umístěny na zkoušku automaty na jízdenky. Název stanice byl použit v písni \"Suite in C\" v albu McDonald and Giles. Autobusové spojení zajišťují linky: 27, 94, 190, 237, 267, 272, 391, E3, H91 a noční linky: N9 a N11. Stanice se nachází v přepravní zóně 2 a 3 a leží na dvou linkách:\n"}
{"id": "1162017", "url": "https://cs.wikipedia.org/wiki?curid=1162017", "title": "Josef Kara", "text": "Josef Kara\n\nJosef ben Šim'on Kara, hebrejsky , (asi 1050–1130) byl francouzský biblický exegeta, snad jeden z Rašiho žáků.\n\nNarodil se a působil v Troyes. Jeho strýc a učitel byl Menachem ben Chelbo v Provenci, studoval také ve Wormsu, poté se usadil v Troyes a často také navštěvoval Rašiho domácnost a možná byl i jeho žák.\n\nPřipravil komentář k celé Bibli (celý se ale nedochoval), významné jsou jeho komentáře pijutů. Při komentářích používal i textové glosy ve staré francouzštině a češtině (kenaanském jazyce), které dosahovaly i rozsahu vět.\n\n"}
{"id": "1162018", "url": "https://cs.wikipedia.org/wiki?curid=1162018", "title": "Marián Varga &amp; Collegium Musicum", "text": "Marián Varga &amp; Collegium Musicum\n\nMarián Varga & amp; Collegium Musicum je druhé koncertní album slovenské art-rockové skupiny Collegium Musicum z roku 1975. \n\n\nHudba:\n\n\n"}
{"id": "1162019", "url": "https://cs.wikipedia.org/wiki?curid=1162019", "title": "122. peruť (Izrael)", "text": "122. peruť (Izrael)\n\n122. peruť () Izraelského vojenského letectva, také známá jako peruť Nachšon (dříve „Dakota“, či „peruť Dakot“), je jednotka vybavená stroji Gulfstream G550 a umístěná na základně Nevatim. \nPeruť provozuje pět strojů G550, v Izraelském letectvu označených \"Nachšon\", ve variantách \"Nachšon-Ejtam\" a \"Nachšon-Šavit\". Dva z nich jsou užívány v roli strojů systému včasné výstrahy a řízení (AWACS) a tři jako letouny radiového a radiotechnického průzkumu.\n\nDo roku 2000 jednotka operovala se stroji Douglas DC-3 „Dakota“.\n"}
{"id": "1162022", "url": "https://cs.wikipedia.org/wiki?curid=1162022", "title": "Chiswick Park (stanice metra v Londýně)", "text": "Chiswick Park (stanice metra v Londýně)\n\nChiswick Park je stanice metra v Londýně, otevřená 1. července 1879 jako \"Acton Green\". V březnu 1887 došlo k přejmenování na \"Chiswick Park & Acton Green\". Dnešní podoba jména vznikla 1. března 1910. Roku 1903 byla stanice elektrifikována. V letech 1931-1932 byla stanice přestavěna Charlesem Holdenem. Holdenova inspirace na přestavbu pocházela ze stanice metra Krumme Lanke v Berlíně. Stanice v podobném stylu je Arnos Grove. Autobusové spojení zajišťují linka 440. Stanice se nachází v přepravní zóně 3 a leží na lince:\n"}
{"id": "1162024", "url": "https://cs.wikipedia.org/wiki?curid=1162024", "title": "Hugo XI. z Lusignanu", "text": "Hugo XI. z Lusignanu\n\nHugo XI. z Lusignanu řečený \"Snědý\" ( \"Hugues XI de Lusignan\", 1221– 6. dubna 1250) byl hrabě z Angoulême a La Marche z dynastie Lusignanů.\n\nNarodil se jako nejstarší syn a dědic hraběte Huga z Lusignanu a Isabely z Angoulême, bývalé anglické královny. Jeho otec patřil ke vzbouřencům proti regentské vládě Blanky Kastilské, což ovlivnilo Hugův život. Původně byl zasnoubený s Janou, dcerou a dědičkou Raimonda VII. z Toulouse. Zasnoubení bylo roku 1229 zrušeno a Jana byla zasnoubena s bratrem francouzského krále. Jako odškodnění bylo následně naplánováno Hugovo zasnoubení s Isabelou, dcerou Blanky Kastilské. Ke sňatku nedošlo, Hugo se roku 1238 oženil s Jolandou, dcerou bretaňského vévody Petra Mauclerca. Jeho otec byl pak opět vůdcem dalšího povstání proti francouzské koruně, do níž se zapletl i anglický král Jindřich III. Po bitvě u Taillebourgu v létě 1242 vzpoura pro Lusignany skončila drtivou porážkou.\n\nHugo zdědil po matčině smrti roku 1246 hrabství Angoulême a roku 1249 se společně s otcem v družině bývalého otcova soupeře Alfonse z Poitiers připojil ke křížové výpravě. Otec padl v červnu téhož roku u Damietty a samotný Hugo 6. dubna 1250 v bitvě u Fariskuru. Jeho ostatky byly pohřbeny v klášteře La Couronne.\n"}
{"id": "1162025", "url": "https://cs.wikipedia.org/wiki?curid=1162025", "title": "Franz Holter", "text": "Franz Holter\n\nFranz Holter (26. listopadu 1842 Wels – 3. nebo 4. dubna 1921 Wels nebo Linec) byl rakouský politik německé národnosti z Horních Rakous, na počátku 20. století poslanec Říšské rady.\n\nVystudoval nižší gymnázium v Kremsmünsteru. Byl majitelem železářské firmy Jax ve Welsu. Angažoval se veřejně i politicky. Zasedal v obecním výboru ve Welsu. Byl členem obchodní komory a výboru městské spořitelny. Působil rovněž v muzejním výboru. Byl dlouholetým náměstkem zemského předsedy svazu hasičů. Město Wels mu udělilo čestné občanství. Získal Zlatý záslužný kříž.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1901 za kurii městskou v Horních Rakousích, obvod Wels, Lambach, Grieskirchen atd. Ve volebním období 1901–1907 se uvádí jako Franz Holter, kupec.\n\nVe volbách roku 1901 se uvádí jako kandidát Německé lidové strany.\n\nZemřel v dubnu 1921. Pohřeb se měl konat ve Welsu.\n"}
{"id": "1162026", "url": "https://cs.wikipedia.org/wiki?curid=1162026", "title": "Alfredo Pacheco", "text": "Alfredo Pacheco\n\nAlfredo Alberto Pacheco (1. prosince 1982, Santa Ana – 27. prosince 2015, tamtéž) byl salvadorský fotbalový obránce a reprezentant. Hrál na postu levého beka. Mimo Salvador působil na klubové úrovni v USA.\n\nVe věku 33 let se stal obětí vraždy, 27. prosince 2015 jej na ulici v rodném městě Santa Ana zastřelili v automobilu neznámí pachatelé. Za prosinec 2015 byl už druhým fotbalistou z některé středoamerické země, který byl ve své vlasti zastřelen (10. prosince zemřel stejným způsobem Arnold Peralta z Hondurasu).\n\n\nV salvadorském národním A-mužstvu debutoval v roce 2002. Celkem odehrál v letech 2002–2013 za salvadorský národní tým 86 zápasů (vstřelil 7 gólů), což z něj činí hráče s nejvyšším počtem startů v salvadorské reprezentaci (aktuální k lednu 2016).\n\nV září 2013 byl společně s 13 reprezentačními spoluhráči potrestán doživotním zákazem startu v reprezentaci kvůli nekalému ovlivňování zápasů.\n\n"}
{"id": "1162030", "url": "https://cs.wikipedia.org/wiki?curid=1162030", "title": "Gunnersbury (stanice metra v Londýně)", "text": "Gunnersbury (stanice metra v Londýně)\n\nGunnersbury je stanice metra v Londýně, otevřená 1. ledna 1869 jako \"Brentford Road\". Současné jméno dostala roku 1871. Elektrifikace stanice proběhla v roce 1903. 8. října 1954 zničilo stanici tornádo. V 60. letech byla stanice obnovena. Dříve zde jezdila linka Metropolitan Line a Hammersmith & City Line. Autobusovou dopravu zajišťují linky: 237, 267, 391, 440, H91 a noční linka N9. Stanice leží v přepravní zóně 3 a nachází se na lince:\n"}
{"id": "1162032", "url": "https://cs.wikipedia.org/wiki?curid=1162032", "title": "Kew Gardens (stanice metra v Londýně)", "text": "Kew Gardens (stanice metra v Londýně)\n\nKew Gardens je stanice metra v Londýně, otevřená 1. ledna 1869. Je pojmenována podle Královských botanických zahrad v Kew. Dříve zde jezdila linka Metropolitan Line a Hammersmith & City Line. Autobusové spojení zajišťuje linka 391. U stanice stojí Footbridge Françoise Hennebiquea. Stanice se nachází v přepravní zóně 3 a 4 a leží na lince:\n"}
{"id": "1162033", "url": "https://cs.wikipedia.org/wiki?curid=1162033", "title": "Richmond (stanice metra v Londýně)", "text": "Richmond (stanice metra v Londýně)\n\nRichmond je železniční stanice a stanice metra v Londýně, otevřená 27. července 1846. Roku 1903 proběhla její elektrifikace. Dříve zde jezdila linka Metropolitan Line a Hammersmith & City Line. Autobusové spojení zajišťují linky: 33, 65, 190, 337, 371, 391, 419, 490, 493, 969, H22, 537, R68, R70 a noční linka N22. Stanice se nachází v přepravní zóně 4 a leží na lince:\n"}
{"id": "1162034", "url": "https://cs.wikipedia.org/wiki?curid=1162034", "title": "Japonismus", "text": "Japonismus\n\nJaponismus je označení pro jev přijímání japonských vlivů do evropské kultury, který zavedl už v 70. letech 19. století francouzský historik umění Philippe Burty. Existuje názor, že japonský dřevořez měl na evropské moderní umění stejný vliv jako kdysi antika na renesanci.\n\nZájem o Japonsko, jeho životní styl a umění se v Evropě datuje od pařížské světové výstavy 1867. Japonské dřevořezy se začaly do Francie dovážet ve velkém a vzbudily zájem malířů, kteří se později stali vůdčími postavami moderních tendencí ve výtvarném umění. Vincent van Gogh kopíroval v roce 1887 dva Hirošigeho obrazy: \"Kvetoucí švestkový strom\" a \"Most v dešti\". Svého přítele Émila Zolu namaloval Edouard Manet v roce 1868 s japonským dřevorytem na zdi v pozadí a se spisem, v němž hájí Manetovu inklinaci k japonismu, v rukou. Od poloviny 60. let je Manetova inspirace japonskými dřevořezy, zejména pokud jde o uplatnění světlé barevnosti, nesporná. Velkým ctitelem japonského umění ukijo-e, usilujícího o zachycení prchavého okamžiku, byl Claude Monet. U svého domu v Giverny vybudoval zahradu s japonským mostem a interiér obytných místností zdobily desítky dřevořezů od Hirošigeho a dalších japonských autorů. Snad nejvíce ovlivnil Hirošige Jamese Whistlera, amerického malíře žijícího v Paříži a Londýně. Whistler se podílel zásadním způsobem na přijetí japonismu v Anglii.\n"}
{"id": "1162035", "url": "https://cs.wikipedia.org/wiki?curid=1162035", "title": "Boroviči", "text": "Boroviči\n\nBoroviči () je město v Novgorodské oblasti v Ruské federaci. Při sčítání lidu v roce 2010 mělo 53 690 obyvatel, což z něj dělalo druhé největší město oblasti po Novgorodu.\n\nBoroviči jsou největším městem na řece Mstě, přítoku Ilmeňského jezera. Leží při severním okraji Valdajské vrchoviny ve vzdálenosti 194 kilometrů na východ od Novgorodu, správního střediska celé oblasti.\n\nPrvní zmínka o sídle je z roku 1495. V roce 1770 jej Kateřina II. Veliká povýšila na město; v té době byla jeho důležitost dána především polohou na řece Mstě, důležité dopravní tepně spojující střední Rusko s Baltským mořem.\n\nV průběhu 19. století s nástupem železnice ztratilo město část svého významu.\n\n\n"}
{"id": "1162036", "url": "https://cs.wikipedia.org/wiki?curid=1162036", "title": "Stamford Brook (stanice metra v Londýně)", "text": "Stamford Brook (stanice metra v Londýně)\n\nStamford Brook je stanice metra v Londýně, otevřená 1. ledna 1869. 5. ledna 1964 zde byly nainstalovány automaty na jízdenky. Dříve zde jezdila Metropolitan Line. Autobusové spojení zajišťuje linka 237. Stanice se nachází v přepravní zóně 2 a leží na lince:\n"}
{"id": "1162037", "url": "https://cs.wikipedia.org/wiki?curid=1162037", "title": "Zámeček Na Křížku", "text": "Zámeček Na Křížku\n\nZámeček Na Křížku v Braníku je budova v historizujícím slohu (novorenesance) se zahradou ze 2. poloviny 19. století. Stojí na adrese Vlnitá 77/33. Objekt je od 3. května 1958 chráněnou památkou.\n\nZámeček stojí na úpatí hory Psár, ve svahu pod sídlištěm Zelený pruh. Objekt původně sloužil jako zemědělská usedlost, což připomínají některé zachované části hospodářských budov. Budova však byla na počátku 20. století postupně přestavěna na restauraci.\n\nPo roce 2003 prošel projekt kompletní rekonstrukcí a dnes je sídlem nadnárodni společnosti Forever Living Products Czech republic, s.r.o., která je zároveň současným majitelem nemovitosti.\n\nFasády v horních částech průčelí pokryty sgrafitovou výzdobou, jejímž autorem je Ladislav Novák, provedení bylo inspirováno vzory Mikoláše Alše. Stavba je zajímavá svou bizarností, členitým půdorysem a celkovou nepravidelností, značně volným fantazijním zacházením s motivy a jednotlivými detaily.\n"}
{"id": "1162038", "url": "https://cs.wikipedia.org/wiki?curid=1162038", "title": "Hugo XII. z Lusignanu", "text": "Hugo XII. z Lusignanu\n\nHugo XII. z Lusignanu ( \"Hugues XII de Lusignan\", 1235/1240 – po 25. srpnu 1270) byl pán z Lusignanu, Couhe a Peyrat, hrabě z La Marche a Angoulême.\n\nNarodil se jako nejstarší syn Huga XI. z Lusignanu a Jolandy, dcery bretaňského vévody Petra Mauclerca. Otec roku 1250 padl ve Svaté zemi a za nezletilého Huga regentskou vládu vykonávala matka. 29. ledna 1253/4 se v Fougères oženil s Johanou z Fougères, dcerou a dědičkou Rola III. z Fougères. O dvacet let později věren rodové tradici vyslyšel volání křížových výprav, přijal kříž a zemřel během kruciáty krále Ludvíka IX. v důsledku epidemie ve vojenském ležení. Jeho ostatky byly přepraveny do vlasti a pohřbeny v rodovém klášteře La Couronne. Dědicem panství se stal nejstarší syn Hugo XIII.\n"}
{"id": "1162039", "url": "https://cs.wikipedia.org/wiki?curid=1162039", "title": "Ravenscourt Park (stanice metra v Londýně)", "text": "Ravenscourt Park (stanice metra v Londýně)\n\nRavenscourt Park je stanice metra v Londýně, otevřená 1. ledna 1869. Elektrifikace proběhla roku 1905. Podél části stanice je viadukt. Dříve zde jezdily linky: Metropolitan Line a Hammersmith & City Line. Autobusové spojení zajišťují linky: 27, 190, 266, 391, H91 a noční linky: N9 a N11. Stanice se nachází v přepravní zóně 2 a leží na lince:\n"}
{"id": "1162042", "url": "https://cs.wikipedia.org/wiki?curid=1162042", "title": "Barons Court (stanice metra v Londýně)", "text": "Barons Court (stanice metra v Londýně)\n\nBarons Court je stanice metra v Londýně, otevřená 9. září 1874. V 19. století byla okolo stanice volná krajina. Ve 20. století se zde začaly stavět domy. Design stanice je od Harryho Forda. Pojmenována je podle barona Margrava z Brandeburgu-Ansbachu. V blízkosti stanice je Londýnská akademie hudby a divadelního umění (LAMDA). Stanice autobusy neobsluhují. Nachází se v přepravní zóně a leží na dvou linkách:\n"}
{"id": "1162043", "url": "https://cs.wikipedia.org/wiki?curid=1162043", "title": "Votum", "text": "Votum\n\nVotum (lat., slib, zaslíbení, přání) může znamenat:\n\n"}
{"id": "1162044", "url": "https://cs.wikipedia.org/wiki?curid=1162044", "title": "West Kensington (stanice metra v Londýně)", "text": "West Kensington (stanice metra v Londýně)\n\nWest Kensington je stanice metra v Londýně, otevřená 9. září 1874 jako \"Fulham-North End\". K přejmenování na současný název došlo roku 1877. Přestavba staniční budovy proběhla v roce 1927 pod vedením architekta Charlese Holdena. Autobusovou dopravu zajišťují linky: 28, 391 a noční linka N28. Stanice se nachází v přepravní zóně 2 a leží na lince:\n"}
{"id": "1162048", "url": "https://cs.wikipedia.org/wiki?curid=1162048", "title": "Shaun Benjamin MacDonald", "text": "Shaun Benjamin MacDonald\n\nShaun Benjamin MacDonald (* 17. června 1988, Swansea, Wales, Spojené království) je velšský fotbalový záložník a reprezentant, v současnosti hráč anglického klubu AFC Bournemouth.\n\n\nMacDonald nastupoval za velšské mládežnické reprezentace U19 a U21.\n\nSvůj debut za velšské reprezentační A-mužstvo absolvoval 12. 10. 2010 v kvalifikačním utkání v Basileji proti reprezentaci Švýcarska (porážka 1:4). Se svým týmem se zúčastnil úspěšné kvalifikace znamenající postup na EURO 2016 ve Francii (byl to premiérový postup Walesu na evropský šampionát).\n\n"}
{"id": "1162049", "url": "https://cs.wikipedia.org/wiki?curid=1162049", "title": "Johana z Lusignanu", "text": "Johana z Lusignanu\n\nJohana z Lusignanu (1260 - 13. dubna 1323) byla francouzská šlechtična. Někdy v letech 1310/13, se stala dědičkou svého strýce Guye, jako paní z Couche a Peyrat, ale ne hraběnkou z La Marche, po smrti její sestry Jolandy totiž hrabství propadlo Filipovi IV. Francouzskému, který ho předal svému synovi Karlovi. Dříve, v roce 1308, po smrti bratra Guye se Johana se sestrou Isabelou staly dědičkami, a hrabství Angoulême prodaly králi.\n\nJohana se dvakrát vdala. Poprvé za Bernarda Ezi III., pána z Albret, se kterým měla dvě dcery. S druhým manželem, sirem Petrem de Geneville, měla další tři dcery. Nejstarší z nich, Johana de Geneville byla manželkou Rogera Mortimera, \"de facto\" vládce Anglie v letech 1327 - 1330.\n\nJohana byla mladší dcerou Huga XII. z Lusignanu, hraběte z La Marche a Angoulême, pána z Lusignanu a Fougères, a Johany z Fougères.\n\nS prvním manželem Bernardem měla dvě dcery:\n\nBernard 24. prosince 1280 zemřel, a Johana se 11. října 1283 provdala za Petra de Geneville, se kterým měla tři dcery:\n\nJohana zemřela 13. dubna 1323 v 63 letech, a byla pohřbena v opatství Valence.\n"}
{"id": "1162050", "url": "https://cs.wikipedia.org/wiki?curid=1162050", "title": "Sanyo", "text": "Sanyo\n\nSANYO Electric Company, Limited (:三洋電機株式会社 \"Sanja Denki kabušiki GAIS\") je japonská elektrotechnická společnost a člen Fortune 500 se sídlem v japonském městě Moriguči v prefektuře Osaka. Společnost se zaměřovala na střední trh a měla před odprodejem přes 230 poboček a dceřiných firem.\n\n21. prosince 2009 ukončil Panasonic akvizici 50,2 % akcií firmy Sanyo v hodnotě 400 miliard jenů (cca 3,5 miliardy eur), čímž se Sanyo stala dceřinou firmou Panasonicu. V červenci 2010 Panasonic oznámil, že získal i zbylé akcie Sanya. Konečně v roce 2012 přestal Panasonic nabízet výrobky pod tímto jménem koncovým spotřebitelům.\n"}
{"id": "1162051", "url": "https://cs.wikipedia.org/wiki?curid=1162051", "title": "Ryan Pini", "text": "Ryan Pini\n\nRyan Pini (10. prosince 1981 Port Moresby) je plavec z Papuy-Nové Guiney, specializuje se na kraul a motýlek.\n\nZačínal v klubu \"Boroko Amateur Swimming Club\", po odchodu na vysokou školu v roce 1999 startoval za \"Yeronga Park Swim Club\" v Brisbane. Reprezentoval Papuu-Novou Guineu na olympiádách v letech 2004, 2008 a 2012. Nejlepšího výsledku dosáhl v Pekingu roku 2008, kde postoupil jako první reprezentant v dějinách své země do finále na 100 metrů motýlek a obsadil celkové osmé místo. Byl také vlajkonošem své výpravy. Na Hrách Commonwealthu vyhrál 100 m motýlek v roce 2006 a byl druhý v roce 2010, na poloviční trati byl v obou případech pátý. Také získal 27 vítězství na Pacifických hrách. Byl zvolen sportovcem roku Papuy-Nové Guiney v letech 2003, 2004, 2005 a 2011, v roce 2005 obdržel Řád britského impéria.\n\n"}
{"id": "1162055", "url": "https://cs.wikipedia.org/wiki?curid=1162055", "title": "Blade (seriál)", "text": "Blade (seriál)\n\nBlade (v anglickém originále Blade: The Series) je americký akční televizní seriál, natočený na motivy komiksových příběhů o Bladeovi vydavatelství Marvel Comics. Premiérově byl vysílán v roce 2006, kdy v jedné řadě vzniklo celkem 13 dílů a kdy se stal prvním seriálem natočeným pro kabelovou televizi Spike. Seriál navazuje na předchozí tři celovečerní filmy o Bladeovi (poslední z nich, \"\", měl premiéru v roce 2004), neboť autorem všech těchto děl je scenárista David S. Goyer. V roli Bladea vystřídal Wesleyho Snipese Kirk „Sticky“ Jones.\n\nBlade, lovec upírů, se společně s pomocníkem Shenem usídlil v Detroitu, kde bojuje proti upírskému domu Chthonu, jenž je veden podnikatelem Marcusem Van Sciverem. Využije přitom i válečnou veteránku Kristu Starrovou, která je po návratu z Iráku kousnuta právě Marcusem, čímž se z ní stane upírka. Ta pak na oko pomáhá Marcusovi a jeho pravé ruce Chase, ale ve skutečnosti má za cíl totéž co Blade, se kterým spolupracuje, tedy vyhladit upírskou rasu.\n\n\nPrvní řada seriálu byla vysílána na stanici Spike od června do září 2006. V Česku byl seriál poprvé vysílán od října 2007 do února 2008 na stanici Prima.\n\n"}
{"id": "1162062", "url": "https://cs.wikipedia.org/wiki?curid=1162062", "title": "Bates Motel", "text": "Bates Motel\n\nBates Motel může být:\n"}
{"id": "1162063", "url": "https://cs.wikipedia.org/wiki?curid=1162063", "title": "Kensington (Olympia) (stanice metra v Londýně)", "text": "Kensington (Olympia) (stanice metra v Londýně)\n\nKensington (Olympia) je stanice metra v Londýně, otevřená 27. května 1844 jako \"Kensington\". Hned téhož roku se zavřela a otevřela se až 2. června 1862 pod názvem \"Addison Road\". Roku 1946 došlo k přejmenování na dnešní jméno. V roce 2011 se stanice rekonstruovala. Autobusové spojení zajišťují linky: 9, 10, 27, 28, 49, 391, C1 a noční linky: N9 a N28. Stanice se nachází v přepravní zóně 2 a leží na lince:\n"}
{"id": "1162064", "url": "https://cs.wikipedia.org/wiki?curid=1162064", "title": "Kálnokyové von Köröspatak", "text": "Kálnokyové von Köröspatak\n\nKálnokyové (\"Kálnoky von Kőröspatak\") jsou starobylý šlechtický rod původem ze Sedmihradska. Od roku 1697 jim náleží titul uherských hrabat. Z původně bohatě rozvětveného rodu existuje dodnes jen jedna linie, která se v 19. století usadila na Moravě, kde byly jejími sídly zámky v Letovicích a v Brodku u Prostějova. Z této linie pochází také nejvýznamnější osobnost rodu, dlouholetý rakousko-uherský ministr zahraničí hrabě Gustav Kálnoky.\n\nRod se připomíná již v 11. století v oblasti kolem Brašova v Sedmihradsku (dnešní Rumunsko), v roce 1252 se uvádějí již se šlechtickým titulem. V Sedmihradsku později získali značně rozsáhlý majetek a vybudovali zde hlavní rodové sídlo ve Valea Crișului (maďarsky Sepsiköröspatak, odtud také pochází rodový přídomek z Köröspataku). Později z rodu vynikl Samuel Kálnoky (1640–1706), který dosáhl hodnosti kancléře v Sedmihradsku, v roce 1697 byl povýšen na hraběte a poslední léta života strávil ve Vídni jako blízký poradce císaře Leopolda. Proslul též jako historik a na vlastní náklady vydal několik dodnes zásadních děl k dějinám Sedmihradska.\n\nZe Samuelova potomstva vynikl vnuk Antonín Kálnoky (1707–1783), který sloužil v armádě a vyznamenal se za sedmileté války, zasloužil se také o přestavbu rodového sídla v Sepsiköröspataku. Antonínův nejmladší syn Tomáš zemřel na následky zranění v Bitvě u Štěrbohol v roce 1757, starší syn Ludvík Štěpán Kálnoky (1743–1793) stál u zrodu dvou rodových linií, moravské a sedmihradské. Posledním představitelem sedmihradské větve byl hrabě Felix Kálnoky (1824–1889), potomstvo moravské větve žije dodnes.\n\nV potomstvu Ludvíka Štěpána se jedna linie Kálnokyů během 19. století usadila na Moravě, členové rodu se aktivně zapojili do veřejného dění v Letovicích a v Brodku u Prostějova. Ludvík Štěpán Kálnoky se v roce 1764 ve Vídni oženil s hraběnkou Marií Eleonorou von Blümegen (1744–1821), jejíž rodina tehdy patřila k elitě politického a společenského života na Moravě. Blümegenovský majetek v Letovicích připadl Kálnokyům oficiálně až v roce 1820, již předtím zde ale členové rodu pobývali a lázně Andělka u Letovic nesou jméno hraběnky Marie Anny Engelové z Wagrainu (1770–1832), manželky Jindřicha Antonína Kálnokyho (1765–1822).\n\nV následující generaci rozšířil rodový majetek na Moravě Gustav Josef Kálnoky (1799–1884), který sňatkem s hraběnkou Isabelou Schrattenbachovou (1809–1875) získal panství Brodek u Prostějova. Z jejich manželství se narodilo čtrnáct dětí, dědicem Letovic se stal syn Alexandr Kálnoky (1830–1905), generálmajor a c. k. komoří, který se v roce 1885 stal i čestným občanem Letovic. Zemřel svobodný a majetek po něm zdědil nejmladší bratr Hugo Kálnoky (1844–1928), c.k. tajný rada, generálmajor, doživotní člen rakouské panské sněmovny. Ten po odchodu z aktivní vojenské služby střídal pobyt ve Vídni a v Letovicích, po roce 1918 se nakonec trvale usídlil na zámku v Letovicích. Hugův syn Gustav Kálnoky (1892–1979) podepsal v září 1939 společně se svými švagry Karlem a Jindřichem Belcrediovými Národnostní prohlášení české a moravské šlechty.\n\nDalší z bratrů Béla Kálnoky z Köröspataku (1839–1880) převzal panství Brodek u Prostějova a jako poslanec Moravského zemského sněmu patřil k významným osobnostem veřejného života na Moravě.\n\nZ potomstva Gustava Josefa vynikl třetí syn Gustav Zikmund Kálnoky (1832–1898), který po krátké službě v armádě vstoupil do diplomatických služeb, byl vyslancem v Dánsku, velvyslancem v Rusku a nakonec v letech 1881–1895 nejdéle sloužícím rakousko-uherským ministrem zahraničních věcí. Brodek přešel ve 20. století sňatkem na rod Belcrediů, posledním majitelem velkostatku Letovice byl Alexandr Kálnoky (1888–1965), kterému byl majetek po roce 1945 zkonfiskován. Jeho syn Alexandr Kálnoky (1924–2017) požádal v roce 1992 o vrácení zámku v Letovicích. Proces se protáhl na několik let, nakonec Krajský soud v Brně uznal, že Kálnokyové měli československé občanství a neprovinili se proti republice, v roce 2001 jim proto byl zámek v Letovicích vydán. Náročné rekonstrukce zdevastovaného zámku se nakonec Kálnoky vzdal a v roce 2004 Letovice prodal. Potomstvo Alexandra Kálnokyho žije v Austrálii, zatímco jeho mladší bratr Alois Kálnoky (*1931) žije s rodinou v Číčově na Slovensku. Zdejší zámek získali Kálnokyové v roce 1905 dědictvím po Valdštejnech, po roce 1989 jim byl vrácen v restitučním řízení.\n\n"}
{"id": "1162069", "url": "https://cs.wikipedia.org/wiki?curid=1162069", "title": "Latimer Road (stanice metra v Londýně)", "text": "Latimer Road (stanice metra v Londýně)\n\nLatimer Road je stanice metra v Londýně, otevřená 16. prosince 1868. Tato stanice se objevila ve filmu Adulthood. Autobusové spojení zajišťují linky 295 a 316. Stanice se nachází v přepravní zóně 2 a leží na dvou linkách:\n"}
{"id": "1162070", "url": "https://cs.wikipedia.org/wiki?curid=1162070", "title": "Jicchak ben Moše", "text": "Jicchak ben Moše\n\nJicchak ben Moše, nazývaný podle svého díla \"Jicchak Or Zarua\", odtud akronymem Riaz (\"Rabbi Jicchak Or Zarua\"), podle svého posledního působiště někdy také mi-Wina (z Vídně, hebrejsky \"יצחק מווינה\"), (okolo 1180 v Čechách – kolem roku 1260 ve Vídni) byl židovský učenec původem z Čech, pro které používá označení \"země Kenánská\". \n\nJicchak ben Moše studoval v Praze u Jicchaka ha-Lavana a jeho syna Ja'akova ben Jichaka a Abraháma ben Azri'ela. \n\nPoté hodně cestoval po Evropě, působil ve Würzburgu a Řezně, v Bonnu a nakonec ve Vídni, kde strávil posledná roky svého života jako vzdělanec a učitel. \n\nJeho životním dílem bylo významné halachické kompedium nazvané \"Or zarua\" (Světlo zaseté), které v největší úplnosti shrnovalo tehdejší autory z Německa, Čech a Francie. Ze struktury textů vyplývá, že je psal mnoho let. V díle na několika místech výslovně zmiňuje rodné Čechy (jako \"Čechach\", nebo \"Pihem\") i Prahu (jako \"Praga\" nebo \"Prag\"). Pro vysvětlení některých složitějších frází v textu využívá staročeských glos. Popisuje zde například také postavení Židů v českých zemích \n\n"}
{"id": "1162071", "url": "https://cs.wikipedia.org/wiki?curid=1162071", "title": "Ludwig Christ", "text": "Ludwig Christ\n\nLudwig Christ (16. srpna 1847 Amstetten – 28. ledna 1920 Linec) byl rakouský podnikatel a politik německé národnosti z Horních Rakous, na počátku 20. století poslanec Říšské rady.\n\nPůsobil jako kupec v Linci. Roku 1881 převzal obchod, jenž roku 1854 založil jeho otec Max Christ. Firmu v roce 1914 předal švagrovi, ale zůstal v ní až do své smrti jako ředitel. V roce 1887 založil továrnu na barvy a roku 1916 firmu na dovoz potravin. Dlouhodobě zasedal v linecké obchodní a živnostenské komoře, v níž zastával i funkci viceprezidenta. Byl členem státní železniční komise, prezidentem železniční společnosti Mühlkreisbahn a akciového pivovaru. Angažoval se veřejně i politicky. V letech 1887–1899 zasedal v obecní radě v Linci a zastával post starosty Amstettenu. Roku 1910 získal titul císařského rady.\n\nZasedal jako poslanec Hornorakouského zemského sněmu. Zvolen sem byl v roce 1904 za kurii obchodních a živnostenských komor. Zemským poslancem byl do roku 1908.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách roku 1904 za kurii obchodních a živnostenských komor v Horních Rakousích, obvod Linec. Nastoupil 19. dubna 1904 místo Emila Dierzera von Traunthal. Ve volebním období 1901–1907 se uvádí jako Ludwig Christ, císařský rada.\n\nVe volbách roku 1904 se uvádí jako kandidát Německé pokrokové strany.\n\nZemřel v lednu 1920.\n"}
{"id": "1162072", "url": "https://cs.wikipedia.org/wiki?curid=1162072", "title": "Ladbroke Grove (stanice metra v Londýně)", "text": "Ladbroke Grove (stanice metra v Londýně)\n\nLadbroke Grove je stanice metra v Londýně, otevřená 13. června 1864 jako \"Notting Hill\". Roku 1869 došlo k přejmenování na \"Notting Hill (Landbroke Grove)\", v roce 1880 zas na \"Notting Hill and Landbroke Grove\". Předposlední přejmenování znělo \"Ladbroke Grove (North Kensington)\", a k němu došlo 1. června 1919. Od roku 1938 má tato stanice současné jméno. Stanice si zahrála v klipu Lily Allen \"LDN\" a ve filmech Adulthood a Kidulthood. Autobusovou dopravu zajišťují linky: 7, 23, 52, 70, 228, 452 a UL1. Stanice se nachází v přepravní zóně 2 a leží na dvou linkách:\n"}
{"id": "1162074", "url": "https://cs.wikipedia.org/wiki?curid=1162074", "title": "Westbourne Park (stanice metra v Londýně)", "text": "Westbourne Park (stanice metra v Londýně)\n\nWestbourne Park je stanice metra v Londýně, otevřená 19. července 1864. Stanice se 31. října 1871 uzavřela a na východ byla postavena nové stanice. Otevřena byla den poté. V únoru 1913 byla u stanice nalezena bomba. Stanice si zahrála v klipu Borise Gardinera \"I Want to Wake Up with You\". Autobusové spojení zajišťují linky: 7, 18, 23, 28, 31, 36, 70, 328 a noční linky N28 a N31. Stanice se nachází v přepravní zóně 2 a leží na dvou linkách:\n"}
{"id": "1162078", "url": "https://cs.wikipedia.org/wiki?curid=1162078", "title": "Kensington", "text": "Kensington\n\nKensington může znamenat:\n\n\n"}
{"id": "1162079", "url": "https://cs.wikipedia.org/wiki?curid=1162079", "title": "Julius Löcker", "text": "Julius Löcker\n\nJulius Löcker (15. srpna 1860 Sankt Agatha – 23. května 1945 Vídeň) byl rakouský právník a politik německé národnosti z Horních Rakous, na počátku 20. století poslanec Říšské rady.\n\nVychodil druhé státní gymnázium ve Štýrském Hradci. Vystudoval práva na Vídeňské univerzitě. Roku 1888 nastoupil na praxi k zemskému soudu ve Vídni, od roku 1889 byl koncipientem v advokátní kanceláři Dr. Haranta v Steyru, kde setrval do roku 1894, kdy přešel do kanceláře Dr. Beurleho v Linci. V roce 1894 byl promován na doktora práv. Působil jako advokát. V roce 1897 složil advokátské zkoušky a od roku 1898 byl činný jako samostatný advokát v Linci. Společníkem v jeho kanceláři byl právník a politik Gustav Pessler. Po Pesslerově smrti se spojil s Dr. Gerbertem. Byl i funkcionářem advokátní komory v Linci, od roku 1908 byl radou správního sdoudu, od roku 1920 prezidentem soudního senátu. Do penze odešel roku 1929. Byl také členem předsednictva spořitelny v Linci a předsednictva Německého spolku.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1901 za kurii městskou, obvod Linec, Urfahr, Ottensheim atd. Ve volebním období 1901–1907 se uvádí jako Dr. Julius Löcker, advokát.\n\nVe volbách roku 1901 se uvádí jako kandidát Německé lidové strany. Několikrát byl za tuto stranu řečníkem v rozpravě o rozpočtu. Ve volbách roku 1907 ho porazil sociální demokrat Josef Gruber.\n"}
{"id": "1162081", "url": "https://cs.wikipedia.org/wiki?curid=1162081", "title": "Chef de brigade", "text": "Chef de brigade\n\nChef de brigade () byla vojenská hodnost Francouzské armády odpovídající hodnosti plukovníka (\"colonel\") v době Velké francouzské revoluce.\n\nByla vytvořena ve stejné době, roku 1793, jako půlbrigáda, jednotka které velel, jež nahradila pluk (\"régiment\"). Obě pojmenování zmizela těsně před vyhlášením císařství, v roce 1803, kdy byla oživena předtím užívaná označení.\n"}
{"id": "1162082", "url": "https://cs.wikipedia.org/wiki?curid=1162082", "title": "Guanciale", "text": "Guanciale\n\nGuanciale je specialita italské kuchyně, vyráběná z nasoleného a usušeného vepřového laloku. Kusy masa vážící přes jeden kilogram odřezané ze spodní části vepřové hlavy se i s kůží vcelku obalí v soli a černém pepři (může se také přidat cukr, drcený česnek, tymián obecný nebo chilli paprička) a pomalu se usuší na tmavém, chladném a dobře větraném místě. Guanciale je hotové po minimálně třech týdnech. Používá se ve studené i teplé kuchyni podobně jako pancetta, od které se liší vyšším obsahem tuku a výraznějším aromatem. Spolu s vejci je základní surovinou pro těstoviny alla Carbonara. Vyhlášeným producentem guanciale je městečko Amatrice (provincie Rieti), kde se z něj připravuje omáčka sugo all'amatriciana s rajčaty a sýrem pecorino.\n\n"}
{"id": "1162087", "url": "https://cs.wikipedia.org/wiki?curid=1162087", "title": "WTA 125K 2015", "text": "WTA 125K 2015\n\nWTA 125K 2015 představovala čtvrtý ročník mezinárodních tenisových turnajů v rámci série WTA 125s, střední úrovně ženského profesionálního tenisu organizované Ženskou tenisovou asociací (WTA). Zahrnovala šest turnajů, z nichž čtyři probíhaly v Asii a po jednom v Evropě a Spojených státech. Odehrávala se od 27. července do 29. listopadu 2015.\n\nKaždý turnaj měl celkový rozpočet 125 000 dolarů, což odráželo pojmenování tohoto okruhu. Dvě události hrané v předchozí sezóně 2014, v čínských městech Su-čou a Ning-po, byly nahrazeny novými turnaji v čínském Ta-lienu, thajském Hua Hinu a kalifornském Carlsbadu.\n\nNejvíce titulů vybojovala čínská hráčka Čeng Saj-saj, když vyhrála jednu dvouhru a dva deblové turnaje.\nCelková dotace událostí činila 125 000 dolarů, což odrážel název série. Ubytování a stravování – tzv. hospitality, byly na turnajích automaticky zajištěny organizátory. Šampiónka dvouhry a každá z vítězek čtyřhry si připsala 160 bodů, finalistky pak 95 bodů.\n"}
{"id": "1162094", "url": "https://cs.wikipedia.org/wiki?curid=1162094", "title": "Giovanni Galli", "text": "Giovanni Galli\n\nGiovanni Galli (* 29. duben 1958, Pisa) byl italský fotbalista, brankář. V současnosti je politikem.\n\nS italskou reprezentací vyhrál mistrovství světa ve Španělsku roku 1982, jako náhradní brankář, na šampionátu nenastoupil.. Zúčastnil se též světového šampionátu v Mexiku roku 1986, kde odehrál čtyři zápasy a mistrovství Evropy roku 1980 (nenastoupil). V národním týmu nastoupil v 19 zápasech.\n\nS AC Milan dvakrát vyhrál Pohár mistrů evropských zemí (1988/89, 1989/90), evropský superpohár 1989. a Interkontinentální pohár 1989. S Parmou vyhrál Pohár UEFA 1994/95.\n\nS Milánem získal titul italského mistra (1987/88). V Serii A odehrál 496 zápasů.\n"}
{"id": "1162096", "url": "https://cs.wikipedia.org/wiki?curid=1162096", "title": "Opština Knjaževac", "text": "Opština Knjaževac\n\nOpština Knjaževac (v srbské cyrilici Општина Књажевац) je základní jednotka územní samosprávy v centrálním Srbsku, v Zaječarském okruhu. V roce 2011 zde žilo 31 491 obyvatel. Sídlem správy opštiny je město Knjaževac.\n\nPod tuto opštinu spadají následující sídla:\n"}
{"id": "1162100", "url": "https://cs.wikipedia.org/wiki?curid=1162100", "title": "Opština Vladičin Han", "text": "Opština Vladičin Han\n\nOpština Vladičin Han (v srbské cyrilici Општина Владичин Хан) je základní jednotka územní samosprávy v Pčinjském okruhu na jihu Srbska. V roce 2011 zde žilo cca 24 000 obyvatel. Sídlem správy opštiny je město Vladičin Han.\n\nPod tuto opštinu spadají následující sídla:\n"}
{"id": "1162102", "url": "https://cs.wikipedia.org/wiki?curid=1162102", "title": "Opština Vrnjačka Banja", "text": "Opština Vrnjačka Banja\n\nOpština Vrnjačka Banja (v srbské cyrilici Општина Врњачка Бања) je základní jednotka územní samosprávy v Rašském okruhu v centrálním Srbsku. V roce 2002 zde žilo 26 492 obyvatel. Sídlem správy opštiny je město Vrnjačka Banja.\n\nPod tuto opštinu spadají následující sídla:\n"}
{"id": "1162104", "url": "https://cs.wikipedia.org/wiki?curid=1162104", "title": "Opština Žitište", "text": "Opština Žitište\n\nOpština Žitište (v srbské cyrilici Општина Житиште, maďarsky Bégaszentgyörgy község) je základní jednotka územní samosprávy v autonomní oblasti Vojvodina na severu Srbska. V roce 2011 zde žilo 16 841 obyvatel. Sídlem správy opštiny je město Žitište. Sama opština se nachází u hranice s Rumunskem; její obyvatelstvo je kromě srbské i maďarské a rumunské národnosti.\n\nPod tuto opštinu spadají následující sídla:\n"}
{"id": "1162105", "url": "https://cs.wikipedia.org/wiki?curid=1162105", "title": "Opština Ćuprija", "text": "Opština Ćuprija\n\nOpština Ćuprija (v srbské cyrilici Општина Ћуприја) je základní jednotka územní samosprávy pro město Ćuprija a jeho okolí v Pomoravském okruhu. V roce 2011 zde žilo 30 645 obyvatel.\n\nPod tuto opštinu spadají následující sídla:\n"}
{"id": "1162107", "url": "https://cs.wikipedia.org/wiki?curid=1162107", "title": "Opština Preševo", "text": "Opština Preševo\n\nOpština Preševo (v srbské cyrilici Општина Прешево, albánsky Komuna e Preshevës) je základní jednotka územní samosprávy na jihu Srbska, v Pčinjském okruhu. V roce 2002 zde žilo 34 904 obyvatel. Sídlem správy opštiny je město Preševo. Opština zaujímá část tzv. Preševské doliny, kterou obývá většinově albánské obyvatelstvo.\n\nPod tuto opštinu spadají následující sídla:\n"}
{"id": "1162108", "url": "https://cs.wikipedia.org/wiki?curid=1162108", "title": "Opština Mladenovac", "text": "Opština Mladenovac\n\nOpština Mladenovac (v srbské cyrilici Општина Младеновац) je základní jednotka územní samosprávy pro město Mladenovac a okolí v centrálním Srbsku. V roce 2011 zde žilo 53 906 obyvatel. Sídlem správy opštiny je město Mladenovac.\n\nPod tuto opštinu spadají následující sídla:\n"}
{"id": "1162109", "url": "https://cs.wikipedia.org/wiki?curid=1162109", "title": "Dominik Lakatoš", "text": "Dominik Lakatoš\n\nDominik Lakatoš (* 8. dubna 1997 Kolín) je český hokejový útočník působící v týmu HC Vítkovice Ridera v české extralize ledního hokeje (ELH). Pochází z romsko-české rodiny, má jednu sestru.\n\n"}
{"id": "1162111", "url": "https://cs.wikipedia.org/wiki?curid=1162111", "title": "Opština Beočin", "text": "Opština Beočin\n\nOpština Beočin (v srbské cyrilici Општина Беочин) je základní jednotka územní samosprávy v autonomní oblasti Vojvodina na severu Srbska. V roce 2011 zde žilo 15 726 obyvatel. Sídlem správy opštiny je město Beočin. Opština má protáhlý, západo-východní tvar.\n\nPod tuto opštinu spadají následující sídla:\n"}
{"id": "1162112", "url": "https://cs.wikipedia.org/wiki?curid=1162112", "title": "Datová struktura", "text": "Datová struktura\n\nV matematické informatice a programování představuje datová struktura konkrétní způsob organizace dat v paměti počítače, který zajišťuje, aby mohla data být používána efektivně.\nDatová struktura umožňuje uchovávat a zpracovávat množinu dat stejného typu nebo různorodých, ale logicky souvisejících dat.\n\nTermín „datová struktura“ může mít několik příbuzných významů:\n\nDatové struktury mohou implementovat jeden nebo více abstraktních datových typů (ADT). Abstraktní datový typ je abstrakce datové struktury; je určen operacemi, které nad ním mohou být prováděny (\"kontraktem\"), a matematickými vlastnostmi těchto operací (včetně jejich paměťové a časové složitosti).\n\nDatová struktura pak je konkrétní implementací kontraktu. Datová struktura poskytuje sadu operací pro vkládání, vyhledávání, aktualizování a mazání dat. Tento soubor operací tvoří \"rozhraní\" datové struktury. Efektivitu datové struktury nelze posuzovat odděleně od těchto operací. Ukládání a vyhledávání může být prováděno nad daty uloženými v hlavní paměti nebo v sekundární paměti; podle typu paměti volíme vhodné datové struktury a algoritmy.\n\nPři vývoji softwaru závisí složitost implementace a rychlost práce výsledného programu na správném výběru datových struktur. Pro různé druhy aplikací se hodí různé typy datových struktur. Některé datové struktury jsou úzce specializovány pro určité úkoly. Například databázové systémy obvykle spoléhají na indexy ukládané pomocí B-stromů. Pokročilé datové struktury poskytují prostředky pro efektivní správu velkého množství dat. Efektivní datové struktury jsou klíčem k návrhu efektivních algoritmů. Některé formální konstrukční metody a programovací jazyky zdůrazňují datové struktury (spíše než algoritmy) jako klíčový organizační faktor při návrhu softwaru.\n\nDatové struktury jsou obvykle založeny na schopnosti počítače načítat a ukládat data na jakékoliv místo v paměti, určené ukazatelem, což je bitový řetězec, představující adresu v paměti. Tento ukazatel může být sám uložen v paměti a manipulován programem. Například datové struktury pole a záznam jsou založeny na výpočtu adresy datových položek pomocí aritmetických operací, zatímco spojové seznamy jsou založeny na ukládání adres datových položek v rámci struktury samotné. Mnoho datových struktur používá oba principy, někdy kombinované netriviálním způsobem.\n\nMnohé klasické datové struktury jsou obsaženy buď ve standardních knihovnách programovacích jazyků nebo vestavěny přímo v programovacích jazycích. Například datová struktura hašovací tabulka je vestavěna do většiny skriptovacích jazyků.\n\nKritéria pro návrh datových struktur:\n\nAbstraktní datové typy \"zásobník\" a \"fronta\" můžeme implementovat spojovým seznamem. Je sice možné spojový seznam (záznamů spojujících klíč a hodnotu) použít i pro abstraktní datový typ \"asociativní pole\", ale výsledek bude pro větší počet prvků málo efektivní. Pro realizaci asociativního pole si tedy spíše vybereme hašovací tabulku nebo některý typ binárního stromu. Pokud si můžeme dovolit předem omezit množinu klíčů, nebo pokud realizujeme asociativní pole, ve kterém se často hledá a méně často se do něj zapisuje, můžeme využít dokonalé hašování.\n\n"}
{"id": "1162113", "url": "https://cs.wikipedia.org/wiki?curid=1162113", "title": "Opština Smederevska Palanka", "text": "Opština Smederevska Palanka\n\nOpština Smederevska Palanka (v srbské cyrilici Општина Смедеревска Паланка) je základní jednotka územní samosprávy pro město Smederevska Palanka a okolí v Podunajském okruhu. V roce 2011 zde žilo 50 284 obyvatel.\n\nPod tuto opštinu spadají následující sídla:\n"}
{"id": "1162115", "url": "https://cs.wikipedia.org/wiki?curid=1162115", "title": "Bílina (hradiště)", "text": "Bílina (hradiště)\n\nBílina je raně středověké hradiště nad východním okrajem stejnojmenného města v okrese Teplice. Nachází se v nadmořské výšce asi 250 m na protáhlé ostrožně obtékané Lukovským potokem a Syčivkou. Od roku 1964 je chráněno jako kulturní památka.\n\nHradiště vzniklo v poslední třetině desátého století, kdy bylo centrem bílinské provincie přemyslovského státu. V roce 1040 byl jeho správcem Prkoš. Kníže Břetislav I. jej pověřil obranou severozápadu země před vojskem německého krále Jindřicha III., které vedl míšeňský markrabě Ekkehard II. Tomu se pravděpodobně v důsledku Prkošovy zrady podařilo proniknout hluboko do vnitrozemí. Po uklidnění válečných akcí kníže potrestal Prkoše utětím končetin a utopením v Bílině.\n\nDalším známým správcem byl Mstiš, který na hradišti nechal poblíž svého dvorce postavit kostel svatého Petra. Vysvěcení kostela se zúčastnil také kníže Vratislav II., který nechal Mstiše vystřídat Kojatou Hrabišicem. Z téhož rodu pocházeli také další známí správci: Sezema (jmenovaný roku 1177), Boguta (1178) a Slavko (1207). Posledním správcem byl Jaroš připomínaný v roce 1222. V první polovině třináctého století hradiště ztrácelo svůj význam a bylo opuštěno. V roce 1237 Bílinu získal jako dědičné léno Ojíř z Frýdberka († 1253), který pravděpodobně založil zdejší hrad.\n\nRozloha hradiště dosahuje 7,25 ha. Předhradí na východní straně chránila hradba rozvezená v devatenáctém století. Podobně zanikl val na západním konci ostrožny. Nejvýraznější stopou po hradišti je vnitřní val, který je pozůstatkem mohutné hradby. V jejím čele stála kamenná zeď široká 1,4 m, na kterou se napojovala dřevohlinitá roštová konstrukce s komorami. Celková šířka dosahovala osmi metrů. Zadní část byla později nahrazena hlinitým násypem s vnitřní roštovou konstrukcí, který hradbu rozšířil až na 14 m. Ve dvanáctém století byla hradba rozšířena ještě jednou. Vnitřní stranu zajistila opuková zeď, ke které se připojila stupňovitá konstrukce vyplněná hlínou. Také prostor mezi oběma zdmi byl rozdělen do komor vyplněných kameny a hlínou. Šírka poslední stavební fáze hradby byla až 19 m. Před hradbou se nacházely ještě dva příkopy.\n\nArcheologickým výzkumem byla ve vnitřním hradu odkryta část pohřebiště o velikosti asi 40 × 40 m odděleného symbolickým příkopem. Prozkoumáno bylo 192 hrobů, ale jejich celkový počet se odhaduje až na osm set. Písemně doložený Mstišův dvorec a kostel však nalezeny nebyly.\n\n"}
{"id": "1162117", "url": "https://cs.wikipedia.org/wiki?curid=1162117", "title": "Josef Ščerba", "text": "Josef Ščerba\n\nJosef Ščerba (11. března 1917 Orlová – 16. listopadu 2000 Praha) byl československý válečný letec 311. čs. bombardovací perutě RAF za druhé světové války.\n\nNarodil se 11. března 1917 v Orlové, okres Karviná. V roce 1920 jeho rodiče zakoupili hostinec v Karviné-Ráji, do kterého se následně celá rodina přestěhovala a který dodnes nese jméno Ščerba. Po maturitě na gymnáziu v Orlové v roce 1937 nastoupil Josef Ščerba na Vojenské letecké učiliště v Prostějově a následně až do demobilizace v březnu 1939 sloužil u 1. leteckého pluku v Hradci Králové. V červenci 1939 přešel do Polska a v srpnu téhož roku se přesunul do francouzského Tours, kde od října 1939 do června 1940 absolvoval výcvik na palubního radiotelegrafistu a střelce. Po kapitulaci Francie v červnu 1940 se československé jednotky přesunuly do Anglie. Josef Ščerba zde pokračoval v leteckém výcviku a následně byl přiřazen k 311. československé bombardovací peruti RAF se základnou v East Wretham. Od května do prosince 1941 absolvoval na letounu Vickers Wellington 36 bombardovacích náletu na Německo a dva na italský přístav Janov. Během prvních 20 náletů byl kapitánem posádky Adolf Musálek, kterého poté nahradil Alois Šiška. 28. prosince 1941 byl při návratu z posledního náletu na německý přístav Wilhelmshaven letoun s označením KX-B sestřelen a pilot byl nucen nouzově přistát v ledových vodách Severního moře. Při přistání zemřel zadní střelec Rudolf Skalický, ostatním členům posádky se podařilo dostat do gumového člunu dinghy, na kterém strávili následujících šest dní. Pátý den na následky vyčerpání a omrzlin zemřeli druhý pilot Josef Tománek a navigátor Josef Mohr. Z šestičlenné posádky letounu tak přežili pouze tři - kapitán posádky Alois Šiška, přední střelec Pavel Svoboda a radiotelegrafista Josef Ščerba. 3. ledna 1942 byl člun vyplaven na nizozemské pobřeží poblíž města Petten a přeživší členové posádky padli do německého zajetí. Následující půlrok strávil Josef Ščerba v německých lazaretech, kde se léčil s rozsáhlými omrzlinami a zažívacími potížemi, způsobenými pitím mořské vody. V červenci 1942 byl internován v zajateckém táboře Stalag Luft III v Saganu. V září 1944 se jeho zdravotní stav zhoršil a byl navržen k repatriaci. Po návratu do Británie prodělal operaci zažívacího traktu a po uzdravení nastoupil k pilotnímu výcviku, avšak do bojů druhé světové války již nezasáhl. Domů do Československa se Josef Ščerba vrátil 16. srpna 1945. \n\nDne 5. listopadu 2015 bylo Josefu Ščerbovi in memoriam uděleno čestné občanství statutárního města Karviné za aktivní účast v bojích za druhé světové války a za přínos pro rozvoj města Karviné. \n\nDne 4. června 2016 byla Josefu Ščerbovi odhalena pamětní deska na budově restaurace Ščerba v Karviné-Ráji. \n\n"}
{"id": "1162118", "url": "https://cs.wikipedia.org/wiki?curid=1162118", "title": "Hans Winter (politik)", "text": "Hans Winter (politik)\n\nHans Winter (14. listopadu 1850 Taiskirchen im Innkreis – 13. prosince 1937 Ried im Innkreis) byl rakouský lékař a politik německé národnosti z Horních Rakous, na počátku 20. století poslanec Říšské rady.\n\nPůsobil jako obecní lékař v Riedu. V Salzburgu získal roku 1872 diplom doktora medicíny. Stal se lékařem v porodníkem v Riedu. V období let 1899–1912 byl také starostou tohoto města. Od roku 1902 do roku 1909 zasedal na Hornorakouském zemském sněmu jako poslanec za kurii měst, obvod Ried.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1901 za kurii městskou, obvod Ried, Haag, Obernberg atd. Mandát obhájil ve volbách roku 1907, konaných poprvé podle všeobecného a rovného volebního práva. Uspěl za obvod Horní Rakousy 06.\n\nVe volbách roku 1901 se uvádí jako kandidát Německé lidové strany. Po volbách roku 1907 zasedl do poslaneckého klubu Německý národní svaz, do kterého se spojilo několik národoveckých německých politických proudů.\n"}
{"id": "1162120", "url": "https://cs.wikipedia.org/wiki?curid=1162120", "title": "Hradec u Kadaně (hradiště)", "text": "Hradec u Kadaně (hradiště)\n\nHradec u Kadaně (též \"Na Pokladě\") je hradiště na rozsáhlé ostrožně nad soutokem Úhošťanského potoka s Ohří. Nachází se jeden kilometr severovýchodně od Hradce a čtyři kilometry jihovýchodně od Kadaně v okrese Chomutov. Od roku 1963 je chráněno jako kulturní památka.\n\nLokalita byla osídlena již v pravěku, kdy se na ní postupně vystřídaly kultura s lineární keramikou, kultura s nálevkovitými poháry, únětická, mohylová, knovízská a štítarská kultura. V pozdní době halštatské zde vzniklo hradiště, které sice zaniklo, ale jeho plocha byla podle archeologických nálezů osídlena také v době laténské a během starší doby římské. V devátém století existovala na budoucím předhradí slovanská osada a samotné hradiště bylo s využitím starších valů znovu vybudováno na přelomu devátého a desátého století. Po založení Kadaně pravděpodobně ztratilo význam a zaniklo ve druhé polovině dvanáctého století.\n\nHradiště bylo trojdílné s celkovou rozlohou 25 ha. Chránila ho trojice hradeb částečně dochovaných v podobě valů. Všechny tři valy ponechávají na jižním okraji prostor pro přístup dovnitř hradiště. Vnější předhradí o rozloze 14,3 hektaru bylo opevněno příkopem a valem dlouhým 650 metrů. Jeho zbytky jsou asi tři metry vysoké a v patě až patnáct metrů široké. Střední val, který odděloval vnitřní předhradí (5,8 hektaru), byl 255 metrů dlouhý, dva metry vysoký a až deset metrů široký. Během druhé poloviny dvacátého století byl téměř beze zbytku rozorán, ale kromě starších záznamů je jeho existence doložena leteckou archeologií.\n\nPlocha vnitřního hradu činí 4,9 hektaru. Těleso valu měřilo v roce 1972 na délku 200 metrů, šířka dosahovala až sedmnáct metrů a výška nad předhradím až třináct metrů. Nejstarší fázi z doby štítarské kultury tvořil hliněný násep, jehož koruna mohla nést palisádu. Tento val překryla hradba o 300 let mladšího halštatského hradiště, před jejíž výstavbou byl terén srovnán mohutnou navážkou. Na ní byly postaveny dvě pět metrů vzdálené hradby vysoké přibližně tři metry. Tvořila je roubená konstrukce vyplněná kamením a hlínou. Podle vrstvy vypálené hlíny se předpokládá, že zanikla během požáru. Nejmladší slovanské opevnění představovala čelní kamenná zeď, za kterou se nacházela roštová konstrukce vyplněná hlínou.\n\n"}
{"id": "1162122", "url": "https://cs.wikipedia.org/wiki?curid=1162122", "title": "Železniční trať Petrohrad–Moskva", "text": "Železniční trať Petrohrad–Moskva\n\nŽelezniční trať Petrohrad–Moskva, také zvaná Nikolajevská železnice ( – \"Nikolajevskaja železnaja doroga\"), je 650 kilometrů dlouhá vysokorychlostní trať v Rusku spojující hlavní město Moskvu s Petrohradem. Dopravu na ní provozuje společnost Okťabrskaja železnaja doroga patřící pod Ruské železnice.\n\nJedná se o druhou nejstarší železnici v Rusku, neboť byla vystavěna v letech 1842–1851. Zároveň se jedná o jednu z nejdůležitějších ruských železnic a od roku 2009 první ruskou vysokorychlostní železnici; vlaky Sapsan zde jezdí rychlostí 250 km/h a cesta jim trvá čtyři hodiny.\n"}
{"id": "1162124", "url": "https://cs.wikipedia.org/wiki?curid=1162124", "title": "Royal Oak (stanice metra v Londýně)", "text": "Royal Oak (stanice metra v Londýně)\n\nRoyal Oak je stanice metra v Londýně, otevřená 30. října 1871. Stanice se nachází v přepravní zóně 2 a leží na dvou linkách:\n\nAutobusové spojení zajišťují linky 18,36 a noční linka N18.\n\nStanice je zobrazena ve filmu Kidulthood a v klipu písně \"Nature Springs\" z alba The Good.\n"}
{"id": "1162129", "url": "https://cs.wikipedia.org/wiki?curid=1162129", "title": "Marcel Petiot", "text": "Marcel Petiot\n\nMarcel André Henri Félix Petiot (17. ledna 1897, Auxerre – 25. května 1946, La Santé, Paříž) byl francouzský lékař a sériový vrah. Byl odsouzen k smrti za mnohonásobnou vraždu poté, co v jeho domě v Paříži bylo během 2. světové války nalezeno 23 lidských těl. Celkový počet jeho obětí není znám.\n\nPetiot vystupoval jako údajný člen hnutí odporu, který sliboval hlavně bohatým Židům bezpečný útěk za hranice, ale své oběti zabíjel v plynové komoře, kterou si zařídil ve svém domě. V březnu 1944 si lidé stěžovali na nesnesitelný zápach vycházející z domu v pařížské ulici Le Sueur a přivolaní policisté v něm objevili zbytky těl obětí.\n\nPřípad se stal námětem řady knih a filmů. Americký historik a spisovatel David King příběh zpracoval v knize \"„Smrt ve městě světla“\" (Death in the City of Light). V roce 1990 natočil francouzský režisér Christian de Chalonge film \"Docteur Petiot\", ve kterém roli Petiota sehrál Michel Serrault.\n"}
{"id": "1162130", "url": "https://cs.wikipedia.org/wiki?curid=1162130", "title": "Krupařství", "text": "Krupařství\n\nKrupařství byl v minulosti obchod s moukou. Prodejce zvaný krupař přijímal od mlynáře mouku, kterou v obchodě prodával. Dále se v obchodě prodávaly obilniny jako kroupy, jáhly nebo proso.\n\nKrupařství se vyskytuje v české literatuře v Povídkách malostranských (1878) od Jana Nerudy. Celý děj povídky \"Jak si pan Vorel nakouřil pěnovku\" se v odehrává právě v krupařství. Povídka se odehrává v 19. století na Malé Straně v Praze.\n"}
{"id": "1162133", "url": "https://cs.wikipedia.org/wiki?curid=1162133", "title": "Warwick Avenue (stanice metra v Londýně)", "text": "Warwick Avenue (stanice metra v Londýně)\n\nWarwick Avenue je stanice metra v Londýně, otevřená 31. ledna 1915. Odbavovací halu zasáhl 17. září 1985 oheň. Stanice pak byla den zavřená. Podle stanice je pojmenovaná píseň od velšské zpěvačky Duffy, která vyhrála 3. místo UK Singles Chart. Autobusové spojení zajišťují linky: 6, 46, 187 a 414. Stanice se nachází v přepravní zóně 2 a leží na lince:\n"}
{"id": "1162136", "url": "https://cs.wikipedia.org/wiki?curid=1162136", "title": "Kaple svaté Otýlie", "text": "Kaple svaté Otýlie\n\nKaple svaté Otýlie se nachází na více místech:\n\n\n"}
{"id": "1162137", "url": "https://cs.wikipedia.org/wiki?curid=1162137", "title": "Hokejové hry Brno 2016", "text": "Hokejové hry Brno 2016\n\nHokejové hry Brno 2016 (nebo \"Czech Winter Hockey games\") byla série hokejových utkání, která probíhala od 3. do 8. ledna 2016. Všechna utkání se hrála pod širým nebem na mobilním kluzišti v místech zbořeného stadionu Za Lužánkami. A-tým Komety Brno tu sehrál dva extraligové zápasy, a sice se Spartou a Plzní. Dále zde proběhlo utkání brněnské Techniky a Hodonína, střetly se zde mládežnické týmy Komety Brno, Třince, Jihlavy a Warrioru Brno, výběry Moravy a Čech do 16 let a týmy Masarykovy a Karlovy univerzity. Celkově se zde sehrálo dvanáct zápasů.\n\nToto je seznam vysvětlivek použitých v souhrnech odehraných zápasů.\n\n"}
{"id": "1162142", "url": "https://cs.wikipedia.org/wiki?curid=1162142", "title": "Kaple svatého Jakuba", "text": "Kaple svatého Jakuba\n\nKaple svatého Jakuba se nachází na více místech. Mohou být zasvěcené svatému Jakubu Staršímu (často též označované jako kaple svatého Jakuba Většího nebo Jakuba Apoštola) nebo méně často svatému Jakubu Mladšímu.\n\n…a mnoho dalších.\n\n…a mnoho dalších.\n\n"}
{"id": "1162145", "url": "https://cs.wikipedia.org/wiki?curid=1162145", "title": "Tomáš Kůgel", "text": "Tomáš Kůgel\n\nTomáš Kůgel (* 24. října 1988) je český herec a hudebník – klarinetista, saxofonista a zpěvák.\n\nVystudoval na Pražské konzervatoři a JAMU hru na klarinet. Účinkuje v kapelách ChristmasBrass Band, Jaamydwa, Rotengam group, Mr. Elastik, Malý Ryby, Oranžáda a Domažlická Dudácká muzika. Od roku 2011 moderuje a skládá hudbu pro dětský pořad Studio Kamarád.\n\n\n\n\nDivadlo Aqualung\n\n"}
{"id": "1162149", "url": "https://cs.wikipedia.org/wiki?curid=1162149", "title": "Kaple svatého Václava (České Budějovice)", "text": "Kaple svatého Václava (České Budějovice)\n\nNa současném území Českých Budějovic stálo vícero kaplí svatého Václava:\n\n"}
{"id": "1162151", "url": "https://cs.wikipedia.org/wiki?curid=1162151", "title": "Dominik Mašín", "text": "Dominik Mašín\n\nDominik Mašín (* 1. února 1996 Městec Králové) je český hokejový obránce působící v týmu Syracuse Crunch American Hockey League (AHL).\n\nHokej hrál za mládežnické oddíly Slavia Praha. Byl také členem mládežnických reprezentačních výběrů do 16, 17, 18 a 20 let. Na mistrovství světa hráčů do 18 let dosáhl jako kapitán mužstva svého největšího úspěchu, když český tým získal stříbrné medaile. I díky tohoto úspěchu byl v roce 2014 draftován v druhém kole draftu (celkově jako 35. hráč) týmem Tampa Bay Lightning.\n\n"}
{"id": "1162153", "url": "https://cs.wikipedia.org/wiki?curid=1162153", "title": "Čertižné", "text": "Čertižné\n\nČertižné je obec na Slovensku v okrese Medzilaborce.\n\n\n\n\n"}
{"id": "1162154", "url": "https://cs.wikipedia.org/wiki?curid=1162154", "title": "Zdeněk Vyhlídal (spisovatel)", "text": "Zdeněk Vyhlídal (spisovatel)\n\nZdeněk Vyhlídal (* 21. dubna 1934, Žďár nad Sázavou) je český spisovatel, novinář a pedagog, autor literatury faktu a literatury pro děti a mládež i pro dospělé.\nPo maturitě roku 1952 nemohl pro své náboženské vyznání přímo studovat na vysoké škole a musel nejprve rok pracovat jako pomocný dělník ve slévárně. V letech 1953-1958 mu bylo umožněno vystudovat český a polský jazyk na Filozofické fakultě Masarykovy univerzity v Brně. Krátce pracoval jako redaktor Krajského nakladatelství v Havlíčkově Brodě a po roční vojenské službě se roku 1959 stal redaktorem Československého rozhlasu, nejprve literárního vysílání v Ostravě a později zpravodajského oddělení v Brně. Roku 1963 se stal vedoucím kulturní rubriky brněnské redakce \"Svobodného slova\" a v letech 1964–1969 byl zpravodajem tohoto listu v Olomouci.\n\nRoku 1967 obhájil na Filozofická fakulta Univerzity Palackého v Olomouci rigorózní práci na téma \"Jakub Arbes jako literární historik a kritik\" a získal titul PhDr. (doktor filozofie). Roku 1968 působil jako předseda Okresního sdružení organizací dětí a mládeže v Olomouci a pracoval v redakční radě časopisu \"Student\". Od roku 1969 od roku 1974 vyučoval na Pedagogické fakultě Univerzity Palackého jako odborný asistent. Roku 1974 přednášel obor rozhlasové a televizní dramaturgie na Katedře dějin věd o umění Filozofické fakulty Univerzity Jana Evangelisty Purkyně v Brně (tak se v letech 1960-1990 jmenovala Masarykova univerzita), byl však propuštěn, vrátil se do Brna a věnoval se literární, rozhlasové a televizní práci.\n\nRoku 1980 se stal spoluzakladatelem a poté předsedou organizace Českého svazu ochránců přírody v Brně. Pro její kontakty se zahraničím a pro činnost, která se příliš nelíbila tehdejším komunistickým představitelům, byl v roce 1984 ve vykonstruovaném procesu odsouzen na šest měsíců podmíněně a roku 1988 ze stejných důvodů zatčen a odsouzen na čtyři měsíce do vězení. Roku 1990 se podílel na založení Ligy na ochranu zvířat. V roce 1991 byl tiskovým mluvčím politické strany Hnutí za samosprávnou demokracii - Společnost pro Moravu a Slezsko a řídil její týdeník \"Moravská orlice\". V letech 1993–2002 pracoval jako externí redaktor rozhlasové stanice Svobodná Evropa. Roku 2010 obdržel Skleněnou medaili, druhé nejvyšší ocenění Kraje Vysočina, za celoživotní přínos v oboru literatury se zaměřením na pověsti a lidová vyprávění z Českomoravské vrchoviny.\nJe autorem rozhlasových her a televizních inscenací, literatury faktu a literatury pro děti a mládež im pro dospělé. Psát začal již v době studií a jeho literární recenze, první prózy a kratší překlady z polštiny vycházely v \"Mladé frontě\", v ostravském měsíčníku \"Červený květ\" nebo v olomouckém okresním listu \"Stráž lidu\". Knižně debutoval roku 1958 sbírkou pověstí a lidových vyprávění z Českomoravské vrchoviny \"Odbíjí půlnoc\" a od tohoto roku začal také publikovat své práce v různých periodikách (například \"Rovnost\", \"Jiskra\", \"Stráž lidu\", \"Svět v obrazech\", \"Ahoj na sobotu\", \"Nová svoboda\", \"Brněnský večerník\", \"Nástup\", \"Ostravský kulturní měsíčník\" a další). Spolupracoval s televizí i s rozhlasem, pro který v letech 1979–1987 napsal na třicet dílů rozhlasového rodinného seriálu \"Jak se máte Vondrovi?\" Kromě toho je autorem mnoha článků a příspěvků do různých sborníků a a kolektivních publikací.\n\n"}
{"id": "1162155", "url": "https://cs.wikipedia.org/wiki?curid=1162155", "title": "Jiří Jelínek (japanista)", "text": "Jiří Jelínek (japanista)\n\nJiří Jelínek (1. února 1939, Praha) je český japanalog a anglicista. Člen British Association for Japanese Studies a European Association for Japanese Studies.\n\nV rámci Filozofické fakulty UK po absolutoriu oborů japanologie a anglistika působil též jako odborný asistent (1961-68), mezitím však absolvoval postgraduální studium zaměřené na matematickou lingvistiku. V roce 1968 emigroval do Anglie, kde se uchytil na univerzitě v Sheffieldu v oboru japanologie. Těžiště jeho práce spočívá ve vývoji programu pro strojový překlad mezi japonštinou a angličtinou a v lingvistických studiích.\n\n"}
{"id": "1162156", "url": "https://cs.wikipedia.org/wiki?curid=1162156", "title": "Juraj Krajčovič", "text": "Juraj Krajčovič\n\nJuraj Krajčovič (24. března 1898, Bošáca, Rakousko-Uhersko ₋ 19. února 1945, Melk, Německo) byl důlní inženýr a učitel.\n\nStudoval na gymnáziu v Trenčíně. V roce 1923 absolvoval Vysokou školu báňskou v Příbrami. Od roku 1923 pracoval jako učitel na Vyšší průmyslové škole strojní v Košicích, od 1939 byl ředitelem Státní průmyslové školy v Banské Bystrici. Krajčovič zastával pozice nesouhlasné ke klerofašistickému režimu Slovenského štátu, a proto dal během Slovenského národního povstání budovu školy k dispozici Pověřenectví školství a národní osvěty. Po přechodu SNP do hor se snažil zachránit sbírky školy. Nacistickými bezpečnostními orgány byl nakonec zatčen, vězněn nejprve v Banské Bystrici, a od prosince 1944 v Bratislavě. Krajčovič zahynul při náletu amerických letadel na transport vězňů do koncentračního tábora v Mauthausenu.\n"}
{"id": "1162157", "url": "https://cs.wikipedia.org/wiki?curid=1162157", "title": "Zora Paulendová", "text": "Zora Paulendová\n\nZora Paulendová, rozená \"Veselová\" (28. ledna 1905 Zvolen, Rakousko-Uhersko – 17. června 1999 Zvolen, Slovensko) byla slovenská herečka a bojovnice proti fašismu.\n\nByla spoluzakladatelkou Divadla Jozefa Gregora Tajovského ve Zvoleně. Zúčastnila se protifašistického odboje. Po potlačení Slovenského národního povstání byla za podporu svých bratrů, účastníků povstání, vězněná od 4. prosince 1944 do 30. ledna 1945. Hrávala v Městském divadelním sdružení v Banské Bystrici (od roku 1912).\n"}
{"id": "1162159", "url": "https://cs.wikipedia.org/wiki?curid=1162159", "title": "Renga", "text": "Renga\n\nRenga (:連歌) je klasický žánr japonské poezie. Je to dlouhá řetězová báseň s pevnou formou, kterou tvoří dva nebo více autoři. Má nejméně dvě strofy (:句 - ku). Úvodní, formalizovaná strofa \"Hokke\" (発 句) se stala základem moderního žánru \"haiku\".\n\nStrofy na sebe navazují a řetězí se. Jsou různé varianty pravidel určujících, kdy který typ sloky následuje. Toto se stanoví předem a autoři přednášejí své slohy, které jeden účastník zapisuje. Je to tedy kolaborativní dílo tvořené autory majícími okamžitou inspiraci a poetické schopnosti.\n\nRenga je typ pevného, ve smyslu západní poezie vázaného verše a vznikla jako reakce na intuitivní a volnější poezii \"tanka\". Ustálená forma však může mít modifikace, záleží od předem daných propozic.\n\nProces tvorby básně renga má také ustálenou formu. Je vždy známý hostitel a místo, které poskytuje básníkem, je určen tajemník-zapisovatel a hlavní host sezení, který tvoří úvodní slohu \"Hokke\" určenou pro čestných hostů. Samozřejmě jsou známí i další poeti. Tajemník zapisuje protokol kolem organizace sezení a tato listina i s podpisy autorů má sloužit jako svědectví o autorství básně.\n\nPrvní strofa, \"Hokke\", sestává ze 17 slabik (přesněji Mór) uspořádaných do tří veršů obsahujících 5 + 7 + 5 mor. Skládá ji čestný host společného básnického posezení. Musí obsahovat \"kigo\" (季 語), ustálená slovo nebo slovní spojení symbolizující jedno z ročních období nebo události v roce, tak předěl, \"kiredži\" (切 れ 字), ustálená slovo nebo částici na konci verše.\n\nDruhá strofa, \"wakiku\" (脇 句) nebo jen \"waki\" (脇), sestává ze 14 Mór rozdělených do dvou veršů po 7. Skládá ji hostitel nebo organizátor společného básnického posezení.\n\nTřetí strofa, \"Daisan\" (第三) sestává z 5-7-5 mor. Musí končit slovesem ve tvaru s příponou \"-te\", která umožní dalšímu básníkovi snadněji navázat pokračování.\n\nStrofa mezi třetí a poslední strof se nazývají \"Hiraku\" (平 句), klidné nebo ploché.\n\nPoslední strofa, která ukončuje a uzavírá báseň renga, se nazývá \"ageku\" (挙 句).\n\nPrvní záznam o básni typu renga je z roku 1125 v císařské antologii poezie \"Kinjo waka šú\". Z roku 1488 je zachován básnický útvar renga se sto verši. Autoři jsou tři: Soco, Šóhaku a Lio Šógi, kteří byli u Minas Sangin Hyakuina jako hostitele.\n\n\n"}
{"id": "1162163", "url": "https://cs.wikipedia.org/wiki?curid=1162163", "title": "Karpathen-Post", "text": "Karpathen-Post\n\nKarpathen-Post byl týdeník, který vycházel v Kežmarku v letech 1880 až 1942. Během let 1887 až 1891 byl orgánem tatranské sekce Uherského karpatského spolku. Věnoval se především publikování zpráv ze Spiše, Vysokých Tater a jejich okolí i záležitostem německé menšiny. Noviny vycházely v německém jazyce a některé články, ale i inzeráty, byly v maďarštině.\n\nTýdeník byl oficiálně založen 14. dubna 1880, první číslo vyšlo 6. května 1880. U jeho vzniku stáli Robert Schwartner (později Robert Börkey), Julius Handl a majitelé tiskárny Paul Sauter a Carl Robert Schmidt. Noviny měly vycházet v týdenní periodicitě s nákladem 400 kusů na osmi stranách ve formátu 33 cm x 25 cm. \n\nV červenci 1882 Karpathen-Post přešel do vlastnictví Paula Sautera, byl změněn formát novin a odpovědným redaktorem byl jmenován profesor Friedrich Scholcz, který v této funkci působil do září 1888. Pak ho vystřídal Paul Sauter, který časopis vedl do své smrti v roce 1908. V jeho díle pokračoval až do konce časopisu v roce 1942 syn Theodor Sauter. Součástí novin byly speciální přílohy \"Edelweiss\" (1880), \"Zipser Heimat\" (1923–1939), \"Die Hohe Tatra\" (1931–1940).\n\nKarpathen-Post poskytoval prostor intelektuálům píšícím o kulturních a politických záležitostech na Spiši. Uveřejňoval zprávy o veřejném životě spišských Němců, dokumentoval aktivity obyvatel Spiše a zastupoval jejich zájmy. Zaměřoval se na problémy cestovního ruchu, na obchod, lázně v horských oblastech, uveřejňoval články na historická, kulturní a národopisná témata.\n\nPo vzniku první Československé republiky se iniciativně zasazoval za zachování německých škol. Zachoval si vysokou úroveň novinářské práce až do svého zániku. \n\n\n\n"}
{"id": "1162164", "url": "https://cs.wikipedia.org/wiki?curid=1162164", "title": "Tomáš z Woodstocku", "text": "Tomáš z Woodstocku\n\nTomáš z Woodstocku, 1. vévoda z Gloucesteru, 1. hrabě z Buckinghamu, 1. hrabě z Essexu (7. leden 1355 – 8. nebo 9. září 1397) byl nejmladším dítětem anglického krále Eduarda III. a Filipy z Hainaultu.\n\nTomáš se narodil 7. ledna 1355 ve Woodstock Palace v Oxfordshire po dvou krátce žijících bratrech, jeden z nich se také jmenoval Tomáš. V roce 1376 se oženil s Eleonorou de Bohun, dostal hrad Pleshey v Essexu, a byl jmenován konstáblem z Realm. Mladší sestra Woodstockovy manželky, Marie de Bohun, se následně provdala za Jindřicha z Bolingbroke, hraběte z Derby, který se později stal králem Jindřichem IV.\n\nV roce 1377, ve 22 letech, byl Woodstock pasován na rytíře a jmenován hrabětem z Buckinghamu. V roce 1385 jeho syn získal titul vévody z Aumale a asi někdy v té době se Tomáš stal vévodou z Gloucesteru.\n\nTomáš byl ve vedení velké kampaně v severní Francii, která následovala po válce o bretaňské dědictví v letech 1343 - 64. Dřívější konflikt byl zřetelný snahou Jana IV. Bretaňského ovládnout bretaňské vévodství proti svému rivalovi Karlovi z Blois. Jan byl v tomto boji podporován Anglií, zatímco Karel Francií. Jan převládal po Karlově smrti v bitvě v roce 1364, ale francouzi dál podkopávali jeho pozici, a byl později nucen odejít do vyhnanství v Anglii. So Bretaně se vrátil v roce 1379, podporován bretonskými barony, kteří se obávali obsazení Bretaně francouzi. Anglická armáda pod velením Woodstocka byla poslána do Bretaně, aby podpořila jeho postavení. Jak Woodstock pochodoval s 5 200 muži na východ od Paříže, museli v Troyes čelit armádě Filipa Smělého, burgundského vévody, ale francouzi se poučili od bitvy u Kresčaku v roce 1346 a bitvy u Poitiers v roce 1356 a nenabízeli angličanům divokou bitvu. Nakonec obě armády jednoduše pochodovaly pryč. Francouzské obranné operace byly pak vrženy do zmatku smrtí krále Karla V. Francouzského dne 16. září 1380. Woodstockova jízda směrem na západ pokračovala do značné míry bez odporu a v listopadu 1380 položil obležení v Nantes a držel důležitý most přes Loiru směrem do Akvitánie. Nicméně, zjistil, že není schopen vytvořit účinné sevření, a naléhavé plány byly předloženy siru Thomasovi Feltonovi, aby přivezl z Anglie posily o 2 000 mužích. V lednu, když bylo zřejmé, že bretaňský vévoda je smířený s novým králem Karlem VI. i, že se aliance hroutí a úplavice pustoší jeho muže, Woodstock opustil obležení.\n\nTomáš z Woodstocku byl vůdcem Pánů odvolatelů, skupiny mocných šlechticů, jejichž cílem bylo vyrvat moc z rukou Tomášova synovce, krále Richarda II., v roce 1388 dosáhly úspěšného povstání, které výrazně oslabilo královu moc. Richardovi II. se v roce 1397 podařilo skupinu zlikvidovat, a Tomáš byl uvězněn v Calais a očekával soud za zradu.\n\nBěhem té doby byl zavražděn, pravděpodobně skupinou mužů vedenou Tomášem de Mowbray, a rytířem sirem Nikolasem Colfoxem, pravděpodobně na příkaz Richarda II. To způsobilo pobouření anglické šlechty, která to považovala za další královo nepopulární gesto.\n\nTomáš měl se svou manželkou Eleonorou pět dětí:\n\n\nKdyž byl odsouzen jako zrádce, jeho vévodství Gloucester propadlo koruně. Titul hraběte z Buckinghamu zdědil jeho syn, který zemřel v roce 1399, pouhé dva roky po Tomášově smrti. Woodstockova nejstarší dcera Anna se provdala do mocné rodiny Staffordů, hrabat ze Staffordu. Její syn, Humphrey Stafford byl v roce 1444 jmenován vévodou z Buckinghamu a také dědicem části majetků de Bohun.\n\nDruhá část těchto majetků – včetně hrabství Hereford, která patřila Marii de Bohun a poté připojena k majetku rodu Lancasterů – se na konci 15. století stala záležitostí sporů.\n"}
{"id": "1162167", "url": "https://cs.wikipedia.org/wiki?curid=1162167", "title": "Kostel svatého Václava (České Budějovice, zaniklý)", "text": "Kostel svatého Václava (České Budějovice, zaniklý)\n\nKostel svatého Václava v původním špitálním areálu se hřbitovem se rozkládal na konci současné Krajinské ulice, zhruba na ploše zastavěné nynějšími domy č. 42–44 a jim náležícím pozemkům.\n\nKostel se nacházel ve špitálním areálu založeném před rokem 1327. Podle dostupných informací vznikl areál patrně mimo město, na jehož území se dostal až při pozdějším rozšíření hradeb zřejmě mezi lety 1327–1335. Stavba areálu byla iniciována a financována odkazem měšťana sladovníka Zachariáše. Dar i osvobození od daní potvrdil král Jan Lucemburský. Odkázané finance ale nestačily na dostavbu kaple, což bylo řešeno přímluvou kněžích Petra a Filipa u Jana Lucemburského, který špitálu v roce 1931 věnoval několik nemovitostí, jejichž prodejem bylo financováno dokončení stavby kostela zasvěceného svatému Václavovi. Téhož roku byl rektorem (správcem areálu) jmenován Filip. V roce 1351 předal Karel IV. areál do správy řádu křižovníků s červenou hvězdou v Praze. Roku 1359 se po rezignaci křižovnického mistra Lva vrátila správa na město. O podobě špitálu ani hřbitova během středověku není mnoho známo, dochovaly se pouze útržkovité informace o kostele. Podle dobových vyobrazení šlo o jednolodní stavbu s vysokou stanovou střechou, nižším presbytářem a štíhlou zvoničkou nad východním štítem lodi.\n\nDokud měl špitál vlastního kaplana, probíhaly v kostele svatého Václava pravidelné bohoslužby. Později byla tato úloha přenesena na městské řeholníky, v 17. století konkrétně na kapucíny. V té době (1670) byl kostel vybaven novým hlavním oltářem s dvoudílným obrazem s Pannou Marií Staroboleslavskou a scénou zavraždění svatého Václava od Karla Škréty (1610—1674) a dále sochami svatého Víta, Ludmily, Vojtěcha a Prokopa. Krom hlavního oltáře byl kostel vybaven dvojicí oltářů postranních. V roce 1716 došlo k rozšíření špitálu, o provoz se staralo 15 mužů a 15 žen trvale žijících v areálu. Nosili zvláštní úbor a řídili se předpisy špitálu.\n\nV letech 1763—1779 došlo k přestavbě a rozšíření původního morového špitálu s kostelem Nejsvětější Trojice, což mělo patrně vliv na vývoj situace areálu u svatého Václava. Kostel byl ještě v 17. nebo 18. století doplněn o nový barokní štít nad západním průčelím, ale v 18. století jej již využívali piaristé (ti si v letech 1763–1769 stavěli vlastní kolej, kterou ale využívali pouze do roku 1785, kdy jim byla zabavena pro účel biskupské rezidence - tehdy došlo k jejich přesunu do bývalého Dominikánského konventu, kde měli k dispozici kostel Obětování Panny Marie). V roce 1796 došlo k definitivnímu zrušení kostela i špitálu. Budovy využívalo vojsko jako dělostřelecké kasárny, prostory kostela fungovaly jako barvířská dílna až do zboření mezi lety 1830-1840. Nově vystavěné budovy sloužily jako obytný dům a Městská spořitelna.\n\n"}
{"id": "1162168", "url": "https://cs.wikipedia.org/wiki?curid=1162168", "title": "Ruffiniho pravidlo", "text": "Ruffiniho pravidlo\n\nV lineární algebře Ruffiniho pravidlo dovoluje dělit jednoduchým způsobem jakýkoliv polynom polynomem prvního řádu ve formě (x-a). Pravidlo popsal italský matematik Paolo Ruffini v roce 1809. \n\nRuffiniho pravidlo stanovuje metodu dělení polynomu\npolynomem\npro dosažení vysledku\na zbytek \"R\", což je konstanta, případně nula.\n\nAlgoritmus není nic jiného než dělení polynomu P(x) lomeno A(x), ovšem zapsáno ve zjednodušené formě.\n\nPro dělení \"P\"(\"x\") lomeno \"A\"(\"x\") postupujeme takto:\nHodnoty\njsou koeficienty výsledky \"Q(x)\", jehož řád je o jedno menší než řád \"P(x).\" \"R\" je zbytek po dělení a je to konstanta (není to funkce \"x)\".\n\nMějme\nChceme vydělit \"P\"(\"x\") lomeno \"A\"(\"x\") s použitím Ruffiniho pravidla. První problém je v tom, že \"A\"(\"x\") není ve formě (\"x\" − \"r)\", ale (\"x\" + \"r)\". To ovšem není vážný problém, stačí zapsat \"A\"(\"x\") jako\nJdeme na to:\nDostali jsme tedy výsledek, pro který platí:\nkde\n\nAplikací jednoduché transformace můžeme použít Ruffiniho pravidlo i pro polynomy ve tvaru formula_21. \nBude stačit vydělit všechno koeficientem \"a\", který je vždy různý od nuly (jinak by to nebyl polynom).\nNechť formula_24 a formula_25, dostaneme:\nTakže formula_27 je též výsledek dělení formula_28 lomeno formula_29, který se vyřeší výše uvedeným algoritmem. Abychom dostali zbytek formula_30 bude stačit vynásobit zbytek který jsme dostali formula_31 krát formula_32.\n"}
{"id": "1162169", "url": "https://cs.wikipedia.org/wiki?curid=1162169", "title": "Tenisová sezóna Rogera Federera 2016", "text": "Tenisová sezóna Rogera Federera 2016\n\nTenisová sezóna Rogera Federera 2016 začala na australském kontinentu, kde švýcarský tenista rozehrál Brisbane International v roli obhájce titulu. V rerpríze předchozího finále mu Kanaďan Milos Raonic oplatil rok starou porážku. Jednalo se o jeho jediný finálový duel v první předčasně ukončené sezóně kariéry.\n\nNa úvodním Grand Slamu Australian Open odešel posedmé v kariéře poražen v semifinále, když nestačil na prvního hráče žebříčku Novaka Djokoviće. Srb jej zastavil na třetím majoru v řadě. Výhra ve třetím kole nad Grigorem Dimitrovem znamenala, že se stal prvním mužským tenistou, jenž zvítězil ve 300 grandslamových dvouhrách. Absencí na French Open ustavil nový rekord open éry 65 účastmi v hlavní soutěži Grand Slamu bez přerušení, když naposledy předtím chyběl na US Open 1999. Ve čtvrtfinále Wimbledonu překonal grandslamový rekord Martiny Navrátilové, když postupem dosáhl 307. vítězství na grandslamu. Po deseti semifinálových výhrách odešel z této fáze premiérově poražen, když nevyužil vedení 2–1 na sety proti Kanaďanu Milosi Raonicovi.\n\nBěhem února a března nehrál pro poranění kolene. Na dvorce se vrátil dubnovým Monte-Carlo Rolex Masters, kde skončil ve čtvrtfinále.\n\nV dubnu 2016 došlo ve švýcarském Bielu k pojmenování ulice po jeho osobě – „Roger-Federer-Allee“, propojující Tissot Arenu se Švýcarským národním tenisovým centrem, jehož byl na začátku kariéry členem.\nPro pokračující problémy s levým kolenem, na němž byl v únoru proveden artroskopický výkon, ukončil Federer 26. července 2016 sezónu, čímž vynechal i plánované olympijské hry a US Open. Plně se tak chtěl věnovat rekonvalescenci, aby mohl v lednu 2017 vstoupit do nového roku zdravý a na okruhu hrát několik dalších let. Završil tak rekordní šňůru otevřené éry, když v patnácti sezónách za sebou vyhrál alespoň jeden singlový titul. K rozhodnutí sdělil: „\"Doktoři mi doporučili, že pokud chci hrát na ATP Tour bez zranění ještě pár let, což mám v úmyslu, tak bych měl dát svému kolenu a tělu pořádný čas na zotavení. Přijít o celý zbytek roku je těžké\".“\n\nPo čtyřměsíční neaktivitě vypadl z elitní světové desítky žebříčku ATP 7. listopadu 2016, když klesl z 9. na 16. místo. Jejím členem byl do tohoto data nepřetržitě od října 2002.\n\nV prosinci 2015 ukončil dvouletou spolupráci s bývalou švédskou světovou jedničkou Stefanem Edbergem, který měl původně Švýcara trénovat jen v roce 2014, následně s ním ale cestoval i další sezónu. Federer k oznámení sdělil: „\"Po dvou velmi úspěšných letech bych rád poděkoval mému dětskému idolu Stefanu Edbergovi za ochotu připojit se k mému týmu. Byl to splněný sen\".“ Hlavním koučem zůstal Severin Lüthi, s nímž tenista spolupracoval od roku 2008. Trenérskou roli Edberga pro sezónu 2016 převzal bývalý třetí hráč světa Ivan Ljubičić z Chorvatska.\n\nZávěrečný měsíc roku 2015 také zveřejnil turnajový plán na sezónu 2016. Podle něj měl v úmyslu nastoupit do šestnácti událostí, včetně Letních olympijských her v Riu de Janeiru. Ve smíšené čtyřhře potvrdil vytvoření dvojice s Martinou Hingisovou, s níž naposledy předtím odehrál mix na vítězném Hopmanově poháru 2001. Do mužské čtyřhry plánoval potřetí v řadě nastoupit se Stanem Wawrinkou. V harmonogramu byla původně jediná antuková událost – grandslam French Open. Vzhledem k dvouměsíčnímu výpadku pro poranění kolena se v dubnu rozhodl startovat také na antukovém Monte-Carlo Rolex Masters a v květnu do programu zařadil Mutua Madrid Open a Rome Masters. Z madridské události se však odhlásil pro bolest zad. Vzhledem k tomu, že Andy Murray neobhájil madridský titul a jako poražený finalista ztratil 400 bodů, dostal se Federer 9. května poprvé v sezóně před Skota na 2. místo žebříčku. Před Wimbledonem poprvé po čtrnácti sezónách zařadil dvě přípravné akce na trávě – Stuttgart Open a Halle Open.\n\nZ červencového Rogers Cupu v Torontu, který vyhrál v letech 2004 a 2006, se odhlásil 19. července 2016 pro potřebu delšího odpočinku před srpnovou olympiádou. Ve druhé polovině července pak oznámil, že se po patnácti letech zúčastní Hopmanova poháru. V ročníku 2017 reprezentoval švýcarský tým v páru s Belindou Bencicovou. Oficiální mistrovství světa smíšených družstev ITF vyhrál v roce 2001 s Hingisovou. O rok později nastoupil v páru s Mirkou Vavrinecovou. Všechny tři jeho spoluhráčky tak měly slovenský původ.\n\nSezónu rozehrál v týdnu od 4. ledna 2016, když se potřetí v kariéře zúčastnil australského Brisbane International a to v roli obhájce trofeje. Jako nejvýše nasazený obdržel volný los do druhého kola. V něm si za 55 minut poradil s německým kvalifikantem Tobiasem Kamken, jenž figuroval ve druhé polovině třetí stovky žebříčku. Rychlý průběh setů 6–2 a 6–1 mohl využít k léčení příznaků chřipky, s nimiž se v průběhu turnaje potýkal. Ve čtvrtfinále svedl třísetovou bitvu s bulharskou jedničkou a dvacátým osmým mužem pořadí Grigorem Dimitrovem. V úvodním setu podával téměř bezchybně, když na servisu ztratil jen dva míče. Poté, co nevyužil šanci doservírovat druhé dějství v nervózní desáté hře, došlo na tiebreak, v němž triumfoval Bulhar. V devátém gamu rozhodujícího setu si Federer vypracoval tři mečboly v řadě, ale Dimitrov šňůrou pěti míčů na servisu dokázal její průběh otočit. Švýcar tak musel dopodávat zápas v desáté hře, když měl k dobru jeden brejk.\n\nSemifinálová dvousetová výhra nad světovou dvacítkou Dominicem Thiemem z Rakouska znamenala finálovou účast ve třetím brisbanském finále bez přerušení. V repríze finále z předešlého ročníku jej vyzval opět Kanaďan Milos Raonic, jemuž patřila čtrnáctá příčka žebříčku. Obě sady ztratil shodným poměrem 4–6, 4–6, když ani jednou soupeřovo podání neprolomil a vlastní ztráta jednoho servisu na set znamenala vždy rozdílový game. Kanadský hráč tak snížil pasivní bilanci vzájemných zápasů na 2–9. Po finále sdělil: „\"Letos sis to zasloužil ty, hráls dobře… Trochu jsem marodil, ale dotáhl jsem to do finále. Jsem spokojený a tahle porážka mě neporazí\".“\n\nNa Australian Open přijížděl v roli světové trojky a třetího nasazeného. V prvním kole vyřadil Gruzínce z druhé světové stovky Nikoloze Basilašviliho. Ani ve druhé fázi netratil set, když na jeho raketě zůstal Ukrajinec ze čtvrté desítky Alexandr Dolgopolov. Až dvacátý sedmý nasazený Bulhar Grigor Dimitrov mu odebral sadu v zápase. Zbylé tři sety však ve třetí fázi turnaje ovládl a na rozdíl od předešlého ročníku postoupil do osmifinále. Vzájemný poměr duelů proti Dimitrovovi navýšil na 5–0. Navíc jej přehrál podruhé během dvou týdnů. Výhrou dosáhl jako první muž 300. vítězného singlového utkání na Grand Slamu. Za rekordními 306 výhrami Čechoameričanky Martiny Navrátilové tak zaostával o šest vítězství.\n\nVe čtvrtém kole vyřadil bez potíží belgickou turnajovou patnáctku Davida Goffina, když soupeři dovolil uhrát pouze sedm gamů. Noční zápas v Rod Laver aréně, trvající 88 minut, skončil 17 minut po půlnoci. Švýcar zahrál 39 vítězných úderů, včetně sedmi es. Ve věku 34 let a 176 dní se tak stal nejstarším čtvrtfinalistou Australian Open od roku 2005, kdy Andre Agassi postoupil do této fáze ve věku 34 let a 276 dní. Mezi poslední osmičkou mu světová šestka Tomáš Berdych kladla odpor především v úvodním dějství, jež dospělo do tiebreaku. Basilejský rodák v duelu dosáhl na 48 winnerů při 26 nevynucených chybách. Útočný styl hry podtrhl 83% úspěšností na síti, když do dvorce umístil 24 z 29 volejů. Poměr vzájemných zápasů zvýšil na 16–6 a všechna tři klání na Australian Open pro něj vyzněla vítězně. Bez ztráty sady prošel na melbournském majoru do dvanáctého semifinále, čímž posunul vlastní rekord otevřené éry. Dalším rekordním zápisem se stal jubilejní osmdesátý vítězný zápas na turnaji, čehož dosáhl jako první muž. Stal se i nejstarším semifinalistou australského majoru od roku 2005 a Andreho Agassiho.\n\nCestu do finále mu uzavřel první hráč světa Novak Djoković, jemuž ve 45. vzájemném duelu podlehl 1–3 na sety. Srb se tak vůbec poprvé v sérii ujal vedení a to 23–22 na zápasy. Po vyhraném losu zvolil Federer příjem. Djoković měl silný vstup do utkání, když v úvodních dvou sadách dovolil soupeřovi získat jen tři hry. V první z nich se dopustil dvou nevynucených chyb oproti dvanácti Švýcara. Na konci druhého setu měl 88% úspěšnost získaných míčů po prvním servisu (22 z 25) a vyhrával také řadu fiftýnů po druhém Federerově utkání, když úspěšnost basilejského rodáka činila jen 26 % (5 z 19 míčů). Po prvních dvou sadách zahrála světová jednička téměř dvojnásobek vítězných bodů, 52 ku 27, a nečelila žádnému brejkbolu. Zápletka přišla ve třetím dějství, kdy se Švýcar vrátil do utkání prolomeným podáním a šestnácti winnery ku šesti srbského tenisty. Rozhodl tak čtvrtý set, který Djoković vybojoval po využitém rozdílovém brejkbolu. Za 2:19 hodin pošesté postoupil do finále. Naopak Federer skončil v semifinále počtvrté za předešlých šest ročníků.\n\nDen po semifinále Australian Open si přivodil poranění levého kolene. Jednalo se o běžnou činnost, když napouštěl dětem vanu. K danému okamžiku sdělil: „\"Byl to úplně jednoduchý pohyb, jaký jsem v životě nejspíš udělal už milionkrát. Ani jsem o tom moc nepřemýšlel. Najednou jsem uslyšel v koleni lupnutí a bolest.\"“\n\nNa počátku února podstoupil ve Švýcarsku artroskopický operační výkon natrženého menisku se zhruba měsíčním plánovaným výpadkem. Odhlásil se tak z Rotterdam Open (hraného 8.–14. února) a Dubai Tennis Championships (hraného 22.–28. února), kde měl jako vítěz předešlého ročníku obhajovat 500 bodů. Následně se neúčastnil ani kalifornského BNP Paribas Open, konaného v první polovině března. Přihlášen byl jako třetí nasazený na navazující Miami Open. Po volném losu jej čekal ve druhém kole zápas s Argentincem Juanem Martínem del Potrem. Návrat na dvorce však musel odložit pro žaludeční potíže a z turnaje odstoupil.\n\nFedererovi se zranění během kariéry vyhýbala. Podle odborníků mimo jiné i pro fyziologicky správně hrané údery. Mimo původní plán zařadil do programu antukový Monte-Carlo Rolex Masters, probíhající v týdnu od 11. dubna 2016.\n\nÚvodní turnaj na antuce rozehrál v polovině dubna, když se po více než dvouměsíčním výpadku od Australian Open vrátil na tenisový okruh. Monte-Carlo Masters otevřel po volném losu jako třetí nasazený duelem se Španělem Guillermem Garcíou-Lópezem, jehož zdolal ve dvou setech. Světová sedmnáctka Roberto Bautista Agut jej vyzvala ve třetí fázi. Po obou zvládnutých sadách prošel Švýcar do čtvrtfinále. V něm sehrál více než dvouhodinový dramatický zápas s francouzskou turnajovou osmičkou Jo-Wilfried Tsonga, které podlehl po třísetovém průběhu. Rozhodl až závěr třetí sady, v němž ztratil basilejský rodák podání a poměr gamů 5–7 znamenal šestou výhru 30letého Francouze ze sedmnácti vzájemných zápasů. Tsonga tak zvítězil ve 39. duelu nad hráčem první světové desítky a poprvé v Monte Carlu. Federer dosáhl na osmou čtvrtfinálovou účast z třinácti startů na této události.\n\nPoté, co odstoupil z Mutua Madrid Open pro bolestivost zad, zavítal na římský Internazionali BNL d'Italia hraný v následném týdnu. Po středečním tréninku potvrdil účast.\n\nPo volném losu vyřadil německého teenagera z konce první padesátky žebříčku Alexandera Zvereva ve dvou setech. Ve třetím kole pak po 79 minutách nestačil na světovou patnáctku Dominica Thiema. V úvodní sadě nevyužil výhodu prolomeného podání soupeři a nezvládl závěrečný tiebreak. Ve druhém dějství ztratil servis za stavu her 2–2 a Rakušan si výhodu udržel až do konce zápasu. Thiem tak vyhrál 32. zápas v probíhající sezóně (poměr 32–9), což ho v počtu vítězství řadilo na druhé místo za dominantního Djokoviće. Federer se stále potýkal s problémy zad, které mu neumožňovaly podat plnohodnotný výkon.\n\nJako světová trojka se 19. května 2016 odhlásil z French Open pro poranění zad. Přerušil tak sérii 17 startů na Roland Garros v řadě.\n\nAbsencí stanovil nový rekord otevřené éry 65 účastmi v hlavní soutěži Grand Slamu bez přerušení. Tento rekordní zápis činil 69 startů včetně kvalifikací a 73 včetně grandslamových juniorek. Naposledy předtím na majoru nestartoval na US Open 1999. 34letý Švýcar na pařížských dvorcích trénoval jen 20 minut s Ljubičićem ve středu 18. května.\n\nV pozici turnajové jedničky zavítal na stuttgartský MercedesCup, podruhé hraný na trávě. Po volném losu zdolal amerického teenagera ze sedmé desítky žebříčku Taylora Fritze v zápase hraném přes dva dny pro přerušování deštěm. Po třísetové výhře si poradil s Němcem startujícím pod žebříčkovou ochranou Florianem Mayerem. Vítězstvím se posunul na 2. místo statistik otevřené éry v počtu vítězných zápasů. Jednalo se o jeho 1 072 výhru, čímž o jeden zápas překonal Ivana Lendla. Na čele zůstával Američan Jimmy Connors s 1 256 vítězstvími.\n\nV semifinále však nestačil na rakouskou světovou sedmičku Dominica Thiema po dramatickém průběhu. Podruhé v kariéře prohrál zápas na trávě, v němž měl mečbol. Dva z nich nevyužil v tiebreaku druhé sady, v níž dohnal ztrátu gamů 0–5. Rakušanovi tak podlehl podruhé v řadě, stejně jako na květnovém Rome Masters. Duel byl dvakrát přerušen pro déšť na půl hodiny.\n\nJako trojnásobný obhájce titulu a osminásobný šampion startoval na Gerry Weber Open v severoněmeckém Halle, podruhé náležícím do kategorie ATP 500.\n\nV úvodním kole přehrál zvládnutými koncovkami obou setů 88. německého muže žebříčku Jana-Lennarda Struffa, jenž obdržel divokou kartu. Po výhře nad Tunisanem Malekem Džazírím se ve čtvrtifnále střetl s belgickou nasazenou pětkou a světovou jedenáctkou Davidem Goffinem. Postup si zajistil ziskem dlouhého tiebreaku ve druhém dějství poměrem míčů 12:10.\n\nV semifinále však skončil na raketě 19letého Němce Alexandra Zvereva po třísetové bitvě, který tak dosáhl na největší výhru dosavadní kariéry. Nejvýše postavenému hráči do dvaceti let na žebříčku ATP patřila 38. příčka. Teenagerovi na okruhu nepodlehl téměř deset let, když se tak naposledy stalo ve druhém kole Cincinnati Masters 2006 od Andyho Murrayho. Zverev se stal nejmladším přemožitelem Federera od Rafaela Nadala, který Švýcara vyřadil v den svých 19. narozenin na French Open 2005. Na Halle Open tak měl basilejský rodák při čtrnácti startech poměr zápasů 54–6. Skončila také jeho série jedenácti finálových účastí na předešlých turnajích kategorie ATP World Tour 500.\n\nNa londýnský Wimbledon přicestoval jako třetí nasazený. V úvodních čtyřech kolech neztratil žádný set. Po vítězství nad Argentincem Guidem Pellou se do centra mediálního zájmu dostal duel proti překvapení turnaje, 772. hráči žebříčku a 23. muži v britské klasifikaci, Marcusi Willisovi, jenž prošel do hlavní soutěže po šesti výhrách až z předkvalifikace. Odborníci uvedli, že centrkurt zažil „neskutečné šílenství“, jehož intenzitě se nevyrovnal ani zisk Murrayho titulu v roce 2013. Po dohrání Švýcar sdělil, že mu to spíše připomnělo filmový scénář a dodal: „\"Tenhle příběh, to je zlato. Musím říct, že mě zaujal ještě předtím, než se mě to týkalo. … Každopádně to bude jeden ze zápasů, které si budu asi vždycky pamatovat. Asi už se mi nestane, že bych nastoupil proti 770. hráči světa na napěchovaném centrálním dvorci\".“ Následně na jeho raketě zůstali Brit Daniel Evans a americký tenista z konce první třicítky Steve Johnson.\n\nČtvrtfinálové klání proti třináctému muži klasifikace Marinu Čilićovi přineslo pětisetové drama, v němž Federer podesáté v kariéře otočil stav 0–2 na sety a dokázal vyhrát patnáctý zápas po odvrácení mečbolů. Chorvat nevyužil ani jednu ze tří mečbolových příležitostí. Basilejský rodák tak prošel mezi poslední čtveřici hráčů ve 34 letech a 336 dnech věku, čímž se stal nejstarším tenistou v této fázi od roku 1974 a tehdy 42letého Australana Kena Rosewalla. Celkově 307. vítězným zápasem na Grand Slamu překonal historický rekord Martiny Navrátilové (306) v počtu výher. Jedenáctou účastí ve wimbledonském semifinále vyrovnal rekordní zápis Američana Jimmyho Connorse.\n\nPoprvé v kariéře pak nalezl přemožitele v semifinálové fázi. Světová sedmička Milos Raonic před turnajem přizvala do trenérského týmu bývalého tenistu Johna McEnroea. Kanaďan v duelu tvrdě podával rychlostmi přes 230 km/h. Švýcar zahrál dvě dvojchyby za stavu 2–1 sna sety, 5–6 a 40:0. Soupeř se dostal k brejkbolu, jehož proměnění znamenalo i srovnání sad namísto očekávaného tiebreaku. Daný moment komentoval slovy: „\"Ten game … je pro mě nevysvětlitelný. Udělat dvě dvojchyby… Jsem opravdu smutný a naštvaný sám na sebe\".“ V pátém dějství stačil Kanaďanovi časný brejk k dvougamovému vedení, které si na servisu pohlídal až k postupu do svého prvního grandslamového finále. Pasivní bilanci vzájemných zápasů snížil na 3–9 a v probíhající sezóně dosáhl již druhé výhry.\n\nPřehled uvádí poměr vzájemných utkání dvouhry Rogera Federera:\n\n"}
{"id": "1162171", "url": "https://cs.wikipedia.org/wiki?curid=1162171", "title": "TJ Spartak Modřany (národní házená)", "text": "TJ Spartak Modřany (národní házená)\n\nOddíl TJ Spartak Modřany - Národní házené je v činnosti od roku 1940.\n\nNa svém hřišti každoročně pořádá mnoho společenských akcí, především pro děti. Házenkáři Spartaku Modřany spadají pod Středočeský oblastní přebor.\n\nNárodní házená (dříve Česká házená) se oficiálně hraje v Modřanech od roku 1940. Dle pamětníků se první zápas děvčat odehrál mezi lety 1935 - 1936, jelikož se však nejednalo o oficiální zápas, není dochován žádný věrohodný dokument, ze kterého by bylo patrné přesné datum. Zápasy chlapců se hrály (nepravidelně) od roku 1937 či 1938. Jelikož se nehrálo v oficiální soutěži, nejsou ani z těchto zápasů dochovány žádné podklady, ze kterých by bylo mohli zjistit nějaké podrobnější informace.\n\nOficiální činnost okolo modřanské házené nastala na podzim roku 1939, jelikož parta nadšenců zde při Sokole začala házenou pravidelně nacvičovat. O založení oddílu se nejvíce zasloužil Otto Menger (tehdy šestnáctiletý), společně s ostatními kluky, kterým se házená líbila a chtěli se měřit s ostatními soupeři. V roce 1940 již modřanští muži hrají oficiální soutěž, čímž začíná slavná éra tohoto sportu v jejich obci.\n\nHázenkáři neměli vlastní hřiště. Z počátku se hrálo přímo na hřišti fotbalovém (u cukrovaru), později na odděleném, vlastnoručně upraveném, placu vedle tohoto fotbalového hřiště.\n\nNejdříve hrálo v Modřanech pouze družstvo mužů, které se z počátku s hrou pouze seznamovalo a nedosahovalo žádných významných úspěchů. V tomto období navíc vrcholila 2. světová válka a sportování bylo o to složitější. Naštěstí v Modřanech měli o házenou zájem mladí kluci, ze kterých bylo složeno družstvo dorostenců (kteří mohli v zápasech doplňovat soupisku mužů). Družstvo žen bylo založeno na konci války (okolo roku 1944), avšak děvčata v tomto období nehrála prozatím nepravidelnou soutěž.\n\nPo konci války se modřanští házenkáři snažili navázat na plnohodnotnou dřívější činnost oddílu. Opětovně se navázalo na pravidelné tréninky na fotbalovém hřišti u cukrovaru. Díky mladé generaci a dorostu se družstvo mužů opětovně plně zapojilo do oficiálních soutěží. I děvčata jevila o házenou stále zájem a udržovala se pohromadě hraním příležitostných turnajů a zápasů, avšak stále nehrála v oficiální soutěži.\n\nPo neshodách s činovníky fotbalového klubu házenkáři odešli z tohoto hřiště, to se psal rok 1946. Na najatém pozemku v Dolech (Modřanské rokly) byla neprodleně svépomocí zahájena výstavba hřiště nového. Hřiště (i s klubovnou) bylo dokončeno již v roce 1947 (mezitím se zápasy odehrávali na půdě soupeřů). Také bylo založeno družstvo dorostenek, které společně s dorostenci tvořili kádry pro družstva žen a mužů. Již v roce 1947 hráli muži na tomto novém hřišti mistrovské soutěže. V roce 1953 muži vyhrávají I. třídu Středočeského kraje a po úspěšné kvalifikaci vstupují do celostátní soutěže.\n\nV roce 1957 skončila házenkářům nájemní smlouva na hřiště v Dolech. S velkým úsilím bylo rozšířeno a upraveno hřiště vedle modřanské sokolovny. Zároveň došlo k reorganizaci soutěží a družstvo mužů bylo přesunuto do 2. ligy, kde se umístili vždy mezi prvními třemi družstvy. Následně v roce 1959 vyhrávají kvalifikaci a postupují do 1. ligy. Muži hráli tuto nejvyšší soutěž pouze jeden rok a následně sestupují do 2. ligy, kde hrají až do roku 1963, kdy se tým rozpadl (mnoho hráčů přešlo na házenou Mezinárodní, která se v Modřanech hrála od roku 1962)\n\nŽeny, které z počátku nehrály pravidelnou soutěž, začnou dosahovat velkých úspěchů od roku 1959, kdy z kraje postoupily do 2. ligy. Tuto ligu následující rok vyhrávají a již v roce 1960 hrají soutěž nejvyšší. V této 1. lize vždy končí na předních místech tabulky. I ženy se však v roce 1963 rozpadají, čímž na nějakou dobu končí České házené v Modřanech.\n\nOddíl Mezinárodní házené má 6 družstev a hraje se střídavými úspěchy (muži se neudrželi v 2. lize, ale následně v krajském přeboru jsou třetí; dorostenky oblastní přebor naopak vyhrávají a do ligy postupují). Mužské složky jsou však s činností oddílu nespokojeni a ozývají se názory na opětovný přechod k České házené.\n\nPo neshodách a nespokojenosti v oddíle Mezinárodní házené, se hráči v roce 1967 rozhodli opětovně přejít k oddílu České házené. Jako první vzniklo družstvo mužů, ale následnými nábory vznikají i družstva žactva. Velká pozornost je věnována těmto mladým hráčům (žáci a žákyně) a od roku 1970 pořádal oddíl pravidelná soustředění. Též v tomto roce oslavilo 30. výročí vzniku házené v Modřanech.\n\nV roce 1971 se změnil oficiální název celé házené, kdy se název změnil z: Česká házená, na současný název: Národní házená.\n\nŽáci sezónu 1971 vyhrávají a na přeboru v Mostě jsou pátí. Sezónu 1976/1977 vyhrávají opět žáci (na přeboru ČSSR obsazují 2. místo. Tuto sezónu taktéž titul přeborník kraje vyhrály i žákyně a na přeboru ČSSR jsou šesté. Do roku 1980 se oddíl velice rozrostl a disponoval až s 9 družstvy.\n\nZměna nastala v roce 1984, kdy házenkáři přicházejí o hřiště u sokolovny (výstavba školního pavilonu). Provizorně se přesunuli ke škole na tehdejším Baumanském náměsí (dnes ZŠ T. G. Masaryka v Modřanech), kde však oddíl nemůže být dlouho, jelikož se zde staví školní jídelna. Hřiště na Baumanském náměstí bylo definitivně pro stavbu zabráno v roce 1987. Tréninky se přesunuly na tréninkové hřiště zpět k sokolovně, ale zápasy se zde nehrály nemohly, a tak se vždy hrálo na hřištích soupeřů.Situace se řešila dalším provizorním hřištěm, tentokrát v prostoru bývalé požární zbrojnice (dnes u ulice Lhotecká). Toto hřiště bylo provozuschopné od října 1988. V této době hrají družstva se střídavými úspěchy.\n\nHázenkáři o svůj sport přijít nechtějí a brigádnickými hodinami postupně vystavují nové vlastní hřiště, na staronovém místě. Toto hřiště v Modřanské rokli se staví již několik let a úsilí všech dosáhlo vrcholu v roce 1991, kdy byla stavba zkolaudována. Slavnostní otevření areálu, včetně nové klubovny, se uskutečnilo v červnu 1992. Hřiště bylo asfaltové.\n\nÚspěchy na novém hřišti zaznamenává především mládež. Dorostenky se čtyřikrát probojovali na Pohár ČR (1993, 1994, 1995 a 1999) a v závěru tohoto období vyhrály oblast a zajistily si účast na Mistrovství ČR, kde skončily na krásném 3. místě. Ačkoli žákyně hrály do roku 1997 s horšími výsledky, tomto roce odstartovaly svojí tříletou zlatou éru a zajistily si tím každoroční účast na MČR, kde se nejlépe umístily na místě třetím. Největším úspěchem žáků byla výhra v oblasti roku 1995 a následná účast na MČR, následně však žáci na nějaký čas zanikají (přešli do dorostu). Ženy i muži hrají v oblastním přeboru, přičemž ženy oblast vyhrály roku 1997 (z kvalifikačního turnaje nepostoupily do ligy) a muži jsou nejlépe na 3. místě.\n\nÚspěšná sezóna 1999/2000 - oblast vyhrávají st.žákyně, dorostenky a ženy A. Žákyně obsadily na Mistrovství ČR 4. místo, ale velkou slávou bylo pořádání tohoto Mistrovství. které se tak konalo na domácím hřišti. Dorostenky skončily MČR na 3. místě. Ženy se neúspěšně zúčastnily kvalifikace o 1. ligu. Muži 5. místo a ženy B 8. místo.\n\n\n2000/2001 - dorostenky 1. místo v OP a následně vyhrávají Mistrovství ČR, jsou nejlepší v republice.\n2006/2007 - st. žákyně z 2. místa postup na PČR, kde vyhrávají.\n\n\n4. září 2010, když se konaly oslavy 70. výročí založení Národní házené v Modřanech, dostal oddíl do užívaní hřiště s novým umělým povrchem.\n\n13. srpna 2011 byla úmyslně zapálena házenkářská klubovna. Požár byl likvidační a budova musela být následně úplně odstraněna. Požár zlikvidoval klubovnu, vyhrané poháry a medaile, veškeré historické dokumenty a další potřebné věci. Pachatel - žhář byl policií v listopadu 2011 dopaden u jiného místa činu, kdy se následně k činu přiznal. Zápasy hrány jen na hřištích soupeřů.\n\nTrosky staré klubovny byly následně úplně odstraněny a následně začala stavba zcela nové klubovny. Za rok od požáru, přesněji 24. srpna 2012, byla od MČ Prahy 12 házenkářům předána nová klubovna, včetně upraveného zázemí v areálu sportoviště. Dodatečné práce na této klubovně se uskutečnily v roce 2014, kdy byl dokončen bezbariérový nájezd a byla dokončena dlážděná cesta okolo celé klubovny. V této nové klubovně taktéž vzniklo občerstvení pro širokou veřejnost s názvem U osamělé blechy.\n\n2014/2015 - mladší žákyně z 2. místa v OP postupují na PČR, kde končí na 2. místě.\n\n\n\nMarie Dušková\nKábová Karolína\nSvoboda Miroslav\nSvobodová roz. Vobořilová Petra\n\nAndrle Oliver\nBělohlávek Zdeněk\nDuchková Zuzana\nErhart Milan\nChalupová Dominika\np. Pánek\nJetel Matyáš\nVališ Jan\nVožďová roz. Chrdlová Alena\n\nJetel David\nVágner Darek\nVilčáková roz. Vališová Magdalena\n\nNárodní házená - Středočeská oblast, nejlepší hráči\n"}
{"id": "1162177", "url": "https://cs.wikipedia.org/wiki?curid=1162177", "title": "Piotr M. Majewski", "text": "Piotr M. Majewski\n\nPiotr Maciej Majewski (* 16. března 1972 Varšava) je polský historik, zabývající se moderními a soudobými dějinami. Zkoumal mj. i české dějiny, především česko-německé vztahy v 19. a 20. století.\n\nV roce 2000 obhájil doktorskou práci \"Edvard Beneš wobec problemu mniejszości niemieckiej w Czechosłowacji\". Pracuje na Instytutu Historicznem Uniwersytetu Warszawskiego. Od června 2009 zastává funkci zástupce ředitele Muzea druhé světové války v Gdaňsku.\n\n"}
{"id": "1162179", "url": "https://cs.wikipedia.org/wiki?curid=1162179", "title": "Dresdner Striezelmarkt", "text": "Dresdner Striezelmarkt\n\nDrážďanský Striezelmarkt je jedním z nejstarších vánočních trhů v Německu. Pravidelně se koná v Drážďanech na Altmarktu v době adventu, a to už od roku 1434. V pořadí 585. Striezelmarkt probíhal od 27. listopadu do 24. prosince 2019.\n\nV bezprostřední blízkosti drážďanského Striezelmarktu se nachází několik dalších trhů, jako jsou stánky na Prager Strasse, hlavní spojnici vlakového nádraží a centra města, nebo vánoční trh \"Advent na Neumarktu\" před kostelem Frauenkirche. Trh se středověkou atmosférou lze nalézt na nádvoří zámku Stallhof.\n\nNázev \"Striezelmarkt\" má původ ve slavné drážďanské štole, které se ve střední hornoněmčině říká Strunzel nebo Striezel. Striezelmarkt každoročně přiláká asi 2,5 milionu návštěvníků. Na trhu nabízí své výrobky asi 230 obchodníků, 80 procent je přímo ze Saska.\n\n"}
{"id": "1162180", "url": "https://cs.wikipedia.org/wiki?curid=1162180", "title": "Heinrich Hueter", "text": "Heinrich Hueter\n\nHeinrich Hueter (28. ledna 1844 Wilten – 23. září 1925 Ebnit) byl rakouský alpinista a politik německé národnosti z Vorarlberska, na počátku 20. století poslanec Říšské rady; funkcionář Alpenvereinu.\n\nPůsobil jako městský radní a majitel domu v Bregenzu. Vystudoval vojenskou kadetní školu v Mariboru. V roce 1866 se stal poručíkem, roku 1873 záložním nadporučíkem. V roce 1876 odešel z armády, pracoval pak na poštovním úřadu v Bregenzu. Od roku 1877 byl činný v Alpenvereinu. Od roku 1880 byl náměstek přesedy Deutscher und Österreichischer Alpenverein, v letech 1884–1921 pak předsedou zemské sekce této organizace pro Vorarlbersko. V roce 1921 byl jmenován čestným předsedou. Jmenuje se po něm horská chata Heinrich-Hueter-Hütte v regionu Montafon.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách roku 1905 za kurii městskou a obchodních a živnostenských komor, obvod Bregenz, Feldkirch atd. / Feldkirch. Nastoupil 18. prosince 1905 místo Johanna Drexela. Byl členem Německé lidové strany.\n\nZemřel v září 1925 náhle během pěší túry na vrchu Hoher Freschen na infarkt. Do posledních let se těšil dobrému zdraví.\n"}
{"id": "1162186", "url": "https://cs.wikipedia.org/wiki?curid=1162186", "title": "David Anders", "text": "David Anders\n\nDavid Anders vlastním jménem David Anders Holt (* 3. listopadu 1981 Oregon) je americký televizní a divadelní herec. V roce 2011 si zahrál roli Victora Frankensteina v seriálu \"Bylo, nebylo\" a ve filmu \"Necessary Roughness\", kde ztvárnil postavu Troye Cutlera. Od roku 2015 hraje v seriálu \"iZombie\".\n\nNarodil v Grand Pass v Oregonu jako nejmladší ze čtyř dětí. Má dva bratry Arika a Jasona, a také sestru Maili. Herectví se věnoval již ve školních představeních, ale během svých studií se věnoval spíše basketbalu a tenisu. V 15 letech hrál v regionálním představení Jesus Christ Superstar apoštola Filipa a v 18 letech vyhrál roli George v jeho středoškolském představení Own Town. Dále si zahrál postavu Freddyho Eynsford-Hilla v představení My Fair Lady. \n\nPo přestěhování do Los Angeles si nechal zkrátit jméno na David Anders, aby nedocházelo k záměně s jiným hercem Davidem Holtem. V roce 2001 dostal roli v sitcomu \"So Little Time\" od stanice Nickelodeon. Ještě tentýž rok dostal roli Juliana Starka v seriálu \"Alias\", původně měl být jen jako hostující herec, ale nakonec hrál v seriálu pravidelně až do roku 2006. Zajímavostí je, že ačkoli je americkým hercem, tak byl požádán, aby během hraní používal britský akcent. Než se proslavil v seriálu Alias, tak učil hrát tenis v \"The Gapu\". V letech, kdy účinkoval v seriálu \"Alias\" se také objevil v pořadech \"Čarodějky\", \"Kriminálka Las Vegas\" či \"Chirurgové\". Dále také účinkoval v několika nezávislých filmech (např. \"The Surge\", \"Circadian Rhythm\") a několika divadelních hrách (např. \"Baeutiful\"). V roce 2006 pracoval také na filmu \"Left in Darkness\". \n\nV roce 2007 hrál ve filmu \"ELI\". Také byl obsazen v seriálu \"Hrdinové\" jako \"Adam Monroe/Takezo Kensei\". Stejně jako v Alias, i zde hrál s britským přízvukem. Během účinkování v seriálu \"Hrdinové\" pracoval na dvou filmech, \"\" a \"Zmrtvýchvstání\". Dále se ukázal také v jedné epizodě 8. série seriálu 24 hodin. Objevil se i několika dílech seriálu Upíří deníky, kde ztvárnil roli Johna Gilberta. \n\nV roce 2011 si zahrál roli Victora Frankensteina v seriálu \"Bylo, nebylo\" a ve filmu \"Necessary Roughness\" jako Troy Cutler. V divadle se objevil v hrách \"Rockne: The Musical\" nebo \"Deník Anne Frankové\", ztvárněný podle stejnojmenné knihy. Za tuto roli obdržel cenu Back Stage West Garland Awards. Od roku 2015 hraje v seriálu stanice The CW \"iZombie\". V červenci 2017 oznámil, že pracuje na svém první hudebním albu. \n"}
{"id": "1162203", "url": "https://cs.wikipedia.org/wiki?curid=1162203", "title": "Paleotherium", "text": "Paleotherium\n\nPaleotherium (v překladu z řečtiny „staré zvíře”) je vymřelý rod lichokopytníka z čeledi \"Palaeotheriidae\", jež je příbuzná koňovitým. Paleotherium žilo v období raného a středního eocénu v tropických lesích, které se tehdy rozkládaly v Evropě. Dříve bylo pokládáno za příbuzné tapírů, dnes se řadí mezi příbuzné koňů. Bylo dlouhé asi 75 centimetrů.\n\n"}
{"id": "1162204", "url": "https://cs.wikipedia.org/wiki?curid=1162204", "title": "Benický hřbitov", "text": "Benický hřbitov\n\nBenický hřbitov se nachází v Praze 10 v městské části Benice, na rohu ulice K Lipanům a odbočky na Kolovraty. Zajímavostí je, že se jedná o nejmenší hřbitov na území Prahy. Některé weby jako nejmenší pražský hřbitov uvádějí Ruzyňský toleranční hřbitov, ten je však se svými rozměry přibližně 35 x 41 metrů asi dvakrát větší než Benický, jehož rozměry jsou cca 34 x 19 metrů. V říjnu 2015 na něm bylo 62 hrobů. Na hřbitově se nachází několik památných lip.\n\n"}
{"id": "1162213", "url": "https://cs.wikipedia.org/wiki?curid=1162213", "title": "Krasňany (Bratislava)", "text": "Krasňany (Bratislava)\n\nKrasňany jsou místní částí bratislavské městské části Rača.\n\nJsou zde situovány podniky Slovenská Grafia, Geodézia Bratislava a Bratislavské lesy, v jejichž budově (ještě pod názvem \"Západoslovenské státní lesy\") pracoval v letech 1970-1985 po vynuceném odchodu z politického života Alexander Dubček.\n\nV Krasňanech se nachází i sídliště, supermarkety Terno a Lidl, a několik vzdělávacích institucí (střední odborné učiliště spojů, Střední odborná škola polygrafická a sportovní gymnázium Hubeného).\n"}
{"id": "1162232", "url": "https://cs.wikipedia.org/wiki?curid=1162232", "title": "De Havilland DH.95 Flamingo", "text": "De Havilland DH.95 Flamingo\n\nDe Havilland DH.95 Flamingo byl britský dvoumotorový celokovový dopravní hornoplošník pro 12 až 17 pasažérů s tříčlennou posádkou.\n\nSpolečnost De Havilland vyvíjela letoun DH.95 z vlastní iniciativy s úmyslem nabídnout jej dopravním společnostem. Prototyp poháněný dvojicí hvězdicových motorů Bristol Perseus XII C po 654 kW byl zalétán 28. prosince 1938. První lety probíhaly s trojitou SOP.\n\nPo druhém prototypu následovala produkce čtrnácti sériových letounů, které již měly standardně dvojité svislé ocasní plochy, větší křídlo a většinou silnější motory Bristol Perseus XVI po 684 kW.\n\nJeden DH.95 byl dokončen jako prototyp vojenského nákladního a výsadkového stroje s bojovým jménem Hertfordshire. Původní objednávka na 30 letounů pro RAF byla zrušena, zejména pro malou kapacitu trupu.\n\nPrvní prototyp Flaminga byl v březnu 1939 testován RAF, které projevilo zájem o vojenskou dopravní verzi. Druhým zájemcem se stal civilní dopravce Guernsey and Jersey Airways, který objednal dva kusy. De Havilland letecké společnosti zapůjčil prototyp ke zkušebnímu provozu, kde létal v květnu 1939 s imatrikulací G-AFUE.\n\nJeště před dodávkou obou DH.95 vypukla v Evropě válka a oba první vyrobené stroje převedlo do svého stavu RAF. Užíval je i Winston Churchill se svými poradci pro cesty do Francie.\n\nDalší tři sériové DH.95 byly zařazeny ke královské letce RAF. Tento útvar byl k dispozici králi Jiřímu VI. a členům jeho rodiny. Jeden z těchto letounů nosil dočasně civilní označení G-AGCC a v době nebezpečí německé invaze do Británie byl připraven v trvalé pohotovosti k případné evakuaci královské rodiny.\n\nSedm sériových strojů převzal mezi zářím 1940 a dubnem 1941 dopravce British Overseas Airways Corporation, provozující za války civilní nebo polovojenskou dopravu mimo Velkou Británii. Létaly z káhirského letiště Almaza na tratích směřujících na jihovýchod do Asmary, Adenu a po dobytí Etiopie i do Addis Abeby. Severní linky pak vedly do Palestiny a Turecka.\n\nZ důvodů preferencí výroby vojenskách letounů zastavil De Havilland veškerou další práci na DH.95 a záhy se tak projevil nedostatek náhradních dílů. Stroje tak byly i pro poměrně nevelké poškození stahovány z provozu. Po třech těžkých haváriích DH.95 společnosti BOAC v období 1942-43 byly zbývající Flaminga staženy z provozu. V roce 1945 byly DH.95 lodí převezeny do Británie za účelem dalšího zprovoznění. Byl z nich však sestaven pouze jediný letuschopný stroj (G-AFYH), který nakonec zakoupila letecká společnost British Air Transport. Používala ho krátce v roce 1947, za dva roky byl zrušen a v květnu 1954 sešrotován.\n\nÚdaje dle\n\n\n\n"}
{"id": "1162241", "url": "https://cs.wikipedia.org/wiki?curid=1162241", "title": "Maida Vale (stanice metra v Londýně)", "text": "Maida Vale (stanice metra v Londýně)\n\nMaida Vale je stanice metra v Londýně, otevřená 6. června 1915. V této stanici pracovaly jako první pro Transport London ženy. 6. června 2015 bylo 100. výročí žen v Transport London. Stanice si zahrála ve filmech: Downhill, Runners a About Time. Exteriér stanice byl použit při natáčení filmu Britské televize Man About the House. Také si zahrála v klipu písně \"Believe\" od The Chemical Brothers. Autobusové spojení zajišťují linky 16, 98, 332 a noční linky N16 a N98. Stanice se nachází v přepravní zóně 2 a leží na lince:\n"}
{"id": "1162246", "url": "https://cs.wikipedia.org/wiki?curid=1162246", "title": "Východné", "text": "Východné\n\nVýchodné (do roku 1946 jako osada známá pod názvem \"Rendez\") je místní částí bratislavské městské části Rača. Východné se nachází mezi Račou a Vajnory, jižní část území železnice zasahuje až po Žabí majer. Východné má cca 4 800 obyvatel bydlících v částech Šajby, Starý Rendez, Sklabinská, Šúrska, Na pasekách.\n\nVýchodné je geograficky obklopeno železničním kolejištěm, uvnitř území disponuje vzácnými historickými budovami z konce 19. století - Velká a Malá vodní věž, Personální kuchyň, Kasárna. Nachází se zde muzejně-dokumentační středisko ŽSR, které zde chce zřídit Národní železniční park, který by se stal celoroční expozicí parních lokomotiv, železniční techniky a historických budov. Staré depo a Nové depo sloužilo a slouží jako opravárenský železniční park. Na sídlišti Sklabinská se nachází Akademie policejního sboru a poskytuje studium vysokoškolského typu a zároveň slouží jako školící středisko.\n\nOsada postupně vznikala na přelomu 19. a 20. století, kdy byl vybudován významný bratislavský železniční uzel a následné překladiště\nPrvní písemná zmínka pochází z roku 1889. Nejprve se tu stavěly jen železniční objekty, ale po druhé vídeňské arbitráži nastal rozmach rezidentního bydlení (mnoho emigrantů z jižního Slovenska). Z Rendezu se během války stala obec železničářských rodin. Jako důležitý dopravní uzel dostala pracovní název Východné nádražie, ale obyvatelé ji stále volali Rendez (z maďarského slova \"Rendez\", což znamená překladiště).\n\nDobově byly používány i tzv. pracovní názvy Východná stanica, Východné nádražie, Východné.\n\nBěhem druhé světové války byla obec často bombardována (v té době jeden z nejdůležitějších dopravních uzlů na Slovensku) spojeneckým letectvem. Krátce po válce byla sloučena s obcí Rača, která byla v průběhu dalšího roku (1946) začleněna do Bratislavy, jako městská část pozdějšího III. obvodu (dnes okres Bratislava III). Přibližně v 80. letech na Východném proběhla výstavba několik desítek panelových domů. Značně se tak zvýšil počet jeho obyvatel.\n\nVýchodné dostalo charakter místní části. Ačkoli Východné nemá vlastní samosprávu, potřeby jejích obyvatel mohou prosazovat poslanci zvolení do místního zastupitelstva Bratislava-Rača v rámci samostatného volebního obvodu - Východné. Současný název \"Východné\" prosadily místní poslanci na začátku 90. let.\n\nVýchodné dnes trpí více problémy jako jsou slabší občanská vybavenost a infrastruktura a nedostatečná napojenost na síť MHD. Místní část se vůči tomu snaží bojovat, díky čemuž se situace postupně mění k lepšímu. V současnosti je v oblasti celodenně otevřená pošta, školka, potraviny, lékárna a další obchodní provozy a restaurace . Na Sklabinské ulici a na ulici Na Pasekách jsou velká zrenovovaná dětská hřiště a zrekonstruované kulturní středisko Impuls, které je k dispozici občanům na nejrůznější setkání a akce. Na území Východného se nachází železniční stanice Bratislava východ, kde se několikrát ročně konají akce Železničního muzea pro rodiny s dětmi se spoustou doprovodných akcí, z nejznámějších zmíníme již tradiční jízdu parním vláčkem do Petržalky a zpět. Na základě změny územního plánu Bratislavy je naplánována výstavba, která zvýší počet bytů a rodinných domů v lokalitě - projekty Východná alej a Na Pasekách.\n\n"}
{"id": "1162247", "url": "https://cs.wikipedia.org/wiki?curid=1162247", "title": "Trimeresurus", "text": "Trimeresurus\n\nTrimeresurus je rod jedovatých hadů z čeledi zmijovitých a podčeledi chřestýšovitých. Jeho zástupci v jižní a jihovýchodní Asii, na území Číny a na některých pacifických ostrovech. Česky se rod \"Trimeresurus\" označuje spolu s rodem \"Tropidolaemus\" jako chřestýšovec. V současnosti je známo 35 druhů.\n\nZástupci rodu \"Trimeresurus\" jsou primárně arboreální hadi, což znamená, že tráví většinu života na stromech. Mají chápavý ocas, který mohou obtočit kolem větví. Typickým znakem je pro mě zelené zbarvení, nicméně někteří mají i černé, žluté, červené nebo oranžové vzory.\n\nJako většina chřestýšovitých, i chřestýšovci rodu \"Trimeresurus\" rodí především živá mláďata, jsou většinou vejcoživorodí. Jsou však známy tři druhy, jež kladou vejce, což je mezi těmito hady velmi výjimečné.\n\nVšechny druhy mají jed dost silný na zabití dospělého člověka. U mnoha druhů je jed hemotoxický, způsobuje tedy rozklad tkáně. Některé mohou být potenciálně více nebezpečné, jiné méně. Druh Trimeresurus mangshanensis je dokonce jediným zmijovitým hadem, který dokáže v sebeobraně \"plivat\" jed (ačkoliv je jeho zařazení sporné, Orlov jej v publikaci z roku 2009 řadí k rodu \"Protobothrops\").\n\n\n"}
{"id": "1162248", "url": "https://cs.wikipedia.org/wiki?curid=1162248", "title": "William Nylander", "text": "William Nylander\n\nWilliam Andrew Michael Junior Nylander Altelius (* 1. května 1996, Calgary, Alberta) je švédský hokejový útočník narozený v Kanadě působící v týmu Toronto Maple Leafs v severoamerické National Hockey League (NHL). Dne 27. června 2014 byl draftován již v prvním kole draftu 2014 jako 8. celkově týmem Toronto Maple Leafs.\n\nJeho otcem je bývalý švédský hokejista a hráč NHL Michael Nylander. Jeho mladší bratr Alexander je rovněž hokejistou.\n\n"}
{"id": "1162249", "url": "https://cs.wikipedia.org/wiki?curid=1162249", "title": "Kilburn Park (stanice metra v Londýně)", "text": "Kilburn Park (stanice metra v Londýně)\n\nKilburn Park je stanice metra v Londýně, otevřená 31. ledna 1915. Navrhl ji Stanley Heaps. Stanice má výtah a eskalátory. Autobusové spojení zajišťují linky: 31, 32, 206, 316, 328, 632 a noční linky N28 a N31. V blízkosti je stanice overgroundu Kilburn High Road. Stanice se nachází v přepravní zóně 2 a leží na lince:\n"}
{"id": "1162250", "url": "https://cs.wikipedia.org/wiki?curid=1162250", "title": "David Strnad", "text": "David Strnad\n\nDavid Strnad (* 29. října 2000, Uherský Brod) je český spisovatel. Žije v Újezdci u Uherského Brodu.\n\nUž od útlého věku se úspěšně účastní literárních soutěží ve svém rodném městě. Rád čte a čerpá inspiraci z knížek. Má rád dobrodružné a napínavé knihy. Jeho oblíbeným žánrem je sci-fi. Mezi jeho zájmy patří především psaní, ale jeho velkou zálibou jsou také počítačové hry. Navštěvuje Gymnázium Jana Amose Komenského v Uherském Brodě a je redaktorem školního časopisu Doutnák.\n\nVe svých patnácti letech vydal svou první knihu s názvem Na cestě po Galaxii, kterou představil 17. 12. 2015 v Knihovně Františka Kožíka v Uherském Brodě.\n\n\n"}
{"id": "1162253", "url": "https://cs.wikipedia.org/wiki?curid=1162253", "title": "Queen's Park (stanice metra v Londýně)", "text": "Queen's Park (stanice metra v Londýně)\n\nQueen's Park je stanice metra v Londýně, otevřená 2. června 1879 jako \"Queen's Park (West Kilburn)\". V prosince 1954 dostala stanice současné jméno. Autobusové spojení zajišťují linky: 6, 36, 187, 206 a 316. Stanice se nachází v přepravní zóně 2 a leží na lince:\nV roce 2018 by měla přibýt linka National Rail.\n"}
{"id": "1162258", "url": "https://cs.wikipedia.org/wiki?curid=1162258", "title": "Chrám Panny Marie Matky Církve", "text": "Chrám Panny Marie Matky Církve\n\nChrám Panny Marie Matky Církve se nachází na vrchu Živčáková v blízkosti slovenských obcí Korňa a Turzovka, na území obce Korňa. Jeho stavba započala v roce 2008, dokončen a slavnostně vysvěcen byl za účasti biskupů ze Slovenska, Čech a Ukrajiny a asi 15 000 poutníků 4. října 2015.\n\nLoď nového kostela pojme asi 3 tisíce lidí, dalších 150 věřících pak kaple sv. Josefa. Součástí stavby jsou obytné prostory pro kněze a noclehárny pro poutníky.\n\nZvonice slouží zároveň jako vyhlídková věž. Jsou v ní zavěšeny čtyři zvony, jejichž tvůrcem je akademický sochař Josef Tkadlec z Halenkova.\n\nZákladní kámen kostela byl slavnostně posvěcen 19. října 2008, a stavba tak byla oficiálně zahájena. Dne 29. května 2011 byl posvěcen kříž, koruna Panny Marie a zvon nového chrámu.\n\nStavba kostela a pastoračního centra si vyžádala asi 3,1 milionu eur (zhruba 84 mil. korun). Podstatnou část sumy tvořily příspěvky věřících. Část financí pochází ze sponzorských darů, podílelo se i slovenské Ministerstvo financí (částkou 11 000 eur, asi 300 tis. korun). Část peněz pochází z dosud nesplaceného úvěru.\n\n\n"}
{"id": "1162260", "url": "https://cs.wikipedia.org/wiki?curid=1162260", "title": "Kensal Green (stanice metra v Londýně)", "text": "Kensal Green (stanice metra v Londýně)\n\nKensal Green je stanice metra v Londýně, otevřená 1. října 1916. Roku 1980 byla stanice přemístěna. V roce 2006 navštívil stanici Thomas ap Rhys-Price před tím než byl zavražděn při loupeži v Kensal Green. Autobusové spojení zajišťuje linka 18 a noční linka N18. Stanice se nachází v přepravní zóně 2 a leží na lince:\n"}
{"id": "1162261", "url": "https://cs.wikipedia.org/wiki?curid=1162261", "title": "Alexander Nylander", "text": "Alexander Nylander\n\nAlexander Nylander Altelius (* 2. března 1998, Calgary, Alberta) je švédský hokejový útočník narozený v Kanadě působící v týmu Mississauga Steelheads v kanadské juniorské lize Ontario Hockey League (OHL). Dne 24. června 2016 byl draftován již v prvním kole draftu 2016 jako 8. celkově týmem Buffalo Sabres.\n\nNylander byl v roce 2015 v draftu Canadian Hockey League (jen hráči z Evropy) vybrán týmem Mississauga Steelheads hrající Ontario Hockey League (OHL) jako 12. celkově. Dne 5. září 2015 se připojil k tomuto týmu i se svým otcem, jenž v týmu přijal místo asistenta hlavního trenéra. Důvody, kvůli nimž šel před draftem do zámoří bylo i třeba, že chtěl být na blízku svému bratrovi Williamovi a zároveň mít šanci hrát a zvyknout si na kanadský styl hokeje. Ve své první sezóně ve Steelheads ovládl kanadské bodování nováčků soutěže a získal Emms Family Award pro nejlepšího nováčka ligy OHL.\n\nV konečném žebříčku před draftem NHL 2016 byl Nylander zařazen jako 3. nejlepší severoamerický bruslař s popisem dynamického útočníka se skvělou střelou a všemi schopnostmi.\n\nJeho otcem je bývalý švédský hokejista a hráč NHL Michael Nylander. Jeho starší bratr William je rovněž hokejistou.\n\n"}
{"id": "1162262", "url": "https://cs.wikipedia.org/wiki?curid=1162262", "title": "Willesden Junction (stanice metra v Londýně)", "text": "Willesden Junction (stanice metra v Londýně)\n\nWillesden Junction je stanice metra v Londýně, otevřená 1. září 1866. Roku 1962 probíhala elektrifikace stanice. V této stanici je depo. Autobusové spojení zajišťují linky: 18, 220, 228, 266, 487 a noční linka N18. Stanice se nachází v přepravní zóně 2 a 3, leží na lince:\n\n"}
{"id": "1162264", "url": "https://cs.wikipedia.org/wiki?curid=1162264", "title": "Nukleosyntéza", "text": "Nukleosyntéza\n\nNukleosyntéza (z lat. \"nucleus\", jádro a řec. synthesis, skládání) je různý druh jaderných procesů, při němž probíhá vznik prvků s vyšší atomovou hmotností než měly výchozí prvky. Je zdrojem atomů těžších než vodík ve vesmíru.\n\nDruhy nukleosyntézy ve vesmíru:\n"}
{"id": "1162266", "url": "https://cs.wikipedia.org/wiki?curid=1162266", "title": "Pavel Dvořák (úředník)", "text": "Pavel Dvořák (úředník)\n\nPavel Dvořák (* 29. května 1967 Vyškov) je český úředník, od ledna 2014 do prosince 2017 vedoucí Úřadu vlády České republiky.\n\nV roce 1985 maturoval na Gymnáziu Vyškov a následně absolvoval čtyřletý obor strojírenská technologie na Fakultě strojní a elektrotechnické Vysoké školy báňské v Ostravě (získal titul Ing.).\n\nPracovní kariéru začínal v letech 1989 až 1996 u firmy První brněnská strojírna Brno, která se v roce 1993 transformovala na společnost ABB První brněnská strojírna Brno. Postupně zastával pozice technologa, konstruktéra a projektanta. Od února 1996 do prosince 1999 pak pracoval jako systémový inženýr a projektový manažer v ABB Power Plant Control, ze které se v roce 1999 stala společnost ABB Energo. Během své práce v ABB absolvoval v roce 1996 desetiměsíční pracovní pobyt v ABB KWL v německém Mannheimu. Pracoval také v Mladé Boleslavi a Kladně.\n\nOd ledna 2000 zastával funkci tajemníka městského úřadu města Slavkov u Brna na Vyškovsku. Od června 2011 je členem celostátního předsednictva Sdružení tajemníků městských a obecních úřadů (STMOÚ) a předsedou STMOÚ Jihomoravského kraje.\n\nNa konci ledna 2014 se stal vedoucím Úřadu vlády České republiky ihned poté, co byla jmenována vláda Bohuslava Sobotky. Vystřídal tak Radka Augustina, kterého do funkce dosadila předchozí vláda Jiřího Rusnoka. Pozici vykonával do prosince 2017, kdy skončil s příchodem první vlády Andreje Babiše. Ve funkci jej nahradil (respektive se do ní vrátil) Radek Augustin. \n\nPavel Dvořák je ženatý a má dvě dcery. Z cizích jazyků ovládá angličtinu a ruštinu.\n"}
{"id": "1162268", "url": "https://cs.wikipedia.org/wiki?curid=1162268", "title": "Harlesden (stanice metra v Londýně)", "text": "Harlesden (stanice metra v Londýně)\n\nHarlesden je stanice metra v Londýně, otevřená 15. června 1912. Roku 1922 probíhala modernizace stanice. Autobusové spojení zajišťují linky: 187, 206, 224, 226, 228, 260 a 487. Stanice se nachází v přepravní zóně 3 a leží na lince:\n"}
{"id": "1162269", "url": "https://cs.wikipedia.org/wiki?curid=1162269", "title": "Stonebridge Park (stanice metra v Londýně)", "text": "Stonebridge Park (stanice metra v Londýně)\n\nStonebridge Park je stanice metra v Londýně, otevřená 15. června 1912. Za II. světové války stanice podlehla bombardování. Ve 40. letech stanici zasáhl oheň. Autobusové spojení zajišťují linky 112, 440 a 611. Stanice se nachází v přepravní zóně 3 a leží na lince:\nOd 24. září 1982 do 4. června 1984 byla konečnou této linky.\n"}
{"id": "1162270", "url": "https://cs.wikipedia.org/wiki?curid=1162270", "title": "Šarišské Lúky", "text": "Šarišské Lúky\n\nŠarišské Lúky (v minulosti i \"Šebešské Lúky\", \"Kelemešské Lúky\", maď. \"Sebeskellemes\" nebo \"Sebeskellemesiretek\") je místní část obce Ľubotice u Prešova. Založili ji v polovině 18. století Židé převážně původem z Haliče jako jedno z východoslovenských židovských předměstí, ghett. Od poloviny 19. století začal počet židovského obyvatelstva Šarišských Luk klesat v důsledku vystěhovalectví hlavně do nedalekého Prešova.\n\nŠarišské Louky s Ľuboticemi až do 40. let 20. století nesouvisely. Až do přičlenění k Prešovu v roce 1971 byly samostatnou obcí. Místní částí Ľubotice jsou od roku 1990.\n\nMístní židovská obec postavila synagogu, která tam stojí dodnes a v současnosti je využívána jako kostel řecko-katolické církve. V období socialismu v ní byl umístěný sklad textilu (klobouků).\nV roce 1944 byli Židé z obce deportováni do vyhlazovacího tábora, ze kterého se nikdo nevrátil. Přežila jediná obyvatelka židovského původu, kterou před deportací rodiče dali pokřtít.\n"}
{"id": "1162274", "url": "https://cs.wikipedia.org/wiki?curid=1162274", "title": "Wembley Central (stanice metra v Londýně)", "text": "Wembley Central (stanice metra v Londýně)\n\nWembley Central je stanice metra v Londýně, otevřená roku 1842 jako \"Sudbury\". 1. května 1882 dostala stanice nové jméno \"Sudbury & Wembley\". 1. listopadu 1910 došlo k přejmenování na \"Wembley for Sudbury\". Roku 1936 se staniční budova rekonstruovala a byly přistavěny obchodní arkády. Od 5. července 1948 má stanice již současné jméno. Autobusové spojení zajišťují linky: 18, 79, 83, 92, 182, 204, 223, 224, 297, H17 a noční linka N18. Stanice se nachází v přepravní zóně 4 a leží na lince:\n\n"}
{"id": "1162275", "url": "https://cs.wikipedia.org/wiki?curid=1162275", "title": "Akira Fudžišima", "text": "Akira Fudžišima\n\nAkira Fudžišima (:藤嶋 昭) (*10. březen 1942, Tokio, Japonsko) je japonský chemik v současnosti působící jako emeritní profesor na Tokijské univerzitě, známý díky výzkumu fotokatalytických a superhydrofilních vlastností oxidu titaničitého.\n\nVysokoškolské vzdělání ukončil v 1966 na fakultě inženýrství jokohamské národní univerzity, doktorát získal v 1971 na Tokijské univerzitě. Během disertační práce objevil spolu se svým vedoucím, profesorem Keniči Hondou, proces fotokatalytického rozkladu vody UV zářením probíhajícího na elektrodě z oxidu titaničitého. Tento jev byl později pojmenován jako Honda-Fudžišima efekt.\n"}
{"id": "1162276", "url": "https://cs.wikipedia.org/wiki?curid=1162276", "title": "North Wembley (stanice metra v Londýně)", "text": "North Wembley (stanice metra v Londýně)\n\nNorth Wembley je stanice metra v Londýně, otevřená 15. června 1912. Autobusové spojení zajišťuje linka 245. Stanice se nachází v přepravní zóně 4 a leží na lince:\n"}
{"id": "1162279", "url": "https://cs.wikipedia.org/wiki?curid=1162279", "title": "Alfa Circini", "text": "Alfa Circini\n\nAlfa Circini je nejjasnější hvězda v souhvězdí Kružítka. Je to proměnná hvězda typu Alfa² Canum Venaticorum. V její atmosféře se vyskytuje poněkud méně uhlíku, dusíku a kyslíku a naopak více stroncia, chromu a europia, než jak je tomu u běžné hvězdy, jako například Slunce. Jde o hvězdu spektrálního typu A<nowiki>7</nowiki>V a při pozorování ze Země má zdánlivou hvězdnou velikost 3,19.\n\nHmotnost hvězdy převyšuje sluneční hmotnost o 50 až 70 %, poloměr je oproti slunečnímu dvojnásobný. Efektivní povrchová teplota činí 7 500 K. Hvězda se otočí kolem své osy za 4,5 dne, rotační osa je od směru k Zemi odkloněna o 37±4°.\n"}
{"id": "1162280", "url": "https://cs.wikipedia.org/wiki?curid=1162280", "title": "Cholupický hřbitov", "text": "Cholupický hřbitov\n\nCholupický hřbitov se nachází v Praze 4 v městské části Cholupice. Hřbitov vznikl z popudu obce Cholupice a za přispění obce Písnice. Zbudován byl roku 1938 stavitelem Františkem Kolmanem. Roku 1994 bylo uvedeno do provozu kolumbárium. Hřbitov má tvar nepravidelného pětiúhelníku o ploše 0,27 hektaru. Vchod je ze západní strany.\n\n"}
{"id": "1162282", "url": "https://cs.wikipedia.org/wiki?curid=1162282", "title": "South Kenton (stanice metra v Londýně)", "text": "South Kenton (stanice metra v Londýně)\n\nSouth Kenton je stanice metra v Londýně, otevřená 3. července 1933. Autobusové spojení je zajištěno linkou 223. Stanice se nachází v přepravní zóně 4 a leží na lince:\n"}
{"id": "1162283", "url": "https://cs.wikipedia.org/wiki?curid=1162283", "title": "Cephalaspis", "text": "Cephalaspis\n\nCephalaspis je vyhynulý rod mihule z řádu Cephalaspidiformes, který popsal Louis Agassiz roku 1843. \"Cephalaspis\" žil v období Devonu. Nálezy připisované rodu \"Cephalaspis\" pocházejí ze západní Evropy i Severní Ameriky, ne všechny jsou ale vždy uznávány, proto se počet druhů liší od zdroje ke zdroji. BioLib uvádí druhy pouze dva: \"Cephalaspis lyelii\" a \"Cephalaspis magnificans\".\n\n\"Cephalaspis\" měřil asi 20 až 30 cm, opancéřované hlava zabírala asi třetinu délky těla a byla stejně široká, jako dlouhá. Oči se nacházely blízko sebe. Ústa byla posazena na spodní straně hlavy, druh pravděpodobně ze dna vyhrabával menší organismy.\n\"Cephalaspis\" byl znázorněn v první epizodě britského seriálu \"Putování s pravěkými monstry\".\n\n"}
{"id": "1162289", "url": "https://cs.wikipedia.org/wiki?curid=1162289", "title": "Gion", "text": "Gion\n\nGion (:祇園) je zábavní čtvrť ležící ve východní části japonského města Kjóta a také proslulá čtvrť gejš.\n\nHistorie Gionu sahá do dob šógunů, když zdejší obchody sloužili poutníkům a návštěvníkům. Z nich se později staly čajovny.\n\nSvatyně Jasaka byla postavena v roce 656. Její božstva mají chránit lidi před nemocemi. V roce 869 byly neseny Kjótem sochy božstev, aby zabránili šíření epidemie. Takto vznikla slavnost Gion macuri, kdy se sem na Nový rok chodí lidé pomodlit za zdraví.\n\nNejdříve byly divadla japonské hry kabuki při nábřeží řeky Kamo, ale v 16. století se přesunuly východně od řeky. Divadlo Minamiza tam leží dodnes.\n\nGion je poslední místo v Japonsku, kde se vyučují \"Maiko\" na Gejši. V uličce Šimbaši se nachází mnoho tradičních čajoven, kde gejši nadále dělají společnost politikům, ředitelům různých společností a jiným osobám.\n\nTači Daimjódžin je malá svatyně, kde jsou na její stěnách kartičky se jmény giónských gejš, které sem přišly prosit šintoistická božstva o blahobyt.\n\n\n\n"}
{"id": "1162297", "url": "https://cs.wikipedia.org/wiki?curid=1162297", "title": "Kenton (stanice metra v Londýně)", "text": "Kenton (stanice metra v Londýně)\n\nKenton je stanice metra v Londýně, otevřená 15. června 1912. Autobusovou dopravu zajišťují linky: 114, 183, 223, H9, H10, H18 a H19. Stanice se nachází v přepravní zóně 4 a leží na lince:\n"}
{"id": "1162300", "url": "https://cs.wikipedia.org/wiki?curid=1162300", "title": "Room (film, 2015)", "text": "Room (film, 2015)\n\nRoom ( „místnost“) je kanadsko-irské-Britové-Spojené státy americké filmové drama a thriller režiséra Lennyho Abrahamsona z roku 2015, natočené podle stejnojmenného románu spisovatelky a dramatičky Emmy Donoghue, která je zároveň autorkou scénáře. Snímek vypráví příběh mladé ženy a jejího pětiletého syna, kteří jsou proti své vůli drženi v zajetí v malé místnosti. Nakonec se jim podaří osvobodit a chlapec tak poprvé zažívá svět mimo místnost. Autorku knižní předlohy k sepsání románu inspirovala kauza Fritzl. Hlavní role ve filmu ztvárnili Brie Larson, Jacob Tremblay, Joan Allen, Sean Bridgers a William H. Macy.\n\nSnímek měl premiéru 4. září 2015 na Telluridském filmovém festivalu. Byl přijat s pozitivním ohlasem a vysloužil si řadu filmových ocenění a nominací, včetně nominací na Zlaté glóby, Screen Actors Guild Award či Satellite Award.\n\nPětiletý Jack (Jacob Tremblay) a jeho mladá matka Joy (Brie Larson) žijí v malé místnosti, do níž je vměstnána postel, záchod, vana a jednoduchá kuchyň. V místnosti nejsou žádná okna, pouze jedno střešní, kterým se dovnitř dostává denní světlo. Postupně vychází najevo, že jsou zde drženi proti své vůli mužem, kterému říkají Starý Nick (Sean Bridgers). Až dosud se Joy svého syna snažila chránit před realitou, ale po dovršení jeho pátých narozenin dospěla k názoru, že je již dostatečně starý, a zapojila jej do plánu na útěk, v němž sehraje klíčovou roli. Svému synovi postupně prozradí celou pravdu o světě mimo místnost a o svém životě předtím, než byla v sedmnácti letech unesena. Plán útěku spočívá v tom, že se pokusí Starého Nicka přesvědčit o tom, že Jack zemřel po krátké nemoci. Svého syna, předstírajícího smrt, zabalí do koberce, a Starý Nick, který příběhu uvěří, jej i s kobercem odnese, aby jej pohřbil. Tak se také stalo a Starý Nick naložil Jacka v koberci na korbu svého pick-upu a vyrazil na cestu. Jackovi se však podaří z koberce vyprostit, a když auto zastaví na křižovatce, vyskočí a najde ochranu o procházejícího chodce. Poté, co je předán policii, se podaří vypátrat, kde je držena jeho matka, s níž se opět shledá. Z televizních zpráv později oba zjistí, že Starého Nicka zadržela policie.\n\nPoté, co stráví několik dní v nemocnici, odjíždí Joy s Jackem do domu svých rodičů. Po opětovném shledání rodiny, s matkou (Joan Allen) a otcem (William H. Macy), se u Joy a Jacka začínají projevovat první problémy. Jackovi se nedaří přizpůsobit se životu mimo místnost, v níž byli vězněni, a vyjádří přání se do ní vrátit. Nezvládá život v reálném světě a hovoří pouze se svou matkou. Ta v sobě svádí vnitřní boj, je naštvaná a žárlí na své přátele a rodinu, kteří podle ní měli „normální“ život. Její otec se nedokáže svému vnukovi podívat do očí (pravděpodobně proto, že je synem únosce jeho dcery) a s potupou rodinu opouští.\n\nV televizním rozhovoru, který Joy poskytne, jí je položeno několik nepříjemných otázek o jejím zajetí, které ji hluboce rozruší. Nedlouho poté se pokusí o sebevraždu. Během jejího následného pobytu v nemocnici Jack zůstává u babičky. Tehdy se poprvé setká se psem, kterého si do té doby pouze představoval, je poprvé ostříhán, hraje si se stejně starým dítětem a sblíží se s matčinou rodinou. Když se Joy vrátí z nemocnice, Jack vyjádří přání navštívit místnost, kde byli vězněni. Když jsou uvnitř, vyjádří překvapení nad tím, jak je nyní místnost malá. Než ji oba opustí, s místností se rozloučí.\n\nNatáčení filmu začalo 10. listopadu 2014 v kanadském Torontu a skončilo 15. prosince téhož roku. Brie Larson se na natáčení připravovala ve spolupráci s odborníkem na zvládání traumat a nutričním poradcem.\n\nVe Spojených státech vydělal film od 16. října 2015 do 11.–13. prosince, kdy se promítal ve 198 kinech, vydělal pouze 5 milionů dolarů. Stal se tak nejméně výdělečným filmem nominovaným na Oscara v kategorii nejlepší film.Po oznámení nominace film k 24. dubnu vydělal 14,7 milionů dolarů v Severní Americe a více jak 1 milion eur v ostatních oblastech, celkově tak vydělal 20,7 milionů dolarů. Rozpočet filmu činil 13 milionů dolarů.\n\nFilm získal pozitivní kritiku. Na recenzní stránce Rotten Tomatoes získal z 245 započtených recenzí 94 procent s průměrným ratingem 8,4 bodů z deseti. Na serveru Metacritic snímek získal z 43 recenzí 86 bodů ze 100. Na Česko-Slovenské filmové databázi snímek získal 82%.\n\n"}
{"id": "1162304", "url": "https://cs.wikipedia.org/wiki?curid=1162304", "title": "Ginza", "text": "Ginza\n\nGinza (japonsky: 銀座) je místní část v okresu Čúó v Tokiu. Známá je jako nejluxusnější obchodní oblast s mnoha obchodními centry, butiky, restauracemi a kavárnami. Patří mezi nejluxusnější nákupní destinace na světě. Mnoho vlajkových lodí nejvýznamnějších světových obchodů sídlí v Ginze, především Gucci. Mají zde pobočky i jiné zahraniční společnosti, např. Chanel, Louis Vuitton, Dior, Sony nebo Apple Store. \n\nJe zde tradicí, že každou sobotu a neděli od 12:00 hodin do 17:00 hodin je hlavní ulice, která vede napříš Ginzou, uzavřená pro veškeré dopravní prostředky a stává se z ní pěší zóna.\n"}
{"id": "1162316", "url": "https://cs.wikipedia.org/wiki?curid=1162316", "title": "Radlický hřbitov", "text": "Radlický hřbitov\n\nRadlický hřbitov se nachází v Praze v městské části Radlice, v ulici Výmolova 38. Hřbitov byl založen v roce 1896. Má trojúhelníkový tvar a rozlohu 0,37 ha. Hřbitov má 386 pohřbívacích míst, z toho je zde 348 hrobů, 15 urnových hrobů a 5 hrobek.\n\n"}
{"id": "1162324", "url": "https://cs.wikipedia.org/wiki?curid=1162324", "title": "Stanice Harrow &amp; Wealdstone", "text": "Stanice Harrow &amp; Wealdstone\n\nHarrow & Wealdstone je kombinovaná stanice železnice, autobusů a londýnského metra, otevřená původně 20. června 1837 jako železniční stanice \"Harrow\". 16. dubna 1917 došlo ke změně jména na současné. Stanice je vybavena výtahem a čekárnou. Autobusové spojení zajišťují linky: 140, 182, 186, 258, 340, H9, H10 a noční linka N18. Stanice se nachází v přepravní zóně 4 a leží na lince:\n\n"}
{"id": "1162331", "url": "https://cs.wikipedia.org/wiki?curid=1162331", "title": "Heisuke Hironaka", "text": "Heisuke Hironaka\n\nHeisuke Hironaka (:広中 平祐; * 9. duben 1931, Iwakuni, prefektura Jamaguči, Japonsko) je japonský matematik známý především díky práci v algebraické geometrii. V roce 1970 dostal Fieldsovu medaili.\n"}
{"id": "1162333", "url": "https://cs.wikipedia.org/wiki?curid=1162333", "title": "Konrad Mägi", "text": "Konrad Mägi\n\nKonrad Vilhelm Mägi (1. listopadu 1878 Hellenurme mõis – 15. srpna 1925 Tartu) byl estonský malíř, známý především jako krajinář.\n\nMalířské vzdělání získal na německé technické škole v Tartu, později studoval na Petrohradské umělecko-průmyslové akademii pod vedením Amanduse Adamsona. Jeho malířský styl se vyznačoval živou barevností, inspiroval se estonskou krajinou, zejména ostrovem Saaremaa. Vedle krajinomalby tvořil také portréty, zátiší a secesní ornamenty. Na studijním pobytu v Paříži roku 1907 se seznámil s vlivy impresionismu a fauvismu. Cestoval po Evropě, tvořil na Ålandech, v Norsku i Itálii. V roce 1912 se vrátil do Tartu, kde založil umělecké sdružení \"Pallas\" a působil jako výtvarný pedagog. V tomto závěrečném období svého života byl vůdčím představitelem estonského expresionismu.\n\nOd roku 1979 se každoročně v den jeho narození v Estonsku uděluje výtvarná cena \"Konrad Mäe medal\".\n\nDramatik Mart Kivastik napsal o jeho životě hru \"Portrét mrznoucího umělce\". \n\nV roce 2005 byla v Egon Schiele Art Centru v Českém Krumlově otevřena výstava představující díla Mägiho a dalších estonských expresionistů. \n\n"}
{"id": "1162334", "url": "https://cs.wikipedia.org/wiki?curid=1162334", "title": "Natolin (stanice metra ve Varšavě)", "text": "Natolin (stanice metra ve Varšavě)\n\nNatolin je stanice varšavského metra na lince M1. Kód stanice je A-2. Otevřena byla 7. května 1995. Leží v městské části Ursynów. Stanice je situována blízko malého obchodního centra galerie Ursynów.\n"}
{"id": "1162336", "url": "https://cs.wikipedia.org/wiki?curid=1162336", "title": "Hirofumi Uzawa", "text": "Hirofumi Uzawa\n\nHirofumi Uzawa (:宇澤 弘文, 21. červenec 1928 v Jonago, prefektura Tottori – 18. září 2014) byl emeritní profesor ekonomie na Tokijské univerzitě, někdejší učitel několika nositelů Nobelovy ceny za ekonomii a poradce papeže Jana Pavla II.\n\n"}
{"id": "1162337", "url": "https://cs.wikipedia.org/wiki?curid=1162337", "title": "Nomina sacra", "text": "Nomina sacra\n\nNomina sacra (sg. nomen sacrum - \"svaté jméno\") je v paleografii označení pro zkratky posvátných jmen, které se užívaly v rukopisech Nového zákona, liturgických a dalších náboženských knih. Termín zavedl německý filolog Ludwig Traube, který se domníval, že tyto zkratky byly původně projevem úcty k Božím i jiným svatým jménům. Později se ale také vzhledem k množství náboženských textů, které bylo třeba opsat i několikrát, začaly užívat ke zkracování jiných než posvátných slov. \n\nZkratku často tvořila dvě nebo i více řeckých písmen podle různých pravidel, např. \"první a poslední písmeno\" nebo \"první dvě a poslední\" apod. Nad zkratkou se psal vodorovný pruh nebo vlnovka, která ji označovala jako zkratku. Inspirací pro vytvoření takové zkratky mohlo být psaní hebrejského výrazu pro Boha ve formě tetragrammatonu nebo i kniha Zjevení, ve které o sobě Bůh říká: \"\"Já jsem Alfa i Omega, počátek i konec\"\" (Zj 21,6).\n\nV současnosti se \"nomina sacra\" objevují zejm. ve východním křesťanství, kde jsou vyobrazována nejčastěji na ikonách a obrazech.\n"}
{"id": "1162339", "url": "https://cs.wikipedia.org/wiki?curid=1162339", "title": "Basford United FC", "text": "Basford United FC\n\nBasford United FC (celým názvem: Basford United Football Club) je anglický fotbalový klub, který sídlí v nottinghamské městské části Basford v nemetropolitním hrabství Nottinghamshire. Založen byl v roce 1900. Od sezóny 2018/19 hraje v Northern Premier League Premier Division (7. nejvyšší soutěž). Klubové barvy jsou zlatá a černá.\n\nSvé domácí zápasy odehrává na stadionu Greenwich Avenue s kapacitou 1 000 diváků.\n\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1162341", "url": "https://cs.wikipedia.org/wiki?curid=1162341", "title": "Janaka", "text": "Janaka\n\nJanaka () je městská čtvrť ležící v severní části hlavního města Japonska – v Tokiu. Je to zachovalá čtvrť Tokia s tradičními japonskými domy. Čtvrť Janaka nepostihlo ani ničivé zemětřesení roku 1923, ani bombardování za 2. světové války.\n\nUprostřed janackého hřbitova leží chrám Tennódži, ve kterém se nachází obrovská Buddhova socha z roku 1690.\n\nAsakurovo muzeum se nachází v domě Asakura Fumia (1883-1964), významného sochaře. V interiéru muzea jsou vystaveny většinou sošky koček. Exteriér tvoří krásná japonská zahrada.\n\n"}
{"id": "1162343", "url": "https://cs.wikipedia.org/wiki?curid=1162343", "title": "Carlton Town FC", "text": "Carlton Town FC\n\nCarlton Town FC (celým názvem: Carlton Town Football Club) je anglický fotbalový klub, který sídlí ve vesnici Carlton v nemetropolitním hrabství Nottinghamshire. Založen byl v roce 1904 pod názvem Sneinton FC. Od sezóny 2018/19 hraje v Northern Premier League Division One East (8. nejvyšší soutěž). Klubové barvy jsou modrá a žlutá.\n\nSvé domácí zápasy odehrává na stadionu Bill Stokeld Stadium s kapacitou 1 000 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1162345", "url": "https://cs.wikipedia.org/wiki?curid=1162345", "title": "Amy Mainzer", "text": "Amy Mainzer\n\nAmy Mainzer (* 2. ledna 1974) je americká astronomka, specialistka na astrofyzikální instrumentaci a infračervenou astronomii. Je jednou z vůdčích osobností pracujících na projektu s infračerveným kosmickým teleskopem Wide-field Infrared Survey Explorer a hlavní výzkumná pracovnice v projektu \"NEOWISE\", který je zaměřen na studium planetek. Navrhla vesmírnou misi teleskopu Near Earth Object Camera.\n\nV roce 1996 obdržela titul B.Sc. fyziky na Stanfordově univerzitě, od roku 2000 je také držitelkou vysokoškolského titulu M.Sc. v astronomii, které získala na Kalifornském technologickém institutu a od roku 2003 je nositelkou titulu Ph.D. v astronomii, který získala na Kalifornské univerzitě v Los Angeles. \n\nJejí výzkum se zabývá především asteroidy, hnědými trpaslíky, planetárními atmosférami, prstenci prašných částic a vznikem hvězd.\n\nAsteroid s označením (234750) Amymainzer nese její jméno.\n\nObjevila se v několika epizodách seriálu \"The Universe\" (\"Vesmír\") televize History Channel.\n"}
{"id": "1162346", "url": "https://cs.wikipedia.org/wiki?curid=1162346", "title": "Chasetown FC", "text": "Chasetown FC\n\nChasetown FC (celým názvem: Chasetown Football Club) je anglický fotbalový klub, který sídlí ve vesnici Chasetown v nemetropolitním hrabství Staffordshire. Založen byl v roce 1954 pod názvem Chase Terrace Old Scholars FC. Od sezóny 2018/19 hraje v Northern Premier League Division One West (8. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu The Scholars Ground s kapacitou 2 000 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1162349", "url": "https://cs.wikipedia.org/wiki?curid=1162349", "title": "Johann Gmachl", "text": "Johann Gmachl\n\nJohann Gmachl (13. prosince 1856 Mattsee – 11. dubna 1919 Elixhausen) byl rakouský politik německé národnosti ze Salcburska, na počátku 20. století poslanec Říšské rady.\n\nPůsobil jako majitel hospodářství v Elixhausenu. Profesí byl řeznickým mistrem. Od roku 1885 do roku 1919 byl majitelem hospodářství v Elixhausenu. Do roku 1919 zastával funkci člena předsednictva Salcburského rolnického spolku. V letech 1894–1909 působil jako člen ústředního výboru a v letech 1903–1909 i jako viceprezident zemské zemědělské společnosti. V období let 1889–1897 a 1900–1909 byl členem obecního výboru v Elixhausenu. Od roku 1899 do roku 1919 předsedal obecní spořitelně.\n\nOd roku 1890 zasedal coby poslanec Salcburského zemského sněmu za kurii velkostatkářskou. Mandát obhájil ve volbách roku 1897 a 1902. Zemským poslancem byl do roku 1905. V letech 1918–1919 ještě zasedal na provizorním zemském sněmu. Od roku 1897 do roku 1905 byl navíc náhradníkem zemského výboru.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1901 za kurii velkostatkářskou v Salcbursku.\n\nNa přelomu století zasedal na zemském sněmu za Deutsch-Konservative Volkspartei (DKVP), která vznikla okolo Georga Lienbachera a zastávala centristické postoje mezi liberály a konzervativci. Ve volbách do Říšské rady roku 1901 se uvádí jako kandidát sjednocených německých strann, který možná vstoupí do klubu Německé lidové strany. Ale po volbách se na Říšské radě zapojil do nového poslaneckého klubu Německé agrární strany (oficiálně Deutsche Bauernpartei). V roce 1918 zasedl na zemském sněmu za Freiheitliche Salzburger Bauernbund.\n\nZemřel v dubnu 1919.\n"}
{"id": "1162350", "url": "https://cs.wikipedia.org/wiki?curid=1162350", "title": "Wimbledon Park (stanice metra v Londýně)", "text": "Wimbledon Park (stanice metra v Londýně)\n\nWimbledon Park je stanice metra v Londýně, otevřená 3. června 1889. Autobusové spojení zajišťuje linka 156. Stanice se nachází v přepravní zóně 3 a leží na lince:\n"}
{"id": "1162351", "url": "https://cs.wikipedia.org/wiki?curid=1162351", "title": "M1 (linka metra ve Varšavě)", "text": "M1 (linka metra ve Varšavě)\n\nM1 je jedna ze dvou linek metra v polské Varšavě.\n\nPrvní náměty na stavbu metra ve Varšavě přišly již po 1. světové válce. Stavět se začalo 15. dubna 1983. Ekonomická situace Polska však v této době nebyla dobrá, práce na stavbě se zpomalovaly a v roce 1989 došlo k dočasnému úplnému zastavení prací. 5. března 1994 proběhl den otevřených dveří, kdy si lidé mohli prohlédnout nové stanice metra. 14. února 1995 proběhla kontrola technické připravenosti linky, bylo však nutné provést ještě několik úprav; stavba tak byla schválena přibližně o měsíc později. Depo bylo vybudováno ve stanici Kabaty, jedno depo má tato linka dodnes. První úsek s jedenácti stanicemi byl otevřen 7. května 1995 ve 12 hodin a měl délku 11,5 kilometrů. Otevírání dalších úseků shrnuje následující tabulka:\n\nArzenál)\n\n"}
{"id": "1162352", "url": "https://cs.wikipedia.org/wiki?curid=1162352", "title": "Coalville Town FC", "text": "Coalville Town FC\n\nCoalville Town FC (celým názvem: Coalville Town Football Club) je anglický fotbalový klub, který sídlí ve městě Coalville v nemetropolitním hrabství Leicestershire. Založen byl v roce 1926 pod názvem Ravenstone Miners Athletic FC. Od sezóny 2018/19 hraje v Southern Football League Premier Division Central (7. nejvyšší soutěž). Klubové barvy jsou černá a bílá.\n\nSvé domácí zápasy odehrává na stadionu Owen Street Sports Ground s kapacitou 2 000 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1162358", "url": "https://cs.wikipedia.org/wiki?curid=1162358", "title": "Southfields (stanice metra v Londýně)", "text": "Southfields (stanice metra v Londýně)\n\nSouthfields je stanice metra v Londýně, otevřená 3. června 1889. Autobusové spojení zajišťují linky 39, 493, 156, 639 a noční linka N87. Stanice se nachází v přepravní zóně 3 a leží na lince:\n"}
{"id": "1162360", "url": "https://cs.wikipedia.org/wiki?curid=1162360", "title": "Riso Kagaku", "text": "Riso Kagaku\n\nRiso Kagaku Corporation (:理想科学工業 –transkripcí: \"Risó kagaku kógjó kabušiki gaiša\"), je japonská firma, kterou v roce 1946 založil její současný prezident Noboru Hajama.\n\nV současnosti společnost vyrábí digitální tiskové stroje Risograph, které svým výkonem i dalšími parametry převyšují standardní kopírovací stroje. Firma je průkopníkem v oblasti risografie a je zároveň i největším světovým výrobcem digitálních tiskových strojů, pracujících na tomto principu. Jejich výrobky pokrývají více než 60% světového trhu.\n"}
{"id": "1162361", "url": "https://cs.wikipedia.org/wiki?curid=1162361", "title": "East Putney (stanice metra v Londýně)", "text": "East Putney (stanice metra v Londýně)\n\nEast Putney je stanice metra v Londýně, otevřená 3. června 1889. Autobusovou dopravu zajišťují linky 37 a 337. Stanice se nachází v přepravní zóně 3 a leží na lince:\n"}
{"id": "1162362", "url": "https://cs.wikipedia.org/wiki?curid=1162362", "title": "Daventry Town FC", "text": "Daventry Town FC\n\nDaventry Town FC (celým názvem: Daventry Town Football Club) je anglický fotbalový klub, který sídlí ve městě Daventry v nemetropolitním hrabství Northamptonshire. Založen byl v roce 1886. Od sezóny 2017/18 hraje v United Counties League Premier Division (9. nejvyšší soutěž). Klubové barvy jsou fialová a bílá.\n\nSvé domácí zápasy odehrává na stadionu Communications Park s kapacitou 3 000 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1162364", "url": "https://cs.wikipedia.org/wiki?curid=1162364", "title": "Josef Haider", "text": "Josef Haider\n\nJosef Haider (19. března 1856 Unken – 15. ledna 1942 Unken) byl rakouský politik německé národnosti ze Salcburska, na počátku 20. století poslanec Říšské rady.\n\nOd roku 1882 do roku 1927 působil jako rolník na statku v Unkenu. Od roku 1884 zde byl členem obecního výboru a potom v letech 1894–1897 a 1899–1909 starostou této obce.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1901 za kurii všeobecnou v Salcbursku, obvod Salzburg, Golling, St. Johann atd. Neúspěšně do parlamentu kandidoval i ve volbách roku 1907. Porazil ho ale klerikální kandidát Viktor Fuchs.\n\nVe volbách do Říšské rady roku 1901 se uvádí jako společný kandidát německých liberálů a nacionálů. Byl členem Německé lidové strany. I ve volbách roku 1907 byl uváděn jako kandidát Německé lidové strany.\n"}
{"id": "1162366", "url": "https://cs.wikipedia.org/wiki?curid=1162366", "title": "Parsons Green (stanice metra v Londýně)", "text": "Parsons Green (stanice metra v Londýně)\n\nParsons Green je stanice metra v Londýně, otevřená 1. května 1880. Autobusové spojení není přímo u stanice. Nejbližší zastávky jsou: \"Parsons Green Lane Fulham Lib\" a \"Parsons Green New Kings Road\". Stanice se nachází v přepravní zóně 2 a leží na lince:\n\nStanice se stala terčem bombového útoku, který se odehrál dne 15. září 2017.\n"}
{"id": "1162367", "url": "https://cs.wikipedia.org/wiki?curid=1162367", "title": "Maria Augusta Trappová", "text": "Maria Augusta Trappová\n\nMaria Augusta Trappová, rozená Kutscherová (26. ledna 1905 Vídeň – 28. března 1987 Morrisville), známá též jako \"Baronka von Trapp\", byla druhou manželkou rakouského šlechtice a námořního velitele barona von Trappa. Pod jejím vedením jejich rodina vytvořila slavnou rodinnou skupinu \"The Trapp Family Singers\". \n\nOsudy rodiny prchající před nacisty z Rakouska do USA zachytila v knize \"S písní kolem světa\". Tato kniha se stala inspirací pro muzikál hraný na Broadwayi pod názvem \"The Sound of Music\" v roce 1959, a posléze německý film z roku 1956.\n"}
{"id": "1162368", "url": "https://cs.wikipedia.org/wiki?curid=1162368", "title": "Tomáš Bouzek", "text": "Tomáš Bouzek\n\nTomáš Bouzek (* 24. července 1975 Plzeň) je český politik, advokát a vysokoškolský pedagog, od roku 2016 zastupitel Jihočeského kraje, od roku 2010 zastupitel města Českých Budějovic (mezi lety 2010 a 2015 také postupně radní a náměstek primátora), člen TOP 09.\n\nPo absolvování gymnázia v Písku vystudoval v letech 1993 až 1998 Právnickou fakultu Univerzity Karlovy v Praze a v roce 2002 složil úspěšně na téže fakultě rigorózní zkoušku (získal tak titul JUDr.). Navíc v letech 1993 až 1999 vystudoval Vysokou školu ekonomickou v Praze (a získal další titul Ing.).\n\nPracoval jako advokátní koncipient v Českých Budějovicích, od roku 2002 má ve městě soukromou právnickou praxi. V letech 2005 až 2006 přednášel trestní právo na Jihočeské univerzitě v Českých Budějovicích a od roku 2006 přednáší také na Vysoké škole evropských a regionálních studií.\n\nTomáš Bouzek je ženatý. Žije v Českých Budějovicích.\n\nOd roku 2009 je členem TOP 09. V minulosti byl členem Regionálního výboru TOP 09 České Budějovice a Krajského výboru TOP 09 Jihočeský kraj. V červnu 2015 se stal předsedou jihočeské krajské organizace TOP 09.\n\nV komunálních volbách v roce 2010 byl zvolen zastupitelem města České Budějovice, když vedl tamní kandidátku TOP 09. Následně se stal v listopadu 2010 neuvolněným radním. Ve volbách v roce 2014 post zastupitele města obhájil a po koaličních vyjednáváních byl v listopadu 2014 zvolen náměstkem primátora pro majetek města. V červnu 2015 se ale městská koalice rozpadla a z funkce náměstka byl odvolán.\n\nV krajských volbách v roce 2012 kandidoval za TOP 09 v rámci subjektu \"\"TOP 09 a Starostové pro Jihočeský kraj\"\" do Zastupitelstva Jihočeského kraje, ale neuspěl. Krajským zastupitelem se stal až po volbách v roce 2016, když kandidoval jako člen TOP 09 za subjekt \"\"PRO JIŽNÍ ČECHY - Starostové, HOPB a TOP 09\"\".\n\nStejně tak za TOP 09 kandidoval v Jihočeském kraji ve volbách do Poslanecké sněmovny PČR v roce 2013, ale do Sněmovny se nedostal.\n"}
{"id": "1162369", "url": "https://cs.wikipedia.org/wiki?curid=1162369", "title": "Fulham Broadway (stanice metra v Londýně)", "text": "Fulham Broadway (stanice metra v Londýně)\n\nFulham Broadway je stanice metra v Londýně, otevřená 1. března 1880 jako \"Walham Green\". 2. března 1952 bylo jméno změněno na současné. Roku 2003 byl zavřen vchod a postaven byl nový s obchodním centrem. Stanice si zahrála ve filmu Sliding Dogs. Její jméno také zaznělo v písně Iana Duryho \"What a Waste\". Autobusové spojení zajišťují linky: 11, 14, 28, 211, 295, 391, 414, 424 a noční linky N11 a N28. Stanice se nachází v přepravní zóně 2 a leží na lince:\n"}
{"id": "1162370", "url": "https://cs.wikipedia.org/wiki?curid=1162370", "title": "Rjokan", "text": "Rjokan\n\nRjokan (: 旅館) je tradiční japonský ubytovací hostinec. Klade důraz na japonské tradice, které musí být dodržovány. V Japonsku se nachází přes 80 000 rjokanů. Rjokany mohou být velmi luxusní hotely nebo malé rodinné penziony, které se v Japonsku nazývají \"minšuku\".\n\nJaponsko se zároveň pyšní nejstarším nepřetržitě fungujícím hotelem na světě, kterým je Hoši rjokan v Komacu (prefektura Išikawa) založený v roce 718.\n\nV pokojích jsou podlahy pokryté rohožemi \"tatami\". V jednom rohu je \"tokonoma\", výklenek do kterého se dá svitek a ikebana nebo keramika. V pokoji se také nachází stoleček s polštáři - \"zabuton\", kde je obvykle čajová souprava. V pokoji jsou namísto postelí matrace \"futon\". V pokojích bývá někdy i televizor, telefon a většinou i klimatizace. V rjokanech bývají koupelny společné.\n\nV rjokanu jsou nejméně jedny společné koupele a evropské nebo turecké toalety. V koupelně je místo na svlečení, malá sprcha a malý bazén. Před vstupem do bazénu je nutné se nejdříve důkladně osprchovat. Bazén používají i jiní hosté rjokanu, a proto je třeba vodu v bazénu neznečistit např. mýdlem.\n\nNejčastěji jídlo hostu přinese \"okamisan\" (manažerka rjokanu) přímo do pokoje. Doba na jídlo bývá většinou už skoro podvečer. Okamisan s hostem stráví buď delší dobu nebo odejde a vrátí se až uklidit ze stolu.\n\nCeny v rjokanech se udávají vždy za osobu, za pokoj nikdy. Jsou pestré – mohou být pod 8 000, ale i nad 35 000 jenů. Průměrné ceny jsou ale od 15 000 do 25 000 jenů za noc.\n\nJapan Ryokan Association sdružuje kolem 2 000 rjokanů po celém Japonsku.\n\n\n"}
{"id": "1162371", "url": "https://cs.wikipedia.org/wiki?curid=1162371", "title": "West Brompton (stanice metra v Londýně)", "text": "West Brompton (stanice metra v Londýně)\n\nWest Brompton je stanice metra v Londýně, otevřená roku 1866. Za druhé světové války zasáhla stanici bomba. Stanice je vybavena výtahy. Autobusové spojení zajišťují linky 74, 430 a noční linky N74 a N97. Stanice se nachází v přepravní zóně 2 a leží na lince:\nDo 1. března 1880 byla konečnou těchto linek:\n"}
{"id": "1162372", "url": "https://cs.wikipedia.org/wiki?curid=1162372", "title": "Orihuela", "text": "Orihuela\n\nOrihuela (ve valencijštině Oriola) je město nacházející se v jihovýchodním Španělsku. Orihuela, přináležící do Valencijského společenství a provincie Alicante, se nachází na úbočí pohoří Sierra de Orihuela mezi městy Murcia a Alicante. Ve městě, kterým protéká řeka Segura žije přibližně 91 000 obyvatel.\n\n\n\n"}
{"id": "1162374", "url": "https://cs.wikipedia.org/wiki?curid=1162374", "title": "Goole AFC", "text": "Goole AFC\n\nGoole AFC (celým názvem: Goole Association Football Club) je anglický fotbalový klub, který sídlí ve městě Goole v nemetropolitním hrabství East Riding of Yorkshire. Založen byl v roce 1997 po zániku původního Goole Town FC. Od sezóny 2018/19 hraje v Northern Counties East League Premier Division (9. nejvyšší soutěž). Klubové barvy jsou červená a černá.\n\nSvé domácí zápasy odehrává na stadionu Victoria Pleasure Grounds s kapacitou 3 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1162376", "url": "https://cs.wikipedia.org/wiki?curid=1162376", "title": "Rei Kawakubová", "text": "Rei Kawakubová\n\nRei Kawakubová (:川久保 玲; * 11. října 1942, Tokio) je japonská módní návrhářka – designérka, zakladatelka značky Comme des Garçons. \n\nNení vystudovanou designérkou, ale studovala výtvarné umění a literaturu na prestižní univerzitě Keio v Tokiu. Po ukončení studia pracovala v textilní společnosti a v roce 1967 začala působit jako návrhářka na volné noze.\n\nV roce 1969 v Tokiu založila svou vlastní společnost Comme des Garçons Co. Ltd a následně v roce 1975 otevřela svůj první butik v Tokiu. Začínala s dámským oblečením a v roce 1978 přidala i pánskou kolekci. O tři roky později začala každou sezónu prezentovat své kolekce v Paříži, kde si otevřela butik v roce 1982.\n\nOděvní společnost Comme des Garçons se specializuje na antimódní, strohé, někdy dekonstruované kusy. Během osmdesátých let dvacátého století byly její modely vyhotoveny v černé, tmavě-šedé nebo bílé barvě. Látky byly často obtažené na těle s roztřepenými nedokončenými okraji, spolu s dírkami a asymetrickými tvary. Od konce osmdesátých let se její paleta poměrně rozšířila.\n\nRei má ráda vklad v různých aspektech své práce, nevěnuje se pouze oblečení a doplňkům. Silně se zabývá grafickým designem, reklamou a interiéry obchodů, tvrdíc, že všechny tyto složky jsou součástí jedné vize a jsou neoddělitelně propojeny. Její obchod v Tokijské čtvrti Aojama je známý svými prosklenými fasádami s modrými tečkami.\n\nZačátkem devadesátých let vydávala vlastní dvakrát ročně vycházející magazín \"Six\" (číslo šest reprezentuje šestý smysl). Obsahoval jen málo textu a sestával hlavně z fotografií a obrázků, které považovala za inspirativní. V roce 1996 byla spolueditorkou umělecké publikace \"Visionaire\".\n\nKawakubová je členkou Chambre Syndicale du Prêt-à-Porter.\n"}
{"id": "1162383", "url": "https://cs.wikipedia.org/wiki?curid=1162383", "title": "František Bourbonský", "text": "František Bourbonský\n\nFrantišek Bourbonský (1470 – 30. říjen 1495) byl francouzský princ a hrabě z Vendôme. \n\nJeho rodiči byli Jan II. z Vendôme a Isabela z Beauveau. Jako legitimní člen dynastie Kapetovců byl zařazen mezi tzv. prince královské krve. Po otcově smrti se jako sedmiletý stal hrabětem z Vendôme. Během jeho nezletilosti byly jeho statky spravovány jeho strýcem Ludvíkem le Joyeuse. Patřil mezi věrné stoupence Anny Francouzské a krále Karla VIII. Francouzského.\n\nV roce 1487 se oženil s Marií Lucemburskou, vdovou po Jakubu Savojském, hraběti z Romont. Do manželství přinesla věnem velký majetek. Například hrabství Saint-Pol-sur-Ternoise a Soissons v Pikardii.\nSe svou ženou měl 6 dětí:\n\nTaky měl nelegitimního syna:\n\nZemřel ve věku 25 let ve Vercelli v Itálii.\n"}
{"id": "1162384", "url": "https://cs.wikipedia.org/wiki?curid=1162384", "title": "John Parlett", "text": "John Parlett\n\nJohn Parlett (19. dubna 1925 Bromley) je bývalý britský atlet, běžec, který se věnoval středním tratím, mistr Evropy v běhu na 800 metrů z roku 1950.\n\nZúčastnil se olympiády v Londýně v roce 1948, kde doběhl osmý ve finále běhu na 800 metrů. O dva roky později se stal v Bruselu na této trati mistrem Evropy. Ve stejné sezóně zvítězil v závodě na 880 yardů na Hrách Commonwealthu.\n\n"}
{"id": "1162388", "url": "https://cs.wikipedia.org/wiki?curid=1162388", "title": "Girlschool", "text": "Girlschool\n\nGirlschool je britská ženská hudební skupina založená roku 1978 v Londýně řazená do Nové vlny britského heavy metalu. Jde o nejdéle hrající \"celoženskou\" skupinu - na scéně působí více než 35 let.\n\nKořeny Girlschool sahají do roku 1975, kdy začaly hrát pod názvem \"Painted Lady\". Skupina dosáhla největší popularity na začátku 80. let v Evropě a v rodné Anglii.\n\n\n\n\n\n"}
{"id": "1162394", "url": "https://cs.wikipedia.org/wiki?curid=1162394", "title": "Kostel svatého Martina (Frýdek-Místek)", "text": "Kostel svatého Martina (Frýdek-Místek)\n\nŘímskokatolický kostel svatého Martina ve Skalici (Frýdek-Místek) je stavba v renesančním slohu vybudovaná v letech 1612 až 1617. V roce 1884 byl kostel rozšířen v klasicistně-empírovém slohu, takže budova je nakonec směsicí tří odlišných stylů. Kostel spadá pod Římskokatolickou farnost Skalice a veřejnosti je otevřen během konání mší a obřadů.\n\nKostel byl vybudovaný v letech 1612 až 1617 na místě původní lesní kaple a to na popud majitele frýdeckého panství hraběte Bruntálského z Vrbna. V roce 1774 byl ukován zvon, který je součástí sanktusníku. V roce 1884 byl kostel rozšířen do nové podoby s mohutnou věží nad předním vchodem. V letech 2002 až 2004 proběhlo statické zajištění kostela i fary pomocí ocelových táhel.\n\nProstor kostela tvoří trojlodí. Zadní oltářní část (zřejmě pozůstatek původní kaple) a navazující prostřední část byly postaveny v letech 1612 – 1617. Jsou tvořeny obdélnou lodí opatřenou zvenčí mohutnými opěráky a zakončenou polygonálním presbytářem. Nad oltářem se tyčí sanktusník se zvonem z roku 1774. Během rozšíření v roce 1848 byla doplněna přední část, k bokům přístavby byly přiřazeny kaple s oratořemi a byla vybudována mohutná věž se zvonem nad vchodem kostela. To vše v klasicistně-empírovém slohu.\n\n\n"}
{"id": "1162396", "url": "https://cs.wikipedia.org/wiki?curid=1162396", "title": "Kazurō Watanabe", "text": "Kazurō Watanabe\n\nKazurō Watanabe (:渡辺 和郎, \"Watanabe Kazurō\"; * 1. květen 1955, Kuširo, Japonsko) je japonský amatérský astronom a člen \"Astronomical Society of Japan\".\n\nObjevil více než 500 asteroidů. Je autorem či spoluautorem publikaci \"Shōwakusei Hunter\" (:小惑星ハンター, \"shōwakusei Hant\"), \"Tentai Shashin Manual\" (:天体写真マニュアル, \"tentai shashin manyuaru\"), \"Bokura no Yumě no Hoshizora\" (:僕らの夢の星空) a dalších. Přispívá i do měsíčníku \"Gekkan Tenmon Guide\" (:月刊天文ガイド, \"gekkan tenmon Gaidis\").\n\nJeho jméno nese planetka 4155 Watanabe.\n"}
{"id": "1162399", "url": "https://cs.wikipedia.org/wiki?curid=1162399", "title": "Gresley FC", "text": "Gresley FC\n\nGresley FC (celým názvem: Gresley Football Club) je anglický fotbalový klub, který sídlí ve vesnici Church Gresley v nemetropolitním hrabství Derbyshire. Založen byl v roce 1882 pod názvem Gresley Rovers FC. Od sezóny 2018/19 hraje v Northern Premier League Division One East (8. nejvyšší soutěž). Klubové barvy jsou červená a bílá.\n\nV roce 2009 byl klub kvůli finančním problémům poslán londýnským Vrchním soudem do likvidace. Reformován byl ve stejném roce jako Gresley Football Club. Premiérovou sezónu po reformaci pak začal v East Midlands Counties League (10. nejvyšší soutěž).\n\nSvé domácí zápasy odehrává na stadionu Moat Ground s kapacitou 2 400 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1162405", "url": "https://cs.wikipedia.org/wiki?curid=1162405", "title": "Tankóbon", "text": "Tankóbon\n\nTankóbon ( 単行本, v doslovném překladu \"samostatná kniha\") je japonský výraz, který se v současnosti používá zejména pro označení jednotlivých svazků jedné mangy a pro odlišení od jednotlivých vydání časopisů ( 雑誌, \"zašši\"), které obsahují různé mangy. Původně tento výraz odkazoval k nesériové, ucelené publikaci, která není součástí žádné literární série, řady nebo souboru, tedy podobně jako monografie.\n"}
{"id": "1162409", "url": "https://cs.wikipedia.org/wiki?curid=1162409", "title": "Jaoi", "text": "Jaoi\n\nJaoi (, ), znamé také pod názvem klučičí láska (; ), je žánr mangy nebo anime, který se zabývá sexuálními vztahy mezi mladými muži. Jaoi může znamenat i \"bez pointy, bez smyslu, bez děje…\" Děj nebývá nijak důležitý, hlavní je jejich sexuální život.\n\nCharakteristickým prvkem šónen-ai (Šónen-chlapec, chlapecké; ai-láska) je tedy romantizovaný tj. platonický vztah mezi muži . Hlavní hrdinové tohoto žánru často po sobě touží, ale může dojít maximálně k polibku. Předchůdcem žánrů bylo \"Tanbi\". \n\nŠónen-ai a jaoi jsou populární hlavně v Japonsku, a to především mezi dívčí populací a mezi ženami v domácnosti. V USA a v Evropě jsou hlavní cílovou skupinou především ženy ve věku 18-24 let. Vedle jaoi existuje také manga cílená na mužské gay publikum \"bara\".\n\nJak v jaoi, tak i v šónen-ai dochází k jednotlivým rozdělením hlavních postav na \"uke\" (ukera), což se používá i při soubojích s katanou a dá se to přeložit jako úder směrem dolů, jinak také jako jen dole. Postava, která je v homosexuálním vztahu označená jako uke je ta podřízená, nevyvolává skoro žádnou iniciativu a plní spíše ženskou funkci. Jeho opak je \"seme\" (Semera), což se používá jako zvednutí nebo nahoře. Seme je ve vztahu ten nadřazený, vyvolává hlavní iniciativu a je mužnější.\n"}
{"id": "1162412", "url": "https://cs.wikipedia.org/wiki?curid=1162412", "title": "Kostel svatého Ignáce z Loyoly (Chomutov)", "text": "Kostel svatého Ignáce z Loyoly (Chomutov)\n\nKostel svatého Ignáce z Loyoly je římskokatolický kostel zasvěcený svatému Ignáci v Chomutově. Stojí v jihovýchodním nároží náměstí 1. máje v areálu bývalé jezuitské koleje. Jako její součást je od roku 1958 zařazen mezi kulturní památky České republiky. Kostel je ve vlastnictví města Chomutov a je filiálním kostelem Římskokatolické farnosti – děkanství Chomutov.\n\nJezuity pozval do Chomutova Jiří Popel z Lobkovic, který zde chtěl založit gymnázium. V roce 1590 potom začala výstavba koleje. Její součástí byla provizorní kaple v budově tzv. špejcharu, kterou nahradil raně barokní kostel svatého Ignáce postavený se zbývající částí areálu v letech 1663–1671. Kaple potom byla změněna na divadelní sál. Stavbu vedl italský architekt Carlo Lurago. Hrubá stavba byla dokončena již v roce 1668, kdy jí požehnal pražský arcibiskup Matouš Ferdinand Sobek z Bílenberka, ale k vysvěcení došlo až o tři roky později.\n\nKostel je neorientované jednolodní stavba s dvouvěžovým průčelím, které je vizuálně rozděleno do dvou úrovní. Vyšší úroveň je rozdělena pilastry do tří částí. Nad ní se nachází plně vyvinuté kladí, které nese trojúhelníkový štít. Před spodní úroveň předstupuje portikus završený obloukovitým štítem, který kryje tři portály s dochovanými barokními dveřmi. Obě věže jsou v nejvyšší úrovni osmiboké a zastřešené cibulovou střechou s lucernou. Věžní okna ve střední části jsou obdélná s frontony a v horní části mají segmentové římsy. Boční strany jsou členěné lizénovými rámy a půlkruhovými okny. K závěru lodi jsou připojeny přístavky Božího hrobu, sakristie a oratoř.\n\nNa vrcholovém oblouku portiku stojí pětice soch. Uprostřed je na podstavci s lobkovickým erbem socha Panny Marie. Po stranách se vlevo nachází sochy svatého Ignáce a svatého Jiří a vpravo sochy svatého Františka Xaverského a svatého Floriána. Také jejich podstavce jsou zdobené lobkovickými erby. Výjimku představuje podstavec pod sochou svatého Floriána, na kterém je městský znak.\n\nInteriér kostela je klenutý valenými klenbami. Hlavní loď je lemována neprůchozími kaplemi, nad kterými se nachází ochoz. Na něj se vstupuje točitými schodišti uvnitř věží. Pod presbytářem se nachází krypta.\n\nBarokní zařízení pochází z konce sedmnáctého století, ale oltářní obraz svatého Ignáce od Viléma Kandlera vznikl až ve druhé polovině devatenáctého století. Hlavní oltář zdobí sochy svatého Petra a Pavla.\n\n"}
{"id": "1162414", "url": "https://cs.wikipedia.org/wiki?curid=1162414", "title": "Tottenham Court Road (stanice metra v Londýně)", "text": "Tottenham Court Road (stanice metra v Londýně)\n\nTottenham Court Road je stanice metra v Londýně, otevřená 30. července 1900. Roku 2009 byly zbořeny staré elegantní staniční budovy a za ně byly postaveny nové. 12. ledna 2015 byla otevřena nová odbavovací hala. Stanice si zahrála ve filmu An American Werewolf in London, v klipu písně \"Pop!ular\" od Darrena Hayese a písně \"Home and Dry\" skupiny Pet Shop Boys. Autobusové spojení zajišťují linky: 1, 7, 8, 10, 14, 19, 24, 25, 29, 38, 55, 73, 98, 134, 176, 242 a noční linky: N1, N20, N5, N7, N8, N19, N20, N29, N35, N38, N41, N55, N68, N73, N98, N171, N207, N253 a N279. Stanice se nachází v přepravní zóně 1 a leží na dvou linkách:\nV budoucnu by zde měly vést i dvě linky Crossrail.\n"}
{"id": "1162416", "url": "https://cs.wikipedia.org/wiki?curid=1162416", "title": "Garni hotel Astoria (Jáchymov)", "text": "Garni hotel Astoria (Jáchymov)\n\nHotel Astoria je lázeňský hotel v Jáchymově, součást společnosti Léčebné lázně Jáchymov a. s. \n\nV období po zahájení lázeňství v Jáchymově vyrostla v dolní části města řada nových hotelů a penziónů. V sousedství kaple sv. Barbory stojící v té době na svém původním místě naproti Lázeňské budově (Agricola) tak vyrostl blok několika domů.\n\nNejprve si zde penzión Rosenhof v letech 1912–13 postavil jáchymovský stavitel a podnikatel Franz Rehn. Jedná se o třípatrovou budovu, na jejíž fasádě Rehn předvedl řadu secesních motivů. Nalevo od Rehnova penziónu postavil v letech 1913–14 stavitel Hugo Schöberl čtyřpatrovou budovu zdobenou ve stylu pozdní secese. Tato budova byla postavena pro Johanna Seidla, místního obchodníka a v této době zároveň starostu Jáchymova. Proto byla budova nazvána Vila Seidl. Napravo od svého penzionu postavil Franz Rehn další budovu – Kurhaus Astoria. Postavil ho pro Josefa Wahla během roku 1914. Další výstavba byla ukončena vypuknutím I. sv. války.\n\nPo vzniku Československa postavil Franz Rehn v řadě budov další penzión – Marienheim. V roce 1926 byl k Astorii přistavěn lázeňský ústav a na počest lázeňského lékaře Dr. Maxe Heinera byla tato budova pojmenována v roce 1927 na Vila Heiner. Tento název byl po II. sv. válce změněn na Astoria II.\n\nZároveň bylo prostranství na druhé straně komunikace z Ostrova nad Lázeňskou budovou upraveno na lázeňský park. U komunikace byly podél silnice vybudovány drobné obchodní objekty. Ty byly rovněž architektonicky řešeny a zdobeny nárožními vížkami, hrázděním a vyřezávanými prvky. Do parku byl umístěn i hudební pavilon s přilbovitou střechou.\n\nPostupem doby byly jednotlivé budovy propojeny a vznikl tak dnešní Garni hotel Astoria. Renovace budov a vnitřní přestavba proběhla v roce 2002. \n\nGarni hotel Astoria nabízí ubytování, přičemž stravu poskytuje formou bufetu. Plnohodnotné stravování poskytuje Depandance Praha. Recepci a wellness procedury potom poskytuje Agricola.\n\n"}
{"id": "1162417", "url": "https://cs.wikipedia.org/wiki?curid=1162417", "title": "Vlastimil Toman (malíř)", "text": "Vlastimil Toman (malíř)\n\nVlastimil Toman (19. února 1930, Třebíč – 11. prosince 2015, Třebíč ) byl český akademický malíř, grafik, ilustrátor, básník a fotograf. Pracoval v tvarově redukovaném malířském a grafickém stylu.\n\nNarodil se na Nových Dvorech v Třebíči v roce 1930 a posléze se s celou rodinou přestěhoval do tehdy samostatné obce Týn, kde prožil celý život. Vyučil se malířem pokojů a posléze studoval mezi lety 1949 a 1953 Vyšší školu uměleckého průmyslu v Brně (obor reklamní grafika a plakátová tvorba, profesor Josef Brukner), mezi lety 1953 a 1956 Vysokou školu uměleckoprůmyslovou v Praze (dekorativní malba, profesor Alois Fišárek) a mezi lety 1956 a 1960 Akademii výtvarných umění v Praze (profesoři Otakar Nejedlý, Antonín Pelc a Vlastimil Rada). Pracoval primárně v Třebíči. V roce 2010 obdržel Cenu města Třebíče.\n\nVěnoval se primárně krajinářské malbě, motivy nacházel v Týně a v okolí a využíval moderní malířské techniky, kreslil často hnědými či hnědočervenými hlinkami, často se věnuje kresbám příměstské krajiny z okolí Třebíče. V šedesátýh letech maloval na principech kubismu, fauvismu, expresionismu a lyrického realismu. Od sedmdesátých let nemaluje v plenéru, maluje krajinky v ateliéru. Maluje tzv. z grafické paměti obrazy ze svého mládí. Na konci osmdesátých let obrazy stavěl na sjednocení znaků výtvarného myšlení. Od roku 1956 uskutečníl čtyřicetšest autorských výstav, poslední v roce 2015 v Galerii Malovaný dům v Třebíči. Vystavoval v Třebíči (24 výstav), v Moravských Budějovicích, Jemnici, Tasově, Jihlavě, Žďáru nad Sázavou, Brně, Dačicích a v dalších městech. Dále vystavoval na cca 50 kolektivních výstavách. Napsal také několik knih s poezií a beletrií a také vydával vlastní básnické tisky s vlastními ilustracemi (více než 220 tisků). V létě roku 2015 při své hospitalizaci v nemocnici nakreslil několik kreseb a napsal několik básní, ty se staly jeho posledním dílem. Název souboru je \"Kolik nám ještě zbývá?\". V roce 2017 byla vydána poslední kniha, kterou Vlastimil Toman připravil, byla věnována městské části Nové Dvory a oblasti Kočičina.\n\nVydával také bibliofilie.\n\nJe zastoupen ve sbírkách Galerie Vysočiny v Jihlavě a ve sbírkách Horácké galerie v Novém Městě na Moravě.\n\n\n\n\n\n\n"}
{"id": "1162418", "url": "https://cs.wikipedia.org/wiki?curid=1162418", "title": "Kidsgrove Athletic FC", "text": "Kidsgrove Athletic FC\n\nKidsgrove Athletic FC (celým názvem: Kidsgrove Athletic Football Club) je anglický fotbalový klub, který sídlí ve městě Kidsgrove v nemetropolitním hrabství Staffordshire. Založen byl v roce 1952. Od sezóny 2018/19 hraje v Northern Premier League Division One West (8. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu Hollinwood Road s kapacitou 2 000 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1162419", "url": "https://cs.wikipedia.org/wiki?curid=1162419", "title": "Stephen Beattie", "text": "Stephen Beattie\n\nStephen Halden Beattie, VC (29. března 1908 Leighton, Montgomeryshire, Spojené království – 20. dubna 1975 Mullion, Spojené království) byl britský vojenský námořní kapitán. Byl nositelem Viktoriina kříže, nejvyššího a nejprestižnějšího ocenění za statečnost tváří v tvář nepříteli které může být uděleno příslušníku ozbrojených sil Spojeného království a Commonwealthu.\n\nNarodil se v Leightonu v Montgomeryshire a vzdělání získal v Abberley Hall School ve Worcesteru. V roce 1925 vstoupil do Royal Navy. \n\nVe věku 33 let a hodnosti \"lieutenant-commander\" (přibližně korvetní kapitán) získal během druhé světové války Viktoriin kříž, jako velitel HMS \"Campbeltown\" během nájezdu na St. Nazaire, za následující čin:\n\nPo najetí lodi na břeh byl zajat Němci a v zajetí byl držen až do roku 1945. V roce 1947 byl vyznamenán francouzským řádem Čestné legie. V poválečné době dosáhl hodnosti kapitána. Zemřel v Mullionu v Cornwallu.\nJeho Viktoriin kříž je vystaven v Imperial War Museum v Londýně.\n\n\n\n"}
{"id": "1162422", "url": "https://cs.wikipedia.org/wiki?curid=1162422", "title": "Zvoníčkov", "text": "Zvoníčkov\n\nZvoníčkov () je zaniklá vesnice v okrese Chomutov. Nacházela se dva kilometry jižně od Úhošťan podél silnice č. III/22423 do Vlkaně a Kojetína v nadmořské výšce okolo 525 m. Zanikla v roce 1963 vysídlením. Na jejím místě dosud stojí zříceniny několika domů.\n\nNázev vesnice je odvozen z německého příjmení Männel (zdrobnělina s českým ekvivalentem Mužík) ve významu Mänlova ves. V historických pramenech se jméno vesnice vyskytuje ve tvarech: Mensdorf (1460), in Manelsdorffie (1488), Mendlstorff (1593), Mennelsdorff (1653), Mennelsdorf (1787), Mannelsdorf (1846) a Männelsdorf (1854). Český název Zvoníčkov byl stanoven podle příjmení předsedy místní správní komise J. Zvoníčka v roce 1947.\n\nVesnice byla poprvé zmíněna roku 1460 jako součást panství hradu Egerberk, když jej Ilburkové prodávali Bossovi z Fictumu. Fictumové panství vlastnili do roku 1557, kdy je od nich koupil Bohuslav Hasištejnský z Lobkovic. Dalším majitelem se roku 1591 stal Linhart Štampach ze Štampachu, který sídlil v Ahníkově. Za účast na stavovském povstání Štampachové přišli o majetek a Egerberk s příslušenstvím se roku 1623 stal částí rozsáhlého kláštereckého panství Kryštofa Šimona Thuna, k němuž Zvoníčkov patřil až do roku 1850.\n\nPodle urbáře z roku 1572 žilo ve vesnici sedm poddaných, kteří hospodařili na sedmnácti hektarech půdy, z čehož většinu tvořily pastviny a les. Berní rula z roku 1654 ve vsi uvádí tři sedláky, pět chalupníků a čtyři rodiny bez pozemků. Sedláci vlastnili dohromady pět potahů a chovali tři krávy, čtyři jalovice, jedno prase a pět koz. Chalupníci měli devět potahů, čtyři krávy, dvanáct jalovic a sedm koz. Dva bezzemci se živili jako zedník a truhlář a oba chovali po jedné krávě a koze.\n\nJohann Gottfried Sommer ve svém díle z roku 1846 ve Zvoníčkově uvádí dvacet domů, ve kterých žilo 105 obyvatel. Obyvatelé se živili především zemědělstvím, ale někteří pracovali jako horníci při těžbě seladonitu – zelené hlinky používané k výrobě barviv. Na polích se pěstovalo žito, v menší míře ječmen a z dalších plodin byly významné hrách, čočka, brambory a ovoce.\n\nAž do konce první světové války ve vsi žili pouze Němci. V roce 1904 byl založen sbor dobrovolných hasičů. Elektřina byla do vsi zavedena až v roce 1938. Po druhé světové válce došlo k vysídlení Němců z Československa, ale vesnici se nepodařilo zcela dosídlit novými obyvateli. Roku 1963 vesnice úředně zanikla.\n\nVesnice stávala ve východní části Doupovských hor v okrsku Jehličenská hornatina. Nacházela se v nadmořské výšce okolo 525 metrů v závěru údolí drobného přítoku Úhošťanského potoka. Geologické podloží v jejím okolí tvoří třetihorní vulkanické horniny zastoupené různými druhy čediče, tefritu a jim podobnými, na kterých se vyvinul půdní typ kambizem eutrofní.\n\nV rámci Quittovy klasifikace podnebí se okolí vesnice nachází na rozhraní mírně teplých oblastí MT3 a MT7. Pro chladnější oblast MT3 jsou typické průměrné teploty −3 až −4 °C v lednu a 16–17 °C v červenci. Roční úhrn srážek dosahuje 600–750 milimetrů, počet letních dnů je 20–30, počet mrazových dnů se pohybuje mezi 130–160 a sněhová pokrývka zde leží 60–100 dnů v roce.\n\nPři sčítání lidu v roce 1921 zde žilo 107 obyvatel (z toho 53 mužů) německé národnosti a římskokatolického vyznání. Podle sčítání lidu z roku 1930 měla vesnice 93 obyvatel se stejnou národnostní a náboženskou strukturou.\n\nPo zrušení poddanství se Zvoníčkov stal v roce 1850 obcí v okrese Kadaň. Při sčítání lidu v letech 1869–1910 ke Zvoníčkovu patřily osady Brodce, Dlouhý Luh, Donín a Pastviny. Dlouhý Luh u obce zůstal až do poloviny dvacátého století. Při sčítáni lidu roku 1950 byl Zvoníčkov osadou Úhošťan, ale podle Zdeny Binterové k nim byl připojen až v roce 1953.\n\nV roce 1718 se ve Zvoníčkově narodil stavitel Jan Václav Kosch.\n\n\n\n"}
{"id": "1162423", "url": "https://cs.wikipedia.org/wiki?curid=1162423", "title": "Kostel svatého Petra a Pavla (Řevničov)", "text": "Kostel svatého Petra a Pavla (Řevničov)\n\nKostel svatých Petra a Pavla v Řevničově je pozdně barokní římskokatolický kostel stojící v dolní části návsi v obci Řevničov. Od roku 1965 je chráněn jako kulturní památka.\n\nKostel je poprvé písemně zmíněn roku 1352, jeho doba vzniku se však odhaduje již na počátek 14. století.\n\nKostel vznikl v gotickém slohu, o čemž dodnes svědčí některé prvky, jakož i celkový poměrně strohý dojem stavby. Později byl kostel barokně přestavěn. Kostel je jednolodní stavba s polygonálním presbytářem a mohutnou hranolovou věží v západním průčelí. Věž má tři patra, z nichž nejvyšší je z doby barokní. Spodní patro má štěrbinovité okénko, střední patro má střílnu klíčového tvaru a po jednom oválném okénku na každé straně. Ta jsou patrně také barokního původu.\n\nVnitřní zařízení kostela (hlavní oltář s obrazem svatých Petra a Pavla, stejně jako boční oltáře zasvěcené Panně Marii a svatému Václavovi) je vesměs barokní. Dochovala se také kazatelna a kamenná křtitelnice a na kůru jsou zachované varhany, jejichž původ ani doba vzniku však nejsou zcela jasné.\n\n\n"}
{"id": "1162427", "url": "https://cs.wikipedia.org/wiki?curid=1162427", "title": "Leek Town FC", "text": "Leek Town FC\n\nLeek Town FC (celým názvem Leek Town Football Club) je anglický fotbalový klub, který sídlí ve městě Leek v nemetropolitním hrabství Staffordshire. Založen byl v roce 1946. Od sezóny 2018/19 hraje v Northern Premier League Division One West (8. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu Harrison Park s kapacitou 3600 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1162429", "url": "https://cs.wikipedia.org/wiki?curid=1162429", "title": "Lincoln United FC", "text": "Lincoln United FC\n\nLincoln United FC (celým názvem: Lincoln United Football Club) je anglický fotbalový klub, který sídlí ve městě Lincoln v nemetropolitním hrabství Lincolnshire. Založen byl v roce 1938 pod názvem Lincoln Amateurs FC. Od sezóny 2018/19 hraje v Northern Premier League Division One East (8. nejvyšší soutěž). Klubové barvy jsou červená a bílá.\n\nSvé domácí zápasy odehrává na stadionu Ashby Avenue s kapacitou 2 714 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1162431", "url": "https://cs.wikipedia.org/wiki?curid=1162431", "title": "Loughborough Dynamo FC", "text": "Loughborough Dynamo FC\n\nLoughborough Dynamo FC (celým názvem: Loughborough Dynamo Football Club) je anglický fotbalový klub, který sídlí ve městě Loughborough v nemetropolitním hrabství Leicestershire. Od sezóny 2018/19 hraje v Northern Premier League Division One East (8. nejvyšší soutěž). Klubové barvy jsou zlatá a černá.\n\nZaložen byl v roce 1955 studenty místní střední školy. Název Dynamo obdržel podle sovětského fotbalového klubu Dynamo Moskva, který sehrál ve Spojeném království v témže roce přátelský zápas proti ligovému Wolverhamptonu Wanderers. Klubové barvy má pak stejné jako zmiňovaný Wolverhampton Wanderers.\n\nSvé domácí zápasy odehrává na stadionu Nanpantan Sports Ground s kapacitou 1 500 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1162432", "url": "https://cs.wikipedia.org/wiki?curid=1162432", "title": "Památník Pedra Almodóvara", "text": "Památník Pedra Almodóvara\n\nPamátník Pedra Almodóvara Monumento a Pedro Almodóvar je železobetonová stavba/plastika, zbudovaná v letech 2007 – 2009 jako pocta uznávanému španělskému režisérovi a scenáristovi Pedru Almodóvarovi. Stavba je umístěna v plenéru režisérova rodného města Calzada de Calatrava v autonomní oblasti Kastilie-La Mancha.\n\nZáměrem vypsání architektonické soutěže bylo vytvořit dílo, vyjadřující úctu Pedra Almodóvara k jeho rodnému kraji ve spojení s jeho kinematografickou prací, věnovanou především španělskému kulturnímu prostředí. V soutěži zvítězil návrh architektů ze španělské projekční kanceláře Enproyecto arquitectura (Sergio García-Gasco Lominchar, Borja García Sanchos, Jorge Cortés Fibla).\n\nPlochá stavba z červeně probarveného betonu je umístěna na mírném kopci na kraji města. Odstupňování v konstrukci je inspirováno tvarem prvních fotoaparátů. Stěny památníku mají reliéfní povrch a symbolizují rámeček filmového políčka, který zároveň ohraničuje krajinu přilehlého parku.\n\nNa stavbu/plastiku byl použit samozhutnitelný beton, vhodný pro ukládání do bednění s texturou. Červená barva je oblíbenou barvou Pedra Almodóvara a symbolizuje jeho lásku k filmařskému řemeslu i k jeho rodné zemi.\n\nArchitektura památníku Pedra Almodóvara umožňuje veřejnosti využít tento prostor několika způsoby, například jako\n\n"}
{"id": "1162433", "url": "https://cs.wikipedia.org/wiki?curid=1162433", "title": "Blatenský potok", "text": "Blatenský potok\n\nNázev Blatenský potok má více vodních toků:\n\n"}
{"id": "1162436", "url": "https://cs.wikipedia.org/wiki?curid=1162436", "title": "Karolínský pes", "text": "Karolínský pes\n\nKarolínský pes, nebo také Americký dingo, jehož předchůdcem je původně druh psa, který žije jako divoký. Karolínský pes je středně velkého vzrůstu. Je pravděpodobné, že je křížený s evropskými honiči a jinými plemeny. Jeho typickými rysy je loajálnost, jsou velmi vynalézaví a inteligentní.\n\nToto plemeno bylo objeveno v roce 1940 na jihovýchodě Spojených států. Někteří historici poznamenali, že kostní struktura tohoto plemene je podobná psím kostem nalezeným v indiánských pohřebištích. Podle výzkumu profesora z univerzity v Georgii tito psi žijí v odlehlé oblasti Jižní Karolíny. \n\nDožívá se přibližně 14 let. Jejich svalnaté tělo je pokryto krátkou zlatožlutou srstí. Může mít malé bílé znaky na nohou, hrudníku, špičce ocasu a tlamy. Mají klínovitou hlavu se širokýma špičatýma ušima a jejich oči jsou mandlově hnědé. Je snadno zaměnitelný s dingem. Je schopen ulovit malé až středně velké savce jako je například mýval. Je plachý, dotýkání a mazlení nemá příliš v oblibě, pokud není přivykán na lidskou společnost již od útlého věku. Jestliže jsou chováni jako mazlíčci, plemeno potřebuje mírné cvičení a dostatečný prostor. Jakmile jsou dobře vycvičení, stávají se výbornými rodinnými psy. Nejsou vhodní do bytu. Vyhovuje jim velký oplocený pozemek. \n\nVýška: 45–61 cm Váha: 15–20 kg\n"}
{"id": "1162438", "url": "https://cs.wikipedia.org/wiki?curid=1162438", "title": "Market Drayton Town FC", "text": "Market Drayton Town FC\n\nMarket Drayton Town FC (celým názvem: Market Drayton Town Football Club) je anglický fotbalový klub, který sídlí ve městě Market Drayton v nemetropolitním hrabství Shropshire. Založen byl v roce 1969 pod názvem Little Drayton Rangers FC. Od sezóny 2018/19 působí v Northern Premier League Division One West (8. nejvyšší soutěž). Klubové barvy jsou červená a černá.\n\nSvé domácí zápasy odehrává na stadionu Greenfields Sports Ground s kapacitou 1 000 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1162439", "url": "https://cs.wikipedia.org/wiki?curid=1162439", "title": "Newcastle Town FC", "text": "Newcastle Town FC\n\nNewcastle Town FC (celým názvem: Newcastle Town Football Club) je anglický fotbalový klub, který sídlí ve městě Newcastle-under-Lyme v nemetropolitním hrabství Staffordshire. Založen byl v roce 1964. Od sezóny 2018/19 hraje v Northern Premier League Division One West (8. nejvyšší soutěž). Klubové barvy jsou modrá a bílá.\n\nSvé domácí zápasy odehrává na Lyme Valley Stadium s kapacitou 4 000 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1162440", "url": "https://cs.wikipedia.org/wiki?curid=1162440", "title": "Peter Osgood", "text": "Peter Osgood\n\nPeter Leslie Osgood (20. února 1947 – 1. března 2006) byl profesionální anglický fotbalový útočník, nejznámější díky svému angažmá v Chelsea FC a Southamptonu.\n\nZa Chelsea debutoval 16. prosince 1964 v 17 letech v Ligovém poháru proti Workingtonu a vstřelil oba dva góly zápasu (výhra 2:0). Po skvělých výkonech v akademii (30 gólů ve 20 zápasech) byl povolán do A–týmu. Na konci sezóny 1964/65 měl na kontě 12 branek za 8 odehraných zápasů. S Chelsea vyhrál v sezóně 1969/70 FA Cup, přičemž se stal jedním z devíti hráčů, kteří dokázali skórovat v každém kole této soutěže. Další sezónu vyhrál s Chelsea Pohár vítězů pohárů proti Realu Madrid (1:1 a 2:1, Peter střelil gól v obou zápasech). \nPo neshodách s manažerem Davem Saxtonem bylo několik hráčů prodáno a Osgood v březnu 1974 zamířil do Southamptonu za tehdy rekordních £275,000. Za Chelsea odehrál 279 ligových zápasů a vstřelil 103 branek.\n\nSe Saints vyhrál v sezóně 1975/76 znova FA Cup při výhře 1:0 nad Manchesterem United. Za Southampton vstřelil 23 gólů ve 279 zápasech. Poté byl poslán na hostování do Norwich City. Před návratem do Chelsea ještě hrál za Philadelphia Fury, kde se ovšem trefil pouze jednou ve 22 zápasech.\n\nV prosinci 1978 se vrátil do Chelsea, aby týmu pomohl dostat se zpět do první ligy. Hned v prvním zápase vstřelil gól, přesto to nestačilo a Chelsea podlehla Middlesbroughu vysoce 2:7. Za Chelsea odehrál ještě dalších 9 zápasů, během niž se už ovšem netrefil. V prosinci 1979 se rozhodl ukončit kariéru.\n\n1. března 2006 zemřel ve věku 59 let na srdeční infarkt. Jeho popel byl uložen pod značku pokutového kopu u tribuny Shed End na Stamford Bridge. O 4 roky později, v září 2010, byla před West Stand na Stamford Bridge Peterovi postavena socha. \n"}
{"id": "1162442", "url": "https://cs.wikipedia.org/wiki?curid=1162442", "title": "Romulus FC", "text": "Romulus FC\n\nRomulus FC (celým názvem: Romulus Football Club) je anglický fotbalový klub, který sídlí ve městě Birmingham v metropolitním hrabství West Midlands. Založen byl v roce 1979. Název pak obdržel podle bájného zakladatele Říma, Romula. Od sezóny 2018/19 hraje v Midland Football League Premier Division (9. nejvyšší soutěž). Klubové barvy jsou červená a bílá.\n\nSvé domácí zápasy odehrává na Castle Vale Stadium.\n\nZdroj: \n\n\n\nZdroj: \n\n\n\nZdroj: \n\n"}
{"id": "1162443", "url": "https://cs.wikipedia.org/wiki?curid=1162443", "title": "Alois Unterladstätter", "text": "Alois Unterladstätter\n\nAlois Unterladstätter (21. dubna 1856 Schwaz – 28. dubna 1908 Salzburg) byl rakouský římskokatolický duchovní a politik německé národnosti ze Salcburska, na počátku 20. století poslanec Říšské rady.\n\nOd roku 1897 působil jako farář v Gniglu.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1901 za kurii venkovských obcí v Salcbursku, obvod Salzburg, Golling.\n\nVe volbách do Říšské rady roku 1901 se uvádí jako kandidát Katolické lidové strany. Po volbách vstoupil na Říšské radě do Klubu středu, který utvořila hlavně Katolická lidová strana.\n\nZemřel náhle v dubnu 1908 na zápal plic. Již delší dobu se léčil s nemocí jater.\n"}
{"id": "1162445", "url": "https://cs.wikipedia.org/wiki?curid=1162445", "title": "Bumbrlíček", "text": "Bumbrlíček\n\nEpizoda Bumbrlíček je 3. díl 2. série seriálu Dr. House. Natočeno roku 2005.\n\nPříběh vypráví o dvacetiletém Alfredovi, který spadne při opravě krytin ze střechy domu dr. Lisy Cuddyové. Doktoru Houseovi a jeho lidem se nedaří určit diagnózu. Tlačí na ně i právnička nemocnice Stacy, která se obává, že Cuddyová bude muset zaplatit Alfredovi jako odškodné nemalou částku. Alfredovi odumírají prsty na pravé ruce. House chce ruku amputovat, Cuddyová nesouhlasí. Nakonec si House prosadí svou a ruku Alfredovi amputují. Při operaci zjistí, že Alfredovi začal odumírat malíček na levé ruce. House chce Alfreda probudit a donutit ho říct, kam chodí v sobotu večer. Cuddyová mu brání, House se proto obrátí na matku a španělsky se jí ptá. Matka tvrdí, že syn chodí tančit. House ví, že to není pravda, protože slyšel rozhovor Alfreda a jeho mladšího bratra. Ví, že v sobotu večer chodí někam pracovat. Cuddyová jde do terénu a zjistí, že mladší bratr zaskakuje za Alfreda na kohoutích zápasech. Zde se Alfredo nakazil (kvůli svému astmatu byl oslabený a náchylnější k onemocnění). Když Cuddyová volá Housovi, ten ji informuje, že už Alfredovi podal správný lék. Alfredo se uzdraví, doktorce Cuddyové poděkuje za záchranu života. Vzápětí ovšem podá na nemocnici žalobu. Cuddyová s tím nemá problém, nemocnice je totiž pojištěná, počítá tedy s tím, že Alfredovi zaplatí.\n"}
{"id": "1162446", "url": "https://cs.wikipedia.org/wiki?curid=1162446", "title": "Rugby Town FC", "text": "Rugby Town FC\n\nRugby Town FC (celým názvem: Rugby Town Football Club) je anglický fotbalový klub, který sídlí ve městě Rugby v nemetropolitním hrabství Warwickshire. Založen byl v roce 1955 pod názvem New Bilton Juniors FC. Od sezóny 2018/19 hraje v United Counties League Premier Division (9. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu Butlin Road s kapacitou 6 000 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1162447", "url": "https://cs.wikipedia.org/wiki?curid=1162447", "title": "Jihopatagonské ledovcové pole", "text": "Jihopatagonské ledovcové pole\n\nJihopatagonské ledovcové pole ( \"\") je rozsáhlé území pokryté ledovcem v jižním Chile, menší částí zasahuje i na argentinské území. Nachází se v Patagonských Andách, ve směru sever-jih měří přibližně 360 km, v západo-východním směru měří až 90 km a jeho rozloha je odhadována na 13 000 km².\n\nSoučástí Jihopatagonského ledovcového pole jsou např. ledovce Upsala, Viedma, Perito Moreno (Argentina) a Jorge Montt, Pío XI, O'Higgins, Bernardo, Tyndall, Grey (Chile). Zatímco voda ze západní strany ledovcového pole stéká do fjordů Tichého oceánu, východní svahy sousedí s ledovcovými jezery Viedma, Argentino a Buenos Aires / General Carrera.\n\nPodstatná část jeho plochy byla vyhlášena za chráněné území: mimo jiné národní parky Los Glaciares (Argentina, světové přírodní dědictví UNESCO), Bernardo O'Higgins (Chile) a Torres del Paine (Chile).\n"}
{"id": "1162450", "url": "https://cs.wikipedia.org/wiki?curid=1162450", "title": "Phil Taylor (šipkař)", "text": "Phil Taylor (šipkař)\n\nPhil Taylor, celým jménem Philip Douglas Taylor (* 13. srpna 1960 Stoke-on-Trent) je bývalý anglický reprezentant v šipkovém sportu. S šestnácti tituly mistra světa je historicky nejúspěšnějším závodníkem v tomto odvětví a má aktivní bilanci se všemi světovými šipkaři, ve světovém žebříčku PDC Order of Merit je na začátku roku 2018 na čtvrtém místě. Je pravák, je známý pod přezdívkami \"Crafty Potter\" (Mazaný hrnčíř) nebo \"The Power\" (Síla).\n\nNedokončil střední školu a pracoval jako dělník v továrně na keramické držáky toaletního papíru. K šipkařskému sportu se dostal až v roce 1986, když dostal od manželky k narozeninám ocelové šipky a terč a začal hrát v hospodě, kterou vlastnil mistr světa Eric Bristow. Ten si všiml Taylorova talentu a finančně ho podporoval v začátcích profesionální kariéry. V roce 1988 Taylor vyhrál první velký turnaj Canadian Open a v roce 1990 se stal mistrem světa organizace British Darts Organisation, když ve finále porazil právě Bristowa. Titul obhájil v roce 1992, o rok později byl mezi závodníky, kteří založili novou organizaci Professional Darts Corporation. Stal se čtrnáctkrát jejím mistrem světa (1995, 1996, 1997, 1998, 1999, 2000, 2001, 2002, 2004, 2005, 2006, 2009, 2010, 2013) a pětkrát skončil na druhém místě (1994, 2003, 2007, 2015 a 2018). Celkově vyhrál během kariéry více než dvě stovky turnajů, z toho 83 v kategorii „major“.\n\nSe svou o tři roky mladší exmanželkou Yvonne má čtyři potomky, z toho 3 dcery - Lisu (nar. 1983) Kelly (1989) a Natalie (1992) a syna Chrise (1984). V roce 2014 se tento pár rozvedl a Taylor musel své dnes už bývalé ženě vyplatit 830 tisíc liber a k tomu jí předat pět domů. Celkový majetek Phila \"\"The Power\"\" Taylora se odhaduje na cca 3,5 milionů liber, vlastní také více než 8% podíl v PDC a má svou firmu Phil The Power Taylor Ltd., která má hodnotu přes 750 000 liber.\n\n"}
{"id": "1162452", "url": "https://cs.wikipedia.org/wiki?curid=1162452", "title": "Shaw Lane AFC", "text": "Shaw Lane AFC\n\nShaw Lane AFC (celým názvem: Shaw Lane Association Football Club) byl anglický fotbalový klub, který sídlil ve městě Barnsley v metropolitním hrabství South Yorkshire. Založen byl v roce 2012 pod názvem Shaw Lane Aquaforce FC. Zanikl v roce 2018 po odhlášení mužského družstva z Northern Premier League. Klubové barvy byly modrá, černá a červená.\n\nSvé domácí zápasy odehrával na stadionu Shaw Lane s kapacitou 1 300 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1162453", "url": "https://cs.wikipedia.org/wiki?curid=1162453", "title": "Benjamín (Kniha Mormonova)", "text": "Benjamín (Kniha Mormonova)\n\nBenjamín (otec Mosiášův) je prorokem a králem v americkém náboženském díle Kniha Mormonova. Žádné jiné prameny se o něm nezmiňují.\n\nKrál Beniamin byl otcem Mosiáše II. a vystupuje v knihách Omni a Mosiáš.\n\nNejdůležitější pasáží o králi Beniaminovi jsou pravděpodobně kapitoly 1-6 v knize Mosiáš, kde pronáší slavnostní řeč. Tato událost je podle některých mormonských badatelů totožná s některými starověkými izraelskými svátky. Řeč krále Beniamina je údajně také vzorovou ukázkou biblického chiasmu.\n"}
{"id": "1162456", "url": "https://cs.wikipedia.org/wiki?curid=1162456", "title": "Phil Taylor (rozcestník)", "text": "Phil Taylor (rozcestník)\n\nJméno a příjmení Phil Taylor nese více různých osobností:\n\n"}
{"id": "1162459", "url": "https://cs.wikipedia.org/wiki?curid=1162459", "title": "Anton Bleikolm", "text": "Anton Bleikolm\n\nAnton Bleikolm (??? – srpen 1931 Strettweg) byl rakouský politik německé národnosti ze Štýrska, na počátku 20. století poslanec Říšské rady.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1901 za kurii venkovských obcí v Štýrsku, obvod Judenburg, Murau, Liezen atd. Ve volebním období 1901–1907 se uvádí jako Anton Bleikolm, hospodář.\n\nVe volbách do Říšské rady roku 1901 se uvádí jako kandidát německých agrárníků. Po volbách usedl do poslaneckého klubu Německé agrární strany. Patřil k nezávislému rolnickému hnutí. V roce 1906 se uvádí coby jeden z pěti poslanců Říšské rady, zastupujících Německou agrární stranu (Deutsche Bauernpartei).\n\nZemřel počátkem srpna 1931.\n"}
{"id": "1162462", "url": "https://cs.wikipedia.org/wiki?curid=1162462", "title": "Goodge Street (stanice metra v Londýně)", "text": "Goodge Street (stanice metra v Londýně)\n\nGoodge Street je stanice metra v Londýně, otevřená 22. června 1907 jako \"Tottenham Court Road\", ale 3. září 1908 bylo jméno hned změněno na současné. Stanice je vybavena výtahy a eskalátory. Roku 1942 si stanice zahrála ve filmu Gert and Daisy's Weekend. V roce 1968 zas v seriálu Pán času v episodě \"The Web of Fear\". Název stanice byl použit v songu \"Sunny Goodge Street\" z alba Fairytale od Donovana. Autobusovou dopravu zajišťují linky 10, 14, 24, 29, 73, 134, 390 a noční linky N5, N20, N29, N73, N253 a N279. Stanice se nachází v přepravní zóně 1 a leží na lince:\n"}
{"id": "1162464", "url": "https://cs.wikipedia.org/wiki?curid=1162464", "title": "Anton Buchmüller", "text": "Anton Buchmüller\n\nAnton Buchmüller (\"cca 1847\" – 23. dubna 1924 Vídeň) byl rakouský lékař a politik německé národnosti ze Štýrska, na počátku 20. století poslanec Říšské rady.\n\nDr. Anton Buchmüller byl starostou města Donawitz. Měl titul císařského rady. Byl lékařským radou. Profesí byl lékařem. Zastával funkci viceprezidenta štýrské lékařské komory. Zasedal coby poslanec Štýrského zemského sněmu.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách roku 1906 za kurii městskou ve Štýrsku, obvod Bruck, Leoben, atd. Nastoupil 17. července 1906.\n\nVe volbách do Říšské rady roku 1906 se uvádí jako kandidát Německé lidové strany.\n\nZemřel v dubnu 1924 ve vídeňské jubilejní nemocnici ve věku 77 let.\n"}
{"id": "1162465", "url": "https://cs.wikipedia.org/wiki?curid=1162465", "title": "Holborn (stanice metra v Londýně)", "text": "Holborn (stanice metra v Londýně)\n\nHolborn je stanice metra v Londýně, otevřená 15. prosince 1906. Navrhl ji Leslie Green. Stanice je vybavena výtahem a čtyřmi eskalátory. Dříve stanice nesla jméno \"Holborn (Kingsway)\". Stanice si zahrála v mnoha huebních klipech. Autobusové spojení zajišťují linky: 1, 8, 19, 25, 38, 55, 59, 68, 91, 168, 171, 188, 242, 243, 341, 521, X68 a noční linky N1, N8, N19, N35, N38, N41, N55, N68, N91, N98, N171 a N207. Stanice se nachází v přepravní zóně 1 a leží na dvou linkách:\n\n"}
{"id": "1162466", "url": "https://cs.wikipedia.org/wiki?curid=1162466", "title": "Osm hrozných", "text": "Osm hrozných\n\nOsm hrozných (v anglickém originále \"The Hateful Eight\") je americký film z roku 2015. Natočil jej režisér Quentin Tarantino podle vlastního scénáře. Záměr natočit film režisér oznámil v listopadu 2013. V lednu 2014 se však dostal na veřejnost scénář a Tarantino plány na natočení snímku zrušil. Později se k němu však vrátil. Premiéru měl 8. prosince 2015 v hollywoodském kině Cinerama Dome. Dne 25. prosince toho roku byl uveden do kin jako roadshow. Film byl natočen na 70mm filmový materiál. Hudbu k filmu složil Ennio Morricone a kameramanem byl režisérův dlouholetý spolupracovník Robert Richardson. Rovněž řada herců s ním již v minulosti spolupracovala (Samuel L. Jackson, Bruce Dern, Zoë Bell). Jde o western odehrávající se v zimním období. Děj je zasazen do doby po občanské válce a sleduje osm cizinců, kteří hledají útočiště před vánicí na dostavníkové zastávce v horském průsmyku.\n\n\n"}
{"id": "1162467", "url": "https://cs.wikipedia.org/wiki?curid=1162467", "title": "Zastřelení Tamira Rice", "text": "Zastřelení Tamira Rice\n\nK zastřelení Tamira Rice došlo 22. listopadu 2014 v Clevelandu, stát Ohio.\n\nTamir Rice (* 25. června 2002 – 23. listopadu 2014) byl 12letý černošský chlapec. V den své smrti si hrál v clevelandském městském parku Cudell Recreation Center s plastovou replikou vzduchové pistole – hračkou, která ovšem na první pohled mohla vypadat jako skutečná (některé tyto hračky mají na sobě oranžovou značku, v tomto případě tomu tak buď nebylo).\n\nNeznámý oznamovatel zavolal z West Boulevard Rapid Transit Station na linku 911, kde nahlásil „černocha, který sedí na houpačce, vytahuje z kalhot pistoli a míří náhodně na lidi“. Během dvouminutového zavolání na dispečink dodal, že jde pravděpodobně o mladíka s atrapou zbraně (což 2× zdůraznil), ale tato informace se už nedostala zasahujícím dvěma policistům. Těmi byli Timothy Loehmann (26 let) a Frank Garmback (46 let). Zásah policistů, ke kterému došlo v areálu parku, zaznamenala blízká bezpečnostní kamera.\n\nPolicisté se rozhodli nezjišťovat okolnosti situace, místo toho dojeli až k Riceovi v policejním autě. V době příjezdu policistů měl Tamir Rice svou hračku zastrčenou za pasem. Podle pozdějšího prohlášení Loehmanna při příjezdu policistů pro ni sahal. Záznam z bezpečnostní kamery to ale nepotvrdil. Ještě před tím, než policejní automobil vůbec zastavil a celkově do 2 sekund poté, než vjeli na scénu, Loehmann během vystupování z auta vypálil na Rice dvě střely a jednou z nich jej zasáhl do trupu. Rice upadl na zem, počemž ani jeden z policistů mu neposkytl žádnou pomoc. 4 minuty po postřelení přišel k Riceovi kolemjdoucí muž, byla přivolána ambulance, která přijela během dalších 3 minut. Tamir Rice podlehl zraněním a zemřel následující den.\n\n26. listopadu 2014 byl zveřejněn záznam incidentu. Úřad šerifa začal přibližně v tuto dobu případ řešit a sepisovat z něj zprávu. Událost na krátký čas upoutala média, hnutí Black Lives Matter i jiná v následujících týdnech uspořádaly protestní akce. 5. prosince 2014 se pozůstalí Tamira Rice rozhodli dát případ k soudu a žalovat Loehmanna, Garmbacka a město Cleveland za nezákonné zabití. Stejného dne deník \"Los Angeles Times\" zjistil, že policista Timoty Loehmann, který Rice zastřelil, měl v minulosti problémy týkající se zodpovědnosti držení a používání služební zbraně ve svém předchozím působišti, policejním oddělení ve městě Independence, Ohio. Tam neprošel některými z psychologických testů a byl shledán nezodpovědným a „nedospělým“, „roztěkaným a sentimentálním“, „neschopným komunikovat jasně“, „neschopným vykonávat základní úkony podle daných instrukcí“ a ultimátně „neschopným služby“ v řadách policie. Policie v Independence proto inicializovala jeho propuštění, ale Loehmann rychle zareagoval a odstoupil na vlastní žádost, z „osobních důvodů“. Později, v březnu 2014, nastoupil do policejního oddělení v Clevelandu, to si ale neověřilo jeho minulost.\n\nPolicista, který řídil policejní auto, Frank Garmback, v roce 2010 při výkonu služby brutálně napadl jednu místní ženu. Město kvůli incidentu nakonec zaplatilo 100 000 dolarů za vyřízení celé záležitosti a jako kompenzace zmlácené ženě. 3. června 2015 vydal úřad šerifa prohlášení, že jeho vyšetřování bylo dokončeno s patřičnými podklady. Ty byly prezentovány před velkou porotou (grand jury) za účelem možného postoupení případu k soudnímu líčení. 29. prosince 2015 porota odmítla případ Tamira Rice vůbec projednat u soudu, což znamenalo, že oba policisté nebudou za tento čin stíháni, formálně se ničím neprovinili, a budou moci nadále vykonávat svoji práci. Na začátku února 2016 město Cleverand dodatečně poslalo rodině pozůstalých účet ve výši 500 dolarů za použití ambulance, která smrtelně zraněného chlapce převážela. Je třeba uvést, že Ohio je stát, který má povoleno tzv. „open carry“, tedy nošení zbraně na veřejnosti bez explicitního povolení.\n\nDne 25. dubna 2016 bylo rozhodnuto, že město Cleveland zaplatí rodině Tamira Rice 144milionové odškodné.\n\nNa podzim roku 2018 se Timothy Loehmann ucházel o práci policisty v okrsku Bellair, Ohio. Tamní policejní šéf se zastal jeho přijetí, když řekl, že Loehmann byl „očištěn jakéhokoli provinění“ a „nebyl nikdy obviněn“. Později ale Loehmann od svého rozhodnutí sám odstoupil.\n\n\n"}
{"id": "1162469", "url": "https://cs.wikipedia.org/wiki?curid=1162469", "title": "Covent Garden (stanice metra v Londýně)", "text": "Covent Garden (stanice metra v Londýně)\n\nCovent Garden je stanice metra v Londýně, otevřená 15. prosince 1906. Navrhl ji Leslie Green. Stanice je pojmenována po stejnojmenné obchodní ulici. Stanice má 4 výtahy. K evakuaci slouží točité schodiště o 193 schodech. Autobusové spojení zajišťuje linka RV1. Stanice se nachází v přepravní zóně 1 a leží na lince:\n"}
{"id": "1162470", "url": "https://cs.wikipedia.org/wiki?curid=1162470", "title": "Seznam hřbitovů v Českých Budějovicích", "text": "Seznam hřbitovů v Českých Budějovicích\n\nNa území Českých Budějovic bylo mnoho hřbitovů, z nichž některé se používají doposud, jiné se již nepoužívají a další zanikly zcela:\n\n\n"}
{"id": "1162472", "url": "https://cs.wikipedia.org/wiki?curid=1162472", "title": "Seznam dílů pořadu Slavní neznámí", "text": "Seznam dílů pořadu Slavní neznámí\n\nSeznam dílů pořadu \"Slavní neznámí\" uvádí přehled všech epizod \"tohoto seriálu\" připravovaného Pavlem Zunou pro internetovou televizi Stream.cz.\n\n"}
{"id": "1162473", "url": "https://cs.wikipedia.org/wiki?curid=1162473", "title": "Titi světlý", "text": "Titi světlý\n\nTiti světlý (\"Callicebus barbarabrownae\") je ploskonosá opice z Nového světa, jeden z největších druhů širokého rodu titi. Vyskytuje se pouze v Jižní Americe na východě Brazílie ve spolkových státech Bahia a Sergipe a je ohrožen vyhynutím. Žije podél řek Rio Real a Rio Salitre v rozlehlé, poměrně suché oblasti nazývané Caatinga. Na tomto území převládá buš s nízkými keři a jen v místech s četnějšími srážkami jsou ostrůvky vysokokmenného opadavého listnatého lesa.\n\nTiti světlý byl původně považován za poddruh titi maskovaného (\"Callicebus personatus\"), ale po novém prozkoumání fylogetiky a morfologie byl povýšen na samostatný druh.\n\nZvířata jsou porostlá delší hustou a měkkou srstí, která je na zádech světle šedá a ostře kontrastuje s černými nohami a předloktími a hlavně s oranžovým ocasem, černý je také obličej a temeno hlavy. Samice váží v průměru 1,2 kg a tělo má dlouhé okolo 35 cm, samec 1,3 kg a 38 cm. Výrazný ocas mívá délku okolo 50 cm. Mají malou kulatou hlavu s plochou tváří, jejich zubní vzorec je 2/2, 1/1, 3/3, 3/3.\n\nOpice jsou po celý život monogamní, případné rozdělení páru těžce prožívají. Žijí v nevelkých skupinkách tvořených rodiči a potomky. Samec se samicí často sedávají vedle sebe s propletenými ocasy. Jsou teritoriální, svá území si označují hlasitým voláním a vetřelce pronásledují a chovají se k nim výhružně.\n\nJsou to denní zvířata žijící na stromech, kde se živí pestrou škálou potravin, žerou listy, plody, květy, hmyz, drobné obratlovce i vejce ptáků. Polovinu aktivní denní periody stráví odpočinkem, čtvrtinu hledáním potravy a čtvrtinu krmením. Při hledání potravy vedou skupinu samci, nejaktivnější bývají po úsvitu a v podvečer. Mezi sebou komunikují celou škálou zvuků i vizuálních signálů.\n\nNoc prospí společně, schoulení s propletenými ocasy a hlavami položenými na rukou, vysoko ve větvích vybraných stromů bezpečně je chránících před predátory. V klidové poloze sedí na větvi na všech končetinách a ocas jim visí dolů, při ohrožení díky silným zadním nohám rychle uskočí na vedlejší větev. Pokud výjimečně sestoupí na zem, pohybují se po čtyřech končetinách.\n\nPo pěti až šestiměsíční březosti rodí samice v období dešťů jednoho potomka. Mláďata rychle rostou a velikosti dospělce dosáhnou do jedno roku. Ohrožováni jsou velkými hady a kočkovitými šelmami. Průměrná délka života u jedinců chovaných v zajetí je 12 let.\n\nOdhaduje se, že nežije více než 260 zvířat, která se vyskytují roztříštěná ve více než 55 malých skupinách na ploše kolem 2600 km². Pro svou drobnost nebývají loveni pro maso, ale někde jsou chováni v domácnostech.\n\nNejvíce jsou ohrožování odlesňováním a postupující fragmentaci lesů. Do jejich území zasahuje rozšiřující se zemědělství a jako důsledek rychlého rozvoje dálniční sítě i pokračující urbanizace krajiny. Titi světlý žije na místech, která nejsou součásti žádné chráněné krajinné oblasti a výhledově se předpokládá další pokles počtu jedinců. Je proto zařazen do přílohy č. II CITES a Mezinárodním svazem ochrany přírody (IUCN) je vyhodnocen jako kriticky ohrožený druh (CR).\n\n"}
{"id": "1162475", "url": "https://cs.wikipedia.org/wiki?curid=1162475", "title": "Seznam dílů pořadu Dělníci smrti", "text": "Seznam dílů pořadu Dělníci smrti\n\nToto je seznam dílů pořadu \"Dělníci smrti\". Internetový pořad \"Dělníci smrti\" připravil Jakubem Klingohrem pro internetovou televizi Stream.cz.\n\n<onlyinclude></onlyinclude>\n\n"}
{"id": "1162477", "url": "https://cs.wikipedia.org/wiki?curid=1162477", "title": "Dokovací stanice", "text": "Dokovací stanice\n\nDokovací stanice je typ zařízení, které lze připojit pomocí USB portu do počítače. Po zapojení k přístroji umožňuje okamžitě a plně využívat více funkcí přístroje, např. přesun souborů a aktualizaci firmware přehrávače. Měl by zajišťovat připojení k monitoru, klávesnici a k dalšímu příslušenství. \n\nDokovací stanice se rozdělují na univerzální (ve většině případů se připojují prostřednictvím USB), anebo specifické jen pro určité typy notebooků. Většina dokovacích stanic je proprietárních, od originálního výrobce notebooku, často jsou dokonce uzpůsobeny jen pro jediný typ. Ceny těchto dokovacích stanic jsou velmi vysoké a z tohoto důvodu je pro uživatele mnohdy výhodnější si koupit replikátor portů.\n\nTato zařízení obsahují některé výhody dokovacích stanic, ale za znatelně nižší cenu. Jednou z největších přínosů je možnost snadného připojení k řadě externích zařízení; uživatel, který je většinou na cestách, se tak nemusí zvlášť připojovat k monitoru, klávesnici, myši, tiskárně, ale jen k jedinému replikátoru.\n\nTento typ dokovací stanice je přesně určen k danému typu notebooku. Nevýhodou je v některých případech vyšší cena, než jakou můžeme očekávat od univerzálních dokovacích stanic. Konektor pro připojení k dokovací stanici je možné najít především na noteboocích, které jsou určeny pro korporátní sektor. Výhody dokovací stanice ale ocení třeba běžní domácí uživatelé, kteří si v pohodlí domova k notebooku připojí větší stolní LCD nebo prostornější klávesnici.\n\nTento typ dokovací stanice lze k notebooku připojit nejčastěji pomocí USB rozhraní, díky kterému je poté zprostředkováno připojení všech dalších zařízení. Mezi výhody používání univerzálních dokovacích stanic řadíme právě široké spektrum podporovaných notebooků, ale i nižší cenu. U některých modelů však může dojít k neúplné kompatibilitě nebo i chybám při přehrávání videí na externím monitoru, který pomocí univerzální dokovací stanice připojíme.\n\n"}
{"id": "1162479", "url": "https://cs.wikipedia.org/wiki?curid=1162479", "title": "Chladič laptopu", "text": "Chladič laptopu\n\nChladič notebooku, chladič laptopu či chladicí podložka je externí příslušenství k notebooku či laptopu. Podložka se obvykle zapojuje přímo k notebooku/laptopu za pomocí USB. Primární funkce podložky je chlazení, avšak mnohé zastávají v dnešní době také funkci osvětlení,USB rozbočovače či polohování zařízení.\n"}
{"id": "1162481", "url": "https://cs.wikipedia.org/wiki?curid=1162481", "title": "Eustach Mölzer", "text": "Eustach Mölzer\n\nEustach Mölzer (1. září 1878 Kutná Hora – 27. leden 1953 Praha) byl český odborník v oboru vodních staveb a dalších technických oborů. Byl také pražským zastupitelem a mecenášem umění. \n\nEustach Mölzer se narodil v rodině Antonína a Augustiny, rozené Jágrové. Jeho otec byl zakladatelem nejstarší české továrny na výrobu varhan, která byla právě v Kutné Hoře. Studoval na vyšší státní reálku v Kutné hoře, maturoval s vyznamenáním v roce 1896. Poté pokračoval ve studiích na na Vysoké škole technické v Praze, kde studoval obor stavební inženýrství. Studium dokončil v roce 1902 také s vyznamenáním. Během studií se účastnil na práci akademického spolku „Sázavan“ v Kutné hoře. \n\nEustach Mölzer byl od května 1902 zaměstnán u pražské obce jako úředník-elév v oddělení vodního a mostního stavitelství. Tam spolupracoval na projektech a stavbách úpravy pražských nábřeží, nábřežních silnic a tunelů od Vyšehradského tunelu do Podolí. Práci pro pražskou obci ukončil v červnu 1903.\n\nOd července 1903 byl zaměstnán na Ředitelství pro stavbu vodních cest v Praze, kde nejprve pracoval na projektu zdymadla u Mělníka. Poté pracoval na nivelaci středního Labe od Mělníka do Přelouče. Pro tuto část Labe vypracoval náročné konstrukce pohyblivých jezů. V roce 1908 mu byla udělena bronzové medaile za uspořádání expozice Ředitelství vodních cest na jubilejní výstavě Obchodní živnostenské komory pražské, kde byl také vystaven model jednoho z pohyblivých jezů, později byl pověřen projekčními pracemi na splavnění Vltavy v úseku Praha – Štěchovice. \n\nOd roku 1910 byl pověřen stavební správou velkých rekonstrukčních prací na Labi v obvodu města Přelouče. Byl autorem generálního projektu na Masarykovo zdymadlo ve Střekova. Koncem roku 1914 byl pověřen dozorem nad stavbou smíchovského nábřeží, která probíhala podle jeho vlastního projektu. V dalších letech se zabýval splavněním Vltavy mezi Prahou a Štěchovicemi - navrhl stavbu jediného zdymadla místo původně projektovaných dvou. \n\nV roce 1919 se zúčastnil za Československo Mírové konference v Paříži. V dalších letech byl zaměstnán na ministerstvu veřejných prací, kde vypracoval organizaci Státního ústavu hydrologického, jehož se stal později přednostou. \n\nByl také členem správní komise Hlavního města Prahy a od roku 1920 pracoval ve Státní regulační komisi pro Prahu a okolí (1923–1938 byl jejím předsedou). Stal se spoluzakladatelem Pražských průmyslových závodů a byl jedním ze tří zakladatelů Pražských vzorkových veletrhů. Byl členem technické komise Klubu Za starou Prahu. Byl také mecenášem českých výtvarných umělců, uspořádal např. sbírku obrazů ve prospěch Elektrických podniků. Publikoval ve Věstníku Národního technického muzea, napsal řadu odborných článků. \n\nV roce 1939 sice odešel do důchodu, ale pracoval dále. Zabýval se především bytovými problémy. Od roku 1947 až do své smrti byl ve předsedou Technického muzea.\n\nPoliticky byl činný ve straně realistické, od r. 1918 ve straně národně-socialní (byl členem výkonného výboru). Za tuto stranu byl členem zastupitelstva i rady pražské obce v r. 1919, byl členem správních orgánů, jmenovaných vládou pro řízení sjednocené Velké Prahy. Od roku 1923 byl opětovně volen do ústředního městského zastupitelstva i rady (byl místopředsedou zastupitelského klubu národních socialistů). Od roku 1925 byl předsedou správní rady Elektrických podniků hl. m. Prahy – vyvíjel soustavné úsilí o zlepšení jejich organizace a výkonnosti. Byl členem Masarykovy akademie práce, Slovanského ústavu, Státní rady elektrárenské i uhelné, předsedou Autoklubu RČs. \n\nEustach Mölzer získal za svou činnost uznání doma i v cizině. Francouzská vláda mu udělila mu hodnost „Officier de l´ instruction publique“, Jugoslávské království mu propůjčilo řád sv. Sávy III. stupně, Société des Ingenieurs civils de France mu udělila čestnou plaketu.\n\n\n"}
{"id": "1162482", "url": "https://cs.wikipedia.org/wiki?curid=1162482", "title": "František Cecko-Kubernát", "text": "František Cecko-Kubernát\n\nFrantišek Cecko-Kubernát (5. listopadu 1921, Ružomberok (Biely Potok) – 28. října 2011, Brno) byl slovenský spisovatel historických románů především pro děti a mládež.\n\nVyrůstal u prarodičů v Ležiachově jako sirotek. Roku 1943 maturoval na gymnáziu v Martině, kde si rovněž osvojil základy kresby u ilustrátora Jaroslava Vodrážky a malíře Františka Kudláče. Od roku 1943 byl vojákem a důstojníkem ve slovenské armádě a od dubna toku 1945 v 1. československé divizi v Itálii zformované z jednotek armády Slovenského štátu.\n\nV letech 1946–1948 byl úředníkem na Povereníctve zdravotníctva v Bratislave pak do roku 1981 ekonomickým správcem Odborného léčebného ústavu v Popradě-Květnici. Roku 1981 odešel do důchodu a usadil se v Brně. Neprofesionálně se věnoval malbě a dřevěné plastice. Zájem o archeologii a dějiny se projevil v jeho literárních dílech - ve dvou historicko-dobrodružných románech pro děti a mládež \"Medenou stopou\" (1978) a \"Rysie kože\" (1981) a v historickém románu pro dospělé \"Pribina\" (1996).\n\n"}
{"id": "1162483", "url": "https://cs.wikipedia.org/wiki?curid=1162483", "title": "Natoli", "text": "Natoli\n\nNatoli je italské příjmení:\n\n"}
{"id": "1162484", "url": "https://cs.wikipedia.org/wiki?curid=1162484", "title": "Oklamanci", "text": "Oklamanci\n\nOklamanci je jediná divadelní hra českého herce Zdeňka Kryzánka.\n\nČást této hry uvedla Jindřichohradecká činohra v létě roku 2001 na nádvoří Státního hradu a zámku v Jindřichově Hradci jako součást divadelní koláže Jindřichohradecká romance. Jedná se o historickou hru z dějin Jindřichova Hradce krátce po pražské defenestraci. Odehrává se zde milostný příběh studenta jezuitského semináře Adama Václava Michny z Otradovic a jeho milé Dorničky z tábora utrakvistů (protestantů), příběh diplomata Viléma Slavaty, který odjíždí žádat císaře Ferdinanda, aby nedobýval vzpurné protestantské město Jindřichův Hradec, a který město nakonec stejně dobude, i příběhy občanů města - katolíků i vzbouřených utrakvistů. Vzbouřenci podobojí byli odsouzeni ke ztrátě hrdla. Vladař Slavata se zachoval osvíceně, dal vzbouřencům milost, ale zkonfiskoval jim jejich majetky a tak ještě na celé transakci vydělal, aby byl použit dnešní výraz, který, jak je vidět, se stále opakuje. Zůstávají jen Oklamanci.\n"}
{"id": "1162485", "url": "https://cs.wikipedia.org/wiki?curid=1162485", "title": "Seznam dílů pořadu Vyrobeno v Česku", "text": "Seznam dílů pořadu Vyrobeno v Česku\n\nSeznam dílů pořadu Vyrobeno v Česku uvádí přehled všech epizod tohoto seriálu připravovaného Lenny Trčkovou pro internetovou televizi Stream.cz.\n\n"}
{"id": "1162491", "url": "https://cs.wikipedia.org/wiki?curid=1162491", "title": "Carlo Biotti", "text": "Carlo Biotti\n\nCarlo Biotti (1901–1977) byl italský sportovní manažer, který pracoval jako člen představenstva a ředitel italského fotbalového klubu AC Milán.\nByl také soudce, předseda soudu v Miláně a soudce Nejvyššího soudu v Itálii.\n\nCarlo Biotti pocházel z aristokratické rodiny zemědělců a statkářů. Byl ženatý s Marií Giovannou Gambini, se kterou měl dva syny. V 70. letech 20. století byl jedním z nejznámějších soudců. Biotti byl horlivý sportovec, fotbalista, atlet, běžec a šermíř. Ovládal též japonské bojové umění džú-džucu.\n\nCarlo Biotti byl ztvárněn ve filmu \"\" od režiséra Marco Tullio Giordana.\n\n\n"}
{"id": "1162492", "url": "https://cs.wikipedia.org/wiki?curid=1162492", "title": "Shane Long", "text": "Shane Long\n\nShane Patrick Long (* 22. ledna 1987, Gortnahoe, Irsko) je irský fotbalový útočník a reprezentant, od roku 2014 hrající za anglický klub Southampton FC. \n\n\nNastupoval v irské mládežnické reprezentaci U19.\n\nZa reprezentační A-mužstvo Irska debutoval 7. 2. 2007 v kvalifikačním utkání v Serravalle proti reprezentaci San Marina (výhra 2:1). Zúčastnil se EURA 2012 v Polsku a na Ukrajině. Irsko skončilo bez jediného bodu poslední v základní skupině C.\n\n"}
{"id": "1162500", "url": "https://cs.wikipedia.org/wiki?curid=1162500", "title": "Daisy Ridley", "text": "Daisy Ridley\n\nDaisy Jazz Isobel Ridley (* 10. dubna 1992 Londýn) je anglická herečka, která ztvárnila hlavní roli Rey v sequelové trilogii Star Wars, v jejímž rámci byly k roku 2019 natočeny snímky \"\" (2015) a \"\" (2017) a \"\" (2019). Postavu Mary Debenhamové si zahrála v adaptaci detektivního románu Agathy Christie \"Vražda v Orient expresu\" (2017).\n\nDaisy Jazz Isobel Ridley se narodila 10. dubna 1992 v londýnském Westminsteru, a vyrostla v Maida Vale, jako nejmladší ze tří sester v rodině bankéřky Louise Fawknerové-Corbettové a fotografa Chrise Ridleyho. Její prastrýc byl herec a dramatik Arnold Ridley, který hrál roli vojína Godfreyho v sitcomu \"Dad's Army\". Studovala na nezávislé škole Tring Park School for the Performing Arts v Hertfordshire, kterou ukončila v roce 2010.\n\nDaisy Ridley se objevila v televizních seriálech \"Youngers\", \"Silent Witness\", \"Pan Selfridge\" a \"Casualty\". Také si zahrála v krátkém snímku \"Blue Season\", který byl uveden na Sci-Fi-London, 48hodinové filmové soutěži. Hlavní roli ztvárnila ve třetím filmu o \"Lifesaver\", interaktivním projektu, jenž byl nominován na cenu BAFTA. Objevila se v hudebním videu pro Wileyho píseň „Lights On“.\n\nV dubnu 2014 bylo oznámeno, že bude hrát roli Rey, jednu z hlavních postav v \"\". Pro sequelovou trilogii byla vybrána v únoru 2014. Její obsazení bylo přijímáno jako krok, kterým chtěl režisér J. J. Abrams zopakovat obsazení relativně neznámých herců do hlavních rolí, stejně jako to udělal George Lucas v  v roce 1977. V době jejího obsazení byla, podle magazínu \"Rolling Stone\", „zcela neznámá“, a podle magazínu \"Inc.\", neměla životopis na portálu IMDb ani článek na Wikipedii, pouze několik set sledujících na Instagramu. V říjnu 2015 se objevila na zahajovací sérii poštovních známek se \"Star Wars\", které vydala britská poštovní služba Royal Mail, kde se objevila se svou postavou Rey na známce společně s droidem BB-8. Brian Viner z \"The Daily Mail\" záhy po zhlédnutí filmu označil Daisy Ridley „za opravdovou hvězdu této show“ a dodal, že její herecký výkon v roli Rey by měl „vystřelit její kariéru až na oběžnou dráhu“. Následně si zahrála ve druhé části trilogie \"\", jejíž premiéra proběhla v roce 2017.\n\nV srpnu 2015 bylo ohlášeno, že by měla nadabovat hlavní roli Taeko animovaného filmu z roku 1991 \"Vzpomínky jako kapky deště\", který byl uveden v roce 2016.\n\nV březnu 2019 by měl mít premiéru film natočený dle knížky \"Hlas nože\", prvního dílu Trilogie Chaos; v hlavní roli obsadí Violu Eade.\n\n"}
{"id": "1162502", "url": "https://cs.wikipedia.org/wiki?curid=1162502", "title": "Robert Spitzer", "text": "Robert Spitzer\n\nRobert Leopold Spitzer (22. května 1932 New York – 25. prosince 2015 Seattle) byl americký psychiatr a profesor psychiatrie na Kolumbijské univerzitě v New Yorku. Významnou měrou se podílel na vývoji Diagnostického a statistického manuálu mentálních poruch. Emeritní profesor Allen Frances, editor pozdějších vydání manuálu, uvedl pro \"The Times\", že Spitzer „byl zdaleka nejvlivnější psychiatr své doby.“\n\nV roce 1973 se mimo jiné zasloužil o vyloučení homosexuality z manuálu. Na základě setkání s aktivisty gay hnutí se záležitosti věnoval a dospěl ke zjištění, že homosexualita nemůže být považována za poruchu, jestliže je většina gayů se svou orientací plně spokojena a nepůsobí jim potíže. V roce 2012 se veřejně omluvil za svou studii z roku 2001 o takzvané reparativní terapii, umožňující změnu orientace homosexuálních osob, pokud si to opravdu přejí. Připustil, že studie měla vážné nedostatky a dospěla k chybným závěrům.\n\nJeho manželkou byla profesorka Kolumbijské univerzity Janet Williamsová, s níž spolupracoval i na třetím vydání manuálu mentálních poruch (1980). Zemřel v pátek 25. prosince 2015 v Seattlu kvůli problémům se srdcem.\n"}
{"id": "1162503", "url": "https://cs.wikipedia.org/wiki?curid=1162503", "title": "Seznam dílů pořadu Univerzita kávy", "text": "Seznam dílů pořadu Univerzita kávy\n\nSeznam dílů pořadu Univerzita kávy uvádí přehled všech epizod tohoto seriálu připravovaného Tomášem Kombercem pro internetovou televizi Stream.cz.\n\n"}
{"id": "1162505", "url": "https://cs.wikipedia.org/wiki?curid=1162505", "title": "Ičiró Mizuki", "text": "Ičiró Mizuki\n\nIčiró Mizuki (水木 一郎 -Mizuki Ičiró), vlastním jménem Tosi Hajakawa (早川 俊 夫 - \"Hajakawa Tosi\") (* 7. leden 1948 Tokio, Honšú, Japonsko), je japonský zpěvák, skladatel, herec, člen skupiny JAM Project, také známý jako \"Aniki\".\n\nPrvní samostatnou desku s názvem \"Kimi ni sasageru Boku no Uta\" vydal v roce 1968. Soundtrack alba \"Mazinger Z\", což byl nejprodávanější album všech dob, vydal o tři roky později.\n\nHrál také v několika televizních seriálech, kritici si ho všimli hlavně v tokusacu Džikuu Sense Spielvan 1986. Úspěch přišel hlavně s tokusacu Voicelugger 1999.\n\n\n\n\n\n\nAnime\nTokusatsu\nVideo hra\n\n"}
{"id": "1162506", "url": "https://cs.wikipedia.org/wiki?curid=1162506", "title": "Richard Dunne", "text": "Richard Dunne\n\nRichard Patrick Dunne (* 21. září 1979, Dublin, Irsko) je bývalý irský fotbalový obránce a reprezentant. Hrál na postu stopera (středního obránce). Během své profesionální fotbalové kariéry působil v Anglii.\n\n\nNastupoval v irské mládežnické reprezentaci U19.\n\nZa reprezentační A-mužstvo Irska debutoval 26. 4. 2000 v přátelském utkání v Dublinu proti reprezentaci Řecka (prohra 0:1). Zúčastnil se MS 2002 v Japonsku a Jižní Koreji (jako náhradník zde neodehrál žádný zápas) a EURA 2012 v Polsku a na Ukrajině.\n\nDunne odehrál v letech 2000–2013 za irský národní tým celkem 80 zápasů a vstřelil 8 branek.\n\n"}
{"id": "1162510", "url": "https://cs.wikipedia.org/wiki?curid=1162510", "title": "Flažolet (hudební nástroj)", "text": "Flažolet (hudební nástroj)\n\nFlažolet je dřevěný dechový nástroj, který se řadí do rodiny zobcových fléten. Jeho vynalezení se připisuje sieuru Juvigny v roce 1581. Tento nástroj existuje ve dvou podobách: Francouzský, mající ctyři prstové dírky navrchu a dvě palcové dírky vespod; a anglický, mající šest prstových dírek svrchu a někdy jednu palcovou dírku vespod. Druhý jmenovaný byl vyvinut anglickým výrobcem nástrojů Williamem Bainbridgem v roce 1803, výsledkem byl „vylepšený anglický flažolet“. Existují také dvojité nebo trojité flažolety, mající dvě, resp. tři těla, které byly použity jako drony nebo pro hru protimelodie. Flažolety byly vyráběny až do 19. století, kdy byly nahrazeny levnějšími a snáze vyrobitelnými irskými píšťalkami\n\nFlažolety se velmi měnily během posledních 400 let. První flažolety byly nazývány „francouzský flažolet“ a měly čtyři prstové dírky vpředu a dvě palcové dírky vzadu. Na tento nástroj hráli Hector Berlioz, Frédéric Chalon, Samuel Pepys, a Robert Louis Stevenson. Henry Purcell a George Frideric Handel pro něj napsali některé party. Rané sbírky manuskriptů 'Lessons for the Flajolet', datovaných okolo roku 1676, jsou uchovány v Britské knihovně.\n\nMalé verze tohoto nástroje, zvané „ptačí flažolet“, byly také vyráběny a byly používány k výuce ptáků zpívat. Tyto malinké flažolety měly, stejně jako francouzské flažolety, čtyři prstové dírky vpředu a dvě palcové dírky vzadu.\n\nPočet klapek u francouzských flažoletů byl od žádné až po sedm, výjimku tvořil francouzský flažolet s Boehmovým systémem vyrobený Buffetem Cramponem, který měl třináct klapek. Uspořádání otvorů na flažoletů se lišil od irské píšťalky nebo zobcové flétny. Zatímco základní stupnice u píšťalky je D-E-Fis-G-A-H-Cis-d, u flažoletu je to D-E-F-G-A-C-d. Vidličkové prstoklady nebo doplňující klapky byly nutné pro zahrání plné chromatiky.\n\nNa konci 18. a začátku 19. století začali někteří angličtí výrobci hudebních nástrojů vyrábět flažolety se šesti prstovými dírkami vpředu. Tyto nástroje byly nazývány „anglické flažolety“ a časem se začaly vyrábět z kovu, tak jako irské píšťalky. Počet dodatečných klapek byl mezi žádnou až šesti. Některé byly vyráběny s výměnným horními díly, což dovolovalo hrát na flažolet stejne jako na flétnu či pikolu.\n\nAnglický výrobce William Bainbridge si okolo roku 1810 nechal patentovat dvojitý flažolet , který se skládal z dvou anglických flažoletů spojených dohromady, takže hráč mohl doprovázet vlastní hru. Vyrobil také trojitý flažolet se třetí, dronovou, píšťalou, která měla prstoklad podobný okaríně.\n\nFlažolet byl postupně nahrazen tzv. irskou píšťalkou a dnes se na něj hraje jen výjimečně. Nicméně jde o hudební nástroj, na který je snadné hrát a vyznačující se jemnou, měkkou barvou tónu. Jeho rozsah jsou přibližně dvě oktávy.\n\nFlažolet se skládá z několika částí: náústku ze slonové kosti; vzduchový kanálek má postupně rozšiřující část, která vede do soudku. Soudek obsahuje zobec a dohromady utváří vzduchový kanálek, který směruje proud vzduchu do zvukového výřezu a na jazýček, o který se proud rozdělí a vzniká zvuk. A nakonec je zde tělo (nebo těla, v případě dvojitého či trojitého flažoletu), které obsahuje prstové dírky a klapky. Náústek, vzduchový kanálek a soudek se nepodílí na tvorbě zvuku a na nástroj může být hráno i když tyto části chybí.\n"}
{"id": "1162514", "url": "https://cs.wikipedia.org/wiki?curid=1162514", "title": "Our Last Night", "text": "Our Last Night\n\nOur Last Night je americká post-hardcorová kapela, založena v roce 2004. Jejími členy jsou Trevor Wentworth (zpěv), Matthew Wentworth (kytara, zpěv), Alex „Woody“ Woodrow (baskytara) a Timothy Molloy (bicí).\n\n\n\n\n\n\n\n\n\n"}
{"id": "1162516", "url": "https://cs.wikipedia.org/wiki?curid=1162516", "title": "Novokujbyševsk", "text": "Novokujbyševsk\n\nNovokujbyševsk () je město v Samarské oblasti v Ruské federaci. Při sčítání lidu v roce 2010 mělo přes sto tisíc obyvatel.\n\nNovokujbyševsk byl pojmenován podle sovětského politika Valeriana Vladimiroviče Kujbyševa. Neoficiálně se mu také říká \"Nová Samara\" ( – \"Novaja Samara\").\n\nNovokujbyševsk leží na levém břehu Volhy jen dvacet kilometrů na jihozápad od Samary, správního střediska celé oblasti. Další Novokujbyševsku blízké město je 18 kilometrů na jihozápad vzdálený Čapajevsk.\n\nNa dálniční síť je Novokujbyševsk napojen přes Samaru, kterou severně míjí dálnice M5 \"Ural\".\n\nDějiny Novokujbyševska začínají v roce 1946 postavením ropné rafinérie – Novokujbyševsk vznikl jako zázemí pro její pracovníky. V roce 1952 se stal Novokujbyševsk městem.\n"}
{"id": "1162522", "url": "https://cs.wikipedia.org/wiki?curid=1162522", "title": "Binz (Maur)", "text": "Binz (Maur)\n\nBinc je vesnice ve švýcarském kantonu Curych. Od roku 1927 je součástí obce Maur. V roce 2009 měla 1841 obyvatel.\n\nJméno vsi vzniklo ze starohornoněmeckého „pinizze“, označení rostlin rodu sítina.\n\nVe vsi je světové sídlo mezinárodní organizace Křesťanská mezinárodní solidarita.\n"}
{"id": "1162523", "url": "https://cs.wikipedia.org/wiki?curid=1162523", "title": "Animefest", "text": "Animefest\n\nAnimefest je každoroční setkání fanoušků japonského komiksu a animovaného filmu. Podle portálu manga.cz je Animefest \"„prvním samostatným manga a anime conem uspořádaným v českých, či lépe řečeno moravských zemích”\". Organizátorem Animefestu je občanské sdružení Brněnští otaku. Animefest se koná již od roku 2004. První tři roky byl pořádán v Kině Art, v roce 2007 se přidalo Kino Scala, které bylo v roce 2009 vystřídáno hotelem International, který byl o rok později vyměněn za hotel Continental. Roku 2012 byl festival přesunut na brněnské výstaviště.\n\nV rámci Animefestu probíhají přednášky, workshopy, prezentace filmů a seriálů, besedy a autogramiády s autory, divadlo kjógen a další program.\n\nV rámci Animefestu se koná několik soutěží:\n\nPrvní ročník festivalu se uskutečnil 8. a 9. května 2004 v Brně. Zúčastnilo se jej zhruba 200 lidí.\n\nPatnáctý ročník se konal 18. až 20. května 2018 na brněnském výstavišti, navštívilo jej 6 000 diváků.\n\n"}
{"id": "1162525", "url": "https://cs.wikipedia.org/wiki?curid=1162525", "title": "Roberto Rosato", "text": "Roberto Rosato\n\nRoberto Rosato (18. srpen 1943, Chieri – 20. červen 2010, Chieri) byl italský fotbalista. Nastupoval především na postu obránce.\n\nS italskou reprezentací vyhrál mistrovství Evropy roku 1968 a získal stříbrnou medaili na mistrovství světa v Mexiku roku 1970. Zúčastnil se též světového šampionátu v Anglii roku 1966. V národním týmu nastoupil v 37 zápasech.\n\nS AC Milan vyhrál Pohár mistrů evropských zemí 1968/69, následně získal též Interkontinentální pohár 1969. Dvakrát s Milánem vyhrál také Pohár vítězů pohárů, druhou nejprestižnější evropskou pohárovou soutěž té doby (1967/68, 1972/73).\n\nS Milánem získal titul italského mistra (1967/68) a třikrát italský pohár (1966/67, 1971/72, 1972/73). V italské Serii A strávil celou kariéru, krom Milána hrál též v AC Turín a FC Janov.\n"}
{"id": "1162526", "url": "https://cs.wikipedia.org/wiki?curid=1162526", "title": "Národní park Bernardo O'Higgins", "text": "Národní park Bernardo O'Higgins\n\nNárodní park Bernardo O'Higgins je chráněné území v Patagonii na jihu Chile. Byl založen v roce 1969 na území regionů Aysén a Magallanes, jeho správu vykonává státní organizace Corporación Nacional Forestal (CONAF). Rozloha parku je 35 259 km². Je pojmenován po Bernardu O'Higginsovi, jednom z vůdců boje za nezávislost Chile na Španělsku.\n\nNa území parku se nachází podstatná část Jihopatagonského ledovcového pole (nejrozlehleší zaledněná plocha Jižní Ameriky). Nejnižším bodem je mořská hladina, nejvyšším vrchol Lautaro o nadmořské výšce 3623 m n. m. Ze zdejší fauny lze jmenovat lachtana jihoamerického, lachtana hřívnatého, huemula jižního. Mezi stromy převažují pabuky a cypřišovité.\n\nJako vstupní body pro přístup do parku slouží především města Punta Arenas, Puerto Natales a Puerto Montt. Park sousedí s chráněnými územími Laguna San Rafael, Torres del Paine a Los Glaciares (Argentina).\n"}
{"id": "1162527", "url": "https://cs.wikipedia.org/wiki?curid=1162527", "title": "Russell Square (stanice metra v Londýně)", "text": "Russell Square (stanice metra v Londýně)\n\nRussell Square je stanice metra v Londýně, otevřená 15. prosince 1906. Stanice je vybavena třemi výtahy, ale místo eskalátorů je zde schodiště o 175 schodech. 7. července 2005 vybuchla bomba mezi stanicemi Russell Square a King's Cross St. Pancras. Zemřelo 26 osob. Stanice si zahrála v hororu Death Line. Autobusové spojení zajišťují linky: 7, 59, 68, 91, 98, 168, 188, X68 a noční linky: N7,N91 a N98. Stanice se nachází v přepravní zóně 1 a leží na lince:\n"}
{"id": "1162530", "url": "https://cs.wikipedia.org/wiki?curid=1162530", "title": "Jessica Paré", "text": "Jessica Paré\n\nJessica Paré (* 5. prosince 1980 Montréal, Québec, Kanada) je kanadská herečka a zpěvačka.\n\nMezi známé filmy, ve kterých se objevila, patří \"Stardom\" (2000), \"Ztracená\" (2001), \"Miluj mě, prosím\" (2004), \"Vysaj si\" (2009) a \"To byl zítra flám\" (2010) a \"Brooklyn\" (2015). Ztvárnila rovněž vedlejší roli Megan Draper v dramatickém televizním seriálu \"Šílenci z Manhattanu\".\n\nNarodila se v Montréalu v kanadské provincii Québec jako dcera bývalého předsedy vzdělávacího oddělení Anthonyho Parého a jeho ženy, tlumočnice Louise Mercier. Vyrostla v montrealském předměstí Notre-Dame-de-Grâce a má tři bratry. Mluví anglicky a francouzsky a je katolička.\n\nJejí otec byl učitelem dramatické výchovy a cestoval s divadelními společnostmi, matka hrála v amatérských uvedeních a její strýc Paul byl komik z komediální skupiny Radio Free Vestibule. Jako dítě sledovala svého otce na divadelních zkouškách a o divadlo se začala zajímat, když mu pomáhala naučit se roli v Shakespearově \"Bouři\". Navštěvovala soukromou střední katolickou školu Villa Maria v Montrealu a poté studovala herectví na TheatreWorks. Jako dospívající se objevila v mnoha amatérských uvedeních a zahrála si například Marianinu služku v \"Robinu Hoodovi\" a Lucii v \"Lev, čarodějnice a skříň\".\n\nV roce 2007 si vzala scenáristu a producenta Josepha M. Smithe, ale o tři roky později se rozvedla. V květnu 2012 bylo oznámeno, že udržuje vztah s hudebníkem Johnem Kastnerem. V říjnu 2014 bylo oznámeno, že Paré čeká s Kastnerem první dítě. Dne 19. března 2015 Paré porodila syna, který byl pojmenován Blues Anthony Paré Kastner.\n\n\n"}
{"id": "1162534", "url": "https://cs.wikipedia.org/wiki?curid=1162534", "title": "Chancery Lane (stanice metra v Londýně)", "text": "Chancery Lane (stanice metra v Londýně)\n\nChancery Lane je stanice metra v Londýně, 30. července 1900. Dřívější jméno znělo \"Chancery Lane (Gray's Inn)\". 25. ledna 2003 se porouchal motor jedné ze souprav. Pasažéři byli evakuováni. Tato stanice má nejkratší eskalátor v celém londýnském metru. Autobusové spojení zajišťují linky 8, 25, 17, 45, 46, 242, 341, 521 a noční linka N8. Stanice se nachází v přepravní zóně 1 a leží na lince:\nV letech 1900-1933 se stanice nacházela mezi British Museum a St. Paul's.\n"}
{"id": "1162536", "url": "https://cs.wikipedia.org/wiki?curid=1162536", "title": "St. Paul's (stanice metra v Londýně)", "text": "St. Paul's (stanice metra v Londýně)\n\nSt. Paul's je stanice metra v Londýně, otevřená 30. července 1900 jako \"Post Office\". V roce 1937 stanice dostala již současné jméno. Stanice je vybavena eskalátory a výtahy. Blízko stanice je Museum of London. Autobusovou dopravu obsluhují linky: 4, 8, 25, 56, 100, 172, 242, 521 a noční linka N8. Stanice se nachází v přepravní zóně 1 a leží na lince:\n"}
{"id": "1162537", "url": "https://cs.wikipedia.org/wiki?curid=1162537", "title": "Kostel svatého Mikuláše (Krásná Hora nad Vltavou)", "text": "Kostel svatého Mikuláše (Krásná Hora nad Vltavou)\n\nKostel sv. Mikuláše je farní kostel římskokatolické farnosti Krásná Hora nad Vltavou, vystavěný v letech 1850–1854. Nachází se na západním okraji městečka naproti budově školy. Od roku 1965 je chráněn jako kulturní památka.\n\nNa místě současného kostela stával původně jiný kostel, jeho podoba se však nedochovala. První písemné zmínky o kostele v Krásné Hoře jsou z roku 1363. Kostel byl založen řádem premonstrátského kláštera v Milevsku. Počátkem 19. století byl již ve velmi špatném stavu, takže bohoslužby byly slouženy jinde; dne 26. února 1839 se samovolně zřítil.\n\nStavba nového kostela započala až po více než deseti letech, roku 1850, a dokončen byl koncem roku 1854. Autorem stavby byl sedlčanský zednický mistr Fr. Tenza.\n\nKrásnohorský kostel je vystavěný bez jakéhokoli stavebního slohu, není zde ani stopy po napodobení některého z historických slohů. Loď i okna jsou vyvedeny prostou obloukovou klenbou. Stavba byla zjevně vedena snahami o co největší kapacitu za co nejmenších finančních nákladů. Výsledná kostelní budova je tedy proti jiným místním kostelům velice prostorná, nicméně velice jednoduchá.\n\nV západní části kostela u hlavního vchodu je předsíň s božím hrobem, odkud vedou schody na kůr. Hlavní loď má rozměry 22,5 × 21 m, čtyřmi čtverhrannými sloupy je rozdělena na tři části. V presbytáři je hlavní oltář s obrazem sv. Mikuláše od F. P. Missenbecka a kazatelna s gotickou věžičkou. Okna jsou obloukově zaklenutá, zdobená barevnými vitrážemi českých patronů sv. Jana, Vojtěcha, Václava, Anežky, Lidmily a Prokopa; zároveň nesou informace o dárcích, kteří na jejich výzdobu přispěli.\n\nOkolo kostela býval hřbitov; od roku 1857 je přemístěn na novém pozemku na jihozápadě města. Od roku 1890 je prostranství osázeno lipami, z nichž však část byla vykácena při pozdějších rekonstrukčních pracích.\n\nPřed kostelem se nachází velký dřevěný kříž. Začátkem 21. století proběhla na kostele rekonstrukce střechy a fasády a instalováno vnější osvětlení.\n"}
{"id": "1162538", "url": "https://cs.wikipedia.org/wiki?curid=1162538", "title": "Protisoutěžní praktiky", "text": "Protisoutěžní praktiky\n\nProtisoutěžní praktiky jsou praktiky narušující hospodářskou soutěž tím, že cíleně potlačují konkurenci mimo soutěž.\n\nMezi tyto praktiky patří:\n\nDalší kritizované praktiky s podobným efektem:\n\n"}
{"id": "1162539", "url": "https://cs.wikipedia.org/wiki?curid=1162539", "title": "Seznam dílů pořadu Slavné sportovní okamžiky", "text": "Seznam dílů pořadu Slavné sportovní okamžiky\n\nSeznam dílů pořadu Slavné sportovní okamžiky uvádí přehled všech epizod tohoto seriálu vysílaného internetovou televizi Stream.cz.\n\n\n"}
{"id": "1162540", "url": "https://cs.wikipedia.org/wiki?curid=1162540", "title": "Diane Charlemagne", "text": "Diane Charlemagne\n\nDiane Charlemagne (2. února 1964 – 28. října 2015) byla anglická zpěvačka. V devadesátých letech zpívala se skupinou Urban Cookie Collective. V roce 1995 zpívala na albu \"Timeless\" hudebníka Goldieho. Několik let rovněž zpívala při koncertech Američana Mobyho. Během své kariéry spolupracovala s mnoha hudebníky, mezi něž patří například High Contrast, B-Complex a Netsky. V roce 2014 jí byla diagnostikována rakovina ledvin. Nemoci v říjnu následujícího roku podlehla.\n\n"}
{"id": "1162541", "url": "https://cs.wikipedia.org/wiki?curid=1162541", "title": "Kostel Narození Panny Marie (Kamýk nad Vltavou)", "text": "Kostel Narození Panny Marie (Kamýk nad Vltavou)\n\nKostel Narození Panny Marie v Kamýku nad Vltavou je filiálním kostelem farnosti Krásná Hora nad Vltavou. Jeho současná podoba je z konce 18. století. Od roku 1965 je chráněn jako kulturní památka.\n\nKostel se nachází na malém návrší v nadmořské výšce 287 metrů. Je obklopen malým hřbitovem; k bráně se vystupuje po dvanácti dlážděných schodech.\n\nVe středověku býval kostel pevností, o čemž vypovídají pozůstatky střílen v mohutné hřbitovní zdi. První písemná zmínka o něm je již v roce 1350; po velkém požáru, který zachvátil celou obec roku 1775, byl znovu vystavěn a vysvěcen roku 1787; z původní stavby zůstala zachována pouze sakristie.\n\nInteriéru kostela vévodí freska zjevení Panny Marie a českých patronů selskému lidu od příbramského malíře Kulíška; na pozadí fresky lze rozeznat krajinu v okolí Kamýka i samotnou obec. Na severní zdi je umístěn veliký kříž s Kristem jako upomínka na padlé během první světové války. Ve 30. letech 20. století bylo do původně velmi tmavé lodi prolomeno několik větších oken. Na hlavním oltáři se nachází obrazy sv. Rodiny a korunovace Panny Marie.\n\nV Kamýku a jeho okolí bývalo dříve kostelů více: kostel svatého Mikuláše v osadě u hradu Vrškamýk, v osadě u řeky kostel svatého Petra, oba zmiňované již ve 13. století pod patronátem milevských premonstrátů. Během náboženských bouří v 15. století si kališničtí občané Kamýka obsadili pro sebe kostel svatého Petra a katolické menšině ponechali kostel Panny Marie. Ve zmíněném kostele svatého Petra se posléze střídali kazatelé evangeličtí a utrakvističtí, což se neobešlo bez třenic. Po Bílé hoře byli protestanti z obce vypovězeni a kostel zasvěcen v katolické denominaci svatým Petrovi a Pavlovi. Vyhořel roku 1775 společně s mariánským kostelem i většinou obce a obnoven již nebyl. Na jeho místě stojí dnes dům čp. 28. Nálezy při stavebních pracích dokládají, že kolem kostela býval i hřbitov.\n"}
{"id": "1162544", "url": "https://cs.wikipedia.org/wiki?curid=1162544", "title": "Stephen Patrick Hunt", "text": "Stephen Patrick Hunt\n\nStephen Patrick Hunt (* 1. srpna 1981, Port Laoise, Irsko) je bývalý irský fotbalový záložník a reprezentant, od léta 2015 bez angažmá (platí k 31. 12. 2015). Jeho mladší bratr Noel Hunt je také fotbalista, hráli spolu v anglických klubech Reading FC a Ipswich Town FC a také v irské reprezentaci.\n\n14. 10. 2006 dobíhal Stephen Hunt míč v utkání Premier League proti Chelsea FC a střetl se kolenem s českým brankářem Chelsea Petrem Čechem, čímž mu způsobil frakturu lebky. Od té doby musí Petr Čech nosit ochrannou helmu.\n\n\nNastoupil v jednom zápase (v jeho závěru) v irské mládežnické reprezentaci U21 (proti Estonsku).\n\nZa reprezentační A-mužstvo Irska debutoval 7. 2. 2007 v kvalifikačním utkání v Serravalle proti reprezentaci San Marina (výhra 2:1). Zúčastnil se EURA 2012 v Polsku a na Ukrajině, zde však nezasáhl do žádného zápasu. Irsko skončilo bez jediného bodu poslední v základní skupině C.\n\nHunt odehrál v letech 2007–2012 za irský národní tým celkem 39 zápasů a vstřelil 1 branku.\n\n"}
{"id": "1162545", "url": "https://cs.wikipedia.org/wiki?curid=1162545", "title": "Barbican (stanice metra v Londýně)", "text": "Barbican (stanice metra v Londýně)\n\nBarbican je stanice metra v Londýně, otevřená 23. prosince 1865 jako \"Aldersgate Street\". 1. ledna 1910 bylo jméno zkráceno na \"Aldersgate\". 24. října 1924 došlo k přejmenování na \"Aldersgate & Barbican\". Od 1. prosince 1968 je používáno současné jméno. Za druhé světové války v prosinci 1942 byla stanice poškozena bombou a roku 1955 spadla celá staniční budova. 16. prosince 1866 spadl nosník budovy na stojící soupravu a tři lidé byli zabiti. Strážný byl velmi zraněn a jedna osoba utrpěla šok. Autobusové spojení zajišťují linky 4, 56, 100, 153, 243 a noční linky N35 a N55. Stanice se nachází v přepravní zóně 1 a leží na linkách:\n"}
{"id": "1162548", "url": "https://cs.wikipedia.org/wiki?curid=1162548", "title": "Enrico Albertosi", "text": "Enrico Albertosi\n\nEnrico Albertosi (* 2. listopad 1939, Pontremoli) byl italský fotbalista, brankář.\n\nS italskou reprezentací vyhrál mistrovství Evropy roku 1968, ačkoli na turnaji nenastoupil. Získal též stříbrnou medaili na mistrovství světa v Mexiku roku 1970, kde naopak odchytal celý turnaj. Zúčastnil se též světového šampionátu v Anglii roku 1966, kde odchytal všechny tři zápasy ve skupině, včetně \"památně neúspěšného\" utkání s outsiderem ze Severní Koreje, které Italové prohráli 0:1. Jako náhradník, který nezasáhl do bojů, se zúčastnil již mistrovství světa v Chile 1962 a také mistrovství světa v Německu roku 1974. V národním týmu nastoupil ve 34 zápasech.\n\nS Fiorentinou vyhrál druhou nejprestižnější evropskou pohárovou soutěž té doby, Pohár vítězů pohárů 1960/61.\n\nDvakrát získal titul italského mistra, v sezóně 1969/70 s US Cagliari, v ročníku 1978/79 s AC Milán. Třikrát vyhrál italský pohár (1960/61, 1965/66, 1976/77). V italské Serii A strávil celou kariéru, hrál v ní za Milán, Cagliari a Fiorentinu. Celkově v italské nejvyšší soutěži odehrál 532 utkání.\n\nKe konci karéry, roku 1980, se zapletl do sázkařského skandálu Totonero a byla mu na dvě sezóny zakázána činnost. Poté se k fotbalu vrátil, ale již jen na nižší úrovni, ve 4. lize.\n"}
{"id": "1162549", "url": "https://cs.wikipedia.org/wiki?curid=1162549", "title": "Ostrý potok", "text": "Ostrý potok\n\nOstrý potok je název více potoků:\n\n"}
{"id": "1162551", "url": "https://cs.wikipedia.org/wiki?curid=1162551", "title": "Rezistence (kniha)", "text": "Rezistence (kniha)\n\nRezistence je sci-fi román americké spisovatelky Veroniky Rothové a druhý díl v trilogii Divergence. Kniha byla vydána v roce 2012 a navazuje na předchozí díl Divergence. Děj je zasazen do post-apokalyptické verze města Chicaga, kde společnost funguje na základě pěti frakcí utužujících určité schopnosti a ctnosti. Mezi jednotlivými frakcemi narůstá nevraživost a válečný konflikt je téměř na spadnutí. Hlavní hrdinkou příběhu je opět dospívající šestnáctiletá dívku, Tris Priorová.\n\nRomán je kvůli podobnému tématu a stejné cílové skupině čtenářů srovnáván s knihami jako Hunger Games nebo Labyrint.\n\nPo útoku na frakci Odevzdaných vedeném vůdkyní Sečtělých Jeanine nastává v Chicagu zmatek. Někteří Neohrožení se přidali na stranu Sečtělých a stali se z nich zrádci.\nTris, Čtyřka (Tobias), Caleb, Marcus a Peter se vydávají na základnu Mírumilovných, aby unikli jisté smrti.\nTris jednou zaslechne Tobiasova otce Marcuse, jak někomu povídá o důležité a tajné informaci, kterou chce Jeanine získat a kvůli které zaútočila na Odevzdané. Při procházce v sadech Tris také uvidí, že se k základně Mírumilovných blíží auta Sečtělých. Spolu s ostatními se jim podaří útoku Sečtělých utéct a ve vlaku, do něhož naskočí, se střetnou s odpadlíky. Jejich velitelkou je Tobiasova údajně mrtvá matka Evelyn, která chce svrhnout Jeanine a systém pěti frakcí. Snaží se Tobiase přesvědčit, aby se k nim přidali i Neohrožení.\n\nPoté co se vydají od odpadlíků k Upřímným jsou okamžitě zatčeni a Tris s Tobiasem jsou vyslechnuti pod vlivem séra pravdy, aby se Upřímní ujistili zda opravdu nepomáhali Jeanine. Zde se Tris setkává s ostatními přáteli z Neohrožených. Čtyřka je zvolen jako jeden z nově vybraných vůdců a tak přesvědčí Neohrožené, aby se přidali na stranu odpadlíků a pomohli jim sesadit Jeanine. Jenže ještě dříve stihnou na Upřímné zaútočit Sečtělí, kteří všechny uspí sérem, proti kterému jsou imunní pouze divergentní. Neohroženým se podaří útok zahnat a vydávají se zpět do své základny. Při útoku bylo ovšem mnoho Neohrožených zasaženo drobným čipem, kterým je Jeanine může ovládat a řekne, že pokud se některý z divergentních nevydá jí na milost, každou noc někoho zabije. Tris se i přes slib, který dala Tobiasovi vydává na základnu Sečtělých a vzdá se.\n\nJeanine na ní testuje séra, kterým Tris úspěšně odolává, ale když už ji nepotřebuje chce ji dát popravit. V den své popravy Tris zjistí, že její bratr Caleb je na straně Sečtělých a tak neví komu ještě může věřit. Tobiasovi a Peterovi se podaří včas Tris zachránit a odvedou ji na území Odevzdaných, kde už chystají útok na Sečtělé odpadlíci a Neohrožení. Marcus však Tris přemluví, aby šla s ním zachránit důležitou informaci, kterou má Jeanine ve svém počítači. Tris tak zradí Tobiase. Když se dostanou k počítači, Neohrožení zaútočí a Jeanine zabijí. Tris je považována za zrádkyni. Onou informací je videonahrávka, která se začne promítat v místnosti plné odpadlíků, Neohrožených a jejich vězňů. Na videonahrávce je jistá Edith Piorová, zastupitelka organizace za oplocením, která sděluje že až bude dostatek divergentních mají vůdci dá příkaz k otevření brány.\n\nFilmová adaptace režírovaná Robertem Schwentkem měla premiéru 19. března 2015. Natáčení proběhlo v Atlantě a Chicagu. Hlavní postavu, Tris, ztvárnila stejně jako v předchozím filmu s názvem Divergence Shailene Woodley a Čtyřku (Tobiase) si opět zahrál Theo James.\n"}
{"id": "1162552", "url": "https://cs.wikipedia.org/wiki?curid=1162552", "title": "Blue Is the Colour (píseň)", "text": "Blue Is the Colour (píseň)\n\nBlue Is the Colour je hymna anglického fotbalového klubu Chelsea FC. Píseň nazpívali tehdejší hráči před finálem Ligového poháru 1972. Nahrávka vydaná společností Penny Farthing Records se poté stala jednou z nejznámějších anglických klubových písniček. Po  letech ji stále zpívají fanoušci na Stamford Bridge před každým domácím zápasem.\n\nV České republice a Slovenské republice je nejznámější verze Františka Ringa Čecha \"Zelená je tráva\", která se v Československu uchytila jako fotbalová hymna.\n\nV roce 1978 její melodii použil americký fotbalový klub Vancouver Whitecaps FC pro svoji hymnu \"White Is the Colour\".\n\nPro Letní olympijské hry 1972 byl tento song přezpíván Flemmingem Anthonym do dánštiny. Píseň \"Rød-hvide farver\" (červená a bílá barva) poté byla oficiální hymnou Dánské fotbalové reprezentace.\n\nVerze \"Green Is the Colour\" se stala první oficiální bojovou písní kanadského ragbyového týmu Saskatchewan Roughriders.\n"}
{"id": "1162556", "url": "https://cs.wikipedia.org/wiki?curid=1162556", "title": "Audencia Business School", "text": "Audencia Business School\n\nAudencia Business School je evropská obchodní škola s kampusy (pobočkami) v Paříži, Nantes a Pekingu. Škola byla založena v roce 1900.\n\nAudencia je akreditovaná u tří mezinárodních organizací: EQUIS, AMBA, a AACSB. Škola má přibližně 30000 absolventů ze 75 zemí a více než 50 národností. Mezi významné absolventy patří Jean Arthuis (Francouzský politik) a Thomas Cailley (filmař).\n\nAudencia nabízí magisterský program v oboru managementu (Master in Management), několik specializovaných magisterských programů v oborech jako marketing, finance, sport či personalistika (HR). Dále škola nabízí programy „Executive MBA” a „MEB“, jenž je podobný klasickým prezenčním MBA programům. Audencia také nabízí doktorské studium, které vede k získání titulu Ph.D.. Škola je partnerem \"École nationale de l'aviation civile\" pro dvojité inženýrské studia / vedoucího.\n\nV roce 2015 se program “Master in Management” umístil na 24. místě v mezinárodním žebříčku deníku Financial Times.\n\n"}
{"id": "1162558", "url": "https://cs.wikipedia.org/wiki?curid=1162558", "title": "Ledrenské jezero", "text": "Ledrenské jezero\n\nLedrenské jezero ( \"Lago di Ledro\", \"Ledrosee\", \"Ledromeer\") se nachází ve stejnojmenném údolí, které spojuje údolí řeky Chiese s Gardským jezerem. Jeho hladina leží v nadmořské výšce 655 m, jeho plocha činí 2,187 km2 a obvod asi 10 km. V jezeře se lze koupat; pláže se nacházejí ve všech osadách na jeho březích.\n\nSladkovodní Ledrenské jezero se nachází zhruba uprostřed stejnojmenného údolí. Z jeho přítoků je nejvýznamnější potok Rio Sache, odvodňováno je říčkou Ponale na východ do Gardského jezera. Největší hloubka jezera je 48 metrů, průměrná hloubka 35 metrů.\n\nCelá plocha jezera nyní patří k obci Ledro, přímo na jeho březích leží osady Mezzolago, Molina di Ledro, Pieve di Ledro a Pur.\n\nJezero vzniklo v důsledku navršení morénového valu během Würmu. Od roku 1929 jezerní hladina kolísá podle potřeb hydroelektrárny v Rivě del Garda, která využívá vodu jezera k výrobě elektřiny.\n\nOkolí jezera bylo osídleno již v době bronzové, o čemž svědčí pozůstatky vesnice postavené na kůlech při východním břehu jezera (v sousedství nynější Moliny di Ledro). Ty byly objeveny v roce 1929 v důsledku poklesu hladiny způsobeného spuštěním výše uvedené elektrárny.\n\nV červnu roku 1866 se okolí jezera stalo dějištěm části bojů Třetí italské války za nezávislost – 18. června 1866 se odehrála bitva u Pieve di Ledro ležícího na březích západního konce jezera, jež byla předehrou ještě známější bitvy u sousední Bezzeccy o tři dny později.\n\nPřed I. světovou válkou jezero náleželo do Rakousko-uherské monarchie. V květnu 1915 bylo obyvatelstvo okolního údolí vysídleno do vnitrozemí tehdejší monarchie (do Rakouska a Čech) a okolí se stalo válečnou zónou. Obyvatelé se do svých poničených domovů mohli vrátit v roce 1919, poválečná obnova probíhala za pomoci italského ženijního vojska do roku 1924.\n\nZejména 2. polovině 20. století se jezero stalo oblíbeným cílem zejména letní rekreace a při jeho pobřeží vyrostla řada hotelů a dalších ubytovacích a stravovacích zařízení.\n\n"}
{"id": "1162561", "url": "https://cs.wikipedia.org/wiki?curid=1162561", "title": "Hranice v Čechách (nádraží)", "text": "Hranice v Čechách (nádraží)\n\nHranice v Čechách je železniční stanice ve městě Hranice ležící na trati 148. Zprvu se jednalo o hlavovou stanici, avšak v roce 1906 byla trať prodloužena do saského Adorfu s napojením na tamní železniční síť. Po druhé světové válce byl přeshraniční úsek uzavřen, na německé straně koleje sneseny a stanice se opět stala hlavovou.\n"}
{"id": "1162563", "url": "https://cs.wikipedia.org/wiki?curid=1162563", "title": "Sajonara zecubó sensei", "text": "Sajonara zecubó sensei\n\nSajonara zecubó sensei ( さよなら絶望先生, v doslovném překladu \"Sbohem, zoufalý pane učiteli\") je japonská komediální manga série od Kódžiho Kumety o třiceti svazcích. Začala se vydávat v roce 2005 v japonském chlapeckém manga týdeníku \"Šúkan šónen Magazine\", přičemž poslední kapitola byla vydána 13. června 2012.\nV roce 2007 se odvysílalo i 12 dílů stejnojmenného anime seriálu od studia Shaft v televizi TV Kanagawa. V roce 2008 vznikla druhá řada o 13 dílech, která nese název \"Zoku sajonara zecubó sensei\", a v roce 2009 třetí řada s názvem \"Zan sajonara zecubó sensei\", rovněž o 13 dílech. Studio Shaft vyrobilo rovněž dvě řady OVA: trojdílné \"Goku sajonara zecubó sensei\" v letech 2008–2009 a dvojdílné \"Zan zajonara zecubó sensei: Bangaiči\" v letech 2009–2010.Drobné příběhy jsou pojaty komediálně a často se zde objevují parodie známých lidí, pořadů nebo jiných anime. Pro zahraničního diváka jsou tak mnohé vtipy založené na znalosti domácích reálií většinou obtížně pochopitelné. V anime se velmi často objevuje hlava režisére Akijuki Šinbóa; při ečči scénách se používá jako cenzura, jinde například jako školní zvon.\n\nPříběh se odehrává v současném Japonsku. Velmi pesimisticky naladěný muž Nozomu Itošiki se pokusí v parku oběsit na jedné sakuře. O kousek dál se z jarního období raduje optimisticky naladěná dívka Kafuka, která když uvidí Nozomua, snaží se ho zachránit, i když mu spíše ublíží. Když Nozomu spadne na zem, tito dva se poznají. Kafuka začne Nozomuovi říkat Růžový dozorce ( 桃色係長, \"Momoiro kakaričó\"). Později se ukáže, že Nozomu je nový učitel ve škole, kde studuje Kafuka, a stane se také její třídním učitelem. Postupně se pak v příběhu odhalují další postavy Nozomuovy třídy.\n"}
{"id": "1162564", "url": "https://cs.wikipedia.org/wiki?curid=1162564", "title": "Kaple svaté Anny (Řevničov)", "text": "Kaple svaté Anny (Řevničov)\n\nKaple svaté Anny v Řevničově je malá prostá barokní kaple z 18. století. Nachází se v parčíku před rybníčkem na Tyršově náměstí. Kaple je chráněna jako kulturní památka.\n\nPrůčelí kaple s obdélný půdorysem a polokruhovým závěrem zdobí dvojice pilastrů po stranách vchodu, jehož klenbu uzavírá z fasády vystupující klenák. Nad ním se nachází drobná nika s konchou. Oba pilastry jsou završeny římsovými hlavicemi, které nesou trojúhelníkový štít). Na vrcholové části štítu je umístěn kovaný jetelový kříž.\n"}
{"id": "1162567", "url": "https://cs.wikipedia.org/wiki?curid=1162567", "title": "Severopatagonské ledovcové pole", "text": "Severopatagonské ledovcové pole\n\nSeveropatagonské ledovcové pole ( \"\") je rozsáhlé území pokryté ledovcem v jižním Chile. Nachází se v Patagonských Andách, ve směru sever-jih je dlouhé přibližně 100 km, v západo-východním směru je široké až 30 km a jeho rozloha je odhadována na 4 200 km². Nachází se v chilském regionu Aysén v národním parku Laguna San Rafael. \n"}
{"id": "1162569", "url": "https://cs.wikipedia.org/wiki?curid=1162569", "title": "Leelah Alcorn", "text": "Leelah Alcorn\n\nLeelah Alcorn ( 15. listopadu 1997, Kings Mills – 28. prosince 2014) byla americká transsexuální dívka, která v roce 2014 spáchala sebevraždu, čímž přitáhla pozornost světových médií k problematice diskriminaci transsexuálních lidí. \n\nLeelah, narozená jako Joshua Ryan Alcorn, se narodila konzervativním křesťanským rodičům v Ohiu. Když jí bylo 14 let, řekla o svých problémech rodičům, Carle a Dougovi Alcornovým. Ti však odmítli přijmout její genderovou identitu a v jejích 16 letech jí zakázali podstoupit hormonální léčbu. Místo toho jí poslali na kontroverzní křesťanskou konverzní terapii s cílem, aby odmítla svou genderovou identitu a přijala identitu pohlavní. Poté, co svým spolužákům řekla, že ji přitahují muži, jí rodiče zakázali přístup k sociálním sítím a odebrali ji ze školy. Ve svém dopise píše Leelah o pocitech osamělosti a odvrženosti, které jí přiměli k tomu, aby si vzala život a jako viníky označila právě rodiče. 28. prosince 2014 vešla do vozovky 71. vnitrostátní dálnice, čímž spáchala sebevraždu.\n\nJejí dopis na rozloučenou dala na svůj Tumblr tak, aby se zveřejnil několik hodin po její smrti. Ten brzy upoutal mezinárodní pozornost a dostal se rychle do světových médií. Aktivisté za práva LGBT lidí se začali případem také zabývat. Upozorňovali na problémy, kterým musí čelit transsexuální mládež, a uctili její památku. Vznikla petice za zavedení tzv. \"Leelah's Law\" (zákona Leelah), který by zakázal konverzní terapie ve Spojených státech. Prezident Barack Obama vyjádřil tomuto zákonu svou podporu. Rodiče Leelah Alcorn čelili kritice za zavinění smrti jejich dítěte. Ti se však bránili, že odmítli respektovat genderovou identitu jejich dcery a že ji poslali na terapii z důvodu jejich náboženského vyznání.\n\nPo narození byla pojmenována jako Joshua Ryan Alcorn. Toto své jméno však odmítala a do dopisu na rozloučenou se podepsala jako \"Leelah Josh Alcorn\". Vyrůstala v konzervativním katolickém prostředí. Ona a její rodina navštěvovali Northeast Church of Christ v Cincinnati.\n\nVe svém dopisu Leelah popisovala, že se cítí jako \"dívka uvězněná v těle kluka\" už od svých 4 let, a že se za transsexuála považuje od 14 let, kdy se s tímto termínem poprvé setkala. Podle dopisu tehdy ihned informovala svou matku, které reagovala \"extrémně negativně\". Odporovala jí, že je to pouze přechodná fáze a že bůh jí stvořil mužem, a že tedy nemůže být ženou. Píše, že jí to přimělo nenávidět sebe samou a že jí začaly trápit deprese. Matka jí poslala na křesťanskou konverzní terapii, kde jí \"pouze víc Křesťanů říkalo, že  je sobec, že se mýlí, a že by měla žádat boha o pomoc\" V 16 letech požádala o svolení, aby mohla podstoupit hormonální léčbu, to ale její rodiče zamítli. \"Cítila jsem se beznadějně, že budu vypadat jako muž a že se budu trápit do konce života. Když jsem na své 16. narozeniny nedostala jejich souhlas s započetím přeměny, plakala jsem až do usnutí.\"\n\nV 16 letech o sobě Alcorn zveřejnila, že je přitahována muži. Věřila, že jí pomůže při jejím pozdějším vnějším coming outu jako transsexuální ženě. Její kamarád z dětství později médiím řekl, že se setkala většinou s pozitivními reakcemi. Její rodiče ale tento počin vyděsil. Leelah o tom později napsala: \"Cítili se jako že tím shazuji jejich reputaci, že je ztrapňuji. Chtěli, abych byla jejich perfektním heterosexuálním křesťanským chlapcem, a to já očividně nechci.\" Nechali ji vyřadit ze střední školy v Kings High a zapsali jí do 11. ročníku internetové školy Ohio Virtual Academy. Leelah napsala, že jí rodiče na dalších pět měsíců izolovali od světa a odepřeli jí přístup k sociálním sítím,médiím a dalším komunikačním prostředkům. Toto považovala za jeden z nejdůležitějších faktorů, které ji přiměly spáchat sebevraždu. Na konci školního roku jí rodiče vrátili telefon a dovolili jí obnovit kontakt s přáteli, ačkoliv v té době měla vztah s přáteli velmi napjatý a Leelah se nadále cítila osamocená.\n\nDva měsíce před její smrtí vyhledávala pomoc na síti Reddit, ptala se uživatelů, jestli postup rodičů není považován za zneužívání dětí. Z jejího dotazu se dozvídáme, že jí rodiče nikdy fyzicky nenapadli, \"vždycky na mě mluvili velmi hanlivým tónem, a říkali věci jako - \"Nikdy nebudeš opravdovou holkou\", \"Co chceš dělat, mrdat s klukama?\", nebo \"Bůh tě pošle rovnou do pekla!\". To vše mě přimělo se nesnášet, tou dobou jsem byla křesťanka, a tak jsem si myslela, že mě Bůh nenávidí a že si nezasloužím žít. Snažila jsem se ze všech sil žít podle jejich standardů a být heterosexuálním mužem, ale pak mi došlo, že nenávidím víru a nenávidím i své rodiče.\" Na Redditu se také zmínila, že jí bylo předepsáno antidepresivum Prozac. V závěru svého příspěvku napsala: \"Prosím pomozte mi, nevím, co mám dělat a už to dlouho nevydržím.\"\n\nJejí počítač byl nalezen poblíž místa, kde spáchala sebevraždu. Bylo z něj zjištěno, že už několik dní plánovala skočit z mostu nad 71. vnitrostátní dálnicí, a že před incidentem kontaktovala tísňovou linku, kde se vyplakala operátorce.\n\n28. prosince 2014, Před svou smrtí Alcorn zveřejnila na Tumblr blog dopis na rozloučenou, ve kterém psala o diskriminaci transsexuálních lidí a doufala, že tento dopis napomůže zrovnoprávnění transsexuálních lidí, jejich podpoře a začlenění do společnosti. Zveřejnění dopisu naplánovala na na 17:30. V dopise popisuje, co jí k tomuto kroku dovedlo.\n\nPíše, že si přeje, aby všechen její majetek byl darován dobročinným obhájcům práv transsexuálů a že by si přála, aby se o poruchách pohlavní identity učilo ve školách. Dopis ukončila slovy: \"Má smrt musí mít význam. Má smrt musí být připočtena k mnoha dalším transsexuálům, kteří si letos vzali život. Chci, aby se pak na to číslo někdo podíval, řekl si \"to je na hovno\" a napravil to. Napravil společnost. Prosím.\" Chvíli poté se zobrazila i další zpráva, nadepsaná \"Promiňte\", která byla určena přátelům a příbuzným. Omlouvala se v ní za trauma, které jim způsobí. Zároveň přiložila i zprávu pro své rodiče: \"Jděte do prdele! Nemůžete takhle ovládat jiné lidi. To je prostě špatně.\" Další, ručně psaný dopis byl nalezen na její posteli. Její matka ho vyhodila poté, co si policie udělala jeho kopii.\n\nV brzkých ranních hodinách 28. prosince policie informovala zpravodajství, že před 02:30 dívku srazil kamion, když šla jižně po 71. vnitrostátní dálnici před exitem South Lebanon. Zemřela na místě. Pravděpodobně sem došla z domova v Kings Mills v Ohio, 3 až 4 míle vzdáleného. Ohio dálniční policie zahájila vyšetřování, její tělo nechala přepravit na pitevnu v Montgomery Country a byla nařízena soudní Pitva. Řidič kamionu neutrpěl žádná zranění a nebyla mu uznána žádná vina.\n\nBěhem 48 hodin měl její dopis na rozloučenou 82272 zobrazení a do konce roku 2014 byl na síti Tumblr sdílen více než 200000x. Její dopis byl ze sítě odstraněn poté, co o to požádali její rodiče a zároveň se znepřístupnil její blog. Kněz sdělil, že se její rodiče rozhodli pro pohřeb v kruhu rodinném poté, co jim lidé začali zasílat výhružné zprávy. Její tělo bylo zpopelněno. Policie ukončila vyšetřování 30. dubna 2015, kdy případ oficiálně označila jako sebevraždu. \n\n28. prosince odpoledne napsala na svůj facebook Carla Alcorn, matka Leelah, příspěvek: \"Můj sladký 16letý syn Joshua Ryan Alcorn odešel dnes ráno do Nebe. Srazil ho kamion při jeho ranní vycházce. Děkuji vám za zprávy a projevenou soustrast. Prosím, modlete se za nás.\" Následně byla její zpráva vymazána a účet zablokován. Rodina pak veřejně požádala, aby jim bylo dopřáno soukromí. Škola, kterou Leelah nevštěvovala, vydala zprávu, ve které píší: \"Joshua Alcorn byl sladký, talentovaný a soucitný\". Zaměstnanci dodali, že studentům, které tragédie zasáhla, budou k dispozici poradci. K uctění její památky drželi studenti minutu ticha před basketbalovým zápasem 30. prosince 2014. Někteří z dívčiných podpůrců poté kritizovali matku za to, že neuznává dceřinu genderovou identitu a že o ní mluví ve špatném rodě. Ta však žádnou kritiku neuznává a vyjádřila se ke komentářům tím, že „svého syna velmi milovala“, a že odmítá transsexualitu z náboženských důvodů.\nPo smrti Leelah Alcorn vznikla díky Institutu Lidských Práv Transsexuálů petice s názvem Leelah's Law (Zákon Leelah), jejíž cílem bylo zakázat konverzní terapie v USA. 24. ledna 2015 petici podepsalo 330 tisíc lidí a stala se tak nejrychleji rostoucí na serveru change.org.<nowiki>[11]</nowiki><nowiki>[11]</nowiki><nowiki>[57]</nowiki> Institut také přispěl do listu \"The Independent\" se statistikou, která poukazuje na to, že podobným problémům jako Leelah čelí spousta dalších lidí. Uvedl, že přes 50% transsexuálů, které jejichž identitu společnost odmítá, spáchá sebevraždu před dovršením 20 let. Podle dalšího průzkumu 72% sebevražd lidí LGBT spácháno transsexuálními ženami.\n\nDalší iniciativa za prosazení zákona vznikla v sekci My, lidé na stránkách oficiálních stránkách Bílého domu. Prezident Barack Obama vyjádřil peticím podporu a od dubna 2015 platí zákaz provádění těchto kontroverzních terapií.\n"}
{"id": "1162573", "url": "https://cs.wikipedia.org/wiki?curid=1162573", "title": "Jukiko Okada", "text": "Jukiko Okada\n\nJukiko Okada (岡田 有希子 - Okada Jukiko) byla japonská hudební J-POP zpěvačka a japonský idol.\n\nV roce 1986 spáchala sebevraždu skokem ze střechy budovy Sun Music v Tokiu.\n\nPH: vydáno až po její smrti\n\n\n"}
{"id": "1162574", "url": "https://cs.wikipedia.org/wiki?curid=1162574", "title": "Spalding United FC", "text": "Spalding United FC\n\nSpalding United FC (celým názvem: Spalding United Football Club) je anglický fotbalový klub, který sídlí ve městě Spalding v nemetropolitním hrabství Lincolnshire. Založen byl v roce 1921. Od sezóny 2018/19 hraje v Northern Premier League Division One East (8. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu Sir Halley Stewart Field s kapacitou 3 500 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1162575", "url": "https://cs.wikipedia.org/wiki?curid=1162575", "title": "Franz Endres", "text": "Franz Endres\n\nFranz Endres (1847 – 3. března 1906 Štýrský Hradec) byl rakouský podnikatel a politik německé národnosti ze Štýrska, na počátku 20. století poslanec Říšské rady.\n\nByl synem lékaře. Narodil se roku 1847 ve východním Štýrsku. Ve Štýrském Hradci absolvoval reálnou školu a obchodní školu. V roce 1866 si v Leobenu zřídil obchod, který provozoval do roku 1880. V roce 1876 převzal po zesnulém tchánovi vápenku a cihelnu. Byl majitelem továrny. Od roku 1896 zastával funkci prezidenta obchodní a živnostenské komory v Leobenu, jejímž členem byl již od roku 1887 a viceprezidentem od roku 1894. Do roku 1898 byl členem obecního zastupitelstva v Leobenu, jakož i okresního zastupitelstva a okresní školní rady. Po více než 25 let byl i členem obecního zastupitelstva v Donawitz. Zasedal coby poslanec Štýrského zemského sněmu. Zemským poslancem byl zvolen roku 1884 za městskou kurii. Byl členem sněmovního Německého klubu a působil hlavně ve finančním výboru. Na mandát ve sněmu rezignoval roku 1898. Téhož roku mu byl udělen Řád Františka Josefa.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1901 za kurii obchodních a živnostenských komor ve Štýrsku, obvod Leoben. Rezignace byla oznámena na schůzi 8. dubna 1902. Do parlamentu pak místo něj usedl Rudolf Pfaffinger.\n\nVe volbách do Říšské rady roku 1901 se uvádí jako kandidát Německé pokrokové strany.\n\nZemřel v březnu 1906 v sanatoriu ve Štýrském Hradci. Do Wieslerova sanatoria ve Štýrském Hradci se musel uchýlit kvůli dlouhé žaludeční chorobě a prodělal tam bolestivou operaci. Pohřben měl být na hřbitově v Donawitz.\n"}
{"id": "1162578", "url": "https://cs.wikipedia.org/wiki?curid=1162578", "title": "Stafford Rangers FC", "text": "Stafford Rangers FC\n\nStafford Rangers FC (celým názvem: Stafford Rangers Football Club) je anglický fotbalový klub, který sídlí ve městě Stafford v nemetropolitním hrabství Staffordshire. Založen byl v roce 1876. Od sezóny 2016/17 hraje v Northern Premier League Premier Division (7. nejvyšší soutěž). Klubové barvy jsou černá a bílá.\n\nSvé domácí zápasy odehrává na stadionu Marston Road s kapacitou 4 000 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1162579", "url": "https://cs.wikipedia.org/wiki?curid=1162579", "title": "Enos (Kniha Mormonova)", "text": "Enos (Kniha Mormonova)\n\nEnos je hlavní postavou mormonské knihy Enos, která je součástí Knihy Mormonovy, amerického náboženského díla z první poloviny 19.století. Panují pochyby o tom, zda je Enos skutečnou historickou osobou.\n\nEnos byl podle Knihy Mormonovy prorokem a udržovatelem posvátneho nefitského záznamu. Podle Knihy Enos se při lovu zvěře modlíl o odpuštění vlastních hříchů a duchovní záchranu svých bratrů, Lamanitů. Bůh s Enosem uzavřel smlouvu, že jedno dne zjeví Knihu Mormonovu Lamanitům, kteří uvěří v její pravdivost. Mnozí mormoni věří, že se toto stalo, když první misionáři Josepha Smithe navštívili americké indiány.\n"}
{"id": "1162581", "url": "https://cs.wikipedia.org/wiki?curid=1162581", "title": "Michael Rawson", "text": "Michael Rawson\n\nMichael Arthur \"Mike\" Rawson (26. května 1934 Birmingham 26. října 2000 tamtéž) byl britský atlet, běžec, který se věnoval středním tratím, mistr Evropy v běhu na 800 metrů z roku 1958.\n\nStartoval v běhu na 800 metrů na olympiádě v Melbourne v roce 1956 – bez medailového umístění. O dva roky později se ve Stockholmu stal na této trati mistrem Evropy. Během své sportovní kariéry byl členem klubu Birchfield Harriers, kde později působil jako trenér.\n\n"}
{"id": "1162582", "url": "https://cs.wikipedia.org/wiki?curid=1162582", "title": "Ivo T. Budil", "text": "Ivo T. Budil\n\nIvo T. Budil (* 8. srpna 1965 Praha) je český antropolog, vysokoškolský pedagog a spisovatel. Je zakladatelem a emeritním děkanem Fakulty filozofické (původně Fakulty humanitních studií) Západočeské univerzity v Plzni. Funkci děkana vykonával ve dvou funkčních obdobích v letech 1999 až 2005. Inicioval založení antropologických, archeologických, blízkovýchodních a historických oborů na Fakultě filozofické Západočeské univerzity v Plzni. Působí na Metropolitní univerzitě Praha a věnuje se publicistické a veřejné činnosti.\n\nKoncem roku 1989 stál jakožto místopředseda studentského stávkového výboru Přírodovědecké fakulty Univerzity Karlovy v Praze u zrodu Katedry filozofie a dějin přírodních věd Přírodovědecké fakulty Univerzity Karlovy v Praze. V letech 1994 až 1995 uskutečnil roční stipendijní pobyt ve Francii, zahrnující stáž v Institut de Prehistoire Orientale CNRS v Jales u prof. Jacquese Cauvina, v Maison de l’Orient Mediterranée CNRS v Lyonu u prof. Oliviera Aurenche, Laboratoire d’Anthropologie et de Préhistoire, Université de Provence, Aix-en-Provence u prof. Oliviera Dutoura a prof. Roberta Chenorkiana. Je členem Vědecké rady Metropolitní univerzity Praha, byl členem Vědecké rady Filozofické fakulty Univerzity Karlovy v Praze, Západočeské univerzity v Plzni, Univerzity Pardubice, Jihočeské univerzity v Českých Budějovicích, Fakulty humanitních studií Univerzity Karlovy v Praze a Pedagogické fakulty Západočeské univerzity v Plzni. Působil jako alternující člen Komise Akademie věd České republiky pro obhajoby doktorských disertací v oboru Orientalistika-kombinace (od 2003). Působil v Academic Council of the Anglo American University in Prague. Působil nebo stále působí v následujících oborových radách: Oborová rada doktorského studijního oboru Teorie a dějiny vědy a techniky Fakulty filozofické Západočeské univerzity v Plzni a Filosofického ústavu Akademie věd České republiky (od října 2003); oborová rada doktorského studijního oboru Archeologie Fakulty filozofické Západočeské univerzity v Plzni (od června 2005); oborová rada doktorského studijního oboru Politologie Fakulty sociálních věd Univerzity Karlovy v Praze (od června 2002); oborová rada doktorského studijního oboru Politologie Fakulty filozofické Západočeské univerzity v Plzni (od června 2012); oborová rada doktorského studijního oboru Neurologie a psychiatrie Lékařské fakulty Univerzity Karlovy v Plzni (od června 2007); oborová rada doktorského studijního oboru Etika 1. lékařské fakulty Univerzity Karlovy v Praze (od června 2006); oborová rada Politologie Metropolitní univerzity Praha (od roku 2017).\n\nRealizoval výuku v následujících studijních programech: Výuka v rámci akreditovaných studijních oborů Metropolitní univerzity Praha. Výuka v rámci akreditovaných bakalářských studijních oborů Obecné a České dějiny (studijní program Historické vědy), Sociální a kulturní antropologie (studijní program Humanitní studia), Humanistika (studijní program Humanitní studia), Archeologie (studijní program Historické vědy) a Politologie (studijní program Politologie) a navazujících magisterských studijních oborů Moderní dějiny (studijní program Historické vědy), Sociální a kulturní antropologie (studijní program Sociální a kulturní antropologie), Politologie (studijní program Politologie) a Evropská kulturní studia (studijní program Humanitní studia) Fakulty filozofické Západočeské univerzity v Plzni. Přednášel na Fakultě filozofické Univerzity Karlovy v Praze a Anglo American University. Podílel se na vedení disertačních prací, seminářů a volitelných předmětů v rámci doktorského studijního oboru Etnologie, Teorie a dějiny vědy a techniky a Politologie Fakulty filozofické Západočeské univerzity v Plzni.\n\nV roce 2007 byl krátce prorektorem ZČU, na tento post však rezignoval v říjnu, aby se vrátil na filozofickou fakultu. Rezignace následovala po skončení plagiátorské aféry, ve které byl nařčen z údajného používaní cizích vědeckých výsledků v některých svých prací bez řádné citace, etická komise Západočeské univerzity v Plzni svolaná na žádost Ivo T. Budila však po několikaměsíčním zkoumání Budilovy publikační činnosti žádné známky plagiátorství neshledala. \n\nBudil vystudoval Přírodovědeckou fakultu Univerzity Karlovy v Praze v letech 1984 až 1990 a doktorské studium v oboru Teorie a dějiny kultury na Filozofické fakultě Univerzity Karlovy v Praze v letech 1991 až 1994. Po habilitačním řízení na Fakultě sociálních věd Univerzity Karlovy v Praze byl jmenován s účinností od 1. července 2001 docentem pro obor Sociologie. Profesorem v oboru Antropologie byl jmenován na Přírodovědecké fakultě Masarykovy univerzity v Brně s účinností od 2. května 2006. Vědeckou radou Akademie věd České republiky mu byl s účinností od 4. května 2006 udělen titul „doktor historických věd“ (DSc.).\n\nPůsobil nejdříve v Ústavu pro humanitní studia v lékařství 1. lékařské fakulty Univerzity Karlovy v Praze (1991–1996). Roku 1996 přešel na Západočeskou univerzity v Plzni. Nejprve zde byl tajemníkem a zástupcem ředitele Ústavu sociálně politických věd (1996–1998). Dále zde působil jako proděkan pro studijní záležitosti a rozvoj humanitních oborů Střediska humanitních studií Právnické fakulty (1997–1999), první děkan Fakulty filozofické (do 3. ledna 2005 Fakulty humanitních studií, 1999–2005), proděkan pro vědu a vnější vztahy Fakulty filozofické (2005–2007), prorektor pro výzkum a vývoj (2007), vedoucí Katedry antropologických věd (2000–2008), Katedry antropologických a historických věd (2008–2011) a Katedry historických věd filozofické fakulty (2012–2015) a proděkan pro vědu filozofické fakulty (2008–2013).\n\nPůvodně se věnoval výzkumu artikulačních schopností fosilních hominidů a počátkem devadesátých let dvacátého století publikoval svoji rekonstrukci supralaryngeálního vokálního traktu fosilního hominida z Petralony v Řecku. O výsledcích svého výzkumu přednášel na NATO Advanced Study Institute o multidisciplinárním výzkumu původu lidského jazyka, Cortona, Itálie, v roce 1988. Tato práce je dodnes citována jako novátorský přístup k dané problematice. Poté se zaměřil především na vývoj antropologického myšlení v širším historickém a intelektuálním kontextu a na vztah mezi antropologickými vědami, ideologií a politickou kulturou. Zvláštní pozornost věnoval dějinám rasového myšlení. Na Filozofické fakultě Západočeské univerzity v Plzni organizoval pravidelné konference o interdisciplinárním výzkumu totalitarismu. Působení na Západočeské univerzitě v roce 2007 poznamenalo obvinění z plagiátorství, které vznesl kanadský sociální antropolog David Scheffel z Thompson Rivers University. Ten zveřejnil v čísle 1/2007 \"Sociologického časopisu\" úvahu nazvanou „Minulost a budoucnost antropologie ve střední a východní Evropě: poznámky k vizi Chrise Hanna“ o vědecké kultuře české antropologie. Jako příklad uvedl stručný příspěvek o dějinách české etnologie Ivo T. Budila pro britský sborník, ve kterém údajně použil celé části článku, který Scheffel sepsal s Josefem Kandertem, aniž by je označil za převzaté. Ivo T. Budil reagoval v témže čísle, kde namítl, že Scheffelův a Kandertův článek byl uveden v seznamu použité literatury a řádně osmkrát odkázán přímo v textu přesně tam, kde byly příslušné informace využity.\n\nNa obsah čísla reagovala ČTK, jejíž zprávu převzal \"Týden\" a \"Plzeňský deník\". V následujících měsících probíhala na stránkách novin diskuse vědců o údajném plagiátorství. Tomáš Kaiser z FAV ZČU, jehož manželce nebyla krátce předtím prodloužena na FF ZČU pracovní smlouva, otevřel web srovnávající pasáže Budilovy osmisetstránkové knihy \"Za obzor Západu\" s texty, které nebyly údajně řádně odkázány. Na příkaz rektora Josefa Průši je Kaiser z důvodu střetu zájmů uzavřel.\n\nNa začátku července 2007 oznámila ZČU sestavení etické komise, která měla zkoumat pravost vědeckých prací prorektora Ivo Budila. Petr Zídek v článku „Když vědci kradou“ zveřejněného v \"Lidových novinách\" zpochybnil složení této etické komise, ve které podle jeho mínění většinu tvořili podřízení Ivo Budila. Zveřejněný seznam jmen členů komise, které předsedal historik František Šmahel, toto Zídkovo tvrzení nijak nepotvrdil. Prof. Ivo Budila se zastali prof. Evžen Neustupný, bývalý ředitel Archeologického ústavu Akademie věd České republiky, a prof. Václav Blažek z Masarykovy univerzity v Brně, kteří upozornili na rozpoutanou mediální štvanici. Etická komise skončila svoji činnost v září, kdy rektor Průša vydal o jejím závěru tiskovou zprávu. Etická komise dospěla k závěru, že se prof. Budil nedopustil plagiátorství. Prof. Ivo Budil použil v knize \"Za obzor Západu\" citační úzus, v jehož rámci uvedl veškeré nepřímé odkazy na konci knihy tak, jak je to obvyklé v anglosaském a francouzském prostředí. Budilovi kritici tuto skutečnost v médiích zamlčeli. Výběr členů komise, její práce a její závěr byl následně v Lidových novinách a Hospodářských novinách kritizován. Západočeská univerzita v Plzni ovšem prostřednictvím zveřejnění jmen členů komise a zápisů z jednání tuto kritiku odmítla.\n\nPůsobí na Metropolitní univerzitě Praha. Zabývá se problematikou dějin antropologického myšlení a vztahy mezi západní civilizací a zámořskými společnostmi v širším historickém a intelektuálním kontextu. Zvláštní pozornost věnuje rovněž otázkám dějin idejí a teorii kulturní evoluce. Je autorem mimo jiné několika monografií o vývoji západního rasového myšlení zejména se zaměřením na dějiny Francie a širší souvislosti s formováním moderní západní politické kultury. V kontrafaktuálním románu \"Darwinova dcera\" (2019) se zabývá otázkou, jak by vyvíjela západní civilizace, pokud by Charles Darwin nevydal v roce 1859 knihu \"O původu druhů\". V historickém románu \"O udatných skutcích norských křižáků\" (2020) sleduje osudy Varjagů na dvoře v Konstantinopoli uprostřed dramatických událostí jedenáctého století. V knize vystupuje řada reálných i fiktivních postav.\n\nIvo T. Budil v roce 2009 obdržel Medaili Vojtěcha Suka udělenou Ústavem antropologie Přírodovědecké fakulty Masarykovy univerzity za „vynikající příspěvek k rozvoji české antropologie“. Roku 2002 získal Výroční cenu Nadace Josefa Hlávky v kategorii společenských věd za knihu \"Za obzor Západu\" a je nositelem \"SVU Fellow for the professional achievements in the area of social sciences\" (2003). Od roku 2018 je prezidentem Společnosti pro vědy a umění (\"Czechoslovak Society of Arts and Sciences, SVU\"). V letech 2016 až 2019 působil jako předseda Demokratického klubu. Byl zakládajícím členem Ligy proti antisemitismu. V letech 2010 až 2015 byl předsedou místní skupiny Křesťanské akademie v Plzni. V letech 2014 až 2018 předsedal Komisi pro partnerská města a evropské záležitosti Magistrátu města Plzeň jako nestraník za KDU-ČSL. Od června 2019 působil jako místní koordinátor Trikolóra hnutí občanů pro Prahu 4. V říjnu 2019 byl zvolen předsedou místní organizace Trikolóry hnutí občanů na Praze 4.\n\nKromě přibližně tří set odborných studií a popularizujících a publicistických textů je autorem knih:\n\n"}
{"id": "1162583", "url": "https://cs.wikipedia.org/wiki?curid=1162583", "title": "Jevgenij Aržanov", "text": "Jevgenij Aržanov\n\nJevgenij Aržanov (ukrajinsky \"Євген Олександрович Аржанов\", rusky \"Евгений Александрович Аржанов\") 22. dubna 1948, Kaluš) je bývalý sovětský atlet, běžec, který se věnoval středním tratím, zejména půlce, mistr Evropy z roku 1971.\n\nStartoval nejčastěji v běhu na 800 metrů. Na olympiádě v Mexiku v roce 1968 postoupil do semifinále, na mistrovství Evropy v Athénách v roce 1969 skončil čtvrtý. Svého prvního úspěchu dosáhl na halovém mistrovství Evropy v roce 1970, kde zvítězil v závodě na 800 metrů. Velmi úspěšná pro něj byla následující sezóna. Nejprve obhájil titul evropského halového šampiona na této trati a v létě se stal mistrem Evropy v běhu na 800 metrů pod širým nebem. Patřil tak mezi největší favority běhu na 800 metrů na olympiádě v Mnichově v roce 1972. Ve finále vedl až do posledních metrů, kdy ho těsně (o 0,03 s) předstihl vítěz Američan Dave Wottle.\n\n"}
{"id": "1162585", "url": "https://cs.wikipedia.org/wiki?curid=1162585", "title": "Karl Gasteiger", "text": "Karl Gasteiger\n\nKarl Gasteiger (27. dubna 1857 Stainach – 17. srpna 1930 Murau) byl rakouský politik německé národnosti ze Štýrska, na počátku 20. století poslanec Říšské rady.\n\nProfesí byl lékárníkem. Zastával funkci starosty města Murau. Byl čestným občanem města a měl titul komerčního rady. Zasedal ve správní radě železniční společnosti Murtalbahn.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách roku 1901 za kurii městskou ve Štýrsku, obvod Judenburg, Neumarkt, Murau atd. Nastoupil 17. října 1901 místo Heinricha Reichera. Ve volbách do Říšské rady roku 1901 se uvádí jako kandidát Německé lidové strany.\n\nZemřel v srpnu 1930.\n"}
{"id": "1162587", "url": "https://cs.wikipedia.org/wiki?curid=1162587", "title": "Hans-Peter Ferner", "text": "Hans-Peter Ferner\n\nHans-Peter Ferner 6. června 1956, Neuburg an der Donau) je bývalý německý atlet, běžec, který se věnoval středním tratím, zejména půlce, mistr Evropy z roku 1982.\n\nBěhem své kariéry se stal trojnásobným mistrem a šestkrát vicemistrem Německa v běhu na 800 metrů. Jeho největším úspěchem je titul mistra Evropy na této trati v roce 1982. Na premiérovém mistrovství světa v Helsinkách o rok později doběhl ve finále na této trati sedmý. Startoval rovněž na olympiádě v Los Angeles v roce 1984, kde skončil v této disciplíně pátý. Jeho osobní rekord na 800 metrů – 1:44,93 – pochází z roku 1983.\n\n"}
{"id": "1162588", "url": "https://cs.wikipedia.org/wiki?curid=1162588", "title": "Karl Adolph von Basedow", "text": "Karl Adolph von Basedow\n\nKarl Adolph von Basedow (28. března 1799 Dessau – 11. dubna 1854 Merseburg) byl německým lékařem známým popsáním příznaků nemoci, která byla později nazvána Graves-Basedowovou nemocí nebo jen krátce \"Basedovovou nemocí\".\n\nVystudoval na univerzitě v Halle. Následně nastoupil na běžnou lékařskou praxí do Merseburgu roce 1822. Poté se oženil a stal se brzy městským hlavním lékařem. Toto postavení si podržel až do konce života. V roce 1840 publikoval příčiny toho, co je dnes nazváno Graves-Basedowovým onemocněním. Zemřel v roce 1854, krátce poté, co se v Merseburgu nakazil skvrnitým tyfem od mrtvoly, kterou pitval.\n\nBasedowovy tři eponymická lékařská označení: Basedowovo kóma, thyreotoxické kóma; Basedowovovy oční syndromy, jednostranné sjíždění z horního víčka u Basedowova syndromu; a, Graves-Basedowovo onemocnění, které je poruchou charakterizovanou „Merseburgerskou triádou“: tachykardií, strumou a exoftalmem. Termín „Basedowova nemoc“ navrhl Georg Hirsch ve svém díle \"Klinische Fragmente\".\n"}
{"id": "1162589", "url": "https://cs.wikipedia.org/wiki?curid=1162589", "title": "Rey (Star Wars)", "text": "Rey (Star Wars)\n\nRey Palpatine je fiktivní postava ze \"Star Wars\" série, kterou ztvárnila Daisy Ridley. Je hlavní protagonistkou v pokračující \"Star Wars\" trilogii. Poprvé se objevuje jako jedna z hlavních postav v . Rey je sběračkou odpadu, která byla (pro její bezpečí) ponechána na planetě Jakku ještě jako dítě a která se zaplete do konfliktu mezi Rebely a Prvním řádem v okamžiku, kdy potkává Finna, bývalého Stormtroopera, a BB-8, robota špičkového pilota rebelské strany, Poe Damerona.\n\nO vzniku ženské hlavní role pro novou trilogii řekl J. J. Abrams: „Už od počátku debat (\"se spisovatelem Lawrencem Kasdanem\") byla pro mě představa ženy ve středu dění vždy něco lákavého a vzrušivého. A ne jen ve středu dění. Věděli jsme, že kromě Leiy, která byla důležitým kouskem skládačky, budeme chtít další ženy – ne nutně pozemšťanky – ale další ženské role v příběhu.“\n\nDaisy Ridley byla převážně neznámou herečkou před tím, než byla obsazena do role Rey. Pro tuto roli musela absolvovat pět konkurzů. Zkušenosti měla pouze s malými rolemi v TV show. Její nedostatek zkušeností a to, že nebyla známá, hrály zásadní roli při volbě Abramse, aby ji obsadil do této role – podobně jako dřívější sérii charakterizovaly relativně neznámé talenty, které pak nebyly pod přílišným drobnohledem. Režisér Dusan Lazarevic, který byl přítomen na jejím konkurzu na roli v britském seriálu Silent Witness, to popsal takto: „Předvedla kombinaci zranitelnosti a síly, která působila velmi komplexně, a navíc v jejích očích se skrývala inteligence, která naznačovala, že bude schopná zahrát i velmi složité pasáže. Její oči a tvář mohou v jeden okamžik vyzařovat radost a touhu po životě, a pak najednou je v nich síla a v dalším okamžiku může být odvážnou, a pak hned zase přijde vzdor způsobený vinou a zoufalstvím. Byla to celá škála, co mohla předvést s takovou hodnověrností a zápalem.“ Kathleen Kennedy, prezidentka Lucasfilm, prohlásila „Daisy měla fyzično a sebevědomí, které bylo tak důležité pro tuto postavu a kterou jsme tak hledali. Ztělesňuje optimismus, kde cokoliv je možné.“\n\nNa otázku, co jí s Rey nejvíce spojuje, Ridley prohlásila: „Její neutuchající naděje. Myslím, že to bylo něco, co mě pohánělo skrz všechny ty konkurzy – i když se to zdálo tak nemožné ve srovnání se vším, co jsem si kdy představovala, něco ve mě mi říkalo, že to mohu dokázat, i když jsem byla plná pochyb a nejistoty.“ Ridley zavzpomínala na svou zkušenost s natáčením, jehož začátky byly kostrbaté a kdy ji Abrams říkával, že její první záběry jsou „dřevěné“. Ale Ridley a Abrams dokázali „úžasně spolupracovat“ při tvorbě Rey; podle Ridley se její postava „od počátku měnila, stala se jemnější. A to je asi mnou, protože Američané mi ne vždy rozumějí, takže pomohlo, když jsem zpomalila svou řeč a vše působilo najednou jemněji než jaká doopravdy jsem.“\n\nO její postavě dále Ridley prohlásila: „Bude mít určitě dopad na dívčí ženskost. Je silná a je zranitelná a je tak odlišná. Nemusí být jenom jedno, aby ztvárnila ženu ve filmu. Je sice ženou, ale přesahuje oba rody. Bude mluvit jak za muže tak i za ženy.“ V interview pro Elle Ridley okomentovala Rey: „Je tak silná. Je senza a chytrá a umí se postarat sama o sebe,“ a dodává, „mladé dívky se na ni mohou podívat a vidí, že mohou nosit kalhoty, když chtějí. Vidí, že nemusí jen vystavovat na odiv svá těla.“\n\nRey žije na planetě Jakku, kde přežívá tím, že sbírá části ze starých lodních vraků. Je sama od té doby, co byla oddělena od své rodiny ještě jako dítě. Najde astromech droida BB-8 a bývalého stormtroopera Finna. Když na ně zaútočí jednotky Prvního řádu, Rey, Finn a BB-8 utečou na lodi \"Millennium Falcon\" s pomocí Hana Sola a Chewbaccy. Na Hana udělá dojem statečnost Rey a její letecké schopnosti, a nabídne jí práci na \"Falcon\". Rey nabídku odmítne, protože se cítí být povinna doručit BB-8 Rebelům, ale začíná o Hanovi uvažovat jako o mentorovi a otcovské postavě.\n\nPo příchodu do hradu Maz Kanaty jsou rozpoznáni jak Rebely tak i Prvním řádem, a obě strany jsou upozorněny na jejich přítomnost. Rey je přitahována do sklepení, ve kterém Maz ukryla světelný meč, který patřil Luku Skywalkerovi a předtím jeho otci. Jakmile se ho dotkne, zakusí hrozivou vizi: vidí válku vedenou Kylo Renem, záblesk paměti jejího oddělení od rodiny a vizi Luka, posledního Jedi v galaxii. Maz s ní pak polemizuje, že její rodina se už nikdy nevrátí na Jakku a že její jediná možnost je vyhledat sílu v Síle. Rey ale odmítá světelný meč a utíká v hrůze do lesa.\n\nPrvní řád zaútočí na hrad Maz a vypukne bitva mezi Rebely a Prvním řádem. Kylo Ren zajme Rey a odnese ji na Starkiller základnu, kde ji vyslýchá ohledně Luka Skywalkera. Ren se pokouší využít Sílu, aby dosáhl na Reyinu mysl a je udiven, že mu může vzdorovat. Rey dokazuje, že se učí velmi rychle; jakmile ji Ren zanechá samotnou jen se stormtrooperem, použije Jediský trik s myslí na stormtroopera, aby jí pomohl utéct. Během útěku se připojí k Finnovi a s hrůzou sledují, jak Ren zabíjí Hana, který se ukáže být jeho otcem.\n\nBěhem pokusu o útěk, Ren pronásleduje Rey a Finna a vyzve je k boji s jeho světelným mečem. Finn se snaží bojovat s Renem pomocí Lukova světelného meče, ale Ren ho přemůže a vážně zraní. Rey pak vezme světelný meč a porazí již oslabeného Rena. Po útěku ve \"Falconu\" s Finnem a Chewbaccou se Rey vrátí na základnu Rebelů. Rozhodne se, že vyhledá Luka za pomocí informací, které dodal BB-8 a znovu aktivovaný R2-D2. Rey, Žvejkal a R2-D2 pak cestují na Falconu na neznámou planetu; po tom, co nalezne Luka, Rey mu nabídne jeho starý světelný meč.\nPostava Rey se objevuje ve video hře \"Disney Infinity 3.0\", s hlasem Daisy Ridley.\n\nRey je paličatá, tvrdohlavá, odvážná a prokazuje vášnivou oddanost ke svým přátelům. Někteří kritici si všimli podobného pozadí a osobních rysů s oběma hlavními protagonisty originální trilogie, Hanem a Lukem, což vedlo ke spekulaci, že může sdílet příbuzenský vztah s některým z nich, buď jako dcera Luke Skywalkera nebo jako ztracená dcera Hana Sola a Leiy a tím pádem i sestra Kylo Rena. Další teorie je ta, že je to vnučka Obi Wan Kenobiho.\n\nMegan Garber z magazínu \"The Atlantic\" poznamenává, že Rey potvrzuje, že je v „extrémně krátkém čase extrémně přizpůsobivý bojovník.“ Rey je velmi citlivá vůči Síle, což se projevuje při kontaktu se světelným mečem, který vlastnil Anakin Skywalker a pak jeho syn Luke Skywalker. I bez tréninku je schopná využívat pokročilé schopnosti Jedi, stejně tak jako porazit Kylo Rena v souboji, i když Ren už byl před tím zraněný.\n\nAdam Howard z MSNBC poznamenal, že „jedním z nepříjemnějších překvapení tohoto filmu byla síla hlavní hrdinky,“ a dodal, že někteří si oblíbili Rey až na úroveň „nové feministické ikony.“ V souladu s tím Emily Rome z HitFix tvrdí, že Rey je „vše co jsme chtěli od ženské postavy ve Star Wars,“ a chválí ji za postavu, která je „nezávislá, zručná, bojovná, neústupná a nepotřebuje zachránit.“ Na druhou stranu, Rome taky napsala „rychlost, s jakou Rey mistrovsky zvládne Jediskou kontrolu mysli a boj světelným mečem s nulovým tréninkem, je z říše fan fiction. Rey je splněním geekovského feministického snu.“ Tasha Robinson z The Verge poznamenala, že Rey „stále upadá do tradičních schémat dámy v nesnázích, aby se pak schopně sama zachránila.“ Někteří fanoušci vyjádřili názor, že Rey je příliš schopná navzdory své nezkušenosti během dílu , což z ní dělá typ postavy jako je Mary Sue“. Robinson sice přikyvuje, „přiznejme si to, Rey je podobný typ postavy jako Mary Sue“, ale dále píše, že „(Rey) je splněním fantazijí o postavě s nadměrnými schopnostmi, nadliským postřehem a moudrou odpovědí na každou otázku – ale tak je tomu i u ostatních hlavních hrdinů Star Wars.“ V osobní eseji, Nicole Sperling z Entertainment Weekly napsala, „Při odchodu z kina se moje děvčata cítila tak nabitá, jako se obvykle cítí jejich bratr po tom, co vidí jeden z mnoha trháků, které jsou pro něj vyráběny. Nikdy nekomentovaly, jak je Rey hezká. Nikdy nemusely ucuknout, protože by Rey byla sexuálním objektem nějakého vládnoucího muže. Prostě se cítily silné. Rovnocenné.“\n\nRey byla nadšeně oslavována a Ridleyino vyobrazení postavy bylo také velmi kladě přijato. Joe Morgenstern z Wall Street Journal prohlásil, že je „ženský bojovník se stylovou dravostí kung-fu hvězdy, i když to dělá bez pomocných lan. Místo toho Ridley ukazuje zápal, se kterým se už musela narodit a schopnosti, které musela získávat jako mladá herečka začínající v Anglii. (V jedné scéně Rey objevuje své skryté a netušené schopnosti, zatímco kamera Dana Mindela vše sleduje bez jediného pohybu.) Je těžké si představit, jaký by film – i následující díly – mohly být, kdyby obsadili špatnou herečku, ale zde je Daisy Ridley ve vší své skromné slávě a vše v této galaxii je v pořádku.“ Richard Roeper napsal, „Britská herečka Daisy Ridley, která se v lecčems podobá Keiře Knightley, se uvedla životním výkonem v roli Rey, odvážnou sběračkou na vrakovištěm poseté pusté planetě Jakku. Jako mnoho z její generace, Rey si ani není jistá, jestli Síla skutečně existuje nebo jestli Han Solo, Luke Skywalker a princezna Leia jsou skutečné postavy nebo mýtus.“ Pak pokračuje, „Rey je silná a duchapřítomná a chytrá a statečná“. Peter Bradshaw z The Guardian také příznivě srovnává Ridleyin výkon s Keirou Knightley, která hrála návnadu za Padme Amidala v . Bob Mondello z NPR píše, „neměl bych – a nebudu – mluvit o čemkoliv, co kdokoliv (z postav) udělá pro 135 minut tohoto filmu. Nechte mě jen říct, že to dělají opravdu dobře: Rey je dostatečně divoká na to, aby vypudila myšlenky na Katniss Everdeen z hlav i těch nejoddanějších příznivců Hunger Games.“\n\n"}
{"id": "1162590", "url": "https://cs.wikipedia.org/wiki?curid=1162590", "title": "Joizuki", "text": "Joizuki\n\nJoizuki (: ) byl desátý torpédoborec třídy \"Akizuki\" japonského císařského námořnictva za druhé světové války.\n\n\"Joizuki\" patřil k druhé sérii torpédoborců třídy \"Akizuki\". Ta byla původně navržena jako třída protiletadlových doprovodných plavidel, s hlavní výzbrojí osmi 100mm děl typu 98 (4xII).\n\nKýl byl založen 25. srpna 1943 v loděnicích Uraga v Tokiu, loď byla spuštěna na vodu 25. září 1944 a do služby vstoupila 31. ledna 1945. Název, stejně jako u ostatních torpédoborců v sérii, byl spojován s Měsícem a znamenal \"„\"měsíc viditelný za soumraku“.\n\nZpočátku, po uvedení do provozu 31. ledna 1945, se posádka cvičila ve vodách Japonska. Nebyl nikdy použit v boji, ale 5. června 1945 byl lehce poškozen, když najel na minu u Kure, pak byl opraven a od srpna do konce války byl maskovaný ve Vnitřním moři. Po válce sloužil jako repatriační plavidlo.\n\n29. srpna 1947 byl předán Čínské republice v rámci poválečných reparací a přejmenován na \"Fen Yang\". V roce 1949 ustoupil na Taiwan, ale byl brzy odzbrojen a ponechán v rezervě. V roce 1962 byl sešrotován.\n\n"}
{"id": "1162594", "url": "https://cs.wikipedia.org/wiki?curid=1162594", "title": "Rumfordská polévka", "text": "Rumfordská polévka\n\nRumfordská polévka je hustá polévka, která obsahuje brambory, zeleninu a luštěniny. V 19. století sloužila jako polévka pro chudé. Je pojmenována po svém vynálezci, hraběti Benjaminu Rumfordovi. \n\nDo hrnce se nalije voda, do které se přidají kosti na vývar, přes noc namočené luštěniny, kořenová zelenina, nakrájené brambory. Nechá se vařit, až tvrdší suroviny (luštěniny a brambory) změknou. Polévka se osolí a dochutí pepřem a zázvorem, který může být čerstvě nastrouhaný i mletý. Existují různé varianty receptu, kdy se mohou přidávat různé druhy zeleniny, masa, luštěnin a ingrediencí k ochucení (různá koření, česnek). Luštěniny se často přidávaly semleté, což polévku zahustilo a pokrm byl snadněji stravitelný. V původním Rumfordově receptu se příliš nepočítá s masovou složkou, neboť maso bylo drahé, což se řešilo například přidáváním želatiny z kostí. Vzhledem k malému množství tuhých surovin se do polévky přidávaly kousky nakrájeného opečeného chleba, čímž pokrm vypadal sytější.\n\nDůraz se klade zejména na výživnost polévky a přípravu z levných surovin. Důležité bylo i to, že polévka se podávala teplá, což konzumenta zahřálo a povzbuzovalo k jídlu. \n\nAngloamerický fyzik a vynálezce Benjamin Thompson v 18. století pracoval pro bavorského kurfiřta. Na jeho dvoře vymyslel recept na hustou polévku, která měla posilnit zesláblé vojáky v boji, podvyživené vězně a chudý lid, aby lépe pracoval. V Bavorsku kvůli neúrodě hrozil hladomor, proto Thompson navrhl, aby panstvo nechalo polévku vařit pro chudé, kteří ji dostávali zdarma. Tento recept se rozšířil jako lék na hladomor a chudobu po celé Evropě. V roce 1817 se v Praze během hladomoru rozdávala na některých místech potřebným zdarma. V první polovině 19. století byla vnímána jako symbolický pokrm chudoby. Karl Marx ji zmiňuje ve svém \"Kapitálu\", a polévka podle něj nahrává zaměstnavatelům, kteří mohou díky levné polévce snižovat minimální mzdu.\n"}
{"id": "1162595", "url": "https://cs.wikipedia.org/wiki?curid=1162595", "title": "Tom McKean", "text": "Tom McKean\n\nThomas \"Tom\" McKean ( 27. října 1963, Bellshill) je bývalý skotský atlet, startující za Velkou Británii, jehož hlavní disciplínou byl běh na 800 metrů, halový mistr světa z roku 1993.\n\nJeho prvním mezinárodním úspěchem byla stříbrná medaile v běhu na 800 metrů na mistrovství Evropy v roce 1986. Hned dvojí zlato v této disciplíně vybojoval v roce 1990 – nejprve na halovém mistrovství Evropy v Glasgow a poté se stal evropským šampionem i pod širým nebem. V roce 1993 získal titul halového mistra světa v běhu na 800 metrů. Startoval dvakrát ve finále mistrovství světa v běhu na 800 metrů – v roce 1987 i 1993 doběhl osmý. Jeho osobní rekord na této trati – 1:43,88 – pochází z roku 1989.\n\n"}
{"id": "1162597", "url": "https://cs.wikipedia.org/wiki?curid=1162597", "title": "Trace Cyrus", "text": "Trace Cyrus\n\nTrace Dempsey Cyrus (* 24. února 1989 Ashland), rodným jménem Neil Timothy Helson, je americký muzikant. Je synem country zpěváka Billyho Raye Cyruse a bratrem zpěvačky Miley Cyrus a Noah Cyrus. Také je vokalistou ve skupině Metro Station. Tuto skupinu opustil v roce 2010 a v roce 2014 se k ní zase vrátil. Je vlastníkem podniku \"From Backseats to Bedrooms\".\n\nTrace Dempsey Cyrus se narodil v Ashlandu v Kentucky jako Neil Timothy Helson. Jeho matka je Leticia \"Tish\" Cyrus (rodným jménem Finley). Jeho biologickým otcem je Baxter Neal Helson, ale později byl adoptován Billy Ray Cyrusem, když se za něj Leticia provdala. Po adopci bylo jeho jméno změněno na Trace Dempsey Cyrus. \n\nV roce 2006 spolupracoval na složení písně \"Country Music Has the Blues\" na albu Billyho Raye Wanna Be Your Joe. Píseň zpíval Billy společně s Lorettou Lynn a Georgem Jonesem. Trace byl kytaristou a zpěvákem ve skupině Metro Station. Tuto skupinu z\n\nV roce 2013 účinkoval v remixu písně Dat Boi skupiny Millionaires. Dne 14. října 2011 byl poprvé spatřen s herečkou Brendou Song. V červnu 2012 oznámil, že tento vztah mezi nimi skončil, avšak v lednu 2013 se dali znovu dohromady. V březnu 2014 odstranila Brenda všechny fotky s Tracem ze svého Instagramu. Poté oznámila, že se znovu rozešli. Důvodem rozchodu bylo údajně její předstírané těhotenství. \n"}
{"id": "1162598", "url": "https://cs.wikipedia.org/wiki?curid=1162598", "title": "Amfidromia", "text": "Amfidromia\n\nAmfidromia (řec., obcházení, obíhání) bylo ve starém Řecku rituální přijetí novorozence do rodiny a rodu. Několik dní po porodu se dítě nosilo v průvodu kolem domácího ohniště (odtud jeho název), zasvěceného bohyni Hestiá, a představovalo se tak zemřelým předkům. Podle některých přitom dostávalo i jméno.\n\nPopis obřadu se v různých pramenech liší. Podle středověké byzantské encyklopedie Suda se slavnost konala pátý den po narození. Nad vchodem do domu se zavěšovala olivová větvička, pokud se narodil chlapec, a pentle, pokud to bylo děvče. Ženy, které pomáhaly při porodu, se nejprve rituálně očistily, a v průvodu nesly novorozené dítě okolo ohniště. Příbuzní a pozvaní hosté přinášeli dárky (hlavně pečené sépie) a podle jedné poznámky se přitom pilo nesmíšené víno.\n\nPodle Aristotela se slavnost konala sedmý den. Suda kromě toho popisuje ještě slavnost dekaté (desátý den), kdy dítě přijal otec a dal mu jméno. Tím bylo teprve definitivně rozhodnuto, že dítě je legitimní a že nebude odloženo. Zda se jedná o dvě odlišné slavnosti, anebo jen varianty téhož v různých místech a společenských vrstvách, není jisté.\n\n"}
{"id": "1162599", "url": "https://cs.wikipedia.org/wiki?curid=1162599", "title": "Andrea Benvenuti", "text": "Andrea Benvenuti\n\nAndrea Benvenuti (13. prosince 1969, Negrar) je bývalý italský atlet, běžec, který se věnoval středním tratím, zejména půlce, mistr Evropy z roku 1994.\n\nV roce 1992 se stal mistrem Itálie na 800 metrů, v olympijském finále na této trati v Barceloně doběhl pátý. V této sezóně zaběhl také svůj nejlepší čas na 800 metrů – 1:43,92. Životním úspěchem se pro něj stal titul mistra Evropy v této disciplíně v roce 1994.\n\n"}
{"id": "1162601", "url": "https://cs.wikipedia.org/wiki?curid=1162601", "title": "Čúkjó (region)", "text": "Čúkjó (region)\n\nČúkjó (jap. 中京地方 – Čúkjo-čihó) je japonská podoblast a metropolitní oblast, která je součástí regionu Čúbu na ostrově Honšú.\n"}
{"id": "1162602", "url": "https://cs.wikipedia.org/wiki?curid=1162602", "title": "Laguna San Rafael", "text": "Laguna San Rafael\n\nNárodní park Laguna San Rafael je chráněné území v chilském regionu Aysén. Založen byl v roce 1959, v roce 1979 byl zařazen mezi biosférické rezervace UNESCO. Na území parku se nachází Severopatagonské ledovcové pole (více jak 4000 km² zaledněné plochy). Na jihu sousedí s největším chilským národním parkem Bernardo O'Higgins. Průměrná roční teplota je 5 °C, srážkový úhrn se pohybuje od 3700 mm/rok při pobřeží až k 5000 mm/rok ve vyšších polohách. Žijí zde např. živočišné druhy pudu jižní, puma americká, pes horský, skunk jižní a kočka tmavá.\n"}
{"id": "1162605", "url": "https://cs.wikipedia.org/wiki?curid=1162605", "title": "Stocksbridge Park Steels FC", "text": "Stocksbridge Park Steels FC\n\nStocksbridge Park Steels FC (celým názvem: Stocksbridge Park Steels Football Club) je anglický fotbalový klub, který sídlí ve městě Stocksbridge v metropolitním hrabství South Yorkshire. Založen byl v roce 1986 po fúzi klubů Stocksbridge Works FC a Oxley Park Sports FC. Od sezóny 2018/19 hraje v Northern Premier League Division One East (8. nejvyšší soutěž). Klubové barvy jsou modrá a žlutá.\n\nNejznámějším odchovancem klubu je Jamie Vardy, v současné době anglický reprezentant a vítěz nejvyšší soutěže s Leicesterem City.\n\nSvé domácí zápasy odehrává na stadionu Bracken Moor s kapacitou 3 500 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1162606", "url": "https://cs.wikipedia.org/wiki?curid=1162606", "title": "Modrá knížka", "text": "Modrá knížka\n\nModrá knížka byl v Československu a později České republice průkaz o neschopnosti k vojenské činné službě, dříve průkaz o osvobození od vojenské povinnosti. Jinak řečeno, držitel modré knížky byl zbaven branné povinnosti, tedy nebyl odveden k povinnému vojenskému výcviku a základní vojenské službě ani zařazen do zálohy. Potvrzení vydávala odvodová komise vojenské správy, zpravidla na základě posudků od odborných lékařů. Obvyklý postup byl, že branec vyplnil podrobný dotazník o svém zdravotním stavu a nechal si jej potvrdit u svého dorostového lékaře, který jej podle obsahu dotazníku a anamnézy brance poslal na odpovídající odborná vyšetření. S těmito posudky se pak branec dostavil v určený termín k odvodní komisi.\n\n§ 3 vládního nařízení 21/1958 Sb., jímž se provádí branný zákon:\n\n§ 62 Vojenské průkazy, odst. 2: „Brancům zapsaným k pravidelnému odvodu vydává se průkaz brance. Vojákům, kteří se překládají do zálohy, vydává se jako doklad o jejich vojenském poměru vojenská knížka. Osobám trvale neschopným k vojenské činné službě vydává se průkaz o neschopnosti k vojenské činné službě.“\n\nV praxi byly kolem roku 2000 nejčastějšími důvody, kvůli kterým čeští branci dostávali modré knížky, již několik let alergie a astma, onemocnění páteře, oční vady nebo vyšší krevní tlak. V jednotlivých okresech či obdobích se podíl branců, kteří dostávali modré knížky, značně lišil, v letech 2000 a 2001 byl podíl branců uznaných neschopných vojenské činné služby v jednotlivých okresech od 11 % (okres Kroměříž) až po 31 % (okres Prostějov i Brno), a zatímco Pardubicko patřilo v odvodech několik let mezi nejúspěšnějí okresy, sousední Královéhradecko naopak patřilo mezi okresy s nejmenším podílem odvedených. Vedení brněnské vojenské správy si rozdíl vysvětlovalo také horším zdravotním stavem lidí, kteří žijí ve velkých městech, což však zkušenosti z jiných měst a lékařské statistiky nepotvrzovaly. Zástupce předsedy přezkumové komise Ústřední vojenské nemocnice Vladimír Koreň uvedl, že většinou šlo o hraniční případy zdravotních potíží, tedy o to, zda jsou potíže už tak velké, že je to na modrou knížku, a konečné posouzení je vždy na konkrétním lékaři. V Brně v roce 2001 počet vydaných modrých knížek snížili oproti předchozímu roku zhruba na polovinu, což náčelník vojenské správy přičítal změně v posuzování lékařů.\n\nZískat modrou knížku se snažili krom prokazatelně nemocných mladých mužů i zdraví, kteří měli například odpor k armádě, chtěli povinnost bojkotovat, chtěli se vyhnout potenciální či pravděpodobné šikaně, měli z výcviku obavu, atd.\n\nV mnohých dílech filmu a literatury nalezneme na Modrou knížku odkazy. Karel Plíhal měl ve svém repertoáru písničku \"Modrá knížka\", která ironicky pojednává o zoufalství mladého muže, který dostal modrou knížku: „Celej svět je náhle beznadějně šedý, bloudím ulicemi zoufalý a bledý, všude vidím mládež odvedenou, veselou a bodrou a jenom mně dali knížku modrou.“ Text k písničce napsal pro svoji hudební skupinu Plíharmonyje, se kterou působil po svém návratu ze základní vojenské služby (1980). Písnička byla obsažena již na nikdy nevydaném albu Plíharmonyje z roku 1982, v roce 1992 vyšla na Plíhalově albu Takhle nějak to bylo...\n\n\n"}
{"id": "1162607", "url": "https://cs.wikipedia.org/wiki?curid=1162607", "title": "Čijoda", "text": "Čijoda\n\nČijoda (jap. 千代田) může být: \n"}
{"id": "1162608", "url": "https://cs.wikipedia.org/wiki?curid=1162608", "title": "Čijoda (Tokio)", "text": "Čijoda (Tokio)\n\nČijoda (jap. 千代 田 区 \"Čijoda-ku\") je zvláštní obvod v centru Tokia. Rozloha je 11,64 km², počet obyvatel z roku 2007 je 45 543 s hustotou zalidnění 3912 obyvatel na 1 km².\n\nČijoda se nachází na východním pobřeží Tokia v jeho srdci. Uprostřed městské čtvrti se nachází císařský palác. Východní část tvoří tokijské vlakové nádraží a na západní a severní části jsou obytné domy. Na jihu je park Hibija a budova národního shromáždění.\n\nMěstská čtvrť vznikla 15. března 1947 sjednocením čtvrtí Kanda a Kódžimači.\n\nV Čijodě sídlí starosta Tokia (Masami Išikawa) a jeho zastupitelstvo. Dále se zde nachází volební obvod, od roku 1990 i sněmovna reprezentantů. Sídlí zde i předseda vlády Japonska, nejvyšší soud Japonska a velvyslanectví. Nachází se zde i hasičský sbor.\n\nV čtvrti Čijoda sídlí:\n"}
{"id": "1162609", "url": "https://cs.wikipedia.org/wiki?curid=1162609", "title": "Tividale FC", "text": "Tividale FC\n\nTividale FC (celým názvem: Tividale Football Club) je anglický fotbalový klub, který sídlí ve vesnici Tividale v metropolitním hrabství West Midlands. Založen byl v roce 1954. Od sezóny 2017/18 hraje v West Midlands Regional League Premier Division (10. nejvyšší soutěž). Klubové barvy jsou modrá a žlutá.\n\nSvé domácí zápasy odehrává na stadionu The Beeches s kapacitou 2 800 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1162610", "url": "https://cs.wikipedia.org/wiki?curid=1162610", "title": "Augustyn Łukosz", "text": "Augustyn Łukosz\n\nAugustyn Łukosz (17. srpna 1884, Stonava – 27. října 1940, Mauthausen) byl aktivista polské menšiny v Československu, poslanec Slezského parlamentu (Sejm Śląski), zakladatel a předseda Polské sociálnědemokratické strany Haliče a Těšínského Slezska (Polska Partia Socjalno-Demokratyczna Galicji i Śląska Cieszyńskiego).\n\nPo základní škole pracoval jako horník v Karviné, později jako železničář na funkci výhybkáře v Loukách nad Olší.\n\nOd raného mládí se angažoval v dělnickém hnutí, stal se členem Polské sociálnědemokratické strany Haliče a Těšínského Slezska, později byl členem Polské socialistické strany (Polska Partia Socjalistyczna (PPS)). Po rozdělení Těšínského Slezska zůstal v Československé republice a přispěl k vzniku Polské socialistické dělnické strany (Polskiej Socjalistycznej Partii Robotniczej (PSPR)), kde vedl její frakci členů, kteří nesouhlasili se spoluprací s komunisty. Přispíval do stranického časopisu Robotnik Śląski. Byl spoluzakladatel Polského dělnického osvětově-gymnastického spolku (Polskiego Stowarzyszenia Robotniczego Oświatowo-Gimnastycznego) pod názvem \"Siła\" (\"Síla\") v Českém Těšíně, který se spojil s československým oddílem.\n\nV roce 1934 byl vyloučen z PSPR kvůli rozdílným ideovým názorům s vedením strany. Na rozdíl od vedení strany se snažil o spolupráci s československou sociální demokracií.\n\nV roce 1935 založil Polskou sociálně demokratickou stranu (Polska Partia Socjaldemokratyczna), která se v roce 1937 sjednotila s lidovci a vznikla Polská lidová strana (Polska Partia Ludowa (PPL)). Od března do července 1935 redigoval stranický tisk \"Naprzód\" (Vpřed) Po připojení Zaolší k Polsku byl jmenován polským prezidentem Ignacem Mościckim poslancem Slezského parlamentu (Sejmu Śląskiego). V roce 1938 mu byl udělen Řád Polonia Restituta (Order Odrodzenia Polski) 4. třídy: důstojník\".\" Jeho mandát skončil na podzim 1939, kdy jej nacisté internovali do koncentračního tábora ve Skrochovicích, okres Opava, po jehož likvidaci byl 16. dubna 1940 transportován do koncentračního tábora Dachau a později do Mauthausen-Gusenu, kde zemřel na vyčerpání.\n\n"}
{"id": "1162612", "url": "https://cs.wikipedia.org/wiki?curid=1162612", "title": "Divišova jeskyně", "text": "Divišova jeskyně\n\nDivišova jeskyně je jeskyně v malém vápencovém lomu u obce Týnčany v okrese Příbram. Je vytvořena ve skoupských vápencích devonského stáří. Objevena byla v roce 1973.\n\nJeskyně je součástí systému, který dohromady čítá na 19 jeskyní o celkové délce přes 270 m. Její délka včetně zatopených prostor činí 82 metrů.\n\nV těsném sousedství se nachází jeskyně Velikonoční, zvaná též Dvořákova, objevená roku 1974, která s ní původně tvořila jeden celek. Divišova jeskyně má puklinovitý charakter, prostory jsou tedy velmi úzké a nízké. Délka všech prostor činí 115 m, což z ní činí nejdelší jeskyni Týnčanského krasu.V roce 2015 nalezli místní speleologové v prostoru Divišovy jeskyně další prostory včetně malého dómu, čímž se známá délka opět o něco zvýšila.\n\nObě jeskyně jsou běžně nepřístupné z důvodu zimování kolonie vrápence malého.\n\n\n"}
{"id": "1162613", "url": "https://cs.wikipedia.org/wiki?curid=1162613", "title": "Karel I. Bourbonský", "text": "Karel I. Bourbonský\n\nKarel I. Bourbonský ( \"Charles Ier de Bourbon\", 1401 – 4. prosince 1456, Moulins) byl vévoda z Bourbonu a Auvergne a hrabě z Forezu.\n\nNarodil se jako nejstarší syn bourbonského vévody Jana a Marie, mladší dcery Jana z Berry.\n\nVlastnil titul hrabě z Clermont-en-Beauvaisis od roku 1424 a vévoda z Bourbonu a Auvergne od roku 1434, ačkoliv tyto vévodství ovládal již od uvěznění svého otce Angličany po bitvě u Azincourtu.\n\nRoku 1425 si vzal Anežku, dceru Jana Nebojácného, vévody burgundského. Také ovšem udržoval vztah s Janou z Bournan, s kterou měl Ludvíka Bourbonského, hraběte z Roussillon. Ludvík založil dynastii Bourbon-Roussillon (Rossello). Je také známý pro své četné služby státu. Jako odměnu za jeho věrnost a oddanost králi mu Ludvík XI. dal za ženu svou legitimizovanou dceru Janu z Valois.\n\nKarel složil v královské armádě během stoleté války, ale zároveň udržoval příměří se svým švagrem a „nepřítelem“ Filipem III., vévodou burgundským. Oba vévodové se smířili a sepsali dohodu roku 1440. Karel Bourbonský byl přítomen korunovaci Karla VII., kde plnil funkci paira a udělovatele rytířského titulu.\n\nPřes tuto službu se zúčastnil tzv. praguerie (vzpoury francouzské šlechty proti Karlu VII.) v letech 1439–1440. Když se vzpoura rozpadla, byl nucen prosit krále o milost a byly mu vzaty některé jeho země. Zemřel na svém panství v roce 1456.\n\n"}
{"id": "1162617", "url": "https://cs.wikipedia.org/wiki?curid=1162617", "title": "Ken Watanabe", "text": "Ken Watanabe\n\nKen Watanabe ( 渡辺 謙 - \"Watanabe Ken\"; * 21. říjen 1959) je herec japonského původu.\n\nPro evropského diváka známý například z filmu Poslední samuraj nebo Batman začíná. V Japonsku je znám hlavně rolemi samurajů.\n\nKenovi rodiče byli oba učitelé. Jeho matka byla obecná učitelka a otec vyučoval kaligrafii. Herectví ho zaujalo jako 24letého, když mu režisér z \"England 's National Theatre Company\", kde studoval, řekl, že je nadaný herec.\n\nV roce 2004 byl nominován na Zlatý Glóbus a na Oscara za film Poslední samuraj. Je tedy jen šestým asijským hercem nominovaným na Oscara.\n\nKen má dvě děti. Jeho syn Šin Šinitiro (* 1. srpen 1984) je také herec. Druhorozená dcera An Watanabe (* 1986) je modelka.\n\n"}
{"id": "1162618", "url": "https://cs.wikipedia.org/wiki?curid=1162618", "title": "Aristide Guarneri", "text": "Aristide Guarneri\n\nAristide Guarneri (* 7. březen 1938, Cremona) byl italský fotbalista. Nastupoval především na postu obránce.\n\nS italskou reprezentací vyhrál mistrovství Evropy roku 1968. Zúčastnil se též světového šampionátu v Anglii roku 1966, nastoupil k jednomu utkání základní skupiny, k \"památně neúspěšnému\" zápasu s outsiderem ze Severní Koreje, které Italové prohráli 0:1. V národním týmu nastoupil ve 21 zápasech a vstřelil jednu branku.\n\nS Interem Milán dvakrát vyhrál nejprestižnější evropskou pohárovou soutěž Pohár mistrů evropských zemí (1963/64, 1964/65) a také dva Interkontinentální poháry (1964, 1965).\n\nTřikrát s Interem získal titul italského mistra (1962/63, 1964/65, 1965/66). V italské Serii A strávil celou kariéru, krom Interu hrál italskou nejvyšší soutěž v klubech Bologna FC a SSC Neapol.\n"}
{"id": "1162619", "url": "https://cs.wikipedia.org/wiki?curid=1162619", "title": "Brokesie krátkoocasá", "text": "Brokesie krátkoocasá\n\nBrokesie krátkoocasá (\"Rieppeleon brevicaudatus\"), dříve \"Rhampholeon brevicaudatus\", je malý chameleon česky označovaný též jako chameleonek krátkoocasý. Zástupci podčeledi brokesie (Brookesiinae) jsou malého vzrůstu, s trnitými dlaněmi a dvojklanými drápky. Jejich domovem je Afrika.\n\nBrokesie krátkoocasá obývá nejnižší patro křovinatých a travnatých savan východoafrického pobřeží, především v Tanzanii a Keni. Často jej lze nalézt v trávě, slézá však i na zem, kde ho lze nalézt ve spadaném listí. Průměrné denní teploty této oblasti dosahují 28-32 °C, v noci 21-23 °C. Relativní vlhkost se pohybuje okolo 70 až 80 %.\n\nBrokesie krátkoocasá dorůstá maximální délky 8 cm. Má velmi krátký, méně chápavý ocásek. Na rozdíl od větších chameleonů není jeho hlava ohraničena límcovými laloky. Barvou i tvarem těla připomínají uschlé listí. Barva je hnědá až šedohnědá – změna barevnosti je pouze omezená, spíše se týká zvýraznění kresby pásu na boku těla, která je patrnější u samců. Poznávacím znakem těchto chameleonků je výrůstek na spodní čelisti.\n\nBrokesie krátkoocasé lze chovat celkem bez problémů, a to i více jedinců najednou (kromě přítomnosti dvou samců). Jde o velice klidný a pomalý druh chameleona. Avšak nejde o dlouhožijící tvory. V teráriu chameleonek žije nanejvýše čtyři roky.\n\nBrokesie jsou chováni v teráriích, vzhledem k přírodnímu výskytu nemusí být vysoká. Materiál sklo nebo dřevotřískové desky. Podestýlku tvoří rašelina, písek a suché listí. Prostor je vhodné doplnit větvičkami a květináči s fíkusy. Terárium musí být dobře větrané. Je potřeba často rosit jak kvůli vlhkosti, tak proto, že chameleonci kapičky na listech olizují. Terárium také obsahuje žárovku, která ho osvětluje a vytápí na teplotu 22-25 °C.\n\nNapájení je brokesiím poskytováno rosením rostlin a stěn terária. Hlavní složkou jejich potravy jsou cvrčci o velikosti maximálně kolem 1 cm. Ti mohou být obohaceni obalením v minerálo-vitamínové směsi. Dále je možné chameleonkům dávat menší šváby a hmyz. Podávat krmení stačí obden.\n\nO páření se samci pokouší převážně na jaře. Samičky zahrabávají snůšku vajíček do substrátu přibližně po 45 dnech od oplodnění. Snůšku tvoří 5 až 10 malých vajíček. Ty pak chovatelé vybírají a ukládají do inkubátoru, kde se při teplotě 28 °C po dalších asi 50 dnech líhnou mláďata o velikosti přibližně 2 cm.\n\n"}
{"id": "1162621", "url": "https://cs.wikipedia.org/wiki?curid=1162621", "title": "Lubomír Jegla", "text": "Lubomír Jegla\n\nIng. Lubomír Jegla (* 17. ledna 1953) je bývalý český fotbalový útočník. Jeho otec Alois Jegla hrál I. ligu v 50. letech za Křídla vlasti Olomouc, jeho mladší bratr Ladislav Jegla hrál v lize v 80. letech za Sigmu Olomouc.\n\nV československé lize hrál za Slavii Praha. Nastoupil ve 3 ligových utkáních, gól v lize nedal. V nižších soutěžích hrál i za AŠ Mladá Boleslav a Spolanu Neratovice.\n\n"}
{"id": "1162626", "url": "https://cs.wikipedia.org/wiki?curid=1162626", "title": "ATTESA", "text": "ATTESA\n\nATTESA (zkratka z Advanced Total Traction engineering System for All-Terrain) je systém pohonu 4 × 4, který používají některé automobily japonské značky Nissan, včetně několika modelů značky Infiniti.\n\nJe podobný systému pohonu 4 × 4 ostatních automobilek, přičemž točivý moment přechází z převodovky do středového viskózního samosvorného diferenciálu, který ho rozděluje na přední diferenciál a hnací hřídelí na zadní diferenciál.\n\nMechanický systém ATTESA byl vyvinut pro příčné uspořádání motoru vozidla a představil se RNU12 Bluebird na japonském trhu, vstoupil do výroby v září 1987. Tento systém se rozběhl po celé série U12 (RNU12/HNU12) a byl přizpůsoben mnoha modelů U12 s různými kombinace motorů a převodovek. Téměř totožný systém je připevněn na RNN14 GTi-R Pulsar a HNU13 Bluebird a Primera HNP10, našel využití také v mnoha dalších modelech Nissan.\n"}
{"id": "1162632", "url": "https://cs.wikipedia.org/wiki?curid=1162632", "title": "Karel Švanda ze Semčic", "text": "Karel Švanda ze Semčic\n\nKarel Švanda ze Semčic (12. září 1867 Vršovice – 5. listopadu 1928 Smíchov) byl český spisovatel, divadelník a překladatel.\n\nNarodil se v rodině divadelního ředitele Pavla Švandy ze Semčic a herečky Elišky Peškové. Jeho sourozenci byli spisovatel a překladatel Jaroslav Švanda ze Semčic (1851–1879), operní pěvec Pavel Švanda ze Semčic ml. (1855–1923) a Marie Koldinská (rozená Švandová, provdaná Stankovská, později Koldinská, † 1906).\n\nVystudoval práva a byl zaměstnán na pražském místodržitelství jako policejní úředník a cenzor, od policie odešel v roce 1896. V Zemském výboru se po propuštění od policie zabýval ochranou kulturních památek. Do výslužby odešel roku 1927.\n\nS manželkou a herečkou Emilií Jelínkovou (1882–1971), s níž se oženil v roce 1902 měl tři dcery, Elisabeth (* 1902), Marii (1905–2002) a Emmu (* 1907). V roce 1925 se manželé rozvedli.\n\nMatka Eliška Pešková zemřela roku 1895; sestra Karla Švandy, Marie Švandová-Koldinská, se po ní ujala vedení smíchovského Švandova divadla. Karel Švanda ze Semčic se od roku 1897 na vedení divadla podílel jako umělecký správce, později jako člen správní rady. Po smrti jeho sestry Marie Koldinské se držitelkou divadelní koncese stala jeho manželka Emilie. Rozvodem manželů Švandových v roce 1913 zaniklo i rodinné vlastnictví divadla.\n\nKarel Švanda ze Semčic založil nadaci pro přestárlé herce a v březnu 1918 věnoval pro její potřeby 100 000 korun.\n\nV letech 1888–1897 přispíval do časopisů Květy, Lumír, Švanda dudák, Podřipan a Zlatá Praha. Publikoval i v Národních listech. Překládal z němčiny.\n\nKnižně vydal:\n\nV literární tvorbě se zjevně nechal inspirovat Ernstem Hoffmannem. Do svých povídek převzal některé jeho postavy a části jeho děl.\n\nV prvorepublikovém tisku i v současné literatuře se uvádí, že byl Karel Švanda ze Semčic ze služeb policie propuštěn, protože jako cenzor umožnil, aby byly vydány \"Písně otroka\" Svatopluka Čecha. Podle vzpomínek Josefa Vejvary, zveřejněných v Národních listech roku 1930, údajně Karel Švanda ze Semčic text neposuzoval a vydání básnické sbírky umožnil úředník Viktor Chum.\n\n\n"}
{"id": "1162638", "url": "https://cs.wikipedia.org/wiki?curid=1162638", "title": "Sergej Bodrov", "text": "Sergej Bodrov\n\nSergej Sergejevič Bodrov (27. prosince 1971, Moskva, Sovětský svaz – 20. září 2002 Severní Osetie-Alanie) byl sovětský a ruský filmový režisér, herec, scenárista a moderátor. Hrál v hlavní roli ve filmech \"Kavkazský zajatec, Bratr, Stringer, Východ-Západ a Bratr 2\".\n\nJe nezvěstný od natáčení filmu \"Svjaznoj\", které probíhalo na Kavkaze. Dne 19. září 2002 se točily scény v horách Vladikavkazu. Přibližně v 19 hodin filmaři natáčení zastavili v důsledku špatných světelných podmínek. Po setmění vyrazila skupina filmařů zpět do města. Podle oficiálních zpráv se ve 20:08 sesunul blok ledu z hory Džimara, spadl na ledovec Kolka, který se utrhnul a začal se sesouvat dolů podél soutěsky, přičemž cestou nabíral kamení. Rozsáhlá záchranná operace trvala několik měsíců, skupina dobrovolníků a příbuzní pohřešovaných osob zůstali na ledovci až do února 2004. Nezvěstných zůstalo více než 100 lidí, nalezeny nebyly ani ostatky Bodrova.\n\n\n"}
{"id": "1162639", "url": "https://cs.wikipedia.org/wiki?curid=1162639", "title": "Alicia Giménez Bartlett", "text": "Alicia Giménez Bartlett\n\nDr. Alicia Giménez Bartlett (* 10. června 1951, Almansa, Albacete) je současná španělská spisovatelka.\n\nVystudovala na univerzitě ve Valencii španělskou filologii, doktorát o Gonzalu Torrente Ballasterovi, španělském spisovateli a literárním kritikovi, pak získala na univerzitě v Barceloně.\n\nHlavními postavami jejich kriminálních povídek je inspektorka \"Petra Delicado\" a subinspektor \"Fermín Garzón\".\n\n\n\n\n\n\n"}
{"id": "1162640", "url": "https://cs.wikipedia.org/wiki?curid=1162640", "title": "Dějiny Sovětského svazu 1964–1982", "text": "Dějiny Sovětského svazu 1964–1982\n\nDějiny Sovětského svazu v letech 1964–1982 nebo Brežněvova éra pokrývají období vlády Leonida Brežněva v SSSR. Toto období začalo vysokým hospodářským růstem a stoupající prosperitou, ale skončilo oslabeným Sovětským svazem, který čelil sociální, politické a hospodářské stagnaci. Průměrný roční příjem stagnoval i po ekonomických reformách, které byly prováděny jen nahodile. Doba je také často nazývana \"dobou stagnace\".\n"}
{"id": "1162641", "url": "https://cs.wikipedia.org/wiki?curid=1162641", "title": "Fun 2 Robots", "text": "Fun 2 Robots\n\nFun 2 Robots je česko-slovenské studio soustředící se na tvorbu videoher. V současné době sídlí v Praze.\n\nStudio vzniklo z bývalých zaměstnanců slovenského Cauldronu. Původně sídlilo v Bratislavě, ale na přelomu let 2014 a 2015 se přemístilo do Prahy, kde sídlí na stejné adrese jako studia Mingle Games, About Fun a Charged Monkey.\n\n"}
{"id": "1162643", "url": "https://cs.wikipedia.org/wiki?curid=1162643", "title": "Markéta Lotrinská", "text": "Markéta Lotrinská\n\nMarkéta Lotrinská (22. července 1615, Nancy – 13. dubna 1672, Lucemburský palác) byla vévodkyně Orleánská a manželka Gastona Orleánského z rodu Bourbonů. Tento pár se vzal tajně i přes nevoli Gastonova bratra, tehdejšího krále Ludvíka XIII. Ludvík jejich sňatek schválil až na svém smrtelném loži. Po jeho smrti spolu měli Markéta a Gaston pět dětí, Markéta současně byla i nevlastní matkou Anny Marie Louisy Orleánské.\n\nMarkéta se narodila v Nancy v Lotrinsku do rodiny Františka II. Lotrinského a jeho manželky, bohaté hraběnky Kristýny ze Salmu. Markéta byla jednou ze šesti dětí tohoto páru a se všemi svými sourozenci vyrůstala v Nancy, hlavním městě Lotrinského vévodství. Roku 1627 ale Markétina matka Kristýna nečekaně zemřela a Markéta byla poslána ke své tetě Kateřině Lotrinské, abatyši kláštera v Remiremont. Lotrinskému vévodství po otcově smrti vládli Markétini bratři Karel a Mikuláš.\n\nGaston Orleánský, budoucí manžel Markéty, často hledal útočiště před hněvem kardinála Richelieu a svého staršího bratra Ludvíka. Jedno takové útočiště našel i na dvoře Markétina bratra Karla, kde se s ní setkal a na první pohled se do ní zamiloval. Vztahy mezi Lotrinskem a Francií ale nebyly příliš dobré, kvůli čemuž král Ludvík sňatek Gastona s lotrinskou vévodkyní Markétou zamítl. Gaston se bratrovi vzepřel a znovu utekl do Lotrinska, kde se v noci z 2. na 3. ledna 1632 v tajnosti s milovanou Markétou oženil. Vzhledem k tomu, že manželství bylo spojeno bez požehnání francouzského krále, nemohl se pár ukázat na francouzském dvoře, proto bylo samotné manželství ještě krátkou dobu drženo v tajnosti.\n\nUtajení skončilo již v listopadu téhož roku, kdy tajnou svatbu prozradil při cestě na popraviště \"vévoda Montmorency\". Ludvík chtěl manželství mermomocí anulovat, a to i přes papežův protest. Nakonec dosáhl svého a v září 1635 byl sňatek Markéty a Gastona oficiálně anulován. Markéta a Gaston čekali až do května roku 1643, kdy byl Ludvík na smrtelné posteli, a ten jim v posledních chvílích dal ke sňatku svolení. Svatba se konala téhož roku v červenci, tentokrát před pařížským arcibiskupem a všemi příbuznými.\n\nNovomanželé spolu nadále žili v Lucemburském paláci, tehdy ještě nazývaným \"Palais d'Orléans\". Krátce obývali i zámek v Blois, kde se v roce 1645 narodilo jejich první dítě. Přestože se Markéta oficiálně vdala za bratra francouzského krále, ani jeden z nich nikdy u francouzského dvora nezaujímal významnější místo. To se nezměnilo ani po vřelém přivítání v Paříži. Pravděpodobně to bylo agorafobií, kterou Markéta trpěla. Měla strach z otevřených prostorů a kvůli tomu jen málokdy navštěvovala královský dvůr. Veškeré společenské události za ni zastávala Anna Rakouská nebo její nevlastní dcera Anna Marie Louisa, avšak ona a Markéta spolu vůbec nevycházely.\n\nGaston se zapojil do Frondy (šlechtického povstání a následné občanské války); v průběhu tohoto období ovšem neváhal přecházet z jedné strany na druhou. Po odhalení ho Mazarin poslal v roce 1652 do exilu na jeho zámek v Blois. Zde 2. února 1660 zemřel. Několik měsíců po Gastonově smrti Ludvík XIV., jeho synovec, udělil titul vévody orléanského svému mladšímu bratrovi Filipovi. Markéta proto nadále vystupovala jako \"vdova-vévodkyně Orleánská\" a obývala Lucemburský palác. Zde 13. dubna 1672 i zemřela přirozenou smrtí a byla pohřbena v bazilice Saint-Denis.\n\n"}
{"id": "1162645", "url": "https://cs.wikipedia.org/wiki?curid=1162645", "title": "Friedrich Hanisch", "text": "Friedrich Hanisch\n\nFriedrich Hanisch, též Fritz Hanisch (1838 Rokytnice v Orlických horách – 31. ledna 1912 Štýrský Hradec), byl rakouský podnikatel, pivovarnický manažer a politik německé národnosti z Čech, později působící ve Štýrsku, na počátku 20. století poslanec Říšské rady.\n\nNarodil se v Rokytnici v Čechách. Po studiích nastoupil jako chemik do Broscheho továrny v Praze, kde pracoval téměř dvacet let. Pak se stal na několik let ředitelem Měšťanského pivovaru v Plzni. Z této funkce ale musel po vyostření česko-německé rivality odejít. Následně se stal ředitelem prvního akciového pivovaru v Chebu. V roce 1884 se Hanisch usadil v Puntigamu ve Štýrském Hradci, kde řídil tamní pivovar Franze Schreinera. Na tomto postu setrval do roku 1890, kdy spoluzaložil ve Štýrském Hradci továrnu na sklo. Získal titul císařského rady a komerčního rady. Jeho manželkou byla Maria rozená Rzimek.\n\nOd roku 1894 byl členem obchodní a živnostenské komory. Působil i jako poslanec Říšské rady (celostátního parlamentu Předlitavska), kam usedl ve volbách roku 1901 za kurii obchodních a živnostenských komor ve Štýrsku, obvod Štýrský Hradec. Ve funkčním období 1901–1907 je uváděn jako Friedrich Hanisch, majitel továrny.\n\nVe volbách do Říšské rady roku 1901 se uvádí jako kandidát Německé lidové strany.\n\nZemřel v lednu 1912 ve svém bytě.\n"}
{"id": "1162650", "url": "https://cs.wikipedia.org/wiki?curid=1162650", "title": "Janštejn (Horní Dubenky)", "text": "Janštejn (Horní Dubenky)\n\nJanštejn je sídliště vystavěné kolem sklárny (dnes Sklárna Janštejn), jedna ze tří základních sídelních jednotek obce Horní Dubenky v okrese Jihlava. Nachází se asi 1 km jižně od obce Horní Dubenky. Na prostranství mezi bytovými domy stojí kaple.\n"}
{"id": "1162652", "url": "https://cs.wikipedia.org/wiki?curid=1162652", "title": "Vinzenz Malik", "text": "Vinzenz Malik\n\nVinzenz Malik (2. prosince 1854 Jihlava – 29. ledna 1924 Vídeň), byl rakouský politik německé národnosti z Moravy, později působící ve Štýrsku, na počátku 20. století poslanec Říšské rady.\n\nVystudoval národní školu, gymnázium a kadetní školu v Brně. V letech 1872–1883 sloužil v armádě. Působil jako zemědělec v Leibnitz. Podnikl studijní cesty po Evropě. Byl členem předsednictva zemědělského družstva v Leibnitz.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1901 za kurii městskou ve Štýrsku, obvod Leibnitz, Ehrenhausen, Straß atd. Mandát obhájil ve volbách roku 1907, konaných poprvé podle všeobecného a rovného volebního práva. Uspěl za obvod Štýrsko 10. Zvolen zde byl i ve volbách roku 1911.\n\nVe volbách do Říšské rady roku 1901 se uvádí jako kandidát Německé lidové strany. Později se pro svůj radikalismus s Německou lidovou stranou rozešel a přiklonil se k hnutí Georga von Schönerera. Po volbách roku 1907 usedl na Říšské radě do Schönererova poslaneckého klubu Všeněmecká skupina, po volbách roku 1911 do klubu Všeněmecké sjednocení. Později ale i s Schönererem názorově rozešel.\n\nKdyž vypukla první světová válka, přihlásil se do služby jako záložní nadporučík. Bojoval na ruské frontě a byl zraněn. Byl zajat a z ruského zajetí se dostal až roku 1917.\n\nOd 21. října 1918 do 16. února 1919 zasedal jako poslanec Provizorního národního shromáždění Německého Rakouska. Zastupoval Německou nacionální stranu (DNP).\n\nV posledních letech života se stáhl z politického dění. Zemřel v lednu 1924 v sanatoriu Hera na zánět hrdla.\n"}
{"id": "1162653", "url": "https://cs.wikipedia.org/wiki?curid=1162653", "title": "Wes Hoolahan", "text": "Wes Hoolahan\n\nWesley „Wes“ Hoolahan (* 20. května 1982, Dublin, Irsko) je irský fotbalový záložník a reprezentant, od roku 2008 hráč anglického klubu Norwich City FC. \n\n\nNastupoval v irské mládežnické reprezentaci U21.\n\nZa reprezentační A-mužstvo Irska debutoval 29. 5. 2008 v přátelském utkání v Londýně proti reprezentaci Kolumbie (výhra 1:0). Další reprezentační start si připsal až v listopadu 2012.\n\n"}
{"id": "1162655", "url": "https://cs.wikipedia.org/wiki?curid=1162655", "title": "M2 (linka metra ve Varšavě)", "text": "M2 (linka metra ve Varšavě)\n\nM2 je jedna ze dvou linek metra v polské Varšavě.\nV roce 2006 bylo ustanoveno, kudy linka metra povede a o rok později bylo vyhlášeno výběrové řízení na výstavbu metra. V roce 2008 byly plány zrušeny kvůli vysokým finančním nákladům. V následujícím roce proběhlo druhé výběrové řízení, které vyhrála společnost AGP Metro Polska. Ta dokončila 30. září 2014 centrální část a 8. března 2015 byl otevřen první úsek metra, který má 7 stanic a měří 6,1 km. V roce 2014 proběhlo další výběrové řízení na projekt rozšíření \"3+3\", tedy prodloužení linky M2 o tři stanice v obou směrech. Otevření těchto šesti nových stanic se plánuje v roce 2019. Počítá se však i s dalším prodlužováním linky.\n\n"}
{"id": "1162659", "url": "https://cs.wikipedia.org/wiki?curid=1162659", "title": "M3 (linka metra ve Varšavě)", "text": "M3 (linka metra ve Varšavě)\n\nM3 je plánovaná linka metra v polské Varšavě. Stavba této linky ještě nezačala, vše je ve fázi plánování; jeden z plánů je, že linka nebude podzemní. Kritici tvrdí, že jde o zbytečně zdvojování linky M2.\n\n"}
{"id": "1162663", "url": "https://cs.wikipedia.org/wiki?curid=1162663", "title": "Rudolf Pfaffinger", "text": "Rudolf Pfaffinger\n\nRudolf Pfaffinger (18. října 1859 Mattighofen – 1. prosince 1905 Vídeň) byl rakouský právník a politik německé národnosti ze Štýrska, na počátku 20. století poslanec Říšské rady.\n\nProfesí byl advokátem ve Vídni. Býval též báňským komisařem při c. k. báňském hejtmanství v Olomoci.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách roku 1902 za kurii obchodních a živnostenských komor ve Štýrsku, obvod Leoben. Nastoupil 16. června 1902 místo Franze Endrese. Poslancem byl do své smrti roku 1905. Pak ho v parlamentu nahradil Franz Liharzik.\n\nPo volbách do Říšské rady roku 1902 byl přijat za hospitanta klubu Německé pokrokové strany. Ve volbách porazil kandidáta Německé lidové strany Franze Lorbera.\n\nZemřel v prosinci 1905.\n"}
{"id": "1162669", "url": "https://cs.wikipedia.org/wiki?curid=1162669", "title": "M30", "text": "M30\n\nSpojení písmen M a číslice 30 může mít různé významy:\n\n"}
{"id": "1162671", "url": "https://cs.wikipedia.org/wiki?curid=1162671", "title": "Skaut (sport)", "text": "Skaut (sport)\n\nSkaut (z angl. \"scout\", pátrač, zvěd) je osoba, která ve sféře profesionálního sportu hledá talentované sportovce a posuzuje jejich dovednosti. Skaut je zaměstnancem určitého klubu či pátrá po talentovaných sportovcích v rámci daného sportovního odvětví. K náplni jeho práce může rovněž patřit analýza taktických prvků budoucího protivníka. Většina skautů v minulosti sama působila v roli sportovců.\n\n"}
{"id": "1162675", "url": "https://cs.wikipedia.org/wiki?curid=1162675", "title": "Alois Schweiger (politik)", "text": "Alois Schweiger (politik)\n\nAlois Schweiger (10. června 1861 Stammeregg – 19. července 1918 Eibiswald) byl rakouský politik německé národnosti ze Štýrska, na počátku 20. století poslanec Říšské rady.\n\nVystudoval národní a měšťanskou školu. Byl majitelem hospodářství v Stammereggu u Eibiswaldu. Roku 1906 byl zvolen do okresního zastupitelstva v Eibiswaldu. V květnu 1909 se stal poslancem Štýrského zemského sněmu.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1901 za kurii venkovských obcí ve Štýrsku, obvod Leibnitz, Deutsch-Landsberg. Mandát obhájil ve volbách roku 1907, konaných poprvé podle všeobecného a rovného volebního práva. Uspěl za obvod Štýrsko 18. Zvolen zde byl i ve volbách roku 1911.\n\nVe volbách do Říšské rady roku 1901 se uvádí jako konzervativní kandidát. Usedl pak do poslaneckého Klub středu, který tvořila hlavně Katolická strana lidová. Po volbách roku 1907 usedl na Říšské radě do poslaneckého klubu Křesťansko-sociální sjednocení, po volbách roku 1911 do klubu Křesťansko-sociální klub německých poslanců.\n\nZemřel na zápal plic v červenci 1918. Bylo mu 57 let.\n"}
{"id": "1162676", "url": "https://cs.wikipedia.org/wiki?curid=1162676", "title": "Młociny (stanice metra ve Varšavě)", "text": "Młociny (stanice metra ve Varšavě)\n\nMłociny je stanice varšavského metra na lince M1. Kód stanice je A-23. Otevřena byla 25. října 2008. Jde o konečnou stanici, depo je však pouze ve stanici Kabaty. Ze stanice je možnost přestupu na tramvaj nebo autobus. Leží v městské části Bielany.\n"}
{"id": "1162680", "url": "https://cs.wikipedia.org/wiki?curid=1162680", "title": "Wawrzyszew (stanice metra ve Varšavě)", "text": "Wawrzyszew (stanice metra ve Varšavě)\n\nWawrzyszew je stanice varšavského metra na lince M1. Kód stanice je A-22. Otevřena byla 25. října 2008. Ze stanice je možnost přestupu na autobus. Leží v městské části Bielany.\n"}
{"id": "1162683", "url": "https://cs.wikipedia.org/wiki?curid=1162683", "title": "Kyselina alfa-hydroxymáselná", "text": "Kyselina alfa-hydroxymáselná\n\nKyselina alfa-hydroxymáselná (α-hydroxybutanová) (systematický název kyselina 2-hydroxybutanová) je hydroxykyselina odvozená od kyseliny máselné náhradou jednoho atomu vodíku u methylenové skupiny hydroxylem. Je to chirální sloučenina se dvěma optickými izomery (kyselina L-2-hydroxymáselná a D-2-hydroxymáselná).\n\n"}
{"id": "1162698", "url": "https://cs.wikipedia.org/wiki?curid=1162698", "title": "Stare Bielany (stanice metra ve Varšavě)", "text": "Stare Bielany (stanice metra ve Varšavě)\n\nStare Bielany je stanice varšavského metra na lince M1. Kód stanice je A-22. Původně se stanice měla jmenovat pouze Bielany. Otevřena byla 25. října 2008. Ze stanice je možnost přestupu na autobus. Leží v městské části Bielany.\n"}
{"id": "1162709", "url": "https://cs.wikipedia.org/wiki?curid=1162709", "title": "Zdeněk Koubek (1913–1986)", "text": "Zdeněk Koubek (1913–1986)\n\nZdeněk Koubek rozený Zdena Koubková (8. prosince 1913 Paskov – 12. června 1986 Praha) byl československým atletem, držitelem světového rekordu v běhu na 80 a 800 m s vrozenou vývojovou vadou reprodukční soustavy. Po operaci a změně jména v roce 1936 pak československý ragbista.\n\nNarodil se v Paskově (okres Frýdek Místek) v roce 1913 na velkostatku hraběte Stollberga, kde jeho otec byl šafářem. Krátce na to se rodina přestěhovala do Brna. Po absolvování základní školy se vyučil prodavačem. V 17 letech zazářil na atletických orlovských závodech. S kariérou atletky začal ve VS Brno a v roce 1932 přešel do VS Praha. V roce 1933 se stal mistryní světa v běhu na 800 m, mistrem republiky v běhu na 200 m, ve skoku do dálky a druhý ve skoku do výšky. Dne 14. června 1934 vytvořil svůj první světový rekord v běhu na 800 m s časem 2:16,4 minut. Na ženských hrách v Londýně vytvořil nový světový rekord v běhu na 800 m časem 2:12,4 a ve skoku do dálky 5,70 m získal 3. místo, zároveň vytvořil národní rekord.\n\nBěhem ženských her v londýnských novinách vyšel ironický článek, že by některým rekordwomen z několika zemí slušely více kalhoty nežli sukně, a na prvním místě byl jmenován Zdeněk Koubek . V Československu však na něj upozornil až román Lídy Merlínové (1906–1988) z roku 1935 pod názvem \"Zdenin světový rekord\", jehož námětem se stal příběh Zdeňka a byly tu použité i jeho fotografie. Jeho výkony se poté staly terčem nekompromisní reakce atletů Vysokoškolského sportu ve Strakovce, kam již neměl přístup.\n\nV roce 1935 se Zdeněk stáhl ze soutěží a odjel na šestiměsíční turné po Spojených státech amerických. Zdeňkovy rekordy včetně dvou světových rekordů štafet žen Československa zrušila IAAF v roce 1943. Následující rok (21. března 1936) podstoupil operaci změnu pohlaví v podolském sanatoriu a změnil si jméno na Zdeněk Koubek. Ten poté opustil atletiku a ukončil perspektivní trenérskou činnost.\n\nZdeněk měl vrozenou vadu a „dívčí roli“ mu určili rodiče. S atletkami do sprchy nechodil a obzvlášť před závody si musel pečlivě holit tváře. Po odhalení se se svou identitou dokázal vyrovnat, po operaci a změně jména vyházel všechny trofeje „Zdeny“ do popelnice. V roce 1936 byl na turné po Spojených státech amerických, na němž přednášel o svém životním osudu. Po návratu složil maturitní zkoušku a byl zaměstnán jako úředník. Až po ukončení 2. světové války se vrátil ke sportu. Se svým bratrem Jaroslavem hrál rugby za místní klub v Říčanech na místě pravého pilíře. Po normalizaci v roce 1968 pracoval až do důchodu jako dělník. Zbytek života strávil se svou ženou v Praze, kde zemřel ve věku 73 let.\n\n\n"}
{"id": "1162710", "url": "https://cs.wikipedia.org/wiki?curid=1162710", "title": "Blériot XI", "text": "Blériot XI\n\nBlériot XI byl jednomotorový hornoplošník francouzského průkopníka letectví Louise Blériota z roku 1909. Blériot s ním překonal řadu leteckých rekordů a jako první s letadlem těžším vzduchu překonal Lamanšský průliv.\n\nLouis Blériot se konstrukcí letadel zabýval už řadu let a vložil do vývoje všechen majetek. Roku 1908 zkonstruoval typ Blériot XI, na němž 25. července 1909 přeletěl Lamanšský průliv z Calais do Doveru a vyhrál tak cenu 1000 liber, vypsanou novinami Daily Mail. Téhož roku dosáhl na 10 km okruhu v Remeši rychlost přes 74 km/hod. To mu konečně přineslo slávu i obchodní úspěch a letoun se vyráběl ve velkém počtu až do první světové války. Roku 1910 Blériot XI přeletěl Alpy (Simplonský průsmyk, 2006 m. n. m.) a v roce 1913 i Pyreneje. V licenci se od roku 1910 vyráběl v Anglii u firmy Blériot Aeronautics a Itálii u společnosti S.I.T z Turína. Celkem bylo vyrobeno asi 800 kusů, v tehdejší době nevídaný počet. S Blériotem XI (výrobní číslo 76) začal roku 1909 létat také český průkopník letectví Jan Kašpar. \n\nTyp byl v roce 1909 přijat jako pozorovací do výzbroje Francouzské armády, kde se nejvíce vyskytovaly verze XI-1 a XI-2 Artillerie s motorem Gnome-7B o výkonu 52 kW určené k řízení dělostřelecké palby s pilotem a pozorovatelem na palubě. V roce 1913 letecký poručík Gouin modifikoval základní typ na vzpěrový hornoplošník pro lepší výhled z letounu. Stroj poháněný rotačním sedmiválcem Gnome A o výkonu 59 kW nesl označení Typ XI B.G. Parasol. Společnost Blériot Aeronautique od Gouina zakoupila jeho patent a začala vyrábět tuto modifikaci. Ještě počátkem první světové války byly různé varianty Blériotu XI ve výzbroji nejméně osmi letek Francouzského armádního letectva (\"Service aéronautique militaire\"), odkud ale byly od podzimu 1915 vytlačeny letouny konstruovanými přímo k vojenským účelům.\n\nItalové začali Blériot XI používat v létech 1911-1912 v Severní Africe v turecko-italské válce atehdy se také objevil i v balkánských konfliktech. Sloužil většinou ve dvoumístné verzi k pozorování, ale i k ostřelování cílů z ručnic a k svrhování ručních granátů.\n\nU RFC byly Blérioty XI ve výzbroji několika smíšených perutí, např č. 3, 5 a 9. Dva letouny roje B 3. perutě operovaly na francouzské frontě jako dělostřelecké pozorovací.\n\nBlériot XI byl hornoplošník s křídlem shora i zdola vyztuženým lanky, s příhradovým trupem a jedním motorem vpředu. Letadlo mělo kostru z jasanového dřeva, zčásti potaženou plátnem. Hlavní podvozek tvořila dvě bicyklová kola, v zadní části trupu bylo menší ostruhové kolo. Blériot zprvu používal motor R. E. P. o výkonu 21 kW, ale ještě před rekordním letem jej vyměnil za motor Anzani o výkonu 18,5 kW. Později vznikla i verze Blériot XI-3, XI E1 a XI R1.\n\nÚdaje platí pro verzi Blériot XI-2\n"}
{"id": "1162711", "url": "https://cs.wikipedia.org/wiki?curid=1162711", "title": "Anton Walz", "text": "Anton Walz\n\nAnton Walz (1840 Břeclav – 5. dubna 1906 Štýrský Hradec) byl rakouský politik německé národnosti ze Štýrska, na počátku 20. století poslanec Říšské rady.\n\nNarodil se v Břeclavi jako syn přednosty stanice. Otec brzy zemřel. Matka Antona nechala zapsat do kadetní školy v Mostu. Ve věku 19 let se stal podporučíkem. Zúčastnil se italského tažení v roce 1859 a byl raněn v bitvě u Solferina. Z armády vystoupil roku 1863 a podílel se na lednovém povstání. Po návratu do Rakouska byl zatčen a vězněn v Olomouci. V roce 1865 se vrátil do rakouské armády a získal zpět hodnost poručíka. Roku 1866 se účastnil italského tažení. Z aktivní služby vystoupil v hodnosti rytmistra. Koupil pak statek Lichtenegg ve Wartbergu a věnoval se správě svého majetku. Roku 1885 byl zvolen starostou obcí Wartberg im Mürztal a Mitterdorf im Mürztal. Zpočátku patřil mezi stoupence Georga von Schönerera, později se přiklonil k Německé lidové straně, v jejímž rámci patřil k radikálnímu křídlu.\n\nOd roku 1896 byl poslancem Štýrského zemského sněmu, kde působil jako předseda klubu poslanců Německé lidové strany. Roku 1897 ostře kritizoval Badeniho jazyková nařízení.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1901 za kurii městskou ve Štýrsku, obvod Bruck, Kapfenberg, Kindberg atd. Poslancem byl do své smrti roku 1906.\n\nVe volbách do Říšské rady roku 1901 se uvádí jako kandidát Německé lidové strany. V roce 1903 se po názorové roztržce utkal šavlí v duelu s poslancem Otto Steinwenderem. Po souboji se stali přáteli.\n\nZemřel v dubnu 1906 v hotelu Wiesler ve Štýrském Hradci. Dva roky před smrtí onemocněl žilní chorobou. Léčil se v Bad Nauheim a v zimě 1905/1906 na Riviéře.\n"}
{"id": "1162712", "url": "https://cs.wikipedia.org/wiki?curid=1162712", "title": "Giovanni Lodetti", "text": "Giovanni Lodetti\n\nGiovanni Lodetti (* 10. srpen 1942, Caselle Lurani) byl italský fotbalista. Nastupoval především na postu záložníka.\n\nS italskou reprezentací vyhrál mistrovství Evropy roku 1968. Zúčastnil se též světového šampionátu v Anglii roku 1966. V národním týmu nastoupil v 17 zápasech, v nichž vstřelil 2 branky.\n\nS AC Milán dvakrát vyhrál nejprestižnější evropskou pohárovou soutěž Pohár mistrů evropských zemí (1962/63, 1968/69), jednou Pohár vítězů pohárů (1967/68) a jednou též Interkontinentální pohár (1969).\n\nDvakrát s Milánem získal titul italského mistra (1961/62, 1967/68), jednou italský pohár (1966/67). V italské Serii A strávil celou kariéru, krom milánského AC hrál v klubech Sampdoria Janov a US Foggia.\n"}
{"id": "1162716", "url": "https://cs.wikipedia.org/wiki?curid=1162716", "title": "Prunéřovská brána", "text": "Prunéřovská brána\n\nPrunéřovská brána byla jednou z hlavních bran středověkého opevnění královského města Kadaně. Tato gotická brána s věží vznikla již na přelomu 13. a 14. století. Stála na konci dnešní ulice Kapitána Jaroše (dříve nazývané Prunéřovská i Hasištejnská), a to v závěru úseku uvnitř městských hradeb, tj. přibližně mezi dnešními domy čp. 60 a čp. 519. Její název je odvozen od vesnice Prunéřov založené roku 1261 kadaňským měšťanem Arnem, k níž směřovala od brány stará kupecká cesta. V prostoru mezi Prunéřovskou branou a minoritským klášterem svatého Michaela byly vedeny tři pásy hradeb, před nimiž byl navíc vyhlouben hradební příkop, který byl později dokonce vyzděný kameny.\nSeverovýchodní nároží hradeb pak bylo kryto ve vnějším hradebním pásu menší baštou od konce 19. století známou pod názvem Židovský templ, v prostředním tzv. parkánovém hradebním pásu velkou dělovou Minoritskou baštou a ve vnitřním hradebním pásu další obrannou baštou vestavěnou přímo do budovy minoritského kláštera. Během zdokonalování městské fortifikace v 15. století byla brána navíc opatřena mohutným barbakánem. Na vedutě města Kadaně od Jana Willenberga z roku 1602 je Prunéřovská brána vyobrazena s kupolovitou střechou. Noční uzavírání bran po desáté hodině večerní platilo také pro Prunéřovskou bránu, a sice až do roku 1820. Brána byla zbořena roku 1834 během asanace městského opevnění.\n\nV prostoru před Prunéřovskou branou vznikalo již od 13. století svébytné předměstí, později fungující jako samostatná městská část, od 16. století označovaná jako čtvrť u Prunéřovské brány nebo Prunéřovské předměstí. Roku 1475 došlo dokonce k zasypání části hradebního příkopu mezi Prunéřovskou a Žateckou branou, čímž byla umožněna výstavba nových domů. Prunéřovské předměstí sousedilo na východě se Špitálským předměstím a na západě s tzv. Novým Městem. Již na přelomu 14. a 15. století došlo k opevnění kadaňských předměstí a také ke vzniku předměstských branek. Na kraji Prunéřovského předměstí vznikla tzv. Prunéřovská branka, plnící zároveň funkci obranné věže, poprvé doložená je v roce 1499. Noční uzavírání městských bran se nevztahovalo na předměstské branky. \n\nTen, kdo přijel do Kadaně v nočních hodinách, tak mohl střeženou brankou projít a ubytovat se v předměstských hostincích. Archeologické průzkumy dokládají, že ulice Prunéřovská se v prostoru před Prunéřovskou branou rozšiřovala a tvořila jakési trojúhelníkové náměstí. Tento urbanistický prvek umožňoval karavanám, které po kupecké cestě k městu přijížděly, aby buďto pokračovaly branou do města, nebo odbočily vlevo do ulice Pastýřská studánka a poté se ulicí Koželužskou (dříve Dvorská) dostaly přímo k brodu (později mostu) přes řeku Ohři. Před Prunéřovskou branou, blíže k tzv. Rafandě, je od středověku až do 17. století doložena existence kovárny, která poskytovala důležité služby kupcům a poutníkům. Prunéřovské předměstí bylo zřejmě významnou městskou lokalitou, jak například dokládá zmínka z roku 1357 o městských konšelech Cunczmannovi a Theodorichovi, kteří zde vlastnili domy. \n\nPodle pověsti žila na říčním ostrově Písečná hlava, přiléhajícím ke Špitálskému předměstí, tajemná divoženka Violanta. Obyvatelům se zjevovala tehdy, když se ve městě schylovalo k nějakému neštěstí, například k ničivému požáru. Za neustálého kvílení a bědování proběhla vždy Žateckou branou, pokračovala uličkami Starého Města kadaňského, a sice až k Prunéřovské bráně, kde se záhadně rozplynula. Poprvé prý bylo možné tento zvláštní úkaz sledovat v roce 1362, naposledy pak roku 1811. Tedy v letech, kdy v Kadani došlo k prvnímu a poslední velkému požáru, který zachvátil jak celé město, tak předměstí.\n\n"}
{"id": "1162718", "url": "https://cs.wikipedia.org/wiki?curid=1162718", "title": "Heinrich Wastian", "text": "Heinrich Wastian\n\nHeinrich Wastian (3. března 1873 Štýrský Hradec – 1. září 1931 Štýrský Hradec) byl rakouský spisovatel A politik německé národnosti ze Štýrska, na počátku 20. století poslanec Říšské rady.\n\nZasedal coby poslanec Štýrského zemského sněmu. Město Maribor mu udělilo čestné občanství. Byl též literárně činný, Publikoval pod pseudonymem Heini von Steier.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách roku 1905 za kurii městskou ve Štýrsku, obvod Maribor, Sl. Bistrica, Sl. Gradec. Nastoupil 26. září 1905 místo Eduarda Wolffhardta. Do parlamentu se vrátil v v doplňovacích volbách 12. června 1905 poté, co rezignoval poslanec Julius Derschatta von Standhalt. Šlo již o volby konané podle všeobecného a rovného volebního práva Uspěl v obvodu Štýrsko 02. Zvolen byl i ve volbách roku 1911, tentokrát za obvod Štýrsko 09. Rezignace byla oznámena 30. května 1917.\n\nVe roce 1906 se uvádí jako poslanec bez klubové příslušnosti, který názorově stojí na pozicích všeněmců, přičemž byl na pomezí Všeněmeckého sjednocení a Deutschradikale Partei. Po volbách roku 1909 i 1911 zastupoval na Říšské radě Německý národní svaz, do kterého se volně spojilo několik německých národoveckých proudů.\n\nPo zániku monarchie vedl štýrskou komisi pro odškodnění invalidů a předsedal zemské organizaci péče o mládež. Zemřel v září 1931 v zemské nemocnici ve Štýrském Hradci.\n"}
