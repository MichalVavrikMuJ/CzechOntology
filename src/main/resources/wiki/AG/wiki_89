{"id": "1152021", "url": "https://cs.wikipedia.org/wiki?curid=1152021", "title": "Notburga Ebenská", "text": "Notburga Ebenská\n\nNotburga Ebenská (též \"Notburga z Rattenbergu\", asi 1265 – 13. září 1313) byla služka v Rattenbergu v Tyrolsku. Římskokatolickou církví je uctívána jako světice.\n\nNarodila se v prosté, ale velmi zbožné rodině. Její otec byl kloboučníkem. V osmnácti letech vstoupila do služby u pánů z Rattenbergu, kde se osvědčila jako velmi spolehlivá a pečlivá. Známá a příkladná byla však také její zbožnost. Žila velmi skromně a z toho, co jí tímto hospodařením zbylo, rozdávala chudým. Po čase jí bylo svěřeno vedení hradního hospodaření. Po smrti hraběte Jindřicha a jeho manželky však tyto pokojné časy skončily. Manželka Jindřichova syna Notburgu nesnášela a v další dobročinnosti jí zabraňovala a ukládala jí mnoho zbytečné práce navíc. Postupem času Notburga dokázala svou paní přivést ke změně smýšlení a mravů. Pečovala o ní v době její nemoci a po její smrti hradní službu opustila.\n\nNásledně nastoupila službu u jednoho statkáře ve vsi Eben (odtud její přízvisko Ebenská). Tento statkář jí umožňoval věnovat se od prvních nedělních nešpor (tedy od sobotního podvečera) až do konce nedělí jen a pouze modlitbám a skutkům zbožnosti. Po čase si Rattengergský hrabě vyžádal její návrat na hrad. Notburga s jeho druhou manželkou velmi dobře vycházela a pomáhala jí s výchovou dětí.\n\nNotburga zemřela 13. září roku 1313. V roce 1862 došlo ke schválení jejího kultu papežem Piem IX.\n\n\n"}
{"id": "1152031", "url": "https://cs.wikipedia.org/wiki?curid=1152031", "title": "Karel Ferdinand Bourbonský", "text": "Karel Ferdinand Bourbonský\n\nKarel Ferdinand z Artois, vévoda z Berry (francouzsky \"Charles-Ferdinand d’Artois, duc de Berry\"); 24. ledna 1778, Versailles – 14. únor 1820, Paříž) byl francouzský princ a mladší syn francouzského krále Karla X. Jako druhorozený syn Karel Ferdinand nikdy na trůn nenastoupil na rozdíl od svého otce, který byl až třetím přeživším synem dědice trůnu. Karlův starší bratr Ludvík Antonín, vévoda z Angoulême se stal formálně králem na 20 minut a poté se stal králem na několik dní jediný syn Karla Ferdinanda Jindřich, který se narodil až půl roku po otcově smrti.\n\nZe manželství Karla Ferdinanda a Marie Karolíny vzešli čtyři potomci, ale pouze dva se dožili dospělosti:\n\n\nKromě potomků z tohoto svazku, měl Karel Ferdinand několik nelegitimních potomků.\n\n"}
{"id": "1152035", "url": "https://cs.wikipedia.org/wiki?curid=1152035", "title": "Latinská škola (Moravská Třebová)", "text": "Latinská škola (Moravská Třebová)\n\nLatinská škola v Moravské Třebové je renesanční stavba na náměstí poblíž kostela Nanebevzetí Panny Marie. V současnosti (2015) se část budovy využívá jako prostory kulturního centra. \n\nNachází se na Kostelním náměstí 25. Její stěny jsou popsány citáty z antických děl, které sloužily při výuce. \nJsou to:\nDoba jejího vzniku není přesně známa, její existence je však doložena v letech 1477–1482. V roce 1541 shořela při velkém požáru města. Obnovil ji poté až Ladislav z Boskovic. \n\nŠkolu původně spravovali evangeličtí faráři, kteří studovali ve Wittenbergu.\n\n\"Latinská škola\" v raném novověku zhruba odpovídá současné střední škole. Žáci se zde učili latině a triviu, případně i matematice a dalšm vědám. \n\n"}
{"id": "1152036", "url": "https://cs.wikipedia.org/wiki?curid=1152036", "title": "Asociace mládežnických politických organizací", "text": "Asociace mládežnických politických organizací\n\nAsociace mládežnických politických organizací (ve zkratce AMPO) je český spolek sdružující šest mládežnických organizací českých politických stran (Mladé konzervativce, Mladé lidovce, Mladé křesťanské demokraty, Mladé sociální demokraty, Mladé zelené a TOP tým). Byl založen 20. listopadu 2015 a jeho cílem je podpořit politickou diskusi mezi mladými a přispět tak k jejich občanské angažovanosti.\n\nVznik asociace je výsledkem roční práce zástupců politických mládežnických organizací. První impuls pro vznik takovéto spolupráce byl dán společným memorandem, které bylo podepsáno na konferenci pořádané Mladými lidovci 15. listopadu 2014 v paláci Charitas. V průběhu dalších měsíců pokračovaly rozhovory zástupců organizací nad podobou společné spolupráce, až na začátku roku 2015 bylo přijalo společné rozhodnutí, že bude založena platforma, která vtiskne spolupráci jednotlivých mládežnických spolků organizovanou podobu. Na konferenci Mladých sociálních demokratů v Poslanecké sněmovně bylo přijato Memorandum II, které výslovně deklarovalo založení společné platformy za účelem prohloubení spolupráce v oblasti občanského vzdělávání a občanské angažovanosti mladých lidí. V průběhu druhého a třetího čtvrtletí roku 2015 dochází k menším nesnázím v podobě odmítavého postoje institucionalizované podoby spolupráce ze strany Mladých lidovců a Mladých křesťanských demokratů, a příklonu ke spolupráci v neformalizované podobě. V průběhu dalších vyjednávání a úpravy pravomocí jednotlivých členů, nakonec i tyto dvě organizace souhlasí se založením Asociace mládežnických a politických organizací. Vznik asociace proběhl na konferenci Mladých konzervativců ve Státních aktech v Parlamentu České republiky dne 20. listopadu 2015.\n\nCíle této asociace, jak jsou deklarovaný v jejích stanovách:\n\nProhlášení mládežnických organizací českých politických stran k 25 letům demokracie z 15. listopadu 2015\n\nMy, níže podepsaní zástupci těchto mládežnických organizací českých politických stran: Mladí lidovci, Mladí křesťanští demokraté, Mladí sociální demokraté, Mladí konzervativci, Mladí zelení, TOP Tým u příležitosti 25. výročí obnovení demokracie v naší zemi, vědomi si významu institucí zastupitelské demokracie pro dobrý život společnosti, vážící si všech obětí, které vedly ke svobodě a demokracii a odhodláni dále upevňovat a posilovat demokratický politický systém v České republice, tímto prohlašujeme:\n\n\nProhlášení mládežnických organizací českých politických stran z 15. května 2015\n\nMy, zástupci a zástupkyně těchto mládežnických organizací českých politických stran: Mladí sociální demokraté, Mladí lidovci, Mladí křesťanští demokraté, Mladí zelení, TOP tým a Mladí konzervativci v návaznosti na přijaté Prohlášení mládežnických organizací českých politických stran k 25 letům demokracie v naší zemi, stvrzujeme svými podpisy vůli a odhodlání našich organizací prohloubit vzájemnou spolupráci založenou na sdílených hodnotách demokracie a svobody, jakožto společném postoji vůči klíčové roli politických stran v naší zemi. Vedeni tímto sdíleným přesvědčením budeme usilovat o:\n\nZa účelem posilování demokratických hodnot a postojů mladé generace občanů a občanek naší země jsme se dohodli na založení společné platformy. Tato platforma demokratických mládežnických politických organizací vzniká napříč názorovým spektrem. Jde o platformu, která, navzdory rozdílným programům a vizím, spojuje mladé politiky a političky, spolupracující na tématech, která jsou klíčová pro svobodný život v naší společnosti.\n\n"}
{"id": "1152038", "url": "https://cs.wikipedia.org/wiki?curid=1152038", "title": "Adrián Chovan", "text": "Adrián Chovan\n\nAdrián Chovan (* 8. října 1995, Partizánske, Slovensko) je slovenský fotbalový brankář a mládežnický reprezentant, hráč klubu FK AS Trenčín. \n\n\nChovan byl členem slovenských mládežnických reprezentací, mj. U19. Od roku 2015 figuruje v reprezentaci U21 vedené trenérem Pavlem Hapalem, s níž se účastnil kvalifikace na Mistrovství Evropy hráčů do 21 let 2017. Se slovenskou „jedenadvacítkou“ slavil v říjnu 2016 postup na evropský šampionát 2017 v Polsku. Na turnaji byl brankářskou jedničkou. Slovensku těsně unikl postup do semifinále.\n\n\n"}
{"id": "1152039", "url": "https://cs.wikipedia.org/wiki?curid=1152039", "title": "Hautevesnes", "text": "Hautevesnes\n\nHautevesnes je francouzská obec v departementu Aisne v regionu Hauts-de-France. V roce 2012 zde žilo 162 obyvatel.\n\nSousední obce jsou: Bussiares, Courchamps, Licy-Clignon, Monnes, Priez, Saint-Gengoulph a Veuilly-la-Poterie.\n\n\"Počet obyvatel\"\n\n"}
{"id": "1152046", "url": "https://cs.wikipedia.org/wiki?curid=1152046", "title": "Čchang-čchun Ja-tchaj", "text": "Čchang-čchun Ja-tchaj\n\nČchang-čchun Ja-tchaj () je čínský profesionální fotbalový klub, který sídlí ve městě Čchang-čchun v provincii Ťi-lin. Založen byl 6. června 1996, letopočet vzniku je i v klubovém emblému. V klubovém emblému je mimo letopočtu založení i anglický nápis Changchun Yatai Football Club. Od sezóny 2006 působí v čínské nejvyšší fotbalové soutěži.\n\nSvé domácí zápasy odehrává na stadionu Development Area Stadium s kapacitou 25 000 diváků.\n\nPlný název klubu je Fotbalový klub Čchang-čchun Ja-tchaj ()\n\n\n\nZdroj:\n\n\n\nZdroj:\n\nZdroj:\n\n"}
{"id": "1152048", "url": "https://cs.wikipedia.org/wiki?curid=1152048", "title": "Zemský okres Míšeň", "text": "Zemský okres Míšeň\n\nZemský okres Míšeň ( ) je okres v německé spolkové zemi Sasko. Sídlem okresu je město Míšeň. V roce 2015 zde žilo 243 761 obyvatel.\n\n\n"}
{"id": "1152057", "url": "https://cs.wikipedia.org/wiki?curid=1152057", "title": "Endre Botka", "text": "Endre Botka\n\nEndre Botka (* 25. srpna 1994, Budapešť, Maďarsko) je maďarský fotbalový obránce, který v současnosti hraje za klub Budapest Honvéd FC (k listopadu 2015).\nHraje na postu pravého beka.\n\n\nBotka nastupoval v maďarských mládežnických reprezentacích U20 a U21.\n\n"}
{"id": "1152059", "url": "https://cs.wikipedia.org/wiki?curid=1152059", "title": "Karel Vyčítal", "text": "Karel Vyčítal\n\nKarel Vyčítal (11. února 1872 Turnov – 9. prosince 1952 Praha) byl rakousko-uherský a československý důstojník četnictva. V letech 1921–1930 stál v hodnosti generála v čele československého četnického sboru.\n\nPocházel ze středostavovské rodiny, která v Turnově vlastnila dům a hlásila se k římskokatolickému vyznání. Sestra Aloisie se provdala za cukrovarského úředníka. Bratr Vojtěch studoval výtvarné umění ve Vídni, ale zemřel v mladém věku roku 1898. \n\nKarel Vyčítal se v roce 1890 stal kadetem a později poručíkem rakousko-uherské armády. Původně působil v řadách pěšího pluku č. 94, který byl doplňován odvedenci z turnovského okresu a podle úředních záznamů byl zařazen k josefovské posádce. V listopadu 1894 pak byl již v hodnosti poručíka přeložen k pěšímu pluku č. 13 do Krakova, zde setrval do roku 1899. V srpnu 1899 byl na vlastní žádost přeložen k zemskému četnickému velitelství ve Lvově, zatím pouze na zkoušku. Definitivního přijetí k četnictvu v hodnosti poručíka se dočkal až 1. října 1900. Sloužil v Haliči, v závěru roku 1903 byl přeložen do Salcburku. V květnu 1911 se v hodnosti kapitána ujal velení četnického oddělení v Terstu.\n\nPo vypuknutí 1. světové války byl velitelem polního četnictva v Makedonii a od listopadu 1916 pak v hodnosti majora velel obraně pobřežního úseku kolem Novigradu na Istrijském poloostrově. V září 1917 byl přeložen do Mladé Boleslavi jako velitel četnického oddělení v hodnosti majora.\n\nPo vzniku Československé republiky byl Vyčítal počátkem listopadu 1918 jmenován zemským četnickým velitelem ve Slezsku. Jelikož Opava jako sídelní město zemského velitelství byla v té době začleněna do tzv. provincie Sudetenland, Vyčítal z počátku vedl agendu z Polské Ostravy. Až koncem roku 1918 velitelství přesídlilo do Opavy obsazené 18. prosince československým vojskem.\n\nAgenda zemského velitele se týkala několika hlavních okruhů. Předně šlo o konsolidaci vnitřních problémů četnictva po státním převratu, dále o německé iredentistické hnutí v opavském Slezsku a probíhající česko-polský konflikt na Těšínsku. Vyčítalovo působení v exponovaném regionu bylo vysoce ceněno představiteli veřejné správy v čele se slezským zemským prezidentem Josefem Šrámkem, stejně jako zástupci českých spolků.\n\nV lednu 1920 byl Vyčítal přeložen k 13. oddělení ministerstva vnitra, které mělo na starost agendu četnictva. V následujícím roce se stal generálním velitelem četnictva. Tuto funkci pak zastával 9 let, nejdéle ze všech jejích vykonavatelů. Úřad sídlil v Dušní ulici v Praze, od roku 1929 pak přímo v areálu Pražského hradu. \n\nJako generální velitel četnictva Vyčítal usiloval zejména o udržení apolitického charakteru sboru a zlepšení platových a hmotných podmínek četnictva. Zasazoval se také o profesionalizaci a modernizaci bezpečnostní služby, např. zaváděním telefonů na četnické stanice a organizováním univerzitních kriminalistických kurzů pro četníky a policisty. Během svého působení získal několik zahraničních vyznamenání včetně francouzského řádu Čestné legie.\n\nDne 21. července 1930 Karel Vyčítal podal Ministerstvu vnitra žádost o zproštění úřadu na protest proti oklešťování pravomocí úřadu generálního velitele ve prospěch 13. oddělení ministerstva vnitra, kde agendu řídili služebně mladší a hodnostně níže zařazení četničtí důstojníci. Ve čtyřstránkovém elaborátu shrnul okolnosti, které jej k tomuto rozhodnutí vedly a připomněl své námitky k ministerským výnosům oklešťujícím vliv generálního velitele, které vznášel od roku 1928. Na závěr textu Vyčítal ještě zdůraznil, že o post generálního velitele sám nikdy neusiloval, ale byl pro tento úřad roku 1921 vybrán tehdejším ministrem vnitra Antonínem Švehlou. Funkce byl generál zproštěn k 1. září 1930. Následovalo ještě formální superarbitrační řízení, na jehož základě byl Vyčítal 2. prosince 1930 \"uznán trvale neschopným četnické služby\".\n\nVe 30. letech se Karel Vyčítal se svou manželkou Annou přestěhoval z pronájmu v Třebízského ulici (dnešní Lesnické) na Smíchově do vily v Lopatecké ulici č. 360 v Praze-Podolí. Stáhl se z veřejného života, jen příležitostně se účastnil různých ceremonií, např. pohřbu ruského legionáře generála Jaroslava Červinky staršího v Pardubicích v lednu 1933. Během čtyřicátých let Vyčítal zajížděl s manželkou na rodné Turnovsko, kde často pobýval v hotelu manželů Čihulkových na hradě Valdštejn. Politické turbulence čtyřicátých a počátku padesátých let se Karlu Vyčítalovi v zásadě vyhnuly. Zemřel 9. prosince 1952, v době zostřujícího se třídního boje, kdy se do hledáčku Státní bezpečnosti začínali dostávat i příslušníci předmnichovské policie a četnictva. Ve stejném roce byl Vyčítalův kolega, rovněž penzionovaný četnický generál Josef Šustr nuceně vystěhován z Prahy a zbaven penze.\n\nOstatky generála Karla Vyčítala a později i jeho ženy Anny byly uloženy na hřbitově v Turnově, hrob v současnosti již není označen náhrobkem. \n\n\n"}
{"id": "1152064", "url": "https://cs.wikipedia.org/wiki?curid=1152064", "title": "Paul Nurse", "text": "Paul Nurse\n\nPaul Maxime Nurse (25. leden 1949, Norwich) je anglický genetik. V letech 2010-2015 byl prezidentem Královské společnosti, v současnosti je ředitelem Ústavu Francise Cricka a prezidentem Rockefellerovy univerzity v New Yorku. Roku 2001 obdržel Nobelovu cenu za fyziologii nebo lékařství (spolu s Lelandem Hartwellem a Timem Huntem), a to za objevy v oblasti buněčného cyklu.\n\nAbsolvoval na Birminghamské univerzitě, doktorské studium ukončil v roce 1973 na University of East Anglia, a to v oborech buněčná biologie a biochemie. Roku 1988 se stal vedoucím katedry mikrobiologie na Oxfordské univerzitě. Od roku 2002 vede Britské výzkumné centrum rakoviny.\n\nÚstředním předmětem jeho zájmu je buněčný cyklus a buněčné dělení u kvasinek, zejména u druhu \"schizosaccharomyces pombe\". Nurse v nich jako první objevil gen cdc2 a zároveň určil, že je to právě tento gen, který hraje klíčovou úlohu v regulaci buněčného cyklu, tedy v načasování událostí jako je dělení buněk či jejich jader. Nurseův tým přitom identifikoval stejný gen i u člověka, čímž mj. dokázal, že zákony buněčného cyklu jsou stejné u rostlin, zvířat i člověka. Především za tento objev obdržel Nobelovu cenu. Objev může mít i zásadní dopad na lékařství, zejména léčbu rakoviny, neboť rakovinné buňky mají buněčný cyklus narušený, což umožňuje jejich masivní dělení – léčba by mohla spočívat v obnově klasického cyklu.\n\n"}
{"id": "1152065", "url": "https://cs.wikipedia.org/wiki?curid=1152065", "title": "Zbyněk Kusý", "text": "Zbyněk Kusý\n\nZbyněk Kusý (20. května 1966, Polička – 18. listopadu 2015) byl český sportovní funkcionář.\n\nZbyněk Kusý se narodil v Poličce a vyrostl ve Skutči. Vystudoval střední ekonomickou školu s nadstavbou a pracoval v podniku Drobné zboží v Hradci Králové.\n\nV roce 1990 se stal obchodním manažerem hokejové Tesly Pardubice. V polovině 90. let se pardubický klub potýkal s problémy, pohyboval se ve spodních patrech tabulky a hrozilo, že přijde i o hokejový stadion. O záchranu se zasadilo tehdejší vedení města, které v roce 1997 prosadilo Kusého do funkce generálního manažera. Za jeho působení se Pardubice staly v letech 2005, 2010 a 2012 třikrát vítězem extraligy, přičemž první z vítězství ukončilo jejich šestnáctileté čekání na titul. Jeho přínos zahrnoval také uspořádání dvou mistrovství světa juniorů v Pardubicích (2002 a 2008) a rozsáhlou přestavbu tamního zimního stadionu v moderní arénu. Nákladná rekonstrukce financovaná především městem ale neměla bezvýhradnou podporu obyvatel Pardubic. V roce 2008 se klub kvůli ambiciózním aktivitám a změně podmínek od generálního partnera dostal do finančních těžkostí. Město ho prodalo podnikateli Romanu Šmidberskému, v souvislosti s tím se objevilo podezření z korupce, jelikož zastupitelé, kteří o prodeji rozhodovali, byli krátce před tím s Kusým na cestě na Floridu.\n\nKrátce poté, co Pardubice v dubnu 2012 získaly dohromady šestý titul mistrů republiky, byl Kusý nečekaně z funkce generálního manažera odvolán. Důvody majitel klubu ani sám Kusý nechtěli komentovat.\n\nV letech 1996 až 2008 působil jako manažer národního týmu, který s jeho účastí získal i zlato na olympijských hrách v Naganu a pět titulů mistrů světa. V letech 2004 až 2008 byl místopředsedou Českého svazu ledního hokeje.\n\nKrátce po odchodu z hokejových Pardubic se stal generálním manažerem fotbalové Slavie Praha, kde se měl starat nikoli o sportovní, ale o ekonomický běh klubu.\n\nVe Slavii skončil již o rok později, když podle svých slov nesplnil úkol, který při příchodu dostal, tj. přivést do Edenu nového generálního partnera. Po svém odchodu začal Kusý na Slavii vymáhat milionové pohledávky, které Slavia neuznávala. Šestimilionovou část jich postoupil společnosti se sídlem v Samoe. Slavia se dostala do insolvenčního řízení, ve kterém Kusý ještě přihlásil svou vlastní pohledávku ve výši 13 milionů.\n\nV roce 2012 se zapojil i do regionální politiky. Za SPO Zemanovce kandidoval do zastupitelstva Pardubického kraje a z druhého místa stranické kandidátky byl do zastupitelstva zvolen. O rok později kandidoval za Zemanovce i ve sněmovních volbách, strana ale nepřekročila pětiprocentní práh pro vstup do parlamentu.\n\nZemřel ve věku 49 let 18. listopadu 2015.\n"}
{"id": "1152066", "url": "https://cs.wikipedia.org/wiki?curid=1152066", "title": "Dénes Dibusz", "text": "Dénes Dibusz\n\nDénes Dibusz (* 16. listopadu 1990, Pécs, Maďarsko) je maďarský fotbalový brankář a reprezentant, který v současnosti hraje za klub Ferencvárosi TC (k listopadu 2015).\n\n\nV A-mužstvu Maďarska debutoval 14. 10. 2014 v kvalifikačním zápase v Tórshavnu proti reprezentaci Faerských ostrovů (výhra 1:0).\nS maďarským národním týmem se zúčastnil evropské kvalifikace, která přinesla Maďarům postup z baráže na EURO 2016 ve Francii. Německý trenér maďarského národního týmu Bernd Storck jej zařadil do závěrečné 23členné nominace na EURO 2016 ve Francii. Maďaři se ziskem 5 bodů vyhráli základní skupinu F. V osmifinále proti Belgii se po porážce 0:4 rozloučili s turnajem. Dibusz byl na šampionátu náhradním brankářem a nezasáhl do žádného zápasu, jedničkou mezi tyčemi byl Gábor Király.\n\n"}
{"id": "1152071", "url": "https://cs.wikipedia.org/wiki?curid=1152071", "title": "Prutník", "text": "Prutník\n\nPrutník je pozemek, na kterém se pěstují vrby vhodné k získávání proutí. Ke zřízení prutníku se zpravidla využívají málo úrodná pole, často na březích řek. Pruty se sklízejí na podzim či v zimě a využívají se v košíkářství.\n\n"}
{"id": "1152073", "url": "https://cs.wikipedia.org/wiki?curid=1152073", "title": "More Than a Feeling", "text": "More Than a Feeling\n\n\"More Than a Feeling\" je skladba, kterou napsal Tom Scholz a nahrála ji americká rocková skupina Boston jako hlavní singl z jejich debutového alba \"Boston\" pod vydavatelstvím Epic Records v září 1976 se skladbou \"Smokin'\" na B-straně. V americkém žebříčku Billboard Hot 100 dosáhla 5. místa. V současnosti je stálicí klasického rocku a v roce 2009 byla stanicí VH1 zařazena jako 39. nejlepší hardrocková píseň všech dob.\n\n\n"}
{"id": "1152074", "url": "https://cs.wikipedia.org/wiki?curid=1152074", "title": "Moritzburg", "text": "Moritzburg\n\nMoritzburg je obec v německé spolkové zemi Sasko, v zemském okrese Míšeň, asi 20 km severozápadně od Drážďan. Má obyvatel. V obci se nachází zámek Moritzburg.\n\nSousední obce jsou: Coswig, Drážďany, Ebersbach, Niederau, Radebeul, Radeburg a Weinböhla. V okolí Moritzburgu je 22 rybníků o celkové rozloze přes 400 ha, Zámecký rybník je přímo u obce.\n\n\n\n"}
{"id": "1152076", "url": "https://cs.wikipedia.org/wiki?curid=1152076", "title": "Prutník (rozcestník)", "text": "Prutník (rozcestník)\n\nPrutník může být:\n\n\n"}
{"id": "1152078", "url": "https://cs.wikipedia.org/wiki?curid=1152078", "title": "Římskokatolická farnost Bohumilice", "text": "Římskokatolická farnost Bohumilice\n\nŘímskokatolická farnost Bohumilice je územním společenstvím římských katolíků v rámci prachatického vikariátu Českobudějovické diecéze.\n\nV roce 1359 je v Bohumilicích doložena plebánie, ustavená při kostele Nejsvětější Trojice, který byl postaven ve 40. letech 13. století. Ve farním archivu se dochoval urbář z roku 1608, který je opisem urbáře staršího z 15. století (\"Urbarium parochuae Bohumilicensis ab ano 1608\"). V roce 1815 kostel spolu s částí vesnice vyhořel, nově postaven v novogotickém stylu byl v letech 1817–1818. Ve 20. století přestal být do farnosti ustanovován sídelní kněz.\n\nFarnost Bohumilice je součástí kollatury farnosti Čkyně, odkud je obstarávána její duchovní správa.\n\n\n"}
{"id": "1152079", "url": "https://cs.wikipedia.org/wiki?curid=1152079", "title": "Scott Walker (rozcestník)", "text": "Scott Walker (rozcestník)\n\nScott Walker může být:\n\n"}
{"id": "1152080", "url": "https://cs.wikipedia.org/wiki?curid=1152080", "title": "Tomáš Polák (šachista)", "text": "Tomáš Polák (šachista)\n\nTomáš Polák (* 24. dubna 1974, Brno) je český šachový velmistr a autor šachové literatury.\n\nV Mistrovství České republiky v šachu v roce 2007 zvítězil, stříbro získal v letech 2008 a 2010, bronz v roce 2011. V Mistrovství České republiky v rapid šachu 2005 získal v roce stříbro (4. pořadí), v Mistrovství České republiky v bleskovém šachu 2006 zvítězil, stříbro získal roku 2011 a bronz roku 2005.\n\nO šachových koncovkách napsal následující knihy:\n"}
{"id": "1152084", "url": "https://cs.wikipedia.org/wiki?curid=1152084", "title": "Baťova vila", "text": "Baťova vila\n\nBaťova vila, kterou si nechal postavit podnikatel Tomáš Baťa, se nachází ve Zlíně na Čepkově v blízkosti Gahurovy ulice. Na její podobě se podíleli např. architekti Jan Kotěra, František Lydie Gahura, Vladimír Karfík a František Josef Thomayer či malíř František Kysela.\n\nZa komunistického režimu se z vily stal Dům pionýrů. Po sametové revoluci prošla rekonstrukcí, od roku 1998 je sídlem Nadace Tomáše Bati.\n\nBaťa si nechal vilu navrhnout v roce 1909. Vypracováním projektu pověřil stavitele z blízkých Vizovic Františka Nováka. V průběhu stavby ale projekt předal architektovi Janu Kotěrovi k přepracování. \n\nPodle Kotěrových návrhů došlo v rozestavěném domě k dispozičním změnám – zejména zvětšil ústřední dvoupodlažní halu. Věnoval se dále vnitřnímu designu, zjednodušil také podobu exteriéru. Před hlavním průčelím vytvořil terasu. Na výzdobě vily se podílel pražský malíř František Kysela, autorem podoby zahrady se stal zahradní architekt František Josef Thomayer.\nV dalších letech se realizoval Kotěrův zahradnický domek, počátkem 20. let Kotěra navrhl ještě domek pro vrátného. V roce 1926 upravil část interiérů Kotěrův žák F. L. Gahura, v roce 1938 Vladimír Karfík navrhl venkovní bazén. \n\nPo Baťově smrti v roce 1932 ve vile dále žila jeho manželka Marie. V roce 1946 odešla do zahraničí a vila byla znárodněna. V 50. letech byla přebudována na Dům pionýrů, což se neobešlo bez vážných zásahů do interiéru i exteriéru stavby. Zahradu přeťala čtyřproudá silnice vedená po nové trase, dnešní Gahurova ulice. \n\nV roce 1992 vilu získal v restituci Baťův syn Tomáš Baťa ml. V roce 1997 zahájil její rekonstrukci, která si vyžádala milion dolarů (tehdy asi 32 mil. Kč.). Od května 1998 se stala sídlem Nadace Tomáše Bati.\n"}
{"id": "1152085", "url": "https://cs.wikipedia.org/wiki?curid=1152085", "title": "Scott Walker (hudebník)", "text": "Scott Walker (hudebník)\n\nScott Walker, rodným jménem Noel Scott Engel (9. ledna 1943 Hamilton, Ohio, Spojené státy americké – 22. března 2019, Londýn, Spojené království byl americký zpěvák, hudebník (multiinstrumentalista), hudební producent a skladatel.\n\nNarodil se v Hamiltonu ve státě Ohio a rodina se často stěhovala. Později byl zpěvákem a baskytaristou skupiny The Walker Brothers (zde začal používat příjmení Walker). V roce 1967 vydal své první sólové album nazvané \"Scott\" a následovala řada dalších. Všechna svá alba vydal pod jménem Scott Walker, avšak v roce 1969 se u své čtvrté sólové desky \"Scott 4\" vrátil k rodnému jménu. V roce 2014 vydal album \"Soused\" ve spolupráci se skupinou Sunn O))).\n\n\n"}
{"id": "1152087", "url": "https://cs.wikipedia.org/wiki?curid=1152087", "title": "Kanin (poloostrov)", "text": "Kanin (poloostrov)\n\nKanin (azbukou \"Ка́нин\") je poloostrov v Něneckém autonomním okruhu na severu evropské části Ruska, který má rozlohu 10 500 km². Ze západu ho omývá Bílé moře a z východu Češský záliv Barentsova moře. Poloostrov je protáhlý v severojižním směru v délce téměř 300 kilometrů, severní část je výrazně rozšířená, nachází se na ní hřeben Kanin Kameň, dosahující maximální nadmořské výšky 242 metrů. Zbytek poloostrova pokrývá rovinatá močálovitá nebo písčitá tundra. Faunu Kaninu tvoří převážně sob polární a liška polární, v okolním moři žijí běluhy. Klima je subpolární.\n\nNejsevernějším bodem je mys Kanin Nos. Na jihu odděluje Kanin od pevniny řeka Češa, nachází se zde úzká šíje, přes kterou se v minulosti přetahovaly po souši lodě, aby si zkrátily cestu z Bílého do Barentsova moře. Předpokládá se, že Kanin byl v minulosti ostrovem, který nánosy písku před zhruba deseti tisíci lety postupně spojily s pevninou, čímž se Golfský proud odklonil k severu.\n\nKanin je obydlen velmi řídce, převažují Něnci, zabývající se pastevectvím sobů a lovem divoké zvěře. Žijí ve vesnicích Něs, Šojna a Kanin Nos, v lokalitě Čiža se nachází armádní raketový polygon. Něnci jsou původními obyvateli, Rusové (Pomorové) do oblasti pronikali až od 18. století.\n\nNa mysu Kanin nos stojí maják Kanin nos a stejnojmenná meteorologická stanice založené v roce 1915.\n\n"}
{"id": "1152088", "url": "https://cs.wikipedia.org/wiki?curid=1152088", "title": "Seznam základních limit", "text": "Seznam základních limit\n\nToto je seznam limit pro základní funkce. Všiměte si, že a a b jsou konstanty vzhledem k x.\n\nnebo\n\nPokud formula_34 je vyjádřeno v radiánech:\n"}
{"id": "1152089", "url": "https://cs.wikipedia.org/wiki?curid=1152089", "title": "Osmancık", "text": "Osmancık\n\nOsmancık je město a okres (tur: İlçe) na severu Turecka v údolí řeky Kızılırmak v provincii Çorum.\n\nZa osmanské éry se jmenovalo \"Aflanos\". Dnešní název znamená v překladu „malý Osman“ a jedná se přezdívku sultána Osmana I.\n\nMěstem prochází Evropská silnice E80, která vede z Portugalska přes Istanbul, Amasya, Erzurum a Ağrı do Íránu.\n\nMístem prochází Severoanatolský zlom, který je příčinou silné náchylnosti k zemětřesením.\n"}
{"id": "1152091", "url": "https://cs.wikipedia.org/wiki?curid=1152091", "title": "Buřňák Parkinsonův", "text": "Buřňák Parkinsonův\n\nBuřňák Parkinsonův (\"Procellaria parkinsoni\") je druh celočerného, středně velkého mořského ptáka, nejmenšího z rodu \"Procellaria\" (Linnaeus, 1758). Ten je endemický pro Nový Zéland a hnízdí pak především na ostrovech Great Barrier a Little Barrier. Po moři se někteří jedinci mohou dostat až k Ekvádoru.\n\nBuřňák Parkinsonův je celočerný, středně velký pták, jehož hmotnost se pohybuje okolo 700 g (pro srovnání: hmotnost buřňáka Audubonova nedosahuje ani 200 g). Rozpětí křídel je průměrně 110 cm. Ve volně přírodě se buřňáci dožívají okolo 25 let, přičemž nejstarší zaznamenaný jedinec byl starý asi 29 let, přesto je většina jedinců ještě před dovršením deseti let ulovena predátory.\n\nBuřňáci Parkinsonovi se na rozdíl od některých druhů mořských ptáků, například albatrosů, mohou krmit ve dne i v noci. Často se stává, že ptáci agresivně pronásledují lodě, kde se živí zbytky jídel. Tito ptáci mohou bez zastávky letět až 30 dnů, největší rekordman letěl bez zastávky celkem 39 dní.\nJedná se o druh endemický pro Nový Zéland a přestože bylo dříve možné je celoročně najít na Severním a Jižním ostrově, dravci, jako jsou divoké kočky, způsobili jejich vyhubení již okolo roku 1950. Často je lze pozorovat i v okolí Hauraki zálivu. Největší kolonie se nachází na ostrovech Great Barrier a Little Barrier, kde se ročně slétává přes 1 3000 párů a další 1 000 mladistvých, kteří si teprve partnery hledají. Po moři se ale tito ptáci mohou dostat od Austrálie až do Jižní Ameriky.\n\nDle IUCN se jedná o zranitelný druh (VU). Stanice určené k jejich pozorování a zapisování počtů jedinců založené před rokem 1995 jasně ukazují velké úbytky; ročně se populace buřňáků Parkinsonových sníží až o 1,4 %. Právě vylíhnutá mláďata mají naději na přežití pouze 1:20.\n\nHnízdění probíhá od poloviny října, kdy se páry vrací do kolonií, aby se, jako každý rok, setkali a připravili noru pro mladé. Pro případ, že se partnerka po roce nevrací, samec se snaží lákat jiné samice. Pár pak asi ne čtrnáct dní odletí dál od kolonie, kam se spolu vrátí až v listopadu a kde pak samice naklade jedno vejce. Na inkubaci vajec se střídavě podílí samec i samice a po 8 týdnech se z vejce vylíhne slabě ochmýřené mládě. Mládě se do 15 týdnů (asi 105 dnů) plně opeří. Ta se pak na zimu se svými rodiči stěhují do Jižní Ameriky, tuto cestu ale přežije asi jen 10% mláďat. Mladí zůstávají v západní Pacifiku další 3-4 roky, dokud plně pohlavně nedospějí. Když je jim okolo čtyř let, vrací se poprvé od svého vylíhnutí do kolonie, kde si hledají vhodného partnera. To může trvat až dvě sezóny.\n\nMimo období hnízdění se tito ptáci pohybují osamotě, výjimečně v malých stejnopohlavních skupinkách. Z neznámého důvodu se mimo hnízdění samice nikdy nepohybují společně se samci.\n\nPřestože na souši jsou predátory buřňáků Parkinsonových hlavně divoké kočky a prasata, jsou to hlavně lidé, kdo mohou za snižování jejich populace. Ptáci se při potápění zachytávají do sítí nastražených na ryby a utopí se, nebo si je chytají samotní námořníci. Jinak jsou jejich hlavními predátory právě již zmíněná prasata, která vyhrabávají nory a vyjídají z nich vejce.\n\n"}
{"id": "1152092", "url": "https://cs.wikipedia.org/wiki?curid=1152092", "title": "Kaple Panny Marie Lurdské (Suchý Důl)", "text": "Kaple Panny Marie Lurdské (Suchý Důl)\n\nKaple Panny Marie Ludrské je římskokatolická kaple v Suchém Dole. Patří do farnosti Police nad Metují. Kaple je v soukromém vlastnictví.\n\nPovolení ke stavbě kaple bylo vydáno 8. listopadu 1883. Místo pro kapli bylo vybráno vedle často používané stezky z Police nad Metují na Slavný a dále do Martínkovic a Broumova. V roce 1886 byly na plošinu nad schody ke kapli postaveny pískovcové sochy sv. Anny a sv. Josefa v životní velikosti. V roce 1946 byla kaple elektrifikována. Generální oprava kaple včetně znovuvysvěcení byla provedena v roce 1992. Kapli vysvětil polický farář P. Jiří Prokůpek.\n\nV kapli probíhají pouťové a posvícenské mše svaté, svatby, křtiny a další výjimečné události. Ve vzdálenosti 333 m nad kaplí se nachází Křížová cesta s Ticháčkovou kaplí Panny Marie Růžencové (Suchdolské).\n\n"}
{"id": "1152094", "url": "https://cs.wikipedia.org/wiki?curid=1152094", "title": "Kříž sv. Jiří (rozcestník)", "text": "Kříž sv. Jiří (rozcestník)\n\nKříž sv. Jiří může označovat:\n"}
{"id": "1152095", "url": "https://cs.wikipedia.org/wiki?curid=1152095", "title": "Anzio", "text": "Anzio\n\nAnzio je italské město a přístav v provincii Roma v oblasti Lazio na pobřeží Tyrhénského moře přibližně 50 km jižně od Říma. Je vyhledávaným přímořským letoviskem a v roce 2015 zde žilo 53 949 obyvatel.\n\nCentrum města je na stejnojmenném mysu a podél pobřeží se táhnou rozsáhlé pláže a turistické osady s hotely.\nSousední obce jsou: Aprilia (LT), Ardea a asi 3 km východně leží Nettuno.\n\n\"Antium\" bylo hlavní město italického kmene Volsků a v roce 468 př. n. l. je dobyli Římané. Podle legendy zde byl popraven římský patricius Coriolanus. Už ke konci Římské republiky době bylo \"Antium\" oblíbené přímořské letovisko, kde si bohatí Římané stavěli honosné vily, pozůstatky jedné z největších, kterou dal postavit císař Nero, jsou vidět na pobřeží. Ve středověku město upadlo a začalo rychle růst až s turistickým ruchem 20. století. 22. ledna 1944 zde došlo k vylodění u Anzia, jímž si spojenci vytvořili předmostí v týlu německých jednotek.\n\nVe zříceninách Neronovy vily na pobřeží byla v 15. století objevena slavná socha Belvederského Apolóna a v 17. století socha Borgheského gladiátora.\n\nZdroj: \n\n\n\n"}
{"id": "1152096", "url": "https://cs.wikipedia.org/wiki?curid=1152096", "title": "Sicílie (rozcestník)", "text": "Sicílie (rozcestník)\n\nSicílie může odkazovat na:\n\n"}
{"id": "1152097", "url": "https://cs.wikipedia.org/wiki?curid=1152097", "title": "Římskokatolická farnost Dobrš", "text": "Římskokatolická farnost Dobrš\n\nŘímskokatolická farnost Dobrš je bývalým územním společenstvím římských katolíků v rámci strakonického vikariátu českobudějovické diecéze. Farním kostelem byl kostel Zvěstování Páně v Dobrši v obci Drážov. Farnost byla k počátku roku 2020 v rámci reorganizace českobudějovické diecéze sloučena do farnosti Čestice.\n\nVesnice vznikla ve 13. století a z roku 1367 je první písemná zmínka o místní plebánii. Krom farního kostela Zvěstování Páně byl na Dobrši postaven též románský kostelík svatých mučedníků Jana a Pavla. Kostel Zvěstování Páně byl v roce 1420 přestavěn goticky. V letech 1667–1709 místní duchovní správa de facto neexistovala. V roce 1709 zde byla zřízena expozitura, povýšená v roce 1725 na samostatnou farnost. V této době zde působil Ondřej František Jakub de Waldt. V letech 1967–2008 zde jako duchovní správce působil kněz kongregace petrinů a politický vězeň, P. Martin František Vích, CFSsS (1921–2008).\n\nPo smrti P. Vícha byla dobršská farnost přičleněna ke kollatuře farnosti Čkyně v sousedním prachatickém vikariátu, a nemá dnes sídelního duchovního správce. Posledním administrátorem excurrendo byl R. D. MVDr. Mgr. Jan Janoušek. Ten byl v roce 2019 pouze administrátorem \"in spiritualibus\", administrátorem \"in materialibus\" byl R. D. Jan Löffelmann z Volyně.\n\n\n"}
{"id": "1152098", "url": "https://cs.wikipedia.org/wiki?curid=1152098", "title": "John Otway", "text": "John Otway\n\nJohn Otway (* 2. října 1952 Aylesbury) je anglický zpěvák a kytarista. Svůj první singl vydal v roce 1972. Větší úspěch měl až se svým šestým singlem z roku 1977, který se umístil na 27. příčce hitparády UK Singles Chart. V roce 1976 vydal album \"John Otway & Wild Willy Barrett\", na němž spolupracoval s Wild Willy Barrettem. Později vydali ještě několik dalších společných nahrávek. První čistě sólové album ' vydal v roce 1979. V roce 1990 vydal autobiografickou knihu nazvanou '. Během své kariéry spolupracoval s mnoha hudebníky, mezi něž patří například Ollie Halsall, Neil Innes, Morgan Fisher, Pete Townshend, Attila the Stockbroker a Lol Coxhill.\n\n"}
{"id": "1152100", "url": "https://cs.wikipedia.org/wiki?curid=1152100", "title": "John Vereker", "text": "John Vereker\n\nPolní maršál John Surtees Standish Prendergast Vereker, 6. vikomt Gort (10. července 1886 – 31. března 1946) byl britský a irský voják. Jako mladý důstojník byl během první světové války vyznamenán Viktoriiným křížem. Působil jako náčelník Imperiálního generálního štábu (profesionální šéf britské armády). Je znám hlavně díky velení britským expedičním silám ve Francii v prvním roce druhé světové války, které byly evakuovány z Dunkerque. Gort později sloužil jako guvernér Gibraltaru a Malty. Guvernérem Malty byl v letech 1942 až 1944 a měl velkou zásluhu na udržení Malty v průběhu bitvy o Maltu. Dne 29. září 1943 byl přítomen italské kapitulaci ve Valettě. Gort byl přítomen, když jeho zeť, major William Sidney, obdržel dne 3. března 1944 v Itálii Viktoriin kříž od generála Alexandera. V roce 1945 se zdravotní stav Gorta zhoršoval a byl letecky převezen do Londýna, kde mu byla diagnostikována rakovina. Gort zemřel 31. března 1946 a je pohřben v rodinné hrobce Sidneyů v kostele svatého Jana Křtitele v Penshurstu.\n"}
{"id": "1152102", "url": "https://cs.wikipedia.org/wiki?curid=1152102", "title": "Římskokatolická farnost Lštění u Vimperka", "text": "Římskokatolická farnost Lštění u Vimperka\n\nŘímskokatolická farnost Lštění u Vimperka je územním společenstvím římských katolíků v rámci prachatického vikariátu českobudějovické diecéze.\n\nV roce 1384 se ve Lštění připomíná plebánie. Ves byla později přifařena k Vimperku a samostatná farnost zde byla obnovena až v roce 1718. Farní kostel, zasvěcený druhému pražskému biskupovi sv. Vojtěchovi, byl postaven v letech 1739–1741.\n\nFarnost Lštění je součástí kollatury farnosti Čkyně, odkud je obstarávána její duchovní správa.\n\n\n"}
{"id": "1152103", "url": "https://cs.wikipedia.org/wiki?curid=1152103", "title": "Andrej Žarnov", "text": "Andrej Žarnov\n\nAndrej Žarnov, vlastním jménem František Šubík (19. listopadu 1903, Kuklov – 16. března 1982, Poughkeepsie, New York, USA) byl slovenský básník katolické moderny, překladatel a lékař-patolog.\n\nNarodil se v Kuklová, kde vychodil základní školu. Vyšší vzdělání získával v Skalici a Trnavě, kde také v roce 1923 odmaturoval. Po maturitě studoval v Bratislavě na lékařské fakultě Univerzity Komenského, titul MUDr. Získal v roce 1931. Vysokoškolská studia prožil na katolické koleji Svorad. První vědecké studie začal uveřejňovat v roce 1933 a celkem jich do roku 1937 publikoval čtrnáct. Slovenská vláda jej 15. března 1939 jmenovala profesorem patologické anatomie a přednostou Ústavu patologické anatomie lékařské fakulty Slovenské univerzity, tuto funkci zastával do 30. června 1945. V srpnu 1940 se zúčastnil schůzky slovenských intelektuálů sdružených okolo časopisu Gardista, kterou inicioval Milo Urban, a spolupodepsal manifest slovenského národního socialismu. V roce 1940 byl jmenován členem Státní rady. V té době byl přednostou patologické anatomie a kromě toho i obvodním lékařem v Trnavě. V roce 1942 se stal šéfem slovenského zdravotnictví, které bylo tehdy pouze sekcí ministerstva vnitra. \n\nKoncem dubna 1943 se Žarnov musel jako lékař zúčastnit mezinárodního vyšetřování masových vražd v Katyňském lese, shromážděný důkazní materiál široce využívala tehdejší německá propaganda. Protože šlo o brutální stalinskou likvidaci tisíců polských důstojníků, což se po celé následující půlstoletí nejpřísnější tajilo a popíralo, Žarnov musel za svou veřejnou zprávu o válečných zločinech nést represivní důsledky po celý život (vězení, emigrace). Po zjištění otřesných faktů kolem vražd důstojníků, otevřeně varoval před sovětským bolševismem. Od té doby jeho občanské osudy dostávaly nebezpečný spád, od podzimu 1944 přímo hrozivý. Odmítal povstání a neuznával londýnskou vládu a setrval na platformě slovenské státnosti. Slovenská národní rada „doporučila rozsudek smrti pro 38 zločinců“, kterými se mysleli výlučně domácí spisovatelé. Ve jmenném seznamu, zcela na konci podle abecedního pořadí, se nacházelo i jméno Andreje Žarnova. \n\nZe Slovenska emigroval dvakrát, poprvé odešel 31. března 1945 údajně na výzvu Alexandra Macha do Kremsmünsteru a odtud do Altöttingu, odkud jej americké úřady 2. července vydaly do Československa, kde byl uvězněn. Po propuštění z bratislavského vězení byl nucen přijmout subalterní místo patologa v Trnavě, na kterém setrval až do druhé emigrace. Před komunistickou totalitou emigroval v roce 1952. I s finanční pomocí přítele a kolegy Prof. MUDr. Jana Fridrichovského emigroval v dubnu 1952. Promyšleně a utajeně, v pozdních večerních hodinách spolu se svou rodinou opustil své tehdejší bydliště v Trnavě a za krajně dramatických okolností přeplul na gumovém člunu i s rodinou přes řeku Moravu do Rakouska. Nejprve se zdržoval v Rakousku (1952), později v Západním Německu (1952-1953). V roce 1953 definitivně odešel do USA. Zde působil v letech 1955-1963 jako lékař v \"Cronswille State Hospital\", později (1963-1974) v \"Harlem Valley State Hospital\", Wingdale. V exilu působil ve více krajanských institucích a spolcích. Byl členem Spolku Slovenská spisovatelů, Slovenského ústavu, kulturní komise Světového kongresu Slováků a předsedou Spolku Slovenská spisovatelů a umělců v zahraničí. \n\nByl jeden z prvních profesorů patologie na Slovensku. V roce 1943 se jako člen mezinárodní komise soudního lékařství zúčastnil exhumací povražděných polských důstojníků v Katyňském lese a svou vědeckou analýzou potvrdil účast stalinského SSSR na masakru. V emigraci byl členem více vědeckých organizací, jako např. \"College of American Pathologists\" či \"American Medical Association\".\n\nZačal uveřejňovat první básně (1922-23) v mariánském časopise Kráľovná svätého ruženca (Na obzore; Oj, idem; V Štedrý večer; Prosba). Křesťanským světonázorem se přibližoval ke katolické moderně a její stopy se objevovaly i v další tvorbě. Andrej Žarnov byl však básník, který by se svou tvorbou zapsal do dějin slovenské literatury spíše než autonomistický básník burcující lid, kdyby ho komunistická cenzura neodstranila ze slovenského literárního života nejméně na půl století. Svou dá se říci až agitační poezií ho někdo přirovnal k Majakovskému, jiní ho pojmenovali „básník biče“.\nCelá sbírka Stráž pri Morave byla dokonce tématem jednání československého parlamentu v Praze, kde se Andrej Hlinka jako poslanec zastával Žarnovova díla, které bylo zčásti zabaveno spolu s básní Nástup otrávených a vydané zcenzurované. Všechny pasáže, které naznačovaly ideje slovenské autonomie, samostatnosti či kritiky tehdejších poměrů byly vynechány a až do roku 1940 nezveřejněny. Až za Slovenského státu vyšla sbírka v plném, necenzurovaném znění.\nV mnoha svých básních reagoval na aktuální dění meziválečného a válečného období v střední Evropě, které střídají vlastní intimní náměty ze soukromého života.\nOd skončení 2. světové války patřil v podstatě až do roku 1989 k zakázaným autorům, přesto se významně zapsal do dějin slovenské literatury. Spolu s Martinem Rázusa reprezentuje nejsugestivnější činy moderní poezie při vyklestění samostatných cest svého národa. Podobně jako Martin Rázus nebo Janko Jesenský je jedním z významných zakladatelů národně exponované politické lyriky. Kromě vlastní tvorby se věnoval i překladatelské činnosti, zejména z antické (Sofoklés) a polské poezie, mimo jiné přeložil také výběr z básní Karola Wojtyly (papež Jan Pavel II.) pod názvem \"Profily\".\nSvé literární příspěvky, publicistické články, odborné články a studie také publikoval ve více periodikách na Slovensku (Vatra, Rozvoj, Elán, Kultura, Slovák, Slovenské pohledy, Nové Slovensko, Gardista aj.) i v emigraci (exilové časopisy Most, Slovák v Americe, Jednota, Svobodné Slovensko, Hlasy z Říma, Černákův odkaz a další).\n\nZa svou práci byl Andrej Žarnov vícekrát oceněn. Za vědecké úsilí cenou \"Diploma of the American Board of Pathologhy\", za práci ve slovenském exilovém hnutí \"Národní cenou Světového kongresu Slováků\" a vyznamenáním Slovenského ústavu. Jeho verše zdobí pamětní desku na koleji Svorad věnovanou jeho řediteli Evženu Filkornovi, kterou v roce 1995 odhalil arcibiskup Ján Sokol. Čestné občanství města Trnava in memoriam za celoživotní literární dílo a osobní statečnost, Trnava 1. března 2009.\n\nSbírka Stráž pri Morave. Bratislava, Unie 1925\nObsahuje: Stráž pri Morave. Na cmiteri. Milenke. Matko, dnes špartskou matkou buď. Otec mi umiera. „My nie sme národ“. Jeruzalem. Neznámi národ. Len tak ďalej. Bratovi za oceán. Pre teba. Čierny spev. „Maďarón“. Čo sa paprčíte?. Memento. Prísaha. Caterum autem censeo. Nezrodím otroka… Dohoda naša pošliapaná… Faloš a maska. Ste prepustený. Za čiapkou lístok dubový. Oheň horí, život kričí… Veľký rozsievač. Slovenským akademikom. Mojej krvi. Na prvého mája. Naša kliatba. V čiernych nociach. A či večne tak bude? Odkaz. Na karotke z veľkomesta. Slobode. Na Golgote. Zmŕtvychstanie. Zo zajtrajška rušiam. My mladí. Nik oheň nevybije. Rozbité sny. K mojim veršom. \n\nBrázda cez úhory. Bratislava, Unie 1929.\nObsahuje:\nNa úhoroch. Mŕtva zem. Na rozcestí. Na iných poliach. Nad brázdou vyoranou.\n\nHlas krve. Bratislava, Ústředí Slovenské katolického studentstva. 1932\nObsahuje: O ľuďoch bez mena: Červený prach. O ľuďoch bez mena. Zem. Živý prúd. Modrý úsmev. Ráno nad kolískou. Mrákavy. Šedý súmrak. Hučiace roky. Na slepej koľaji: Na slepej koľaji. Dni krvou krstené. Matka. Blúdenie. Krídla vo víchre: Spev krvi. Odkaz. Krídla vo víchre. Var. Nahnité dni: Nahnité dni. Priepasť. Odchod. Život. Chlieb. Kvas. Nad ránom: Prielom. Večná pieseň. Nad ránom. Po jarných búrkach. Zvonica krvi. Neobzeraj sa. \n\nBratislava, Ján Horáček 1940\nObsahuje: Hodina úzkosti: V zajatí. Blen. Na rozlúčku. Úzkosť. Blúdenie. Hra v kocky. Čas. Priepasť. Výsmech. Vinobranie. V samote. Istota. Stretnutie. Útecha. Pred velebnosťou Zeme. Tichu. Na nábreží. Kvet. Vízia. Vavrín: Naša pieseň. Efeta. Hollý. Štúr. Bojovníci. Blíženci. Vajanský. Kukučín. Hviezdoslav. Černová. Bradlo. Rázus. Ostatné defilé. Patriarcha. Básnikovi. Ortieľ: Ortieľ. Sloboda. Smútok slovenského básnika. Pozdrav. Devín. Slovenská pieseň. Zradca. Šurany. Slovenské ráno: Vstaň, Pane z mŕtvych. Tatry. Nástup živých. List. Epilóg: Zaklínam.\n\nObsahuje: Pieseň. Úzkosť. Tvoja vina. Chce odísť. Odvievanie. Poznanie. Pieseň júnová. Usínanie. De profundis. Ľalia. Bez návratu. Po boji. Nikdy viac. Návšteva. Ticho. Mlčanie. Ďakujem. List jesenný. Epilóg.\n\n\"Synovi\"\nNa starej vetve nový kvet\nmaličký.\nRanu si musím pozastrieť \nA novou piesňou znieť a znieť \nJak večne sladké husličky.\n\nZas o šťastí tu smiechom hrať \nA zabúdať a spomínať \nsen blízky i sen ďaleký \na milovať a milovať \nCez hory, slzy, úteky \nnaveky.\nAž, až syn môj rokmi zavoniaš\njak kvietok májový,\nspomeň si svoju smutnú stráž\nspomeň si, jak slzou smiech i žiaľ \nNad detskou hlávkou krvácal, \nSpomeň, jak bolo tatovi.\n\n\nObsahuje: Staré piesne: Slovenský žiaľ. Dohviezdno večerná. Pomiluj. Pod vavrín. Bolestná. Domovina. Uchom ihly. Bojovníkovi. Kvapka krvi. Z iných vavrínov: Thomas Gray: Elégia. Alfréd, Lord Tennyson: Ulyxes. E. A. Robinson: Temravé hory. Robert Frost: V lese za snežného večera. Federico García Lorca: Žalospev. Leopold Staff: Kyvadlo. Rabíndranáth Tagore: Sviatočná hudba večerná. Básnik. Ivan Krasko: Evening. Wallace Stevens: Snehuliak. Kruhy v piesku: Vidina. Kruhy v piesku. Svätvečer. Umierajúci Gal. Cikády. Podvečer. Popoluška. Lístoček do vetra. Púpava. Ticho. Oslík. Zákutie. Veľtok. Februárová. Postilión. Exitus. Tulák. Priateľ. Dobrý človek.\n\n\n"}
{"id": "1152104", "url": "https://cs.wikipedia.org/wiki?curid=1152104", "title": "Rob O'Connor", "text": "Rob O'Connor\n\nRob O'Connor je anglický grafik a fotograf. Fotografování se začal věnovat na střední škole. Později studoval grafický design na Brightonské univerzitě. Následně tři roky pracoval pro hudební vydavatelství Polydor Records, pro které vytvářel obaly hudebních alb. V roce 1981 založil designovou agenturu Stylorouge. Je autorem obalů nahrávek mnoha interpretů, včetně Johna Otwaye, Grace Jones, Johna Calea či skupiny Siouxsie and the Banshees.\n\n"}
{"id": "1152110", "url": "https://cs.wikipedia.org/wiki?curid=1152110", "title": "An Pierlé", "text": "An Pierlé\n\nAn Pierlé (* 13. prosince 1974) je belgická zpěvačka a klavíristka. Studovala klasický klavír a od svých sedmnácti let se vzdělávala na umělecké škole v Antverpách. Své první album nazvané \"\" vydala v roce 1999 po podepsání smlouvy s vydavatelstvím Warner Music Benelux. Později vydala několik dalších alb. V březnu 2001 hrála jako předskokan při koncertu velšského hudebníka Johna Calea. Zpěvačka se k Caleovi přidal i během jeho setu a zahráli spolu dvě Caleovy písně („“ a „“) a také jednu zpěvaččinu píseň („“).\n\n\n"}
{"id": "1152115", "url": "https://cs.wikipedia.org/wiki?curid=1152115", "title": "Fridolín Zahradník", "text": "Fridolín Zahradník\n\nFridolín Zahradník (16. září 1935, Rychnov nad Kněžnou – 19. listopadu 2015, Rychnov nad Kněžnou) byl český řeckokatolický kněz a tajně vysvěcený ženatý biskup skryté církve.\n\nOd dětství ministroval. Studoval na střední škole, ze které byl vyloučen, poté se vyučil. Po únoru 1948 nemohl vstoupit do kněžského semináře, jak stejně jako jeho bratr zamýšlel, protože se jeho otec angažoval v Československé straně lidové a veřejně se hlásil ke katolické církvi. V roce 1965 se seznámil s Felixem Maria Davídkem a 19. 11. 1969 jej řeckokatolický biskup Eugen Kočiš v Prešově vysvětil na kněze. Poté působil v rámci skryté církve a přitom pracoval jako pokrývač při opravách kostelních věží, avšak po tzv. Kobeřickém synodu se oddělil od Davídkovy skupiny. Koncem roku 1970 byl Bedřichem Provazníkem konsekrován a stal se tak vůbec prvním ženatým biskupem v Československu. V roce 1983 byl zatčen, zadržován ve vyšetřovací vazbě a roku 1987 odsouzen ve vykonstruovaném procesu za údajné hospodářské delikty. Po propuštění v roce 1988 pracoval jako hromosvodář. V roce 1991 se podílel na založení občanského sdružení Emauzy ČR (později transformované na obecně prospěšnou společnost) a stal se jeho prvním ředitelem.\n\nS manželkou Irenou (* 12. srpna 1940) měl dceru Marii (* 1961) a syny Petra (* 1962) a Pavla (* 1964).\n\n\n"}
{"id": "1152117", "url": "https://cs.wikipedia.org/wiki?curid=1152117", "title": "Světový pohár ve sportovním lezení 2016", "text": "Světový pohár ve sportovním lezení 2016\n\nSvětový pohár ve sportovním lezení 2016 se uskutečnil v 10 zemích, ve všech disciplínách proběhlo 7 závodů.\nZahájen byl 16. dubna ve švýcarském Meiringenu prvním závodem světového poháru ve sportovním lezení disciplínou bouldering. Poslední závody světového poháru se uskutečnily 12.—13. srpna v německém Mnichově (bouldering), 22.—23. října v čínském Sia-menu (rychlost) a 26.—27. listopadu tradičně ve slovinské Kranji (obtížnost). Celkem proběhlo 16 (21) závodů pod patronátem IFSC, z toho pět pořadatelských měst mělo zdvojené disciplíny.\n\nDle bodového klíče SP získalo prvních třicet závodníků body do celkového hodnocení, škrtal se nejhorší výsledek ze sedmi závodů. V kombinaci byli vyhodnoceni závodníci, kteří se účastnili alespoň jednoho závodu ve více disciplínách.\n\nV roce 2016 se v uvedených disciplínách konalo také Mistrovství světa, které se do výsledků světového poháru nezapočítávalo a první ročník Akademického mistrovství světa.\n\nNejlepší dva závodníci SP z každé kategorie (celkem 12) se nominovali mezi 72 lezců pro účast na Světových hrách ve Vratislavi v roce 2017 dle mezinárodní kvóty.\n\nKomise soutěžního lezení Českého horolezeckého svazu určila reprezentaci pro účast na závodech světového poháru na základě nominačních závodů a početních kvót pro závodníky dle IFSC.\n\nČeští závodníci začali dobře se čtyřmi stříbrnými medailemi: Martin Stráník v boulderingu a poté Libor Hroza třemi v lezení na rychlost.\n\nVe druhém kole světového poháru v boulderingu v japonském Kazu se Martin Stráník dostavil o čtyři minuty pozdě do izolace v posunutém harmonogramu semifinále a skončil zde tak na dvacátém místě (z kvalifikace postupoval sedmý). V Číně nestartoval. Ve 4. kole v Indii postoupil z kvalifikace z 14. místa, bohužel v semifinále netopoval a skončil 19.\n\nPřed předposledním kolem světového poháru na rychlost Libor Hroza oznámil, že nebude pokračovat, a ukončil sezónu tohoto SP dříve. Chtěl si odpočinout, vrátit se do skal a najít znovu radost z lezení, aby mohl závodit s větší silou.\n\nV Indii byla v boulderingu pouze jedna kvalifikační skupina závodníků (5 bouldrů).\n\n\"Sportovní kanál IFSC na Youtube; kromě Číny bývají všechny SP vysílány v přímém přenosu a zároveň ukládány jako záznam\"\n\n"}
{"id": "1152120", "url": "https://cs.wikipedia.org/wiki?curid=1152120", "title": "Barkmarket", "text": "Barkmarket\n\nBarkmarket byla americká hudební skupina. Vznikla v New Yorku v roce 1987 a tvořila ji trojice Dave Sardy (zpěv, kytara), John Nowlin (baskytara) a Rock Savage (bicí). Své první album nazvané \"1-800-Godhouse\" kapela vydala v roce 1988. Vedle osmi autorských písní, jejichž autorem byl Sardy, se zde nachází také jedna coververze. Jde o píseň „“, jejíž autorem byl velšský hudebník John Cale. Skupina později vydala čtyři další studiová alba a v roce 1997 se rozpadla. Na různých deskách kapely hráli například Marc Ribot a Jane Scarpantoni.\n\n"}
{"id": "1152131", "url": "https://cs.wikipedia.org/wiki?curid=1152131", "title": "Sometimes I Sit and Think, and Sometimes I Just Sit", "text": "Sometimes I Sit and Think, and Sometimes I Just Sit\n\n"}
{"id": "1152133", "url": "https://cs.wikipedia.org/wiki?curid=1152133", "title": "Purgstall an der Erlauf", "text": "Purgstall an der Erlauf\n\nPurgstall an der Erlauf je městys v okrese Scheibbs, ve spolkové zemi Dolní Rakousko. V lednu 2015 zde žilo celkem 5368 obyvatel.\n\nNa území městysu o rozloze 55,97 km² je celkem 31 vesniček a osad. Ty jsou rozloženy v údolí po obou březích říčky Erlauf, která protéká ve směru od jihu na sever. Zhruba 21% plochy je zalesněno. Okresní město leží na jih vzdáleno cca 8 km.\n\nPurgstall an der Erlauf leží přímo na zemské silnici Erlauftal Straße B25. Silnice vede souběžně s říčkou, zrovna tak jako železniční trať Pöchlam ‒ Kienberg-Gaming, která je nazývána Erlauftalbahn.\n\nSousedními obcemi jsou Wieselburg-Land na severu, Oberndorf an der Melk na východě, okresní město Scheibbs na jihu, Steinakirchen am Forst na západě a Wolfpassing na severozápadě.\n\n\n"}
{"id": "1152138", "url": "https://cs.wikipedia.org/wiki?curid=1152138", "title": "Lipinský potok", "text": "Lipinský potok\n\nNázev Lipinský potok má více vodních toků:\n\n"}
{"id": "1152139", "url": "https://cs.wikipedia.org/wiki?curid=1152139", "title": "Ruská vojenská intervence v Sýrii", "text": "Ruská vojenská intervence v Sýrii\n\nRuská vojenská intervence v Sýrii začala 30. září 2015 a je vedená v rámci syrské občanské války na podporu režimu Bašára al-Asada. Do bojů je zapojeno především letectvo. Podle Ruska i USA v Sýrii hrozí zástupná válka širšího konfliktu mezi Ruskou federací a Spojenými státy.\n\nRusko udržuje dlouhodobé přátelské vztahy se syrskými vládami reprezentovanými zesnulým prezidentem Háfizem al-Asadem a jeho synem, rovněž prezidentem Bašárem al-Asadem, kteří byli, resp. jsou také předsedy Socialistické strany arabské obrody (Baas). Ruské námořnictvo využívalo a doposud využívá námořní základnu v Tartúsu. Po vypuknutí občanské války dodávalo Rusko Asadovi kromě humanitární pomoci také nejrůznější vojenskou výzbroj. Rusko vidí v osobě prezidenta Asada a v jeho vládě hráz proti militantnímu islamismu prezentovaného především organizací Islámský stát.\n\nRuská intervence v Sýrii byla zahájena dne 30. září 2015 na základě žádosti prezidenta Sýrie Asada. Tuto žádost jednomyslně schválil ruský parlament. Podle ruského ministerstva obrany se letectvo zaměřuje na vojenské objekty, zbrojní sklady a komunikační sítě, které používají radikálové z Islámského státu. Agentura Reuters však s odvoláním na anonymní zdroj z americké armády uvedla, že ruské nálety zprvu nemířily na pozice islamistů.\n\nV září začalo Rusko posilovat svoji přítomnost v Sýrii. Byla rozšířena letecká základna Chumajnim u Latákie, kde byly rozmístěny ruské letouny a také protiletadlová obrana. Dle nejmenovaného amerického činitele se na počátku jednalo o 28 letounů (čtyři víceúčelové Suchoje Su-30SM a po dvanácti bombardérech Suchoj Su-24M a Suchoj Su-25SM/UB), 14 vrtulníků (bitevní Mil Mi-24 a transportní Mil Mi-17) a protiletadlový komplex Pancir-S1. Pozdější zdroje uvádí dalších 6 Suchojů Su-34 a celkem 21 vrtulníků včetně 16 bitevníků Mil Mi-24. Dne 30. září zahájilo ruské letectvo bombardování cílů v oblasti guvernorátu Homs.\n\nDne 7. října 2015 odpálily čtyři lodě Kaspické flotily celkem 26 střel s plochou dráhou letu 3M-14T Kalibr NK (v kódu NATO SS-N-30A). Ministr obrany Ruska Sergej Šojgu uvedl, že střely byly namířeny na cíle v Islámským státem kontrolované části Sýrie, o čemž v koalici vedené USA, jež se angažuje jak v Sýrii tak v Iráku, existují pochybnosti. Střely po odpalu z jižní části Kaspického moře dle údajů letěly přibližně 1500 kilometrů k cílům v Sýrii přes vzdušný prostor Íránu a Iráku s nimiž byl přelet střel přes jejich území napřed konzultován a jimi povolen. Ministr Šojgu dále uvedl, že podle objektivních řídicích dat byly všechny cíle zničeny a nebyly zasaženy žádné civilní objekty. Pentagon však prohlásil, že nemá žádné údaje o výskytu jednotek Islámského státu v okolí Aleppa, kam některé rakety směřovaly. Rusko však tvrdí, že jeho útoky jsou cílené na všechny teroristické skupiny. Ruský ministr zahraničí prohlásil, že Moskva je ochotna navázat kontakt s povstaleckou skupinou známou jako Svobodná syrská armáda a koordinovat útoky na Islámský stát a další teroristické skupiny a připravit půdu pro politickou stabilizaci v Sýrii. Ministr obrany USA Ashton Carter v této souvislosti uvedl, že koaliční síly bojující v Sýrii proti Islámskému státu nebudou spolupracovat s Ruskem a že strategie Ruska je špatná, neboť útoky na cíle mimo Islámský stát jsou dle něj zásadní chybou.\n\nPo zničení letu Kogalymavia 9268, obsazeného především ruskými občany, a teroristických útocích v Paříži zintenzivnilo Rusko své nálety. Zvýšilo také počet přítomných letounů na 69. Dne 20. listopadu informovalo BBC, že dle ruského ministerstva obrany dopadlo během čtyř dnů na nepřítele přes 100 střel s plochou dráhou letu a bylo zničeno na 800 cílů. Ruský personál také psal na bomby zprávy typu „Toto je pomsta za naše mrtvé“ a „Za Paříž“. Téhož dne vypálily ruské lodě v Kaspickém moři dalších 18 střel s plochou dráhou letu 3M-14T Kalibr NK na cíle v guvernorátech Rakka, Idlib a Aleppo.\n\nDne 8. prosince 2015 vypálila ve Středozemním moři plující ponorka \"Rostov na Donu\" (B-237) několik střel s plochou dráhou letu 3M-14 Kalibr PL (zveřejněné video ukazuje odpal čtyř střel z ponořené ponorky) na cíle v Rakka.\n\nDne 14. března 2016 oznámil ruský prezident Vladimir Putin „dosažení stanovených cílů“ a zahájení stahování „hlavní části“ ruských sil ze Sýrie od 15. března. Zároveň oznámil, že v Sýrii zůstanou jednotky, které mají zabezpečit ruské základny v Sýrii. Termín ukončení stahování jednotek nezmínil. Během prvního týdne byly z Chumajnim staženy tři Su-24M, čtyři Su-34, všech dvanáct bitevních Su-25 a čtyři vrtulníky Mi-24/34, které ale nahradily nejméně dvě dvojice bitevních vrtulníků Mil Mi-28N a Kamov Ka-52.\n\nDne 12. dubna 2016 ruské ministerstvo obrany oznámilo ztrátu jednoho Mi-28N v provincii Homs, ke které mělo dojít z technických důvodů v ranních hodinách téhož dne. Pilot i operátor zahynuli.\n\nPodle tvrzení generála Pavla směřuje jen třetina útoků na Islámský stát.\n\nV polovině srpna 2016 Rusko rozmístilo v Íránu na základně Hamadán strategické bombardéry Tu-22M3, kterými bombardovalo cíle v Sýrii. Podle ruské státní agentury RIA Novosti se jednalo také o pozice Islámského státu. Ministerstvo obrany Ruska oznámilo, že bylo zničeno mj. šest skladišť munice IS. Po krátké době byly ruské bombardéry z Íránu staženy.\n\nV prvních dnech března 2017 dobyla syrská armáda s pomocí ruského letectva již podruhé starobylé pouštní město Palmýru. Vyhnala odtud všechny bojovníky Islámského státu, kteří doposud Palmyru ovládali. Ti však po celém městě položili miny, takže obsazování městského území probíhalo pomalu. Údaje ruského ministra obrany Šojgua o osvobození Palmyry potvrdila i Syrská pozorovací mise pro lidská práva se sídlem ve Velké Británii.\n\n10. října při startu ze základny Chumajnim havaroval bombardér Su-24M, přičemž oba členové posádky zahynuli.\n\n11. prosince oznámil prezident Putin, že Rusko stáhne většinu svých vojsk. Stále však ponechá některé vojáky na základnách v Hmejmímu (letectvo) a v Tartúsu (námořnictvo).\n\nTurecko v průběhu náletů varovalo Rusko, že se má vyhnout bombardování „civilních turkménských vesnic“, a že pokračující bombardování může vést k „závažným důsledkům“. Dne 24. listopadu byl tureckou F-16 sestřelen ruský bombardér Su-24, poté co byl údajně několikrát varován. Vojenský analytik Martin Koller však zpochybnil způsob tureckého varování a označil incident za plánovanou provokaci ze strany Turecka. Letoun dopadl na syrské území nedaleko tureckých hranic. V reakci na to Rusko umístilo na své letecké základně Hmeimim protiletecký systém S-400 s dosahem až 400 km.\n\nRuská vojenská intervence v Sýrii vyvolala podle některých pozorovatelů další vlnu migrantů, a to kvůli údajným útokům na civilní obyvatelstvo. Dva čeští ministři obvinili Rusko, že migrantům pomáhá s dopravou do EU.\n\nRusko v průběhu intervence bombardovalo jak vojenské, tak i civilní cíle. Například podle britského listu The Guardian nebo syrsko-americké zdravotnické společnosti (SAMS) bylo do konce října 2015 poničeno pět nemocnic: dvě v Aleppu a po jedné v Latákii, v Idlibu a v Hamá. V Idlibu podle nich při bombardování zemřelo nejméně 10 civilistů (podle organizace Syrských ochránců lidských práv (SOHR) 13 civilistů) a dva zaměstnanci, 28 civilistů bylo zraněno. Rusko tato obvinění popřelo. Podle výpovědí humanitárních organizací, které zveřejnil britský list The Times dne 1. prosince 2015, údajně Rusko už několik týdnů používalo při bombardování civilních cílů v Rakce a Idlibu bílý fosfor a dopouštělo se tak válečných zločinů, jelikož jeho použití v civilních oblastech zakazují ženevské úmluvy. Tato tvrzení však nebyla ověřena nezávislými pozorovateli a ruská armáda se k nim nevyjádřila. Do konce listopadu 2015 podniklo Rusko asi 1500 náletů, 32 % jejich obětí byli podle syrské opoziční organizace SOHR civilisté.\n\nNaproti tomu nezávislý zbrojní analytik Jaroslav Štefec uvedl v listopadu 2015, že letecké údery ze strany Ruska jsou velmi účinné, ale směřují i na jiné skupiny, které v oblasti působí a jsou protivníky vlády prezidenta Asada.\n\nNa webu dobrovolnické iniciativy Informnapalm byl v únoru 2016 uveřejněn rozhovor s povstaleckým generálem Ahmadem Rahalem, který byl do roku 2012 generálem syrských ozbrojených sil, náměstkem ministra obrany Sýrie a velitelem námořnictva. Ten v roce 2012 odmítl dále plnit rozkazy Bašára al-Asada a přeběhl na stranu povstalecké Svobodné syrské armády. V rozhovoru mimo jiné prohlásil, že ruské letectvo bombardovalo syrské civilisty, zatímco ruská propaganda šířila hesla o boji proti Islámskému státu. Přes 95 % ruských leteckých útoků je podle něj mířeno proti syrskému národu a Svobodné syrské armádě. V Sýrii údajně přítomných 12 tisíc ruských vojáků obvinil z napomáhání genocidě syrského národa, jelikož v 80 % případů úmrtí civilistů jde o důsledek ruských operací a bombardování. Uvedl, že 70 tisíc lidí opustilo své domovy a stalo se uprchlíky kvůli ruským náletům a dalších 350 tisíc obyvatel východních částí Aleppa se k útěku chystá. Ahmad Rahal tvrdil, že Rusko používá proti civilistům některé typy zakázaných zbraní: fosforové, kazetové a vakuové pumy a rakety typů Kalibr, TOW22 a TOW95. Rusko podle něj v Sýrii opakuje scénář z Grozného, tzn. totální likvidaci lidí a stromů. Ruská přítomnost v Sýrii podle něj představuje určitý druh okupace. Islámský stát označil za teroristickou organizaci, kterou vytvořily Asadova tajná policie, Rusko, Írán, Irák a také některé západní tajné služby. Tvrdil, že Rusko nejen nebombarduje, ale dotuje Islámský stát. Spojené státy se podle něj snaží bránit sjednocení povstalců a prodlužovat válku v Sýrii za účelem vyčerpání libanonského Hizballáhu, Íránu a Ruska.\n\nV říjnu 2016 nebylo Rusku prodlouženo členství v šestičlenné regionální skupině za východní Evropu v Radě OSN pro lidská práva. Podle komentátorů se tak stalo v reakci na obvinění Ruska a jím podporovaného syrského režimu z válečných zločinů v Sýrii.\n\n\n"}
{"id": "1152140", "url": "https://cs.wikipedia.org/wiki?curid=1152140", "title": "Washington (seřaďovací nádraží)", "text": "Washington (seřaďovací nádraží)\n\nNádraží Washington je vlečkové seřaďovací a předávací nádraží poblíž železniční stanice Třebušice, nazvané podle blízké obce Třebušice, zaniklé při těžbě uhlí. Leží na místě bývalého hlubinného dolu Washington, podle něhož je nazváno. Těžba byla v lokalitě ukončena v roce 1947, seřaďovací nádraží zde vzniklo počátkem 70. let.\n\nProvozovatelem vlečky i stanice je firma Coal Services, a.s., na síť SŽDC je pak napojena pomocí kolejové spojky do stanice Třebušice. Celé kolejiště je elektrifikováno stejnosměrnou napájecí soustavou, jejíž parametry se na obou zhlavích liší – na třebušickém je soustava 3 kV jako na navazující trati SŽDC, díky které sem mohou pro vlaky zajíždět lokomotivy různých nákladních dopravců (ČD Cargo, PKP Cargo International apod.), zatímco na opačném je soustava 1,5 kV, která je používána na síti komořanských vlečkových drah. Zhruba uprostřed délky kolejí se nachází dělící pole, které obě soustavy odděluje. Do stanice jsou přistavovány ložené vlaky s uhlím z Úpravny uhlí Komořany (kde je upravováno uhlí z lomu ČSA) pomocí místních lokomotiv řady 127. Na druhém zhlaví pak pod soustavou 3 kV najede na vlak lokomotiva přejímajícího dopravce a po vykonání nezbytných úkonů pak souprava odjíždí k zákazníkovi. Jedním z největších odběratelů komořanského uhlí je elektrárna Chvaletice.\n"}
{"id": "1152141", "url": "https://cs.wikipedia.org/wiki?curid=1152141", "title": "Oldřich Sirovátka", "text": "Oldřich Sirovátka\n\nOldřich Sirovátka (8. září 1925 Teresva, Ukrajina – 31. července 1992 Sádek u Poličky) byl český slovesný folklorista a etnograf.\n\nOldřich Sirovátka se narodil 8. září 1925 v ukrajinské Teresvě, kde jeho otec, bývalý legionář v Itálii, sloužil jako praporčík na četnické stanici. Obecnou školu navštěvoval však již v Oslavanech, kam se rodina na počátku 30. let 20. století přestěhovala. \n\nJeho syn doc. Tomáš Sirovátka (* 1950) vyučuje sociologii na brněnské Masarykově univerzitě.\n\nMezi lety 1936 – 1944 studoval na reálném gymnáziu v Ivančicích; po maturitě byl zaměstnán jako pomocný hornický dělník v oslavanském dole Kukla. Na Filozofické fakultě Masarykovy univerzity v Brně v letech 1945 – 1949 vystudoval kombinaci oborů filozofie, český jazyk a národopis, titul doktor filozofie zde získal o rok později prací \"Rým folklorního verše\". \n\nTitul kandidát historických věd mu byl udělen roku 1959 na základě kandidátské práce \"Písně a vyprávění horníků na Rosicku – Oslavansku\". V roce 1966 se habilitoval prací \"Srovnávací folkloristika a česká lidová slovesnost\", docentem pro obor srovnávací folkloristika byl jmenován roku 1967. Doktorem historických věd se stal roku 1991 prací \"Srovnávací studie o české lidové slovesnosti\" a v tomtéž roce byl rovněž jmenován profesorem národopisu na filozofické fakultě MU v Brně.\n\nOldřich Sirovátka svůj odborný zájem zasvětil slovesnému folkloru v celé šíři, nejen jeho nejrozsáhlejším žánrům, tedy textové části lidové písně a her lidového divadla, pohádce a pověsti, ale pozornost věnoval i malým formám lidové slovesnosti, které jinak nestály v popředí dobového výzkumného trendu, např. spontánní pouliční nápisy, anekdoty či vzpomínková vyprávění ze života. Zároveň se jako jeden z prvních odborníků zasadil o percepci dělnické kultury i urbánní etnografie jako seriózní vědecké tematiky, nikoli pouze jako diktované tendenci společenskovědních oborů. Po roce 1968 nemohl nadále zastávat vedoucí funkce výzkumných institucí ani se zcela věnovat své dosavadní badatelské oblasti, a právě tehdy nalezl studijní potenciál triviální literatury a pokleslých literárních žánrů. Několik sbírek těchto textů také editorsky připravil k vydání.\n\nPro srovnávací studie využíval znalostí slovesného folkloru ve středoevropském kontextu, zejména materiál ve slovanských jazycích, ale také německý a maďarský. Nezajímal se jen o jednotlivé slovesné žánry a druhy, studoval mj. regionální i národní specifika, rovněž mezinárodně shodné znaky, způsoby interpretace, životnosti a variability folkloru i atmosféru při vypravěčských příležitostech.\n\nDoposud nenahraditelnou učebnicí pro studenty a další zájemce o souhrnné informace k slovesnému folkloru zůstává jeho kniha \"Folklór a folkloristika\" vydaná v Bratislavě roku 1982. Příspěvky k teorii jednotlivých žánrů lidové slovesnosti publikoval v mnoha českých i zahraničních sbornících a monografiích, jako spoluautor začasté spolupracoval s kolegy Milanem Leščákem nebo Martou Šrámkovou aj. Kompletní bibliografie Oldřicha Sirovátky byla zpracována redakcí Národopisné revue v roce 1993, kdy vyšla tiskem jako samostatná příručka; další bibliografii lze nalézt také na internetovém Slovníku české literatury.\n\nBěhem celoživotní kariéry Oldřich Sirovátka usiloval o popularizaci vědy články v regionálním tisku, ale také spoluprací s rozhlasem i televizí. Zastával vedoucí nebo členské funkce všech významných institucí pro studium etnografie a folkloristiky v Československu i v zahraničí, mj. Národopisné společnosti, ČSAV, Ústavu lidové kultury, Mezinárodního folkloristického festivalu ve Strážnici, International Society for Folk Narrative Research nebo také Société Internationale ď Etnologie et de Folklore. Mnoho let externě vyučoval na filozofické i pedagogické fakultě Masarykovy univerzity v Brně. \n\n"}
{"id": "1152144", "url": "https://cs.wikipedia.org/wiki?curid=1152144", "title": "Under the Covers, Vol. 1", "text": "Under the Covers, Vol. 1\n\nUnder the Covers, Vol. 1 je první kolaborativní studiové album hudebníků Matthewa Sweeta a Susanny Hoffs. Vydáno bylo v roce 2006 společností Shout! Factory. Album obsahuje celkem patnáct coververzí z šedesátých let. Vedle dvou hlavních představitelů se na nahrávce podíleli například Van Dyke Parks, Richard Lloyd a Ivan Julian. Ústřední dvojice vydala o tři roky později druhé společné album \"Under the Covers, Vol. 2\".\n\n"}
{"id": "1152146", "url": "https://cs.wikipedia.org/wiki?curid=1152146", "title": "Richard Lloyd", "text": "Richard Lloyd\n\nRichard Lloyd (* 25. října 1951) je americký kytarista a zpěvák.\n\nV roce 1973 založil skupinu Television. S tou vydal dvě alba \"Marquee Moon\" (1977) a \"Adventure\" (1978). Rozpadla se v roce 1978 a Lloyd se začal věnovat sólové kariéře. Své první album nazvané \"Alchemy\" vydal v roce 1979 (vydavatelství Elektra Records) a vedle jiných se na něm podílel Fred Smith, baskytarista kapely Television. Později spolupracoval s různými hudebníky a rovněž pokračoval ve vydávání sólových nahrávek.\n\nV roce 1992 vydal s obnovenou skupinou Television třetí album, které dostalo název \"Television\". Skupina se zanedlouho rozpadla. Znovu byla obnovena v roce 2001. Lloyd ji kvůli nemoci v roce 2007 opustil a byl nahrazen Jimmym Ripem, původně jednorázově, ale jelikož se Lloyd do kapely již nevrátil, stal se plnohodnotným členem. Richard Lloyd rovněž působil ve skupině Rocket from the Tombs.\n\n\n"}
{"id": "1152149", "url": "https://cs.wikipedia.org/wiki?curid=1152149", "title": "Lánský potok", "text": "Lánský potok\n\nNázev Lánský potok má více vodních toků:\n\n"}
{"id": "1152156", "url": "https://cs.wikipedia.org/wiki?curid=1152156", "title": "Aurelio Aureli", "text": "Aurelio Aureli\n\nAurelio Aureli (před rokem 1652 Benátky – po roce 1708 tamtéž) byl italský operní libretista.\n\nO životě Aurelia Aureli je jen málo informací. Kariéru operního libretisty zahájil v roce 1652 libretem k opeře \"l'Erginda\". Pracoval vesměs pro benátská divadla, s výjimkou krátkého pobytu ve Vídni v roce 1659, kde napsal libreto k opeře \"La virtù guerriera\". V letech 1688–1694 působil ve službách vévody z Parmy. Napsal pro něj okolo 12 libret, které zhudebnil většinou dvorní skladatel Bernardo Sabadini. \n\nAureliho libreta byla mezi skladateli značně oblíbená. Celkem napsal na 40 libret, které zhudebnili skladatelé Domenico Freschi, Carlo Pallavicino, Marc’Antonio Ziani, Pietro Andrea Ziani, Giovanni Legrenzi, Francesco Cavalli a další. V roce 1729 zhudebnil libreto \"Amore e gelosia\" i Johann Adolf Hasse.\n\n\n\n"}
{"id": "1152166", "url": "https://cs.wikipedia.org/wiki?curid=1152166", "title": "Ivan Julian", "text": "Ivan Julian\n\nIvan Julian (* 26. června 1955) je americký kytarista a zpěvák. Od roku 1976 hrál se skupinou The Voidoids, se kterou následujícího roku vydal album \"Blank Generation\". Po rozpadu kapely hrál například se skupinami The Outsets (producentem jejich nahrávek byl Garland Jeffreys), Lovelies a Shriekback. V roce 1980 hrál na albu \"Sandinista!\" anglické skupiny The Clash. V roce 2011 produkoval album \"Too Young to Be in Love\" skupiny Hunx and His Punx. Následujícího roku byl producentem sólové desky frontmana této kapely nazvané \"Hairdresser Blues\". V roce 2011 vydal své první sólové album \"The Naked Flame\". Během své kariéry spolupracoval s mnoha dalšími hudebníky, mezi něž patří například Bob Pfeifer, Matthew Sweet, Richard Barone a Sandra Bernhard. Roku 2015 mu byla diagnostikována rakovina.\n\n"}
{"id": "1152172", "url": "https://cs.wikipedia.org/wiki?curid=1152172", "title": "Římskokatolická farnost Lhenice", "text": "Římskokatolická farnost Lhenice\n\nŘímskokatolická farnost Lhenice je územním společenstvím římských katolíků v rámci prachatického vikariátu českobudějovické diecéze.\n\nV roce 1263 byly Lhenice součástí majetku cisterciáckého kláštera ve Zlaté Koruně, později přešly do majetku Rožmberků. Zlatokorunští cisterciáci také iniciovali výstavbu místního kostela, zasvěceného sv. Jakubu Většímu. Koncem 14. století byla v místě zřízena plebánie. V 16. století byl kostel upravován v důsledku předchozího požáru a později rozšířen z důvodu nedostatečné kapacity. Roku 1904 byl prodloužen presbytář.\n\nV červnu roku 2009 slavil ve farním kostele primiční Mši svatou novokněz, R.D. Mgr. Jan Hamberger.\n\nOd roku 2015 je farnost Lhenice ex currendo spravována z Netolic.\n\n\n\n"}
{"id": "1152176", "url": "https://cs.wikipedia.org/wiki?curid=1152176", "title": "Gainas", "text": "Gainas\n\nGainas ( – 400 Moesie) byl gótský vůdce a magister militum Východořímské říše v době panování Theodosia I. a Arcadia. \n\nV roce 395 velel barbarské části armády Theodosia I. v tažení proti západořímskému uzurpátorovi Eugeniovi. Pod velením Gainase se tohoto tažení účastnil mladý Alarich I. z balthské dynastie. V roce 395 se spojil se Stilichonem a konzulem Eutropiem proti Rufinovi, kterého zabili. \n\nV roce 399 se snažil potlačit invazi vedenou ostrogótským náčelníkem Tribigildem, která byla zničující pro území Malé Asie. Protože se mu to nepodařilo, začal z neúspěchu obviňovat palácového komorníka (\"cubicularia\") Eutropia a jeho politiku v Konstantinopoli, kam začal soustřeďovat svoji moc. Nechal v hlavním městě říše sesadit všechny římské úředníky, kteří měli protigótské smýšlení, a Eutropius byl popraven. Gainasovy čistky zastavil až zásah svatého Jana Zlatoústého, tím byli ostatní ušetřeni. Gainas se v podstatě pokusil napodobit Stilichonův úspěch v západořímské říši. \n\nJeho působení v Konstantinopoli vyvolalo velké nepokoje a tak musel uprchnout. Se svými bojovníky prchal v zimě na přelomu roku 399 a 400 zpět přes Helléspont do Moesie, ale byl napaden gótským vůdcem v římských službách Fravittou, který byl následně zvolen konzulem pro rok 401. S tohoto střetu se Gainasovi podařilo uniknout přes řeku \"Hister\" (Dunaj), do Moesie, kde byl krátce na to v roce 400 zajat Huny a jejich vůdcem Uldinem. Ten Gainasovi setnul hlavu a poslal ji Arcadiovi jako diplomatický dar. Vzhledem k tomu, že hlava byla posmrtně vystavena již po jedenácti dnech v Konstantinopoli, je pravděpodobné, že byl popraven na pravém břehu řeky Hister poblíž římského města Novae v Moesii (dnešní Plevenské oblasti), která byla s Konstantinopolí spojena silnicí. Gainas se chtěl připojit ke svým krajanům v Munténii, kde Gótové žili pod nadvládou Hunů.\n\n"}
{"id": "1152186", "url": "https://cs.wikipedia.org/wiki?curid=1152186", "title": "Arbouretum", "text": "Arbouretum\n\nArbouretum je americká rocková hudební skupina. Vznikla v roce 2002 v Baltimoru a své první album vydala o dva roky později. Později vydala několik dalších nahrávek. Většinu alb této skupiny vydala společnost Thrill Jockey. V roce 2008 skupina vydala EP \"Kale\", na kterém spolupracovala se skupinou Pontiak. Skupina Arbouretum sem mimo jiné přispěla coververzí písně „“ od velšského hudebníka Johna Calea.\n\n\n"}
{"id": "1152206", "url": "https://cs.wikipedia.org/wiki?curid=1152206", "title": "A Raw Youth", "text": "A Raw Youth\n\nA Raw Youth je třetí studiové album mexické rockové skupiny Le Butcherettes. Vydalo jej v září roku 2015 hudební vydavatelství Ipecac Recordings. Producentem alba byl Omar Rodríguez-López a podíleli se na něm například Deantoni Parks („“), Marcel Rodríguez-López („“ a „“), Iggy Pop („“) a John Frusciante („“). Deska byla nahrána v El Pasu.\n\nAutorkou všech skladeb je Teri Gender Bender.\n"}
{"id": "1152212", "url": "https://cs.wikipedia.org/wiki?curid=1152212", "title": "Palác YMCA", "text": "Palác YMCA\n\nPalác YMCA je stavbou ve stylu moderního klasicismu od českého architekta Eduarda Hniličky z dvacátých let dvacátého století. Při realizaci stavby byly použity na tehdejší dobu nové materiály (železobeton, asfalt, sklobeton a korek). Budova byla koncipována jako ubytovací zařízení. Slavnostně byla otevřena dne 28. dubna 1928. Budova je z železobetonu. Na technologické přípravě stavby se podílel i prof. Ing. Stanislav Bechyně (viz palác Lucerna). Stavbu realizovaly kromě jiných firem i firmy Václava Nekvasila, J. Weignera a J. Štengla. V celé budově byla rozvedena teplá voda a topení; také byla vyřešena výměna vzduchu jak ve společenských prostorách (viz dále) tak i ve sportovních zařízeních (viz dále). Oběžný výtah (paternoster) zajišťuje spojení z přízemí až do vyšších pater budovy.\n\n\n\n\n\n\n\n\n\n\n\nVe vestibulu paláce YMCA se nachází busta T. G. Masaryka a dvě pamětní desky.\nPamětní deska \"YMCA\" připomíná jména předsedů organizace YMCA z let 1919 až 1938; významné zahraniční návštěvy jakož i organizaci \"Americký klub\", která v paláci YMCA sídlila.\nPamětní deska \"Obětem 2. světové války\" připomíná tři sekretáře organizace YMCA (Rudolf Mareš (* 1909 - † 1944), Jaroslav Šimsa (* 1900 - † 1945) a Jaroslav Valenta (* 1911 - † 1942)), kteří zemřeli v letech nesvobody (1939 až 1945) a kteří se účastnili protinacistického odboje. \nDům je od roku 1991 zapsanou kulturní památkou \n\n\n"}
{"id": "1152216", "url": "https://cs.wikipedia.org/wiki?curid=1152216", "title": "Wavves", "text": "Wavves\n\nWavves je americká rocková hudební skupina založená v roce 2008. Původně šlo o projekt zpěváka a kytaristy Nathana Williamse, k němuž se později přidali další hudebníci. První album vyšlo v roce 2008 a následovalo několik dalších. Roku 2013 byla píseň této kapely „Nine Is God“ použita ve videohře \"Grand Theft Auto V\". V roce 2015 skupina přispěla písní „Leave“ na album \"Welcome to Los Santos\". Téhož roku skupina vydala nahrávku \"No Life for Me\", což je kolaborativní album nahrané se skupinou Cloud Nothings.\n\n\n"}
{"id": "1152222", "url": "https://cs.wikipedia.org/wiki?curid=1152222", "title": "Afraid of Heights", "text": "Afraid of Heights\n\n"}
{"id": "1152229", "url": "https://cs.wikipedia.org/wiki?curid=1152229", "title": "Kněžský oděv (římskokatolická církev)", "text": "Kněžský oděv (římskokatolická církev)\n\nTento článek pojednává o kněžském oděvu mimoliturgickém, tedy o takovém oblečení, které není římskokatolickým klérem nošeno pro aktivní slavení liturgických obřadů. Kněžský oděv má za sebou nesmírně dlouhý vývoj a naposledy byl kodifikován po II. vatikánském koncilu.\n\nDokumenty a instrukce vatikánského státního sekretariátu a různých kongregací rozlišují tři řady kněžského mimoliturgického oděvu:\n\nChórové oblečení (lat. habitus choralis) je předepsáno pro preláty, kaplana Jeho Svatosti a kanovníky. Užívá se pro všechny veřejné liturgické slavnosti. Tato forma klerického oděvu by se měla nosit vždy, když se osoba oprávněná k jeho užívání veřejně přesouvá do kostela nebo z něj, je přítomna na mši (ale není celebrantem ani koncelebrantem) a jiných liturgických událostech. Osoby na nižších příčkách v církevní hierarchii tento oděv \"de iure\" nemají, avšak k příležitostem, ke kterým preláti aj. nosí chórový oděv, si například řadoví kněží oblékají přes černou kleriku rochetu a nosí biret.\n\nZákladní složkou chórového oděvu je chórová klerika (klerika v hierarchické barvě, která přísluší jejímu nositeli v hierarchických strukturách Římskokatolické církve), mozeta, rocheta nebo biret.\n\nDruhá forma kněžského oděvu, oděv \"piánský\" (it. abito piano), má svůj název odvozen od papeže Pia IX., který nařídil užívání tohoto oblečení pro papežské audience, a různé slavnostní mimoliturgické příležitosti. Duchovní si tento oděv oblékají například při recepcích, audiencích, slavnostních večeřích, koncertech, rovněž při významných společenských událostech.\n\nOd chórového oděvu se ten piánský liší především striktním nenošením chórové kleriky a rochety. Duchovní (včetně kněží) můžou oděv doplnit černým klerickým kloboukem nebo biretem v odpovídající hierarchické barvě. K mimořádně slavnostním příležitostem se nosí ještě ferraiolo nebo jiný reprezentativní plášť (cappa).\n\nJedná se o neformální oděv kléru, který směl být dříve nošen jen doma, nikdy na veřejnosti. Dnes se ale často užívá namísto oděvu piánského. Obecně se tento druh oděvu skládá z kleriky (nemusí mít lemování v odpovídající hierarchické barvě) a kolárku. Je však svěřeno do rukou místních biskupských konferencí, aby v tom kterém regionu předepsala (nebo nepředepsala) povinný vhodný oděv místního kléru ke každodennímu nošení.\n\nPapež, jako nejvyšší zákonodárce v rámci církevního práva, není v mimoliturgickém oblékání omezen žádným právním předpisem. Papeži náleží k nošení bílá klerika, většinou doplněna expositoriem canonicale. Kleriku přepásává bílým cingulem v podobě šerpy s vyšitým papežským znakem a s třásněmi. Rovněž papeži přísluší pektorální kříž, bílé solideo nebo několik druhů mozet. S oživením některých tradičních částí oděvu v papežském šatníku je spojen Benedikt XVI., který nosil camauro, červené papežské boty nebo například papežskou zimní mozetu. \n\nKardinálové (nehledě na jejich postavení v kolegiu kardinálů) se oblékají následovně:\n\n\n\nPodle následujícího schématu se oblékají patriarchové, arcibiskupové, biskupové (včetně titulárních) a preláti obecně.\n\n\n\nPro kněze je definován pouze oděv piánský. Existuje ale nepsaný zvyk, podle něhož se kněz může obléci na roveň oděvu chórového (na černou kleriku rochetu a na hlavu černý biret se střapcem). Rovněž každodenní oblečení řadových kněží není centrálně dáno, pravomoc je v tomto ohledu svěřena příslušné biskupské konferenci.\n\n\n"}
{"id": "1152230", "url": "https://cs.wikipedia.org/wiki?curid=1152230", "title": "Žába na prameni", "text": "Žába na prameni\n\nŽába na prameni je metonymické označení člověka, který spravuje určitý zdroj, v jehož užívání brání ostatním (např. Kuba na Titanu). Zdroj může spravovat samozvaně nebo pověřeně a samotnému z něj může, ale také nemusí plynout užitek. Další významy:\n\n"}
{"id": "1152231", "url": "https://cs.wikipedia.org/wiki?curid=1152231", "title": "Mohamed Abdelaziz", "text": "Mohamed Abdelaziz\n\nMohamed Abdelaziz (17. srpna 1947 – 31. května 2016) byl generální tajemník Fronty Polisario a prezident Saharské arabské demokratické republiky, státu s částečným mezinárodním uznáním. Vzhledem k tomu, že většina území Západní Sahary je pod kontrolou Maroka, vykonával svůj úřad v exilu v alžírském městě Tindúf.\n\nO jeho místě narození se vedly spory. Podle vlastního oficiálního životopisu se narodil ve Smaře, marocké zdroje však zpochybňují jeho saharský původ tvrzením, že pochází z Marrakéše a jeho otec byl důstojníkem marocké armády. Absolvoval univerzitu v Rabatu a vstoupil do Fronty Polisario, usilující o nezávislost Západní Sahary. Po obsazení země marockými vojsky odešel do exilu a v roce 1976 byl zvolen předsedou Revoluční rady a tedy hlavou státu, roku 1982 se funkce oficiálně přejmenovala na prezidenta republiky. V roce 2015 se začaly objevovat spekulace o jeho zhoršujícím se zdraví a možném odstoupení z funkce, rakovině plic podlehl následující rok. Hlavou státu byl téměř 40 let, a stal se tak nejdéle vládnoucím prezidentem v Africe.\n\nVe funkci se mu podařilo dosáhnout přijetí SADR do Organizace africké jednoty v roce 1982. Pod jeho vedením se Polisario původně orientovalo na země sovětského bloku, po jeho rozpadu začal hledat spojence i na Západě.\nÚčastnil se jednání o Bakerově plánu, který roku 2001 iniciovala Organizace spojených národů a který měl vést k referendu o nezávislosti Západní Sahary, nepodařilo se však dospět k dohodě. Označoval se za umírněného muslima a sekulárního nacionalistu, odsoudil teroristické útoky 11. září 2001.\n"}
{"id": "1152232", "url": "https://cs.wikipedia.org/wiki?curid=1152232", "title": "Bighorn Mountains", "text": "Bighorn Mountains\n\nBighorn Mountains je horské pásmo v severní části státu Wyoming a jižní části státu Montana, ve Spojených státech amerických.\nBighorn Mountains jsou součástí Skalnatých hor. Leží ve střední části amerických Skalnatých hor a tvoří jejich východní hranici vybíhající do oblasti Velkých planin. Vrcholová část pohoří má velehorský reliéf, nejvyšší horou je Cloud Peak (4 014 m).\nV pohoří se nachází řada uzavřených údolí, trogů a ledovcových jezer. Jediný ledovec se nachází na východním svahu nejvyšší hory Cloud Peak.\n\nPohoří vystupuje z rovinaté Wyomingské pánve. Západně leží Bighornská pánev a pohoří Absaroka Range.\nBighorn Mountains byly vyvrásněny laramickou orogenezí, přibližně před 70 milióny lety. Geologicky tvoří pohoří až 2 700 metrů silná vrstva sedimentárních hornin, stáří od prekambria po nižší křídu.\n\nČást pohoří leží nad hranicí lesa, v nižších polohách pak rostou jehličnaté stromy, především douglaska tisolistá, jalovec skalní a borovice ohebná. Z fauny zde žijí jelenec ušatý, jelen wapiti, medvěd černý, los evropský, puma americká nebo orel skalní.\n"}
{"id": "1152235", "url": "https://cs.wikipedia.org/wiki?curid=1152235", "title": "Hirzer", "text": "Hirzer\n\nHirzer ( , 2781 m n. m.) je hora v Sarntalských Alpách v italské provincii Bolzano (region Tridentsko-Horní Adiže). Nachází se asi 12 km severovýchodně od města Merano a 27 km severně od města Bolzano. Hirzer je nejvyšší horou Sarntalských Alp.\n\nNa vrchol je možné vystoupit po značené turistické cestě, například od chaty Hirzerhütte (1983 m n. m.) \n\n"}
{"id": "1152236", "url": "https://cs.wikipedia.org/wiki?curid=1152236", "title": "Jargon File", "text": "Jargon File\n\nJargon File, známý též jako The New Hacker's Dictionary, je online slovník počítačového slangu. Jeho správcem je Eric S. Raymond. S nápadem přišel Raphael Finkel na Stanfordově univerzitě v roce 1975. Slovník je v angličtině a obsahuje více než 2 300 slovních definic. Všechny jsou pod volnou licencí, takže obsah slovníku je volně používatelný. \n\n"}
{"id": "1152239", "url": "https://cs.wikipedia.org/wiki?curid=1152239", "title": "Thorsten", "text": "Thorsten\n\nThorsten je mužské křestní jméno skanidnávského původu. Je to složenina jména boha \"Thora\" a \"sten\" \"kámen\". Staroseverské jméno bylo Þórsteinn. V této podobě je jméno užívané na Islandu.\nJméno je jedním ze skupiny staroseverských jmen zahrnujících theonym Thor, kteráž jsou: \"Thórarin\", \"Thórhall\", \"Thórkell\", \"Thórfinn\", \"Thórvald\". \"Thórvolf\", \"Thórgríd\".\nV anglickém a německém jazyku je dnem boha Thora čtvrtek – \"Thursday\" a \"Donnerstag\".\n\n\n\nPhDr. Miloslava Knappová, Jak se bude vaše dítě jmenovat?\n\n"}
{"id": "1152241", "url": "https://cs.wikipedia.org/wiki?curid=1152241", "title": "Daughtry", "text": "Daughtry\n\nDaughtry je americká rocková hudební skupina, kterou založil finalista páté řady American Idol Chris Daughtry. Jejich první album s názvem \"Daughtry\" bylo vydáno v listopadu 2006. Album, jehož se ve Spojených státech amerických prodalo více než čtyři milióny kopií, bylo oceněno čtyřmi platinovými deskami RIAA. \"Daughtry\" bylo rovněž jmenováno americkým hudebním časopisem Billboard jako nejlépe prodávané album roku. Hity „It’s not over“ a „Home“ se dostaly do Top 5 songů Billboard Hot 100.\n\nDruhé album, \"Leave This Town\", šlo do prodeje v červenci roku 2009. Prodalo se více než 1,3 miliónů kopii, za což kapela získala platinovou desku. Třetí studiová deska s názvem \"Break The Spell\" byla dokončena v listopadu roku 2011. Album debutovalo v žebříčku nejlepších deseti alb podle Billboard 200 chart a získalo zlatou desku RIAA. Jejich čtvrté a dosud poslední album \"Baptized\" bylo vydáno 19. listopadu 2013. Kapela prodala ve Spojených státech více než 8 miliónu desek a ve světě přes 23 miliónů alb.\n\nSoučasní členové\nSoučasní členové turné\nBývalí členové\nBývalí členové turné\n"}
{"id": "1152242", "url": "https://cs.wikipedia.org/wiki?curid=1152242", "title": "Tlustice (rod)", "text": "Tlustice (rod)\n\nTlustice (\"Crassula\") jsou sukulentní byliny pocházející většinou z jižní Afriky a v menší části i ze Střední a Jižní Ameriky i Austrálie. Rod tlustice, příslušející do čeledě tlusticovitých, je tvořen téměř 200 druhy tučnolistých rostlin, z nichž některé jsou od sebe takřka k nerozeznání. Jejich drobné květy bývají sdružovány do nápadných květenství.\n\nJsou to rostliny s mělkým kořenovým systémem, přizpůsobené suchým oblastem, kde je teplo, dlouhé období sucha a v propustné půdě není dostupná spodní voda. Jsou stálezelené, staré listy ale postupně opadávají a zanechávají jizvy. Rostliny si vytvářejí zásobu tekutin v dužnatých listech a lodyhách, některé se proti výparu chrání voskovitým povlakem. Ztrátu vlhkosti snižují uzavřením dýchacích průduchů v době intenzivního slunečního svitu, otvírají se a přijímají oxid uhličitý potřebný k fotosyntéze jen v noci při nižší teplotě a vyšší vzdušné vlhkosti, probíhá u nich tzv. CAM cyklus. Tlustice nejsou mrazuvzdorné, některé druhy snesou po krátkou dobu chlad s poklesem teploty k nule.\n\nRostliny bývají jednoleté i víceleté a dlouhověké, některé ale jsou monokarpické a umírají po odkvětu. Dorůstají do výšky od několika centimetrů až po metr i více, jsou přímé, vystoupavé nebo poléhavé, mají listy s bazální koncentraci v růžici nebo vyrůstající na lodyze či větvích. Masité listy bez palistů jsou protistojné, řapíkaté nebo přisedlé, čepele mají vejčité, podlouhlé, trojúhelníkovité, kopinaté nebo lineární, u báze zúžené, celokrajné, na vrcholu zaoblené nebo s tupou špičku a bývají velké 1 až 7 cm.\n\nOboupohlavné vztyčené květy vyrůstají jednotlivě nebo ve svazečcích z paždí listů a tvoří květenství hlávku, hrozen nebo latu. Květy jsou tři až pětičetné, vytrvalé kališní lístky jsou vespod srostlé, bílé, krémové, žluté neb červené korunní lístky jsou střechovitě uspořádané. V květu bez češule je stejný počet plodných tyčinek s volnými nitkami a s podélně se otevírajícími prašníky. Gyneceum je složeno ze tři až pěti plodolistů, několikadílný semeník obsahuje 20 a více vajíček. Květy mají nektaria a jsou opylovány hmyzem nebo drobnými ptáky. Plody jsou podélně se otvírající tobolky se třemi až pěti měchýřky obsahují drobná semena rozptylována větrem.\n\nTlustice můžeme rozmnožovat vegetativně nebo semeny. Při cíleném rozmnožování se na jaře používají listové nebo vrcholové řízky, kterým se po nařezání nechají řezné plochy zaschnout. Sází se do jen mírně vlhkého písku nebo písčité kompostové zeminy, kde na plném slunci, při teplotě 15 až 20 °C, brzy zakoření. Při přesazování nepoužíváme výživný substrát, protože rostliny v něm mohutně narůstají a ztrácejí přirozený charakter. Podobným způsobem se rozmnožují i v přírodě, kdy z odpadlého listu nebo větvičky vyroste nová rostlina. Při pohlavním rozmnožování vyséváme droboučká semena do vlhkého písku ještě před otevřením tobolky, vypěstovat větší rostlinu však trvá několik let.\n\nTlustice jsou rostliny rozmanitého vzhledu a nestejné náročnosti, hodně jich je oblíbeno pro svůj zvláštní vzhled a toleranci k suchým bytům s ústředním topením. Ve středoevropských podmínkách se některé nenáročné druhy pěstují celoročně jako pokojové rostliny nebo se přes léto umísťují do zahrad na plné slunce a chrání před přílišnou vlhkostí. Zahradnické podniky obvykle nabízejí odolné druhy, v bytových podmínkách ale rostliny většinou nevykvetou.\n\nNejčastěji se pěstují:\n\n\n \n"}
{"id": "1152248", "url": "https://cs.wikipedia.org/wiki?curid=1152248", "title": "Finská sociálně demokratická strana", "text": "Finská sociálně demokratická strana\n\nFinská sociálně demokratická strana (, zkr. SDP) je největší finská levicová strana. Zároveň je dosud nejúspěšnějším finským politickým uskupením. Od roku 1937 pravidelně vládla až do roku s výjimkou období 1957–66 a 1991–1995.\n\nFinská sociální demokracie počátku se vyznačovala silně radikálním programem a strana se zřekla marxistického konceptu třídního boje až na počátku 50. let 20. století. Od té doby strana prosazuje umírněnější politiku a ve finském stranickém systému zaujímá levý střed politického spektra. Strana si klade za cíl především společnost založenou na socialistických hodnotách, přičemž prostředkem k jejímu dosažení mají být sociální reformy. V ekonomických otázkách zastávají finští demokraté model sociálně tržní ekonomiky.\n\nVedle tradičních levicových témat strana přejala také některé programové prvky typické pro tzv. Novou levici. Program SDP klade důraz také \"zelená\" environmentální témata a také rozšíření možností politické participace občanů.\n\nPokud jde o postoj SDP k evropské integraci, tak zaujímá silně proevropský postoj a staví se za federalizaci Evropy. Mezi členy panuje v této otázce víceméně shoda, čímž se liší od švédských či norských sesterských stran, u nichž je přítomné silné euroskeptické křídlo.\n"}
{"id": "1152251", "url": "https://cs.wikipedia.org/wiki?curid=1152251", "title": "Patricia Petibonová", "text": "Patricia Petibonová\n\nPatricia Petibon (* 27. února 1970, Montargis) je francouzská koloraturní sopranistka. \n\nStudovala zpěv na Národní konzervatoři hudby a tance v Paříži, kde v roce 1995 získala první cenu.\n\nJejí repertoár zahrnuje francouzskou barokní a klasickou hudbu. Zpívá také árie např. od Georga Friedricha Händela, Mozarta, ale i od moderních skladatelů jako jsou Poulenc, Bernstein, Copland nebo Bacri. \n\nSpolupracovala s dirigenty jako např. William Christie (zejména s jeho barokním souborem \"Les Arts Florissants\"), John Eliot Gardiner, Marc Minkowski, Nikolaus Harnoncourt, Daniel Harding, s režisérem Bobem Wilsonem nebo s rakouským souborem Concertus Musicus Wien. V roce 1996 debutovala v Národní pařížské opeře s operou Jeana-Philippe Rameaua \"Hippolitus a Aricia\". Kromě mnoha ženských rolí, které představují naivní nebo extravagantní ženy, ztvárňuje i tragické postavy, jako např. titulní roli v opeře \"Lulu\" od Albana Berga, se kterou debutovala v roce 2010 v Barceloně.\n\n\n\n"}
{"id": "1152254", "url": "https://cs.wikipedia.org/wiki?curid=1152254", "title": "Rodný dům Jána Hollého", "text": "Rodný dům Jána Hollého\n\nRodný dům Jana Hollého se nachází ve středu obce Borský Mikuláš v okrese Senica. Tento jednoduchý dům byl postaven v druhé polovině 18. století. Je historickou památkou. Má pouze dvě místnosti: černou kuchyň a jeden pokoj, který sloužil jako jídelna, ložnice i jako obývák. V kuchyni se nachází ohniště s otevřeným komínem (střecha byla slaměná a kouř stoupal na půdu) a v pokoji je postel, stůl, kamna a několik málo kusů nábytku. Okna nebyla zasklená, zavřít je lze jen díky okenicím.\n\nNa domě je pamětní tabule a v zahradě se nachází socha sedícího Jána Hollého od Jána Koniarka.\n\n"}
{"id": "1152256", "url": "https://cs.wikipedia.org/wiki?curid=1152256", "title": "Steve Collins", "text": "Steve Collins\n\nSteve Collins (* 13. března 1964 Thunder Bay) je bývalý kanadský skokan na lyžích. Pochází z indiánského kmene Odžibvejů. Byl známý svým originálním stylem skoku zvaným „delta“, při kterém držel špičky lyží u sebe, zatímco paty co nejdále od sebe.\n\nVe Světovém poháru debutoval v prosinci 1979 a hned v prvním závodě v Cortině d’Ampezzo se umístil v první desítce. V roce 1980 se stal juniorským mistrem světa, startoval na olympiádě 1980, kde skončil na velkém můstku devátý. Na můstku Salpausselkä v Lahti se stal 9. března 1980 vítězem závodu Světového poháru. Podařilo se mu to ještě před šestnáctými narozeninami a drží rekord historicky nejmladšího vítěze ve Světovém poháru. V celkovém pořadí Světového poháru 1979/80 skončil na dvanáctém místě. Sezónu zakončil vítězstvím na \"Týdnu letů na lyžích\", který se konal na nově otevřeném Čerťáku v Harrachově, přičemž skočil svůj osobní rekord 172 metrů. Na tento úspěšný vstup mezi skokanskou elitu však nedokázal navázat kvůli potížím se životosprávou.\n\nV prosinci 1980 vytvořil světový rekord na velkém můstku, když skočil 128,5 metru. V roce 1981 byl třetí na MS juniorů, poté byl třetí v závodě SP na domácím můstku v Thunder Bay. Na seniorském mistrovství světa v klasickém lyžování 1982 byl dvacátý první v individuálním závodě a s kanadským družstvem obsadil páté místo. Na olympiádě 1984 vybojoval 25. místo na středním a 36. místo na velkém můstku. V prosinci 1985 získal v Lake Placid své poslední umístění na stupních vítězů ve Světovém poháru, když byl třetí. Na olympiádě 1988, konané v Kanadě, byl třináctý na středním, třicátý pátý na velkém můstku a devátý v soutěži družstev.\n\n"}
{"id": "1152257", "url": "https://cs.wikipedia.org/wiki?curid=1152257", "title": "Finští křesťanští demokraté", "text": "Finští křesťanští demokraté\n\nFinští křesťanští demokraté (finsky \"Suomen kristillisdemokraatit\", KD) je finská politická strana vzniklá v roce 1958 především odchodem části členů Národní koaliční strany jako tzv. Finská křesťanská liga (Suomen Kristillinen Liitto, SKL). Jedná se o menší uskupení zastupující zejména aktivní věřící finské evangelické církve, jehož podpora se pohybuje v rozmezí 3-5 %.\n\nStrana se profiluje jako sociálně konzervativní a klade si za cíl hájit křesťanské hodnoty ve veřejném životě. Vystupuje proti jevům, které podle ní ohrožují tradiční morálku finské společnosti jako jsou např. pornografie, prostituce či rozpady rodin. Právě její důraz na sociálně-etické otázky jí odlišuje od většiny dalších finských uskupení a výrazně snižuje její koaliční potenciál. V ostatních otázkách se ale příliš neliší od ostatních finských politických stran, protože prosazuje sociálně tržní ekonomiku, ochranu lidských práv či opatření na ochranu životního prostředí.\n\nNa rozdíl od většiny křesťanskodemokratických stran v zemích s katolickou tradicí zaujímají finští křesťanští demokraté mnohem euroskeptičtější postoje.\n"}
{"id": "1152261", "url": "https://cs.wikipedia.org/wiki?curid=1152261", "title": "Antonín Tejnor", "text": "Antonín Tejnor\n\nAntonín Tejnor (27. dubna 1923, Litovice, dnes součást Hostivic – 11. února 1997, Praha) byl český lingvista, bohemista a překladatel z němčiny.\n\nNarodil se Litovicích (dnes součást Hostivic) v rodině Antonína Tejnora (1895-1976), úředníka Československých státních drah a starosty Litovic v letech 1930–1945. Vystudoval jak pedagogickou, tak i filozofickou fakultu UK v Praze. Postupně se stal předním odborníkem v oblasti jazykového vzdělávání na středních školách, středních odborných školách a středních odborných učilištích. Kromě jazykovědných časopisů přispíval i do odborných periodik z jiných oblastí (lékařství, geografie, chemie atp.). Od roku 1961 započal pracovati v Ústavu pro jazyk český a působil zde také jako vedoucí terminologického oddělení. Dlouhodobě přispíval do časopisu \"Naše řeč\" a v letech 1974-1972 byl redaktorem tohoto časopisu. Je autorem řady učebnic a odborných článků publikací, věnoval se rovněž překladům dobrodružných příběhů německých autorů.\n\n\n"}
{"id": "1152268", "url": "https://cs.wikipedia.org/wiki?curid=1152268", "title": "Národní koaliční strana", "text": "Národní koaliční strana\n\nNárodní koaliční strana (finsky \"Kansallinen kokoomus\", zkráceně KOK) je umírněně pravicové finské politické uskupení. Podílela se na vládě po většinu meziválečného období. Po většinu poválečného období naopak zůstávala v opozici. Je považována za stranu podnikatelů a velkých vlastníků půdy. Její voliči se však rekrutují ve větší míře i z řad důchodců či úředníků.\n\nJedná se o stranu, jejíž hlavní priority jsou důraz na rodinu a bezpečnost. Podobně jako většina hlavních politických stran zastává v ekonomických otázkách koncept sociálně tržní ekonomiky, ovšem s důrazem na individuální odpovědnost a prosazováním nízkých daní. V oblasti zahraniční politiky se staví silně proevropsky a Evropskou unii považuje za klíčového garanta bezpečnosti země.\n"}
{"id": "1152269", "url": "https://cs.wikipedia.org/wiki?curid=1152269", "title": "Ján Koniarek", "text": "Ján Koniarek\n\nJán Koniarek (30. ledna 1878, Voderady – 4. května 1952, Trnava) byl slovenský sochař, jeden ze zakladatelů novodobé slovenské plastiky.\n\nNarodil se ve Voderadech. Studoval na Uměleckoprůmyslové škole v Budapešti. Na podnět svého učitele navštěvoval také umělecké školy v Římě. Po návratu do Pešti studoval na tamní akademii v mistrovské škole svého krajana profesora Alojze Štróbla. V letech 1902 – 1904 dokončil svá studia u profesora W. von Rumanna na akademii v Mnichově. V letech 1908 až 1914 byl portrétistou královského dvora v Bělehradě. Velká část jeho děl byla zničena během první světové války. Po roce 1918 se usadil v Trnavě, kde měl i ateliér. Zde žil až do své smrti. Od návratu na Slovensko si mnoho sliboval, ale nízké společenské poměry a manipulace v konkurzech ho přivedly ke stažení se do pozadí. Jméno Jána Koniarka nese na jeho počest \"Galéria Jána Koniarka v Trnave\", kde se nachází i část autorova díla ve stálé expozici.\n\nKoniarkova tvorba je poznamenána secesními a impresionistickými vlivy přelomu 19. a 20. století. Jeho památník padlým v první světové válce v Trnavě patří k najexcelentnejším dílům \"rodinizmu\" na Slovensku. V Trnavě se nachází i sousoší Antona Bernoláka či socha Milana Rastislava Štefánika. V Bratislavě jsou připisovány jeho autorství sochy alegorií na budově bývalé Tatra banky, dnes ministerstva kultury SR (architekt Milan Michal Harminc). Vytvořil sochu sedícího básníka Jána Hollého, která je umístěna v jeho rodném domě v Borském Mikuláši. Je autorem mnoha impresivních portrétních studií a monumentálních pomníků.\n\n"}
{"id": "1152275", "url": "https://cs.wikipedia.org/wiki?curid=1152275", "title": "Filip Turek", "text": "Filip Turek\n\nFilip Turek (* 24. května 1972 v Českých Budějovicích) je bývalý český hokejový centr, odchovanec českobudějovického Motoru. Mimo Česko působil ve Finsku, Švédsku a na Slovensku.\n\nPo roce 2005 odehrál tři utkání za národní tým.\n\n"}
{"id": "1152277", "url": "https://cs.wikipedia.org/wiki?curid=1152277", "title": "Metochie", "text": "Metochie\n\nMetochie nebo Dukagjini (, \"/Metohija\") je velká pánev a název regionu, který zaujímá jihozápadní část Kosova. Region pokrývá 35 % (3891 km) z celkové plochy Kosova. Podle sčítání lidu z roku 2011 zde žije 700 577 obyvatel.\n\nMetochie zahrnuje tři ze sedmi okruhů Kosova:\n\nV albánštině se oblast nazývá \"Rrafshi i Dukagjinit\" a znamená \"Dukagjinskou plošinu\", toponym (v albánštině) jména rodiny Dukagjini.\n\nJméno \"Metochie\" pochází z řeckého slova μετόχια (\"metóchia, metochion\"), což znamená „klášterní panství“ –  odkaz k velkému počtu obcí a sídel v regionu, které byly ve vlastnictví srbských pravoslavných klášterů a k hoře Athos v průběhu středověku.\n\nPojem „Kosovo a Metochie“, , byl oficiálně užíván pro provincii až do roku 1974, kdy ústavní status Kosova prodělal zásadní změny v nově zřízené ústavy v Socialistické federativní republice Jugoslávie. Ústava z roku 1974 vyškrtla název „Metohchie“ a „Kosovo“ se stalo oficiálním názvem provincie jako celek. Tato změna nebyla akceptována v Srbsku, kde se starý název nadále používal (například v memorandu o Srbské akademie věd a umění v roce 1986). V roce 1989 srbský prezident Slobodan Milošević vyhlásil novou ústavu pro Srbsko, která výrazně snížila autonomii provincie a obnovil staré jméno, a tak symbolicky rozepnul dřívější reformy.\n\nMetochie je 23 km široká ve svém nejširším místě a asi 60 km dlouhá, v průměrné nadmořské výšce 450 metrů. Její hlavní řekou je Bílý Drin. Je ohraničené pohořím Mokra Gora na severu a severozápadu, Prokletije na západě, Paštrik (), na jihozápadě Šar planina () na jihu a jihovýchodě a Drenica, která odděluje Metochii od zbytku Kosova na východě a severovýchodě.\n\nGeografické rozdělení na Metochii a východní Kosovo vytváří rozdíly mezi flórou a faunou těchto dvou oblastí. Metochie má charakteristické vlivy Středozemního moře, zatímco ekologie východního Kosova se neliší od Centrálního Srbsko.\n\nMetochie se skládá z úrodné orné půdy s mnoha malými řekami, které poskytují vodu pro zavlažování a v kombinaci se středomořským klimatem poskytují vynikající úrodná pole s výjimkou pro obiloviny. Tato oblast je dobře známa pro své vysoce kvalitní vinice, ovocné sady a pro pěstování kaštanů a mandloní.\n"}
{"id": "1152279", "url": "https://cs.wikipedia.org/wiki?curid=1152279", "title": "Kostel Božského srdce Ježíšova (Partizánske)", "text": "Kostel Božského srdce Ježíšova (Partizánske)\n\nKostel Božského srdce Ježíšova je římskokatolický kostel ve slovenském městě Partizánske. Navrhl ho významný český architekt Vladimír Karfík. Stavba dotváří důležitou kompoziční osnovu města a dodnes je jeho známou dominantou. Základní kámen kostela byl posvěcen 8. července 1943. Svěcení kostela naplánované na 25.-26. května 1949 překazil nový komunistický režim, kostel byl neoficiálně vysvěcen 25. června téhož roku, oficiálně až 2. září 1989.\n\nMěsto Baťovany (později Partizánske) vzniklo doslova na zelené louce. Známý Baťův architekt Vladimír Karfík pomohl vybudovat ideální město spojující zóny výroby, bydlení a odpočinku. Rozsáhlé centrální náměstí tvořil zčásti park a zčásti dlážděné plochy, kolem kterých byly situovány objekty Společenského domu, radnice a obchodního domu. K dokončení myšlenky urbanistického návrhu chyběla dominanta náměstí - kostel. Ten vznikl z jednoho z provizorních dřevěných domků. V červenci 1942 bylo rozhodnuto, že v Baťovanech bude vybudován římskokatolický kostel Božského srdce Ježíšova. Stavbou byla pověřena římskokatolická farnost města a jeho vybudováním firma Baťa, a.s. Šimonovany. Stavbu chrámu navrhl a vypracoval rovněž V. Karfík.\n\nPůvodní návrh kostela pochází z roku 1937 a Karfík ho navrhl do moravského města Baťov (dnes část Otrokovic). Kostel nebyl zrealizován, ale jeho návrh později posloužil při výstavbě nejvelkolepější stavby náměstí v Partizánskem. Návrh kostela v Partizánskem se mírně liší od původního návrhu, vzhledem k tomu, že se nachází v jiné lokalitě a od původního plánu tehdy uběhlo již 10 let. Nejvýraznější změna je ve velikosti kostela – proti původnímu návrhu je kostel o 10 metrů kratší.\n\nDne 8. července 1943 byl posvěcen a uložen základní kámen banskobystrickým biskupem Andrejem Škrábikem za přítomnosti prezidenta Jozefa Tisa. Dne 11. srpna 1944 stavební oddělení firmy Baťa začalo na stavbě intenzivně pracovat. Ještě téhož roku bylo oznámeno, že stavba kostela nebyla pojata do dvouletého budovatelského plánu. Pro dokončení prací bylo potřeba asi 3 milionů korun. Nedostatek finančních prostředků stavbu kostela zkomplikoval, zpomalil a nakonec do května 1947 i zastavil. Zdrojem financí na dostavbu se pak staly nedělní sbírky, zejména mezi zaměstnanci firmy Baťa.\n\nČtyři zvony kostela jsou zasvěceny sv. Josefovi, sv. Štěpánovi, sv. Antonínovi a Panně Marii. Zvony vyrobil a dodal závod KOVOLIS.\n\nNosné pilíře v lodi chrámu, podlaha, oltář, obětní stůl, kříž na čelní stěně a všechno ostatní obložení je vyrobeno z tuhárského mramoru. Kostelní lavice, zpovědnice a nábytek ze dřeva vyrobili a instalovali zaměstnanci truhlářské dílny firmy Baťa v Pravenci.\n\nHlavní síňový obřadní prostor má 270 míst k sezení a výšku 9,9 m. Do 43metrové věže se vine subtilní ocelové schodiště, které ústí v prostoru zvonů. Odtud je přístupný úzký exteriérový ochoz s unikátním výhledem na město. Ve vnitřním jednolodním prostoru kostela má dominantní postavení osm sloupů s kruhovým průřezem obložených narůžovělým umělým mramorem.\n\nCelý interiér kostela, ústřední postava Ježíše Krista, sošky apoštolů, 14 zastavení křížové cesty, reliéfy sv. Rodiny a snímání z kříže, Kristus v hrobě, znaky evangelistů nad vchodem do kostela i socha Panny Marie v lurdské jeskyni jsou dílem sochaře Tibora Bártfaye.\n\n\n"}
{"id": "1152281", "url": "https://cs.wikipedia.org/wiki?curid=1152281", "title": "Obraceč tahu", "text": "Obraceč tahu\n\nObraceč tahu, reverzní tah, nebo zpětný tah je dočasné přesměrování tahu leteckých motorů tak, aby jejich tah směřoval dopředu a působil tak proti dopřednému pohybu letadla a zpomalil ho. Systémy zpětného tahu se používají u většiny dnešních proudových letadel, jak civilních, tak vojenských. Používání obraceče tahu umožňuje použití kratší přistávací dráhy a snižuje opotřebení brzd. Obraceč tahu se obvykle zapíná bezprostředně po dotknutí koly letounu přistávací dráhy. Také je možné jej použít v neočekávaných situacích, kdy je nutné co nejdříve zabrzdit letoun (například při vzletu). Reverzní tah využívají také vrtulové letouny, které jsou vybaveny stavitelnými vrtulemi, které umožňují nastavení do záporného úhlu (a tak způsobují záporný tah).\n\nV principu obraceč tahu pracuje takovým způsobem, aby přesměroval výkon motoru dopředu, protože to však není technicky možné a ani žádoucí, je tok plynů směřován jen přibližně 45° vpřed. Směrování výtokových plynů proudových motorů je řešeno mechanicky.\n\nNejjednodušší systém reverzního tahu je u vrtulových letounů. Pro reverzní tah potřebuje být vybaven stavitelnými vrtulemi, které umožňují nastavení do záporného úhlu, čímž způsobují záporný tah.\n\nNapříklad Grumman E-2 Hawkeye.\n\n\nNesprávné fungování či samovolné spuštění zpětného tahu stálo za několika nehodami. Nejznámější z nich je pád letu Lauda Air 4 (Boeing 767-300ER), vyvolaný samovolnou aktivací obraceče tahu u jednoho z motorů za letu, který vyústil v úmrtí všech 223 osob na palubě.\n\n\n"}
{"id": "1152284", "url": "https://cs.wikipedia.org/wiki?curid=1152284", "title": "Mochtár Belmochtár", "text": "Mochtár Belmochtár\n\nMochtár Belmochtár, známý také jako Belauer („jednooký“) nebo Chálid Abú al-Abbas (* 1. června 1972, Ghardája, Alžírsko) je alžírský džihádista, bývalý pašerák a obchodník se zbraněmi.\n\nNarodil se ve východním Alžírsku ve městě Ghardája. Jako 19letý odjel do Afghánistánu, kde se koncem 80. let 20. století účastnil bojů proti sovětským silám. Poté bojoval během Alžírské občanské války (1991–2002) v řadách Ozbrojené islámské skupiny (GIA) a později GSPC, a to především v jižních saharských regionech.\n\nJe jedním z hlavních tvůrců myšlenky připojení alžírských džihádistů k Al-Káidě a roku 2007 stál za založením organizace Al-Káida v islámském Maghrebu (AQMI). Stal se jejím šéfem a jako první rozšířil její působnost i do dalších saharských a sahelských zemí, především do Mali. Kvůli nebezpečí jeho teroristických aktivit se od té doby nekoná rallye Paříž-Dakar na africkém kontinentě.\n\nV prosinci 2012, po dlouhodobých neshodách s ostatními předáky AQMI, založil vlastní nové hnutí Maskovaný prapor, též zvaný Krvepřísežníci, jehož cílem je zavedení práva šaría na severu Mali, v té době ovládaném islamisty. Jako svoji základnu si zvolil město Gao, okupované islamistickým hnutím MUJAO. Stojí za únosem sedmi alžírských diplomatů, který se uskutečnil 5. srpna 2012 v Gao, z nichž 5 bylo propuštěno, jeden (vicekonzul Taher Touati) byl popraven a poslední, Boualem Saïes, zemřel v zajetí na následky nemoci. Údajně organizoval koordinovaný útok a přepadení hotelu Radisson Blu v malijském hlavním městě Bamaku (20. listopadu 2015), který si vyžádal desítky obětí.\n"}
{"id": "1152285", "url": "https://cs.wikipedia.org/wiki?curid=1152285", "title": "Hard Luck Woman", "text": "Hard Luck Woman\n\nHard Luck Woman je píseň americké rockové skupiny Kiss vydaná na albu Rock and Roll Over. Píseň napsal Paul Stanley původně pro zpěváka Roda Stewarta , ale po úspěchu balady Beth se skupina rozhodla si píseň ponechat pro sebe a vydat ji jako singl. Zpívá opět Peter Criss a jde o pokus navázat baladou na předešlý singlový úspěch.Song se umístil na 15 místě žebříčku.\n„Hard Luck Woman“ se objevila na následujících albech Kiss:\n"}
{"id": "1152289", "url": "https://cs.wikipedia.org/wiki?curid=1152289", "title": "Calling Dr. Love", "text": "Calling Dr. Love\n\nCalling Dr. Love je píseň americké rockové skupiny Kiss vydaná na albu Rock and Roll Over. Píseň napsal zpěvák a baskytarista Gene Simmons. Píseň je druhým singlem z alba a čtvrtým songem který se dostal do Top 20 kde dosáhla na 16 místo. Píseň byla hojně hrána na živých vystoupeních a také se objevila na mnoha výběrech skupiny.\n\n„Calling Dr. Love“ se objevila na následujících albech Kiss:\n"}
{"id": "1152292", "url": "https://cs.wikipedia.org/wiki?curid=1152292", "title": "Shock Me", "text": "Shock Me\n\nShock Me je píseň americké rockové skupiny Kiss vydaná na albu Love Gun. Píseň napsal Ace Frehley, který se inspiroval událostí z Rock and Roll Over Tour. Tehdy byl při koncertu v Lakeland Civic Center v Lakelandu na Floridě zasažen elektrickým proudem poté, co se při začátku show dotkl rukou zábradlí u schodiště, které nebylo uzemněné. Koncert nakonec začal o 30 minut později a Ace ho celý odehrál.\n\n„Shock Me“ se objevila na následujících albech Kiss:\n\n"}
{"id": "1152294", "url": "https://cs.wikipedia.org/wiki?curid=1152294", "title": "Aleksander Kreek", "text": "Aleksander Kreek\n\nAleksander Kreek (21. července 1914 Lihula — 19. srpna 1977 Toronto) byl estonský koulař, mistr Evropy z roku 1938.\n\nNejúspěšnější sezónou pro něj byl rok 1938 – stal se v Paříži mistrem Evropy ve vrhu koulí. Jeho nejlepší osobní výkon v této disciplíně byl 16,40 m. Po sovětské okupaci Estonska v roce 1940 uprchl do Švédska. Později emigroval do Kanady, kde také zemřel. Jeho vnuk Adam Kreek se v roce 2008 stal olympijským vítězem ve veslování.\n\n"}
{"id": "1152295", "url": "https://cs.wikipedia.org/wiki?curid=1152295", "title": "Šerif a mimozemšťan", "text": "Šerif a mimozemšťan\n\nŠerif a mimozemšťan (v originále \"Uno sceriffo extraterrestre - poco extra e molto terrestre\") je sci-fi komediální film z roku 1979 od režiséra Michela Lupa. \n\nŠerif Hall je oblíbený šerif v americkém městě Newnan. Jednoho večera se na své stanici dozví, že se ztratil syn obyvatelky Newnanu Paní Parkerové a proto se rozhodne tohoto chlapce hledat. Kromě jeho najde i zvláštního chlapce který tvrdí, že pochází z vesmíru. Šerif každou chvíli chce zjistit jak se zvláštní chlapec jmenuje, ale chlapec mu opakovaně tvrdí, že se jmenuje H7-25. Halla přesvědčí až svoji technologií, \"Fotonovým paprskem\" a následně mu šerif začne věřit. O H7-25 se ale doví i armáda a ta ho chce unést a využít pro své plány. Když H7-25 unesou, šerifovi zbývá udělat jedinou věc - vydat se na armádní základnu, vysvobodit H7-25 a následně ho vrátit jeho otci, který se blíží k zemi.\n\n"}
{"id": "1152300", "url": "https://cs.wikipedia.org/wiki?curid=1152300", "title": "Christine Sixteen", "text": "Christine Sixteen\n\nChristine Sixteen je píseň americké rockové skupiny Kiss vydaná na albu Love Gun. Píseň napsal zpěvák a baskytarista Gene Simmons. Song vypráví o starším muži a 16leté Christine.Kvůli dvojsmyslným textům se rádia zdráhala píseň zařadit do svých play listů. I tak se dostala na 25. místo v Billboard Hot 100 a v Kanadě na 22. místo.\n\n„Christine Sixteen“ se objevila na následujících albech Kiss:\n\n"}
{"id": "1152303", "url": "https://cs.wikipedia.org/wiki?curid=1152303", "title": "Kat (film, 2004)", "text": "Kat (film, 2004)\n\nKat (v anglickém originále The Punisher) je americký akční film z roku 2004, který natočil Jonathan Hensleigh podle komiksových příběhů o Punisherovi. Šlo o režijní prvotinu zkušeného scenáristy např. \"Smrtonosné pasti 3\". Do amerických kin byl film, jehož rozpočet činil 33 milionů dolarů, uveden 16. dubna 2004, přičemž celosvětově utržil 54 700 105 dolarů. Českým divákům snímek téhož roku připravila společnost Bontonfilm.\n\nFrank Castle je tajný agent FBI, který v přestrojení proniká do zločineckých struktur. V Tampě, při své poslední akci před odchodem do výslužby, odhalí zájemce o zakoupení nelegálních zbraní; během policejního zákroku je ale zastřelen Bobby Saint, syn místního kriminálního bosse Howarda Sainta. Ten po zjištění Castleovy totožnosti mu nechá na Portoriku vyvraždit celou rodinu. Castle se vrátí do Tampy a má v plánu se Saintovi pomstít.\n\n\nVe vedlejších rolích se objevili také Omar Avila, Mark Collie, Antoni Corone, Marc Macaulay, Jim Meskimen, Kevin Nash, Tom Nowicki, Marco St. John, Eduardo Yáñez a další.\n\nV lednu 2005 společnost Volition vydala pro platformy Xbox a PlayStation 2 videohru \"The Punisher\" na motivy komiksové předlohy i filmu.\n\n"}
{"id": "1152305", "url": "https://cs.wikipedia.org/wiki?curid=1152305", "title": "Bernardo Sabadini", "text": "Bernardo Sabadini\n\nBernardo Sabadini (také Sabbadini nebo Sabatini) (1. pol. 17. století Benátky – 26. listopadu 1718 Parma) byl italský hudební skladatel a varhaník.\n\nNarodil se nejspíše v Benátkách v první polovině 17. století. V letech 1662–1672 byl asistentem Johann Rosenmüllera a nástrojovým mistrem na konzervatoři \"Ospedale della Pietà\" v Benátkách. V roce 1681 odešel do Parmy, kde se stal varhaníkem u dvora vévody Odoarda II. Farnese (1666–1693). V roce 1689 byl jmenován sbormistrem a varhaníkem vévodského kostela a v roce 1692 ředitelem kůru. Své postavení si uchoval i za vlády Odoardova bratra Františka Farnese (1694–1727).\n\nV letech 1686–1700 byl odpovědný za přípravu a provoz hudebních divadel \"Nuovissimo Teatro Ducale di Parma\" a \"Nuovo Teatro Ducale di Piacenza\". Komponoval opery pro tato divadla. Spolupracoval s libretisty Lotto Lottim, Aurelio Aurelim a Giovanni Tamagnim. Během jeho působení u parmského dvora dosáhla operní představení vysoké úrovně, srovnatelné s nejlepšími italskými divadly té doby. Díla, která uváděl na parmské jeviště pod svými jménem, byla často adaptací oper jiných skladatelů hraných v benátských divadlech. Rozsah autorské tvůrčí práce lze dnes jen těžko posoudit, nehledě k tomu, že v barokní době byla otázka autorství posuzována zcela jinak než dnes.\n\nV posledních letech svého života uváděl svá díla i mimo Parmu, zejména v Turíně, Římě, Janově a Pavii. Zemřel v Parmě 26. listopadu 1718.\n\n\n\n"}
{"id": "1152306", "url": "https://cs.wikipedia.org/wiki?curid=1152306", "title": "Kat (rozcestník)", "text": "Kat (rozcestník)\n\nKat může být:\n\n"}
{"id": "1152312", "url": "https://cs.wikipedia.org/wiki?curid=1152312", "title": "Lucie Bittalová", "text": "Lucie Bittalová\n\nLucie Bittalová (15. prosince 1987 Valtice – 20. listopadu 2015) byla česká aktivistka, která pracovala pro iniciativu HateFree Culture. Širší pozornosti se jí dostalo v souvislosti s osvětovou kampaní Měsíc raka, zaměřenou na prevenci rakoviny děložního čípku.\n\nNarodila se roku 1987 ve Valticích jako jedna z trojice sourozenců a poté část života strávila v Bohumíně. Dálkově studovala anglistiku na Masarykově univerzitě v Brně. Zajímala se o veřejné dění a angažovala se v různých projektech. Pro organizaci HateFree Culture pracovala na kampaních k rozptylování předsudků. Mediálně známým se stal její podvod, jímž napálila organizátora rasistické demonstrace Lukáše Kohouta (proslaveného vlastními podvody), když mu nabídla zajištění zvukové aparatury.\n\nPři studijním pobytu Erasmus v Berlíně zpozorovala zdravotní potíže a počátkem roku 2015 jí byla ve Všeobecné fakultní nemocnici v Praze diagnostikována rakovina děložního čípku ve fázi, kdy nádor nebylo možné operovat, na plicích se jí vytvořily metastáze a prognózy byly nepříznivé. Na vlastní žádost pak byla od jara léčena v Brně. Ukončila studium i svou práci v HateFree Culture. \n\nV létě téhož roku se stala tváří kampaně Měsíc raka, v níž se doznala, že podcenila prevenci, a nabádala ostatní ženy k neopakování svého přístupu. Projekt byl specifický svým humorem, s hravou grafikou od Adama Hrubého, písní od dua Čokovoko a také osobním blogem Bittalové. Pouhý den a půl po spuštění kampaně se k webu přihlásilo 11 tisíc lidí. V souvislosti s kampaní Měsíc raka byla později Bittalová účastníky odborné konference Public Relations Summit zvolena PR osobností roku. V anketě Křišťálová Lupa obsadila sedmé místo v kategorii Projekt roku. Čelila však také nepřejícím či přímo nenávistným reakcím, např. že si rakovinu vymyslela nebo že si ji za své veřejné angažmá zaslouží.\n\nJejí rakovina pokročila do nejzazšího, čtvrtého stadia a léčba nebyla úspěšná, na poslední dny se nechala z nemocnice převézt domů do péče matky. Zemřela 20. listopadu 2015.\n\nDne 31. května 2016 byla Bittalová oceněna in memoriam cenou Gratias Tibi humanitární společnosti Člověk v tísni v kategorii do 30 let.\n\n"}
{"id": "1152313", "url": "https://cs.wikipedia.org/wiki?curid=1152313", "title": "Buřňák středomořský", "text": "Buřňák středomořský\n\nBuřňák středomořský (\"Puffinus yelkouan\") je středně velký mořský pták z čeledi buřňákovitých, z rodu \"Puffinus\". Někteří biologové označují tento druh i jako poddruh buřňáka severního, oficiálně je to ale samostatný druh.\n\nBuřňák středomořský byl dříve považován za poddruh buřňáka severního. Od jejich rozdělení již uplynulo více jak deset let, někteří biologové ale stále buřňáka středomořského uvádějí jako poddruh. Krátce po jejich rozdělení se od sebe oddělili i buřňák severní a baleárský. Pravděpodobně se skutečně jedná o příbuzné druhy, ale rozdělily se již před více než 2 miliony let.\n\nBuřňák středomořský nemá žádné poddruhy.\n\nBuřňák středomořský je 30-38 cm dlouhý pták s rozpětím křídel od 76 do 89 cm. Je pro ně typické plachtění nad vodou, při kterém jedno křídlo ve vodě máčí a vytváří \"brázdu\". Ve výšce vypadají buřňáci středomořští jako letící kříž, jelikož mají křídla vůči tělu v 90° úhlu. Dolní partie těla jsou bílé, horní partie tmavě hnědé až šedé.\n\nPři letu nad mořem jsou tišší a nevydávají žádné zvuky, v chovných koloniích jsou ale naopak velmi hlasití. Vydávají zvuky podobné chraptivému kdákání, které je vyšší než u buřňáků severních.\n\nBuřňáka středomořského je snadno zaměnit s buřňákem baleárským, který se po většinu roku vyskytuje na podobných místech a má také špinavě bílé dolní partie. Dalším podobným druhem je již zmíněný buřňák severní, ten se ale jen málokdy ukáže na místech, kde bychom našli buřňáka středomořského.\n\nBuřňáci středomořští se množí na ostrovech a útesech východního a centrálního Středomoří. Většina jedinců tráví zimu nad mořem, jiní ke konci léta zavítají až do Atlantiku. Hnízdí v norách, kterou navštěvují pouze v noci, aby zabránili predaci ze strany velkých racků, divokých koček nebo prasat. Jedním z jejich nejčastějších hnízdišť je ostrov Le Levant. Jedná se sice o hnízdiště, kde se ročně ukazuje nejvíce párů, avšak predátoři zde ročně zabíjí přes tisíc kusů buřňáků středomořských. Proto se předpokládá blízký zánik populace těchto buřňáků na ostrově.\n\nJe to pták, který se sdružuje do velkých skupin i mimo období rozmnožování, zejména pak na podzim. Někdy až agresivně pronásledují lodě, na kterých požírají zbytky. Jinak se živí menšími rybami a měkkýši.\n\nDříve se buřňákům příliš pozornosti nevěnovalo, po jednom z mála výzkumů se ukázalo, že se jedná o ohrožený druh, proto IUCN od roku 2012 buřňáka středomořského označuje jako zranitelného.\n\n"}
{"id": "1152319", "url": "https://cs.wikipedia.org/wiki?curid=1152319", "title": "Kat: Válečná zóna", "text": "Kat: Válečná zóna\n\nKat: Válečná zóna (v anglickém originále Punisher: War Zone) je americký akční film z roku 2008, který natočila Lexi Alexander podle komiksových příběhů o Punisherovi. Snímek byl původně zamýšlen jako sequel filmu \"Kat\" (2004), nicméně po odchodu původního režiséra a představitele hlavní role nakonec vznikl reboot. Do amerických kin byl tento snímek, jehož rozpočet činil 35 milionů dolarů, uveden 5. prosince 2008, přičemž celosvětově utržil 10 100 036 dolarů.\n\nPřed pěti lety byl policista Frank Castle společně se svou rodinou svědkem mafiánské vraždy, po níž byla jeho žena s dětmi také zabita. On unikl a jako Kat se mstí mafiánským rodinám tím, že nemilosrdně likviduje jejich členy. Při jedné akci těžce zraní Billyho Russottiho. Ten přijme přezdívku Jigsaw a společně se svým bratrem Šíleným Jimem se chce Katovi pomstít. Castle mezitím musí také čelit agentovi FBI Budianskému a rovněž se postarat o Angelu a její dceru Grace, kterým při útoku na Russottiho zabil manžela a otce – agenta v utajení.\n\n\n"}
{"id": "1152322", "url": "https://cs.wikipedia.org/wiki?curid=1152322", "title": "Masaši Óguro", "text": "Masaši Óguro\n\nMasaši Óguro (* 4. května 1980) je japonský fotbalista a bývalý reprezentant.\n\nÓguro odehrál 2 reprezentační utkání. S japonskou reprezentací se zúčastnil Mistrovství světa 2006.\n\n"}
{"id": "1152324", "url": "https://cs.wikipedia.org/wiki?curid=1152324", "title": "Masaši Nakajama", "text": "Masaši Nakajama\n\nMasaši Nakajama (* 23. září 1967) je bývalý japonský fotbalista a reprezentant.\n\nMasaši Nakajama odehrál 53 reprezentačních utkání. S japonskou reprezentací se zúčastnil Mistrovství světa 1998 a 2002.\n\n"}
{"id": "1152326", "url": "https://cs.wikipedia.org/wiki?curid=1152326", "title": "Hiroši Kijotake", "text": "Hiroši Kijotake\n\nHiroši Kijotake (japonsky 清武 弘嗣, * 12. listopadu 1989) je japonský fotbalový záložník a reprezentant, od června 2016 hráč španělského klubu Sevilla FC.\n\nS japonskou reprezentací se zúčastnil Mistrovství světa 2014.\n\n"}
{"id": "1152327", "url": "https://cs.wikipedia.org/wiki?curid=1152327", "title": "Naoki Macuda", "text": "Naoki Macuda\n\nNaoki Macuda (14. března 1977 – 4. srpna 2011) byl japonský fotbalista.\n\nNaoki Macuda odehrál 40 reprezentačních utkání. S japonskou reprezentací se zúčastnil Mistrovství světa 2002.\n\n"}
{"id": "1152328", "url": "https://cs.wikipedia.org/wiki?curid=1152328", "title": "Kota Kinabalu", "text": "Kota Kinabalu\n\nKota Kinabalu je hlavní město malajsijského spolkového státu Sabah. Leží v severní části ostrova Borneo na břehu Jihočínského moře. Žije v něm (podle sčítání z roku 2010) 452 058 obyvatel, včetně předměstí Penampang a Putatan více než šest set tisíc.\n\nNa místě budoucího města se původně nacházela rybářská vesnice kmene Kadazandusun nazývaná \"Api\". V roce 1882 zřídila Britská severobornejská společnost opěrný bod na ostrově Pulau Gaya a roku 1899 začala výstavba přístavu a moderního města, které dostalo jméno \"Jesselton\" podle místopředsedy společnosti Charlese Jessela. V letech 1942 až 1945 město ovládali Japonci a vrátili mu jméno Api. V roce 1946 bylo rozhodnuto přenést do Jesseltonu hlavní město britské kolonie Severní Borneo ze Sandakan zničeného ve válce. Roku 1963 se Severní Borneo stalo součástí nezávislé Malajsie a získalo nový název Sabah. V roce 1967 bylo město přejmenováno na Kota Kinabalu: \"Kota\" znamená malajsky „město“, Kinabalu je nedaleká hora, s nadmořskou výškou 4096 m nejvyšší vrchol Malajsie. Silueta této hory se také objevila v městském znaku.\n\nMěsto leží na pobřežní rovině při úpatí pohoří Crocker Range a přilehlých ostrovech. Zátoka Sepanggar Bay je ideálním přírodním přístavem, který využívá malajsijské královské námořnictvo. Panuje zde horké a vlhké ekvatoriální podnebí, ovlivněné pravidelnými monzuny, město je obklopeno deštným pralesem.\n\nKota Kinabalu je regionálním centrem průmyslu a obchodu, funguje zde velký ropný terminál. Ve městě sídlí správní úřady, banky a vysoká škola Universiti Malaysia Sabah, koná se každoroční veletrh. Dopravu zajišťují dva přístavy a mezinárodní letiště Kota Kinabalu. Významný je turistický ruch: nedaleko se nacházejí Národní park Tunku Abdul Rahman a Národní park Kinabalu, pamětihodnostmi města jsou státní muzeum, mrakodrap Tun Mustapha Tower, mešita Masjid Negeri Sabah, čínská pagoda Che Sui Khor, hodinová věž Atkinson Clock Tower upomínající na počátky britského osídlení a pomník Double Six Monument věnovaný leteckému neštěstí z 6. června 1976, při němž se do moře nedaleko města zřítilo letadlo s deseti členy vlády státu Sabah.\n\n\n\n\n\n"}
{"id": "1152329", "url": "https://cs.wikipedia.org/wiki?curid=1152329", "title": "Arnold Viiding", "text": "Arnold Viiding\n\nArnold Viiding (19. března 1911 Valga — 19. října 2006 Sydney) byl estonský koulař, mistr Evropy z roku 1934.\n\nV roce 1932 ukončil policejní školu a stal se policistou. Zároveň se věnoval atletice - vrhu koulí a hodu diskem. V roce 1934 se stal historicky prvním mistrem Evropy ve vrhu koulí. Na stejném šampionátu startoval v soutěži diskařů, kde skončil pátý. Na olympiádě v Berlíně v roce 1936 obsadil v soutěži koulařů osmé místo.\n\nV roce 1940 ukončil studium práv. Po následném obsazení země hitlerovskou armádou vstoupil do SS. Při ústupu německé armády z Estonska v roce 1944 odešel do Německa. V roce 1949 emigroval do Austrálie.\n\n"}
{"id": "1152330", "url": "https://cs.wikipedia.org/wiki?curid=1152330", "title": "Gótoku Sakai", "text": "Gótoku Sakai\n\nGótoku Sakai (* 14. března 1991) je japonský fotbalista.\n\nGótoku Sakai odehrál 42 reprezentačních utkání. S japonskou reprezentací se zúčastnil Mistrovství světa 2014.\n\n"}
{"id": "1152331", "url": "https://cs.wikipedia.org/wiki?curid=1152331", "title": "Masahiko Inoha", "text": "Masahiko Inoha\n\nMasahiko Inoha (* 28. srpna 1985) je japonský fotbalista a reprezentant.\n\nMasahiko Inoha odehrál k roku 2015 zatím 21 reprezentačních utkání v japonském A-mužstvu. S japonskou reprezentací se zúčastnil Mistrovství světa 2014 v Brazílii.\n\n"}
{"id": "1152332", "url": "https://cs.wikipedia.org/wiki?curid=1152332", "title": "Hessdalen", "text": "Hessdalen\n\nHessdalen je vesnice a zároveň udolí nacházející se v Norsku. V údolí žije okolo 150 obyvatel. Údolí je dlouhé přibližně 15 kilometrů. Ve střední části údolí se nachází Hessdalenský kostel.\nÚdolí je známé díky světelným anomáliím.\n\nSlovo se skládá z částí \"Hess\" a \"dalen\". První část se jmenuje podle řeky Hesja, která protéká údolím. Koncovku tvoří překlad slova údolí.\n"}
{"id": "1152333", "url": "https://cs.wikipedia.org/wiki?curid=1152333", "title": "Takajuki Suzuki", "text": "Takajuki Suzuki\n\nTakajuki Suzuki (* 5. června 1976) je bývalý japonský fotbalista.\n\nTakajuki Suzuki odehrál 55 reprezentačních utkání. S japonskou reprezentací se zúčastnil Mistrovství světa 2002.\n\n"}
{"id": "1152334", "url": "https://cs.wikipedia.org/wiki?curid=1152334", "title": "Kódži Nakata", "text": "Kódži Nakata\n\nKódži Nakata (* 9. července 1979) je bývalý japonský fotbalista.\n\nKódži Nakata odehrál 57 reprezentačních utkání. S japonskou reprezentací se zúčastnil Mistrovství světa 2002, 2006.\n\n"}
{"id": "1152336", "url": "https://cs.wikipedia.org/wiki?curid=1152336", "title": "Akira Kadži", "text": "Akira Kadži\n\nAkira Kadži (* 13. ledna 1980) je japonský fotbalista.\n\nAkira Kadži odehrál 64 reprezentačních utkání. S japonskou reprezentací se zúčastnil Mistrovství světa 2006.\n\n"}
{"id": "1152337", "url": "https://cs.wikipedia.org/wiki?curid=1152337", "title": "Dálniční křižovatka Hochfranken", "text": "Dálniční křižovatka Hochfranken\n\nAutobahndreieck Hochfranken (zkráceně též Dreieck Hochfranken nebo Hochfrankener Dreieck; zkratka AD Hochfranken) je křižovatka dvou německých dálnic, nacházející se ve spolkové zemi Bavorsko u města Hof. Kříží se zde dálnice A 72 s dálnici A 93.\n\nDálniční křižovatka se nachází na území obce Trogen severovýchodně od jeho obydlené části. Dalšími obcemi v okolí jsou Feilitzsch, Weischlitz a Triebel. Křižovatka se nachází na kraji lesa Stegenholz mezi říčkami Regnitz a Langenlohbach. Dominantou místa jsou větrné elektrárny, kterých se okolo dálniční křižovatky nachází deset. Dohromady tvoří dva větrné parky; jihozápadně od křižovatky Větrný park Trogen I (něm. \"Windpark Trogen I\") čítající 5 větrných elektráren a severovýchodně od křižovatky Větrný park Trogen II (něm. \"Windpark Trogen II\") rovněž o 5 větrných elektrárnách.\n\nNejbližší větší města jsou Hof (asi 9 km po dálnici A72 na západ), Chemnitz (asi 90 km po dálnici A72 na severovýchod) a Řezno (asi 180 km po dálnici A93 na jih). Současně je to německá dálniční křižovatka, která se nachází nejblíže území České republiky, neboť česko-německá hranice je od ní vzdálená asi 20 km.\n\nAutobahnkreuz Weinsberg je mimoúrovňová křižovatka dálnice A 72 procházející jihozápado-severovýchodním směrem (Hof - Chemnitz - Lipsko) a dálnice A 93 procházející severo-jižním směrem (Hof - Řezno - Kufstein). Současně po ní prochází i evropská silnice E441, a to západo-východním směrem. Na dálnici A 72 je označena jako sjezd 4 a na dálnici A 93 je označena jako sjezd 1.\n\nAutobahndreieck Hochfranken je tříramenná mimoúrovňová křižovatka provedená jako trojúhelníková.\n\nDálniční křižovatka dálnice A 72 s dálnicí A 93 byla plánovaná teprve od 90. let 20. století, a to přesto, že dálnice A 72 byla v místě křižovatky dokončena a zprovozněna již před rokem 1940 a dálnice A 93 byla od svého počátku plánována k městu Hof. Avšak v 60. až 80. letech 20. století byla dálnice A 93 trasována od města Rehau odlišně; nikoli severně tak, aby vytvořila východní obchvat města Hof a zaústila do dálnice A 72, nýbrž západně tak, aby vytvořila jeho jižní obchvat a zaústila do dálnice A 9. Důvodem je několik navzájem propojených skutečností. Jednak úsek dálnice A 93 severně od města Rehau vede těsně u hranice spolkových zemi Bavorsko a Sasko, což byla do znovusjednocení Německa současně i hranice mezi Spolkovou republikou Německo a Německou demokratickou republikou. Jednak úsek dálnice A 72 od sjezdu Hof/Töpen k hranicím s Německou demokratickou republikou byl od roku 1951 uzavřen. A konečně i proto, že do sjednocení Německa měla dálnice A93 zejména zlepšit dopravní spojení do města Hof a teprve až po sjednocení Německa začalo být uvažováno dopravní spojení Řezna se Saskou Kamenicí a Drážďany.\n\nAutobahndreieck Hochfranken byl zprovozněn v roce 2000 spolu s úsekem dálnice A 93 od křižovatky po město Rehau.\n\nV průměru projede křižovatkou 27 000 vozidel denně, což z ní činí jednu z nejméně vytížených dálničních křižovatek v Německu.\n\n\"Mapa použitá v tomto článku byla vytvořena z mapových podkladů OpenStreetMap.org (© OpenStreetMap contributors, Licence).\"\n"}
{"id": "1152338", "url": "https://cs.wikipedia.org/wiki?curid=1152338", "title": "Seiičiró Maki", "text": "Seiičiró Maki\n\nSeiičiró Maki (* 7. srpna 1980) je japonský fotbalista.\n\nSeiičiró Maki odehrál 38 reprezentačních utkání. S japonskou reprezentací se zúčastnil Mistrovství světa 2006.\n\n"}
{"id": "1152340", "url": "https://cs.wikipedia.org/wiki?curid=1152340", "title": "Micuo Ogasawara", "text": "Micuo Ogasawara\n\nMicuo Ogasawara (* 5. dubna 1979) je japonský fotbalista a bývalý reprezentant.\n\nMicuo Ogasawara odehrál 53 reprezentačních utkání. S japonskou reprezentací se zúčastnil MS 2002 v Japonsku a Jižní Koreji a MS 2006 v Německu.\n\n"}
{"id": "1152341", "url": "https://cs.wikipedia.org/wiki?curid=1152341", "title": "Alternátor - Ekotechnické centrum Třebíč", "text": "Alternátor - Ekotechnické centrum Třebíč\n\nAlternátor Ekotechnické centrum Třebíč je vědecko-technické centrum v Třebíči. K otevření tzv. science centra došlo 27. června 2015. Provozovatelem centra je občanské sdružení Ekobioenergo.\n\nCentrum cílí na návštěvníky se zájmem o techniku a ekologii a působí v rámci strategie vzdělávacích a zábavně-edukačních center. Výstavní část je tvořena třemi celky, do budoucna se počítá s vybudováním televizního studia či divadla. Budova centra má být brána jako výstavní exponát, kdy interiér i exteriér centra je připraven v industriálním stylu. V lednu roku 2016 byla natočena reportáž do pořadu České televize Toulavá kamera o přeměně areálu bývalých Baťových závodů a science centru Alternátor, třebíčský rodák reportér Pavel Horký uvedl, že pořad se bude vysílat na přelomu března a dubna téhož roku.\n\nV roce 2016 získalo ekotechnické centrum Třebíč turistickou známku s číslem 2282. Na dni dětí 28. června byl představen nový maskot centra, byl pojmenován Al. V červnu roku 2016 bylo oznámeno, že ekotechnické centrum Alternátor bylo vyhlášeno stavbou Vysočiny. Uspěl mimo jiné kvůli úspěšné přestavbě brownfieldu v kulturní centrum. V červnu 2016 bylo oznámeno, že vzkaz Alternátoru bude sondou Taranis vyslán do vesmíru, sonda bude vyslána do vesmíru v létě 2018 z kosmodromu Kourou ve Francouzské Guyaně. Text citátu je \n\nDne 19. dubna 2017 se v ekotechnickém centru konala konference s názvem Perspektiva obnovitelných zdrojů energie. Součástí expozice centra je QR hra, která spočívá v hledání QR kódů v centru, otevřena byla listopadu 2017.\n\nCentrum je děleno do více celků, kdy hlavní část centra je cílena na expozici obnovitelných zdrojů energie. Autoři expozicí se rozhodli pro interaktivní řešení, kde se propojují živly a přírodní jevy v jeden celek. Prostorově jsou přírodní jevy zobrazeny postupně, kdy v přízemní části expozice jsou jevy v jejich síle a v patře prvním je prezentována možnost jevy prostřednictvím strojů ovládnout a získat z nich energii. Součástí výstavy o obnovitelných zdrojích energie je multimediální sál s dvoumetrovým modelem koule, tzv. Science On Sphere – model vyvinutý v laboratořích Nation Oceanic and Atmosphere Administration. Tento model dokáže kromě klasických prezentací zobrazovat speciálně vytvořené datasety, prezentace a online datasety (např. letecký provoz na planetě Zemi). V expozici je také model znázornění evropské vzájemně propojené elektrizační soustavy, v expozici je také prezentovaná tzv. chytrá domácnost a chytrý dům. Nově také je u budovy instalována nabíjecí stanice pro elektromobily a autonomní solární lampa veřejného osvětlení.\n\nDruhá část centra je určena pro sezónně měněné expozice, kdy součástí výstavní plochy od spuštění provozu centra je dočasná výstava 12 historických stabilních motorů, které jsou dlouhodobě zapůjčeny Střední průmyslovou školou Třebíč. V plánu pro rozvoj centra je možnost umístění těchto strojů do okolí budovy jako upoutávku a živou expozici.\n\nTřetí část centra je zaměřena na historický vývoj areálu, kde se budova centra nachází, tj. na tzv. areál továren BOPO, kdy ten v roce otevření centra oslavil 175 let od zahájení provozu. Provoz v areálu trval až do roku 2000, kdy z doby provozu byly zachráněny předměty, fotografie a další dobové materiály, kdy ty se mají stát základem budoucí expozice.\n\nV říjnu 2016 začala expozicemi provádět postava Igráčka, kdy ten na 11 panelech vysvětluje žákům základních škol základní fyzikální i přírodní jevy. Expozice potrvá do konce února. V roce 2016 zapůjčil Jiří Kucharský 68 děl na výstavu do Ekotechnického centra. V roce únoru 2017 byla představena nová aktualizovaná expozice na projekční kouli, kdy americká agentura NOAA v aktuálním čase prezentuje na projekční kouli informace o zemětřesení. Další nová expozice na projekční kouli se jmenuje \"50 odstínů vesmíru\" a prezentuje cestu vesmírem a různé měsíce či planety. V srpnu a září 2017 proběhla v centru výstava Příběhy bláznovství, kde studentky Lékařské fakulty ve spolupráci s Projektem SPOLU a spolkem Psychobraní prezentují různé psychické nemoci jako jsou např. ADHD, deprese, panická porucha, paranoidní schizofrenie, Aspergerův syndrom, bipolární afektivní porucha, Alzheimerova choroba, OCD a mentální anorexie. Výstava proběhla s podporou Spolku absolventů a přátel Masarykovy univerzity.\n\nV roce 2018 před budovou ekocentra vznikne expozice věnovaná jadernému odpadu. Expozice bude v podzemních prostorách pod budovou. V březnu roku 2018 byla připravena nová expozice na projekční kouli, zabývá se Měsícem a nazvána je \"Dotkněte se měsíce\". V červenci téhož roku pak byl k výročí prvního letu na měsíc prezentován nový program s názvem \"Luna a jiné měsíce\". V únoru 2019 byla otevřena výstava o třebíčských koželuzích. V lednu roku 2020 byla uvedena výstava o Tomáši Baťovi.\n\nV červenci roku 2019 byla otevřena výstava o elektrifikaci českých zemích. V srpnu téhož roku byla otevřena výstava věnující se Libušinu údolí, její název je Libušino údolí v proudu času.\n\n\n"}
{"id": "1152342", "url": "https://cs.wikipedia.org/wiki?curid=1152342", "title": "Jóiči Doi", "text": "Jóiči Doi\n\nJóiči Doi (* 25. července 1973) je bývalý japonský fotbalista.\n\nJóiči Doi odehrál 4 reprezentační utkání. S japonskou reprezentací se zúčastnil Mistrovství světa 2006.\n\n"}
{"id": "1152343", "url": "https://cs.wikipedia.org/wiki?curid=1152343", "title": "Takaši Fukuniši", "text": "Takaši Fukuniši\n\nTakaši Fukuniši (* 1. září 1976) je bývalý japonský fotbalista.\n\nTakaši Fukuniši odehrál 64 reprezentačních utkání. S japonskou reprezentací se zúčastnil Mistrovství světa 2002, 2006.\n\n"}
{"id": "1152345", "url": "https://cs.wikipedia.org/wiki?curid=1152345", "title": "Gymnázium Nad Štolou", "text": "Gymnázium Nad Štolou\n\nGymnázium Nad Štolou je střední škola sídlící v Praze na Letné. Název je totožný s názvem ulice a odvozuje se od blízké tzv. Rudolfovy štoly.\n\nIdentita školy je do značné míry spojena s budovou, do které byly po jejím dokončení kolem roku 1963 přemístěny 3 školy:\n\nPozději v roce 1976 bylo zrušeno Gymnázium na Leninově třídě čp.33 v Praze 6 a připojeno ke Gymnáziu Nad Štolou. Zároveň do školní budovy na Leninově třídě odešla Střední pedagogická škola.\n\nOd roku 1975 byly zřízeny třídy pro vrcholové sportovce, dnes vedené jako \"Sportovní gymnázium\".\n\nO stavbě nové školní budovy na obvodě Prahy 7, která by odlehčila stávající budově na Strossmayerově náměstí se začalo jednat v 50. letech.\n\nProjekt vypracoval Ing. arch. Karel Poličanský a byl schválen v roce 1960. Práce na výstavbě školní budovy byly zahájeny v roce 1961. a budova byla slavnostně otevřena v září 1963.\n\nBudovu tvoří hlavní těleso s 5 nadzemními podlažími obsahující třídy, kabinety a osové chodby. Pravoúhle je připojen blok s tělocvičnami a jídelnou.\n\nVýznamnou vizuální charakteristikou budovy jsou bílé a modré obklady korespondující se sousedními budovami Ministerstva vnitra. Proto se všem těmto budovám přezdívá „kachlíkárna“.\n\nVpravo od průčelí budovy dominuje mohutná plastika, jejímž autorem je Valerián Karoušek , sochař a horolezec, který později zahynul při horolezecké expedici Huascaran.\n\nOd počátku byl součástí koncepce školy sportovní areál v souvislosti se zaměřením školy na vzdělávání vrcholových sportovců. Ten se nachází jihozápadně od školní budovy v Letenském parku a není s budovou přímo propojen. V roce 2010 byl zásadním způsobem zrekonstruován\n\n\n"}
{"id": "1152346", "url": "https://cs.wikipedia.org/wiki?curid=1152346", "title": "Keisuke Cuboi", "text": "Keisuke Cuboi\n\nKeisuke Cuboi (* 16. září 1979) je japonský fotbalista.\n\nKeisuke Cuboi odehrál 40 reprezentačních utkání. S japonskou reprezentací se zúčastnil Mistrovství světa 2006.\n\n"}
{"id": "1152347", "url": "https://cs.wikipedia.org/wiki?curid=1152347", "title": "Šúsaku Nišikawa", "text": "Šúsaku Nišikawa\n\nŠúsaku Nišikawa (* 18. června 1986) je japonský fotbalista.\n\nŠúsaku Nišikawa odehrál 31 reprezentačních utkání. S japonskou reprezentací se zúčastnil Mistrovství světa 2014.\n\n"}
{"id": "1152348", "url": "https://cs.wikipedia.org/wiki?curid=1152348", "title": "Terujuki Moniwa", "text": "Terujuki Moniwa\n\nTerujuki Moniwa (* 8. září 1981) je japonský fotbalista.\n\nTerujuki Moniwa odehrál 9 reprezentačních utkání. S japonskou reprezentací se zúčastnil Mistrovství světa 2006.\n\n"}
{"id": "1152350", "url": "https://cs.wikipedia.org/wiki?curid=1152350", "title": "Kazujuki Toda", "text": "Kazujuki Toda\n\nKazujuki Toda (* 30. prosince 1977) je bývalý japonský fotbalista.\n\nKazujuki Toda odehrál 20 reprezentačních utkání. S japonskou reprezentací se zúčastnil Mistrovství světa 2002.\n\n"}
{"id": "1152353", "url": "https://cs.wikipedia.org/wiki?curid=1152353", "title": "Hiroši Nanami", "text": "Hiroši Nanami\n\nHiroši Nanami (* 28. listopadu 1972) je bývalý japonský fotbalista.\n\nHiroši Nanami odehrál 67 reprezentačních utkání. S japonskou reprezentací se zúčastnil Mistrovství světa 1998.\n\n"}
{"id": "1152355", "url": "https://cs.wikipedia.org/wiki?curid=1152355", "title": "Hiroki Sakai", "text": "Hiroki Sakai\n\nHiroki Sakai (japonskyː酒井 宏樹; * 12. dubna 1990) je japonský fotbalista hrající na postu pravého obránce, který od roku 2016 působí ve francouzském klubu Olympique de Marseille.\n\nS kariérou začal v japonském klubu Kašiwa Reysol.\n\nV létě 2009 byl vyslán na hostování do brazilského Mogi Mirim, kde strávil 4 měsíce.\n\nZa Kašiwu debutoval v roce 2010, tento rok dokázali postoupit do J1 League. V sezóně 2011/12 byl zvolen jako nováček roku a patřil do výběru nejlepší jedenáctky J1 League.\n\nV roce 2012 přestoupil za 1,2 milionu eur do německého klubu Hannover 96, kde podepsal čtyřletou smlouvu. Svůj první gól vstřelil 3. listopadu 2013 v zápasu proti Werderu Brémy.\n\nV létě 2016 podepsal smlouvu s francouzským klubem Olympique de Marseille.\n"}
{"id": "1152358", "url": "https://cs.wikipedia.org/wiki?curid=1152358", "title": "Mistrovství Evropy v basketbalu mužů 1985", "text": "Mistrovství Evropy v basketbalu mužů 1985\n\n24. mistrovství Evropy v basketbale proběhlo ve dnech 5. – 16. června 1985 v Německu.\n\nTurnaje se zúčastnilo 12 týmů, rozdělených do dvou šestičlenných skupin. První čtyři týmy z každé skupiny postoupily do play off o medaile, páté a šesté týmy hrály o deváté až dvanácté místo. Mistrem Evropy se stalo družstvo Sovětského svazu.\n\n1. SSSR \n\n\n2. Československo \n\n\n3. Itálie \n\n\n4. Španělsko \n\n\n5. Německo \n\n\n6. Francie \n\n\n7. Jugoslávie \n\n\n8. Bulharsko \n\n9. Izrael \n\n\n10. Rumunsko \n\n\n11. Polsko \n\n\n12. Nizozemsko \n\n\n"}
{"id": "1152359", "url": "https://cs.wikipedia.org/wiki?curid=1152359", "title": "Naoki Sóma", "text": "Naoki Sóma\n\nNaoki Sóma (japonsky: 相馬 直樹 [Sóma Naoki]* 19. července 1971) je bývalý japonský fotbalista.\n\nNaoki Sóma odehrál 58 reprezentačních utkání. S japonskou reprezentací se zúčastnil Mistrovství světa 1998.\n\n"}
{"id": "1152361", "url": "https://cs.wikipedia.org/wiki?curid=1152361", "title": "Masajuki Okano", "text": "Masajuki Okano\n\nMasajuki Okano (* 25. července 1972) je bývalý japonský fotbalista.\n\nMasajuki Okano odehrál 25 reprezentačních utkání. S japonskou reprezentací se zúčastnil Mistrovství světa 1998.\n\n"}
{"id": "1152363", "url": "https://cs.wikipedia.org/wiki?curid=1152363", "title": "Wagner Lopes", "text": "Wagner Lopes\n\nWagner Lopes (* 29. ledna 1969) je bývalý japonský fotbalista.\n\nWagner Lopes odehrál 20 reprezentačních utkání. S japonskou reprezentací se zúčastnil Mistrovství světa 1998.\n\n"}
{"id": "1152364", "url": "https://cs.wikipedia.org/wiki?curid=1152364", "title": "Šódži Džó", "text": "Šódži Džó\n\nŠódži Džó (* 17. června 1975) je bývalý japonský fotbalista.\n\nŠódži Džó odehrál 35 reprezentačních utkání. S japonskou reprezentací se zúčastnil Mistrovství světa 1998.\n\n"}
{"id": "1152367", "url": "https://cs.wikipedia.org/wiki?curid=1152367", "title": "Hiroaki Morišima", "text": "Hiroaki Morišima\n\nHiroaki Morišima (* 30. dubna 1972) je bývalý japonský fotbalista.\n\nHiroaki Morišima odehrál 64 reprezentačních utkání. S japonskou reprezentací se zúčastnil Mistrovství světa 1998, 2002.\n\n"}
{"id": "1152368", "url": "https://cs.wikipedia.org/wiki?curid=1152368", "title": "Akinori Nišizawa", "text": "Akinori Nišizawa\n\nAkinori Nišizawa (* 18. června 1976) je bývalý japonský fotbalista.\n\nAkinori Nišizawa odehrál 29 reprezentačních utkání. S japonskou reprezentací se zúčastnil Mistrovství světa 2002.\n\n"}
{"id": "1152377", "url": "https://cs.wikipedia.org/wiki?curid=1152377", "title": "Daisuke Ičikawa", "text": "Daisuke Ičikawa\n\nDaisuke Ičikawa (* 14. května 1980) je japonský fotbalista.\n\nDaisuke Ičikawa odehrál 10 reprezentačních utkání. S japonskou reprezentací se zúčastnil Mistrovství světa 2002.\n\n"}
{"id": "1152381", "url": "https://cs.wikipedia.org/wiki?curid=1152381", "title": "Medicine Bow Mountains", "text": "Medicine Bow Mountains\n\nMedicine Bow Mountains je pohoří v severní části Colorada a jižní části Wyomingu, ve Spojených státech amerických. Náleží k jižní části amerických Skalnatých hor.\nNejvyšší horou je Clark Peak (3 947 m).\nNejvyšším bodem pohoří ve Wyomingu je Medicine Bow Peak (3 662 m).\n\nPohoří se rozkládá od severozápadu, obloukem k jihu, v délce okolo 160 km. Geologicky pohoří tvoří metamorfované horniny, především křemenec. Z fauny zde žijí jelenec ušatý, jelen wapiti, medvěd černý, puma americká nebo kojot prérijní. \n"}
{"id": "1152385", "url": "https://cs.wikipedia.org/wiki?curid=1152385", "title": "Puchenstuben", "text": "Puchenstuben\n\nPuchenstuben je obec v okrese Scheibbs, ve spolkové zemi Dolní Rakousko. V lednu 2019 zde žilo celkem 300 obyvatel.\n\nObec leží na východě okresu. Její rozloha je 41,29 km² a nachází se tu 11 vesniček nebo osad. 84,2 % plochy území je zalesněno. Je to horská vesnice s nadmořskou výškou zhruba od 550 m až do 1285 m (hora Hochstadelberg). Při jihozápadním okraji území protéká říčka Erlauf.\n\nSousedními obcemi jsou St. Anton an der Jeßnitz na severozápadě a Gaming na jihozápadě. Jinak ostatní sousední obce jsou ve spolkové zemi Štýrsko.\n\nOd severu k jihu, v nadmořské výšce zhruba od 800 m až po 1100 m prochází obcí horská silnice - zemská silnice Puchenstubner Straße B28.\n\nÚzemím obce také prochází úzkorozchodná železniční trať vedoucí ze Sankt Pöltenu do poutního místa Mariazell. Vystoupá zde až do nadmořské výšky 891 m. Trať má jméno Mariazellerbahn.\n\n\n"}
{"id": "1152386", "url": "https://cs.wikipedia.org/wiki?curid=1152386", "title": "Tomokazu Mjódžin", "text": "Tomokazu Mjódžin\n\nTomokazu Mjódžin (* 24. ledna 1978) je japonský fotbalista.\n\nTomokazu Mjódžin odehrál 26 reprezentačních utkání. S japonskou reprezentací se zúčastnil Mistrovství světa 2002.\n\n"}
{"id": "1152389", "url": "https://cs.wikipedia.org/wiki?curid=1152389", "title": "Jutaka Akita", "text": "Jutaka Akita\n\nJutaka Akita (japonsky 秋田 豊; * 6. srpna 1970) je bývalý japonský fotbalista a reprezentant, později fotbalový trenér. Hrál na postu obránce.\n\nJutaka Akita odehrál celkem 44 reprezentačních utkání. S japonskou reprezentací se zúčastnil Mistrovství světa 1998 ve Francii a Mistrovství světa 2002 v Japonsku a Jižní Koreji.\n\n"}
{"id": "1152390", "url": "https://cs.wikipedia.org/wiki?curid=1152390", "title": "Vyhodnocovací strategie", "text": "Vyhodnocovací strategie\n\nVyhodnocovací strategie (nebo také redukční strategie – pojem se typicky používá ve funkcionálních jazycích) v programovacím jazyce je množina pravidel (většinou deterministických), která definuje způsob vyhodnocování výrazů. Důraz je obvykle kladen na funkce a operátory – vyhodnocovací strategie definuje, kdy a v jakém pořadí jsou vyhodnocovány argumenty funkce, a kdy a jakým způsobem jsou ve funkci nahrazovány.\n\nJazyk může kombinovat několik vyhodnocovacích strategií. Například C++ kombinuje volání hodnotou a volání referencí. Většina jazyků, které jsou převážně striktní, používají nějakou formu nestriktního vyhodnocování pro booleovské výrazy a podmíněné příkazy.\n\nV \"striktním vyhodnocování\" jsou argumenty funkce vždy zcela vyhodnoceny před tím než jsou na funkci aplikovány (aplikace argumentů na funkci je v imperativních jazycích často označována jako volání funkce s danými argumenty).\n\n\"Volání hodnotou\" je nejčastější vyhodnocovací strategie, používaná například v jazyce C. Při volání hodnotou je argument výrazu vyhodnocen a výsledná hodnota je přiřazena k odpovídající proměnné ve funkci (obvykle zkopírováním hodnoty na nové místo v paměti). Pokud je dovoleno, aby funkce, nebo procedura mohla přiřadit hodnoty svým argumentem, tato hodnota je přiřazena pouze lokální kopii. To znamená, že cokoliv volající pomocí argumentů odevzdal funkci má po vrácení z volání funkce volající v rozsahu platnosti nezměněny.\n\n\"Volání referencí\" je způsob vyhodnocování používaných v některých jazycích (například C++), kde proměnné a některé jiné hodnoty, nazývané \"l-hodnotou\" (anglicky \"l-value\"), musí vždy odkazovat na nějaké místo v paměti. V těchto jazycích některé funkce jako své argumenty akceptují pouze l-hodnoty. S l-hodnotou se musí vždy zacházet jako s referencí a musí být předána funkcí \"pomocí hodnoty\". Tělo funkce může pak manipulovat s obsahem odkazovaných buňky paměti, změnou hodnoty na kterou l-hodnota ukazuje ve rozsahu platnosti volajícího.\n\nV jazycích, které používají neomezované ukazatele namísto nebo spolu s referencemi, je \"volání adresou\" variant k volání referencí, kde reference je neomezený ukazatel.\n\nNěkteré jazyky používají reference, nebo ukazatele jako zvláštní hodnoty. Například ML má \"ref\" konstruktor, jazyk C intenzivně využívá ukazatele. V těchto jazycích je \"volání referencí\" nebo \"volání adresou\" může být použito jako způsob předání hodnoty reference, nebo hodnoty ukazatele jako argumentu funkce.\n\nV \"nestriktním vyhodnocování\" nejsou argumenty funkce vyhodnocovány, dokud nejsou právě použity při vyhodnocování těla funkce.\n\n\"Normální vyhodnocování\" je vyhodnocovací strategie, kde je při aplikování funkce redukovaná ta funkce, která je nejvíce venku, aniž by byly vyhodnoceny funkční argumenty. Od \"volání jménem\" se liší tím, že se nevyhodnocuje vnitřní tělo nepoužívání funkce.\n\nVyhodnocování \"volání jménem\" je zřídka implementováno přímo, ale často je použito při uvažování nad teoretickými vlastnostmi programů a programovacích jazyků. Při vyhodnocování \"voláním jménem\" nejsou argumenty funkce vůbec vyhodnocovány – spíše jsou argumenty funkce přímo nahrazeny ve funkčním těle. Když argument není vůbec použit, tak se nikdy nevyhodnotí. Když je argument používán několikrát, tak je vždy znovu vyhodnocován. Z tohoto důvodu se sémantika volání jménem obvykle implementuje \"voláním dle potřeby\".\n\n\"Volání dle potřeby\" je paměťová vyhodnocovací verze \"volání jménem\". Když je poprvé vyhodnocen argument funkce, tak se jeho hodnota uloží. Při dalším vyhodnocování se použije uložená hodnota. Když je argument používán dvakrát nebo vícekrát, tak je volání podle potřeby téměř vždy rychleji než volání jménem. V jazyce, který má \"čisté\" výrazy (bez vedlejších efektů), toto dává stejné výsledky jako při volání jménem. \n\n\"Volání dle potřeby\" lze použít pouze v jazycích, které zaručují referenční transparentnost – například v deklarativních, nebo funkcionálních jazycích. Při použití imperativních jazyků toto není zaručeno na 100 % (protože vyhodnocování výrazu závisí na stavu, ve kterém se program nachází – ve výrazu se může měnit hodnota globální proměnné a při každém vyhodnocení může mít tento výraz jinou hodnotu). \n"}
{"id": "1152391", "url": "https://cs.wikipedia.org/wiki?curid=1152391", "title": "Tošihiro Hattori", "text": "Tošihiro Hattori\n\nTošihiro Hattori (* 23. září 1973) je bývalý japonský fotbalista.\n\nTošihiro Hattori odehrál 44 reprezentačních utkání. S japonskou reprezentací se zúčastnil Mistrovství světa 1998, 2002.\n\n"}
{"id": "1152393", "url": "https://cs.wikipedia.org/wiki?curid=1152393", "title": "Rjúzó Morioka", "text": "Rjúzó Morioka\n\nRjúzó Morioka (* 7. října 1975) je bývalý japonský fotbalista.\n\nRjúzó Morioka odehrál 38 reprezentačních utkání. S japonskou reprezentací se zúčastnil Mistrovství světa 2002.\n\n"}
{"id": "1152395", "url": "https://cs.wikipedia.org/wiki?curid=1152395", "title": "Hitoši Sogahata", "text": "Hitoši Sogahata\n\nHitoši Sogahata (* 2. srpna 1979) je japonský fotbalista.\n\nHitoši Sogahata odehrál 4 reprezentační utkání. S japonskou reprezentací se zúčastnil Mistrovství světa 2002.\n\n"}
{"id": "1152399", "url": "https://cs.wikipedia.org/wiki?curid=1152399", "title": "Psaltérium", "text": "Psaltérium\n\nPsaltérium (ze starořec. \"ψαλλω, psalló\" – „brnkat prsty na struny“) je starobylý jednoduchý drnkací hudební nástroj. Na ozvučné skříni, obvykle přibližně trojúhelníkovitého nebo obdélníkového tvaru, jsou nataženy struny v počtu jednotek až desítek, a ty se rozeznívají trsátkem. Hraje se ve stoje nebo v sedě. Předchůdci psaltéria byly staroorientální nástroje santuri (Persie) a kánún (Arábie), na Západě je podobný trojúhelníkovitý nástroj doložen z 5. století pod latinským jménem \"nabulum\". V první polovině 13. století bylo psaltérium základním strunným hudebním nástrojem západní hudby, jak dokládají četná vyobrazení.\n"}
{"id": "1152400", "url": "https://cs.wikipedia.org/wiki?curid=1152400", "title": "Šúiči Gonda", "text": "Šúiči Gonda\n\nŠúiči Gonda (* 3. března 1989) je japonský fotbalista, který v současnosti působí v rakouském klubu SV Horn, kde je na hostování z klubu FC Tokyo.\n\nŠúiči Gonda odehrál 16 reprezentačních utkání. S japonskou reprezentací se zúčastnil Mistrovství světa 2014.\n\n"}
{"id": "1152401", "url": "https://cs.wikipedia.org/wiki?curid=1152401", "title": "Norio Omura", "text": "Norio Omura\n\nNorio Omura (* 6. září 1969) je bývalý japonský fotbalista.\n\nNorio Omura odehrál 30 reprezentačních utkání. S japonskou reprezentací se zúčastnil Mistrovství světa 1998.\n\n"}
{"id": "1152404", "url": "https://cs.wikipedia.org/wiki?curid=1152404", "title": "Mistrovství Evropy v basketbalu mužů 1987", "text": "Mistrovství Evropy v basketbalu mužů 1987\n\n25. mistrovství Evropy v basketbale proběhlo ve dnech 3. – 14. června v Řecku.\n\nTurnaje se zúčastnilo 12 týmů, rozdělených do dvou šestičlenných skupin. První čtyři týmy z každé skupiny postoupily do play off o medaile, páté a šesté týmy hrály o deváté až dvanácté místo. Mistrem Evropy se stalo družstvo Řecka.\n\n1. Řecko \n\n\n2. SSSR \n\n\n3. Jugoslávie \n\n\n4. Španělsko \n\n\n5. Itálie \n\n\n6. Německo \n\n\n7. Polsko \n\n\n8. Československo \n\n\n9. Francie \n\n\n10. Nizozemsko \n\n\n11. Izrael \n\n\n12. Rumunsko\n\n\n"}
{"id": "1152408", "url": "https://cs.wikipedia.org/wiki?curid=1152408", "title": "Tošihide Saitó", "text": "Tošihide Saitó\n\nTošihide Saitó (* 20. dubna 1973) je bývalý japonský fotbalista.\n\nTošihide Saitó odehrál 17 reprezentačních utkání. S japonskou reprezentací se zúčastnil Mistrovství světa 1998.\n\n"}
{"id": "1152412", "url": "https://cs.wikipedia.org/wiki?curid=1152412", "title": "Takaši Hirano", "text": "Takaši Hirano\n\nTakaši Hirano (* 15. července 1974) je bývalý japonský fotbalista.\n\nTakaši Hirano odehrál 15 reprezentačních utkání. S japonskou reprezentací se zúčastnil Mistrovství světa 1998.\n\n"}
{"id": "1152413", "url": "https://cs.wikipedia.org/wiki?curid=1152413", "title": "Zábrana (rozcestník)", "text": "Zábrana (rozcestník)\n\nZábrana je překážka zamezující proniknutí nežádoucích předmětů, médií (např. sněhová zábrana), zvířat nebo neúmyslnému vstupu osob.\nDalší významy:\n\n"}
{"id": "1152417", "url": "https://cs.wikipedia.org/wiki?curid=1152417", "title": "Jóičiró Kakitani", "text": "Jóičiró Kakitani\n\nJóičiró Kakitani (* 3. ledna 1990) je japonský fotbalista.\n\nJóičiró Kakitani odehrál 18 reprezentačních utkání. S japonskou reprezentací se zúčastnil Mistrovství světa 2014.\n\n"}
{"id": "1152419", "url": "https://cs.wikipedia.org/wiki?curid=1152419", "title": "Drozdek rezavohřbetý", "text": "Drozdek rezavohřbetý\n\nDrozdek rezavohřbetý (\"Enicurus ruficapillus\") je druh ptáka z čeledi lejskovitých (Muscicapidae) rozšířený na Myanmaru, Malajském poloostrově, Sumatře a Borneu. Žije ve vlhkých lesích. Je ohrožen hlavně ztrátou přirozeného biotopu.\n\n"}
{"id": "1152420", "url": "https://cs.wikipedia.org/wiki?curid=1152420", "title": "Patince", "text": "Patince\n\nPatince jsou obec na Slovensku, v okrese Komárno v Nitranském kraji. Obec vznikla v roce 1957, vyčleněním osady Path od Marcelové.\n\nV obci je římskokatolická kaple svatého Vendelína ze 13. století.\n\nBlízko obce se nacházejí termální prameny. V roce 2006 zde bylo vybudováno termální koupaliště, do kterého jezdí mnoho lidí z Česka a Slovenska. Nedaleko vesnice se nachází rekreační areál termálního koupaliště Patince.\n\n"}
{"id": "1152421", "url": "https://cs.wikipedia.org/wiki?curid=1152421", "title": "Masato Morišige", "text": "Masato Morišige\n\nMasato Morišige (* 21. května 1987) je japonský fotbalista.\n\nMasato Morišige odehrál 41 reprezentačních utkání. S japonskou reprezentací se zúčastnil Mistrovství světa 2014.\n\n"}
{"id": "1152426", "url": "https://cs.wikipedia.org/wiki?curid=1152426", "title": "Júja Ósako", "text": "Júja Ósako\n\nJúja Ósako (* 18. května 1990) je japonský fotbalista.\n\nJúja Ósako odehrál 12 reprezentačních utkání. S japonskou reprezentací se zúčastnil Mistrovství světa 2014 a 2018.\n\n"}
{"id": "1152427", "url": "https://cs.wikipedia.org/wiki?curid=1152427", "title": "Nobujuki Kodžima", "text": "Nobujuki Kodžima\n\nNobujuki Kodžima (* 17. ledna 1966) je bývalý japonský fotbalista.\n\nNobujuki Kodžima odehrál 4 reprezentační utkání. S japonskou reprezentací se zúčastnil Mistrovství světa 1998.\n\n"}
{"id": "1152428", "url": "https://cs.wikipedia.org/wiki?curid=1152428", "title": "Motohiro Jamaguči", "text": "Motohiro Jamaguči\n\nMotohiro Jamaguči (* 29. ledna 1969) je bývalý japonský fotbalista.\n\nMotohiro Jamaguči odehrál 58 reprezentačních utkání. S japonskou reprezentací se zúčastnil Mistrovství světa 1998.\n\n"}
{"id": "1152429", "url": "https://cs.wikipedia.org/wiki?curid=1152429", "title": "Terujoši Itó", "text": "Terujoši Itó\n\nTerujoši Itó (* 31. srpna 1974) je japonský fotbalista.\n\nTerujoši Itó odehrál 27 reprezentačních utkání. S japonskou reprezentací se zúčastnil Mistrovství světa 1998.\n\n"}
{"id": "1152430", "url": "https://cs.wikipedia.org/wiki?curid=1152430", "title": "Eisuke Nakaniši", "text": "Eisuke Nakaniši\n\nEisuke Nakaniši (* 23. červen 1973) je bývalý japonský fotbalista.\n\nEisuke Nakaniši odehrál 14 reprezentačních utkání. S japonskou reprezentací se zúčastnil Mistrovství světa 1998.\n\n"}
{"id": "1152431", "url": "https://cs.wikipedia.org/wiki?curid=1152431", "title": "Akira Narahaši", "text": "Akira Narahaši\n\nAkira Narahaši (* 26. listopad 1971) je bývalý japonský fotbalista.\n\nAkira Narahaši odehrál 38 reprezentačních utkání. S japonskou reprezentací se zúčastnil Mistrovství světa 1998.\n\n"}
{"id": "1152438", "url": "https://cs.wikipedia.org/wiki?curid=1152438", "title": "Hotaru Jamaguči", "text": "Hotaru Jamaguči\n\nHotaru Jamaguči (* 6. říjen 1990) je japonský fotbalista.\n\nHotaru Jamaguči odehrál 48 reprezentačních utkání. S japonskou reprezentací se zúčastnil Mistrovství světa 2014.\n\n"}
{"id": "1152443", "url": "https://cs.wikipedia.org/wiki?curid=1152443", "title": "Tošihiro Aojama", "text": "Tošihiro Aojama\n\nTošihiro Aojama (* 22. červen 1986) je japonský fotbalista.\n\nTošihiro Aojama odehrál 12 reprezentačních utkání. S japonskou reprezentací se zúčastnil Mistrovství světa 2014.\n\n"}
{"id": "1152450", "url": "https://cs.wikipedia.org/wiki?curid=1152450", "title": "Manabu Saitó", "text": "Manabu Saitó\n\nManabu Saitó (* 4. duben 1990) je japonský fotbalista.\n\nManabu Saitó odehrál 6 reprezentačních utkání. S japonskou reprezentací se zúčastnil Mistrovství světa 2014.\n\n"}
{"id": "1152455", "url": "https://cs.wikipedia.org/wiki?curid=1152455", "title": "Domenico Freschi", "text": "Domenico Freschi\n\nGiovanni Domenico Freschi (26. března 1634 Bassano del Grappa – 2. července 1710 Vicenza) byl italský katolický kněz a hudební skladatel.\n\nNarodil se 26. března 1634 v Bassano del Grappa severovýchodní Itálii. Byl vysvěcen na kněze a krátce poté se stal ve Vicenze ředitelem kůru (maestro di cappella) v katedrále \"Cattedrale di Santa Maria Annunciata\". V této funkci setrval až do své smrti v roce 1710.\n\nKomponoval chrámovou hudbu, která byla uváděna nejen v katedrále, ale i v dalších kostelech města. Je známo, že v letech 1671–1685 zkomponoval 16 oper. 11 mělo premiéru v benátských divadlech a 5 v v soukromém divadle benátského prokurátora Marca Contariniho v Piazzole sul Brenta. Jeho první opera, \"Ifide greca\", měla premiéru v Benátkách v roce 1671. Druhá opera, \"Helena rapita da Paride\", byla komponována u příležitosti otevření benátského divadla \"Teatro Sant'Angelo\" v roce 1677.\n\n\n\n\n\n"}
{"id": "1152456", "url": "https://cs.wikipedia.org/wiki?curid=1152456", "title": "Brodecký potok", "text": "Brodecký potok\n\nNázev Brodecký potok má více vodních toků:\n\n"}
{"id": "1152457", "url": "https://cs.wikipedia.org/wiki?curid=1152457", "title": "Niederau", "text": "Niederau\n\nNiederau je obec v německé spolkové zemi Sasko, v zemském okrese Míšeň. Má obyvatel.\n\nSousední obce jsou: Diera-Zehren, Ebersbach, Míšeň, Moritzburg, Priestewitz a Weinböhla\n\n"}
{"id": "1152458", "url": "https://cs.wikipedia.org/wiki?curid=1152458", "title": "Eduard Hnilička", "text": "Eduard Hnilička\n\nEduard Hnilička (1. února 1887 Praha – 10. dubna 1967 Praha) byl český architekt, fotograf a grafik.\n\nNarodil se v Praze - Karlíně jako první ze čtyř dětí poštovního oficiála Eduarda Hniličky (1845-1902) z Veselí nad Lužnicí a jeho druhé manželky Barbory (Betti), rozené Mestekové (*1850). Měl mladšího bratra Quida (*1889) a sestry Ludmilu (*1877) a Růženu (*1882). Nebyl tedy synem stavitele Eduarda Hniličky (*1859 v Českém Brodě), jak se píše v literatuře. \n\nAbsolvoval v Praze německou reálku a v letech 1906 - 1911 vystudoval architekturu na Pražské polytechnice u profesorů Josefa Schulze, Jana Kouly a Antonína Balšánka. Roku 1912 se oženil s Hedvikou (*1886).\nByl členem redakční rady časopisu Styl a Klubu Za starou Prahu.\n\nHnilička ve své práci projektanta - podobně jako jeho vrstevníci- vyšel z dekorativní fáze secese, kterou za jeho studií učili jeho pedagogové jako profesor Jan Koula. Brzy se přiklonil k vídeňské geometrické secesi a k obdivu různých stylů moderní architektury. V meziválečné době patřil k předním představitelům stylu art deco, až dospěl k funkcionalismu. K jeho nejvýznamnějším realizacím patří rozsáhlý palác YMCA v Praze NA Poříčí.\n\n\n\n\n\n\n\n"}
{"id": "1152459", "url": "https://cs.wikipedia.org/wiki?curid=1152459", "title": "George Alan Vasey", "text": "George Alan Vasey\n\nGeorge Alan Vasey (29. března 1895 Victoria Austrálie - 5. března 1945 Cairns Austrálie) byl australský armádní důstojník.\n\nV roce 1915 vystudoval Royal Military College v Duntroonu a sloužil na západní frontě s Australian Imperial Force, za což byl oceněn řádem za vynikající službu. Dalších 20 let zůstal v hodnosti majora, sloužící na štábu austrálské a indické armády.\n\nKrátce po vypuknutí druhé světové války v září 1939, byl jmenován do štábu 6. divize. V březnu 1941 převzal velení 19. pěší brigády, kterou vedl v bitvě o Řecko a v bitvě o Krétu. Po návratu do Austrálie v roce 1942 byl povýšen na zástupce náčelníka generálního štábu. V září 1942 převzal velení 7. divize s niž bojoval proti Japoncům na Nové Guineji. V polovině roku 1944 se jeho zdraví natolik zhoršilo, že byl evakuován do Austrálie. Na začátku roku 1945 se zotavil dostatečně, aby byl jmenován do funkce velitele 6. divize. Zemřel po letecké havárii blízko Cairns v roce 1945. Po objevení jeho těla v troskách letadla byl pohřben se všemi vojenskými poctami na hřbitově v Cairn.\n"}
{"id": "1152463", "url": "https://cs.wikipedia.org/wiki?curid=1152463", "title": "No Woman, No Cry", "text": "No Woman, No Cry\n\n\"No Woman, No Cry\" je reggae skladba od jamajské skupiny Bob Marley and the Wailers. Skladba se stala známou v roce 1974 prostřednictvím jejich studiového alba \"Natty Dread\". Koncertní verze z alba \"Live!\" je ještě známější, byla nahrána 19. července 1975 v Lyceum Theatre v Londýně. Ve stejnou dobu byla nahrána skladba \"Lively up Yourself\". Byla to poslední nahrávka všech tří původních členů Wailers (Bob Marley, Peter Tosh a Neville \"Bunny\" Livingston - také známý jako Bunny Wailer). Tato verze rovněž nebyla vydána.\n\nKoncertní verze skladby se umístila na 37. místě v seznamu Rolling Stone-500 nejlepších písní všech dob časopisu \"Rolling Stone\".\n\nPřestože měl skladbu napsat Bob Marley, nebo alespoň melodii, autorství textu písně bylo připsáno Vincentu Fordovi, který byl Marleyho přítel a měl veřejnou kuchyni v Trenchtownu - v ghettu města Kingston.\n\n\"No Woman, No Cry\" je čtvrtý singl skupiny The Fugees z druhého studiového alba \"The Score\". Skladbu produkoval Salaam Remi. Tato verze obsahuje vokály od Wyclefa Jeana. Oficiální remix skladby ve spolupráci se Stephenem Marleym se objevil na třetím album skupiny, \"Bootleg Versions\".\n\n\n\n"}
{"id": "1152464", "url": "https://cs.wikipedia.org/wiki?curid=1152464", "title": "201 (číslo)", "text": "201 (číslo)\n\nDvě stě jedna je přirozené číslo, které následuje po čísle dvě stě a předchází číslu dvě stě dva. Římskými číslicemi se zapisuje CCI.\n\n\n\nSilnice II/201 je česká silnice II. třídy vedoucí na trase Německo – Broumov – Planá – Konstantinovy Lázně – Krsy – Manětín – Kralovice – Zvíkovec \"peáž s II/233\" Malé Slabce – Roztoky – Zbečno – Unhošť – Jeneč\n\n\n"}
{"id": "1152471", "url": "https://cs.wikipedia.org/wiki?curid=1152471", "title": "Oleksandr Klymenko", "text": "Oleksandr Klymenko\n\nOleksandr Klymenko () (27. březnau 1970 – 7. března 2000) byl sovětský a později ukrajinský atlet, mistr Evropy ve vrhu koulí z roku 1994.\nSvoji sportovní kariéru zahájil jako juniorský mistr světa v roce 1988. Na světovém šampionátu v roce 1991 v Tokiu vybojoval v soutěži koulařů bronzovou medaili. O rok později nejdříve skončil druhý ve vrhu koulí na halovém mistrovství Evropy, v létě se pak na olympiádě v Barceloně probojoval do finále, kde skončil osmý. Největším úspěchem se pro něj stal titul mistra Evropy v roce 1994. Jeho osobní rekord byl 20,84 m.\n\n"}
{"id": "1152472", "url": "https://cs.wikipedia.org/wiki?curid=1152472", "title": "202 (číslo)", "text": "202 (číslo)\n\nDvě stě dva je přirozené číslo, které následuje po čísle dvě stě jedna a předchází číslu dvě stě tři. Římskými číslicemi se zapisuje CCII.\n\n\n\n\nSilnice II/202 je česká silnice II. třídy vedoucí na trase silnice II/230 – Kokašice\n\n\n"}
{"id": "1152474", "url": "https://cs.wikipedia.org/wiki?curid=1152474", "title": "Sekundární buněčná stěna", "text": "Sekundární buněčná stěna\n\nSekundární buněčná stěna se vytváří na vnitřní straně primární stěny (blíže k plazmatické membráně) u buněk, jejichž růst byl ukončen. Sekundární stěna tvoří hlavně mechanickou oporu případně bariéru pro průnik látek. Ukládá se ve vrstvách – lamelách. Rovněž je tvořena celulózovými mikrofibrilami a dalšími polysacharidy, bývá impregnována ligninem, suberinem, kutinem či vosky.\n\nDřevo se skládá převážně ze sekundárních buněčných stěn, které pomáhají působit proti gravitačním silám.\n"}
{"id": "1152475", "url": "https://cs.wikipedia.org/wiki?curid=1152475", "title": "Postkvantová kryptografie", "text": "Postkvantová kryptografie\n\nPostkvantová kryptografie je klasická kryptografie, která je odolná vůči případným útokům kvantových počítačů. Znamená to takový způsob šifrování, že není znám algoritmus pro kvantový počítač, který by snížil složitost úlohy oproti klasickému algoritmu. Například kvantový Shorův algoritmus je schopen snížit složitost pro běžné problémy jako je diskrétní logaritmus či kryptografie nad eliptickými křivkami. Roku 2015 NSA vyzvala americké instituce a společnosti k přípravě přechodu na odolné šifrování. Společnost Google tak již testuje její využití, protože se tak zabrání po letech zpětnému odkrytí komunikace, když bude současná kryptografie prolomena. Roku 2016 odstartoval projekt Open Quantum Safe, který zpřístupňuje otevřené knihovny.\n\nNapříklad algoritmus NTRU založený na celočíselných mřížích odolá kvantovým počítačům.\n\nDále je to RLWE-KEX (\"Ring-Learning with Errors\"), UOV (\"Unbalanced Oil and Vinegar\"), McEliece (či Niederreiter), supersingulární eliptické křivky a další.\n\nPro 128bitovou bezpečnost algoritmy potřebují klíče délky jednotek tisíců bitů (NTRU, RLWE, supersingulární eliptické křivky) až po milióny bitů (McEliece).\n\nPo průlomové publikaci v roce 2014 bylo zjištěno, že algoritmy potřebují modifikaci (například NTRU Prime).\n"}
{"id": "1152476", "url": "https://cs.wikipedia.org/wiki?curid=1152476", "title": "Park Range", "text": "Park Range\n\nPark Range je pohoří v severozápadní části Colorada, částečně zasahuje i do Wyomingu, ve Spojených státech amerických. Je součástí jižní části amerických Skalnatých hor. Pohoří se rozkládá od severu k jihu v délce okolo 170 km. \nPohoří vystupuje poměrně strmě z Koloradské plošiny (respektive \"Roanské plošiny\") a tvoří v dané oblasti významnou klimatickou bariéru. Východně se nachází údolí řeky \"North Platte\" a za ním pohoří Medicine Bow Mountains. Nejvyšším bodem Park Range je Mount Zirkel (3 712 m).\n"}
{"id": "1152478", "url": "https://cs.wikipedia.org/wiki?curid=1152478", "title": "Makak tonkeánský", "text": "Makak tonkeánský\n\nMakak tonkeánský (\"Macaca tonkeana\") je druh opice z čeledi kočkodanovití (\"Cercopithecidae\") a rodu makak (\"Macaca\"). Druh, který je dle Mezinárodního svazu ochrany přírody zranitelný, popsal Friedrich Albrecht Anton Meyer v roce 1899. Makak tonkeánský se vyskytuje především v centrální části ostrova Sulawesi (Celebes). Nejsou známy žádné poddruhy.\nMakak tonkeánský je asijský druh. Vyskytuje se v Indonésii, hlavní oblast výskytu je v centrálním Sulawesi, lze ho také najít v souostroví Togian. K životu dává přednost tropickým deštným lesům až do výšky 2000 m n. m. Jeho populace se mohou krýt s druhy \"Macaca maura\" a \"Macaca hecki\", dochází pak někdy ke křížení mezi těmito druhy.\nMakak tonkeánský měří 42−68 cm, samec váží kolem 14,9 kg, samice jsou lehčí, jejich hmotnost se odhaduje na 9 kg; u těchto makaků je tedy vyvinut pohlavní dimorfismus. Ocas bývá krátký, měří 3−6 cm. Srst je černá, světlejší na tvářích a zadní části. Na rozdíl od příbuzného makaka tmavého (\"Macaca maura\") se liší menší chocholkou na hlavě a méně vyvinutými lícními kostmi. Potrava je převážně rostlinná (listy, ovoce, květy), makakové tonkeánští však pojídají i bezobratlé, především hmyz. Tlupa se skládá z 10 až 30 jedinců, den tráví především na stromech, ale pohybují se i po zemi. Rozmnožování může probíhat celoročně, po 6 měsících březosti se samici narodí jedno mládě. Pohlavní dospělosti je u samců dosaženo zhruba v 5 letech, u samic kolem 3 let.\nMakak tonkeánský je dle Mezinárodního svazu ochrany přírody zranitelný druh a jeho populace klesá, hustota osídlení je 3−5 opic na km. Ztrátu populace způsobuje převážně zabíjení těchto opic, protože jsou považovány za škůdce, ale také lov pro maso a ničení přirozeného prostředí (rozšiřování kakaovníkových a palmových plantáží).\n\nMakak tonkeánský se vyskytuje v několika chráněných oblastech a je zapsán na seznam CITES II.\n\n"}
{"id": "1152480", "url": "https://cs.wikipedia.org/wiki?curid=1152480", "title": "Ladislav Ferebauer", "text": "Ladislav Ferebauer\n\nLadislav Ferebauer (* 25. října 1957 České Budějovice) je bývalý český cyklista. \n\nSvou kariéru zahájil s cyklokrosem, ale jeho hlavní specializací se postupem času stala silniční cyklistika. Byl členem cyklistického týmu Rudá hvězda Plzeň. Vyhrál celkovou klasifikaci etapových závodů Lidice 1978, Tour Bohemia 1979 a 1980, Okolo Maroka 1981 a Porýním-Falcí 1981. Vybojoval také etapová prvenství na Tour de l'Avenir, Okolo Slovenska a Okolo Lucemburska. Zúčastnil se čtyř ročníků Závodu míru (1979, 1980, 1981 a 1983), nejlepšího výsledku dosáhl 1983, kdy byl desátý mezi jednotlivci a pomohl týmu Československa ke třetímu místu v soutěži družstev. Reprezentoval Československo na olympiádě 1980 v Moskvě, kde skončil v závodě jednotlivců na 37. místě. Na mistrovství světa v silniční cyklistice 1983 v Altenrheinu dojel dvaatřicátý.\n\n"}
{"id": "1152481", "url": "https://cs.wikipedia.org/wiki?curid=1152481", "title": "Portalegre", "text": "Portalegre\n\nSlovo Portalegre má více významů:\n"}
{"id": "1152482", "url": "https://cs.wikipedia.org/wiki?curid=1152482", "title": "Sklereidy", "text": "Sklereidy\n\nSklereidy (nazývané též kamenné buňky) jsou rostlinné buňky se ztluštělými stěnami bez živého obsahu. Nacházejí se například v plodech v parenchymatickém pletivu poblíž jádřince, jednotlivě či v menších či větších shlucích. Objevují se například v hruškách jako drobné tvrdé částečky.\n"}
{"id": "1152484", "url": "https://cs.wikipedia.org/wiki?curid=1152484", "title": "Německé námořnictvo (rozcestník)", "text": "Německé námořnictvo (rozcestník)\n\nPojem Německé námořnictvo se může vztahovat k více námořnictvům:\n"}
{"id": "1152485", "url": "https://cs.wikipedia.org/wiki?curid=1152485", "title": "Carlo Pallavicino", "text": "Carlo Pallavicino\n\nCarlo Pallavicino (také Pallavicini nebo Palavicino) (1640 Salò – 29. ledna 1688 Drážďany) byl italský hudební skladatel.\n\nJiž v dětském věku se stal sboristou v bazilice sv. Antonína v Padově. Zde získal základní hudební vzdělání a 20. února 1655 byl jmenován třetím varhaníkem. V roce 1656 byly v \"Teatro San Moise\" v Benátkách uvedeny jeho první opery \"Demetrius\" a \"Aurelian\". \n\nV roce 1667 odešel do Drážďan, kde působil na dvoře kurfiřta Jana Jiřího II. jako zástupce kapelníka a po smrti Heinricha Schütze v roce 1672 jako první kapelník. V Drážďanech se věnoval hlavně chrámové hudbě. Svědčí o tom to, že se v Drážďanech dochovala řada jeho církevních skladeb a další Pallavicinova opera se hrála až v roce 1674 v Benátkách.\n\nV červnu roku 1673 se vrátil na post varhaníka v chrámu svatého Antonína v Padově. Zůstal tam však krátce, protože od roku 1674 do roku 1685 byl sbormistrem v ústavu pro nevyléčitelně nemocné \"Ospedale degli Incurabili\" v Benátkách. Pro tento ústav zkomponoval několik oratorií.\n\nV roce 1685 navštívil Benátky Jan Jiří III. Saský, syn jeho prvního drážďanského zaměstnavatele, a nabídl Pallavicinovi na saském dvoře postavení ředitele komorní a divadelní hudby (\"camerae teatralis musicae praefectus\"). Pallavicino přijal a působil pak v Drážďanech až do své smrti v roce 1688.\n\nCarlo Pallavicino byl otcem libretisty Stefana Benedetta Pallaviciniho a zřejmě i skladatele Vincenze Pallaviciniho.\n\n\n\n"}
{"id": "1152486", "url": "https://cs.wikipedia.org/wiki?curid=1152486", "title": "Třebel (hrad)", "text": "Třebel (hrad)\n\nTřebel je zřícenina hradu ve stejnojmenné vesnici v okrese Tachov. Nachází se na ostrožně nad Kosím potokem v nadmořské výšce 495 metrů na jihozápadním okraji vesnice. Dochovaly se z něj drobné zbytky zdí. Dominantní stavbou je barokní sýpka, které byla na místě hradu postavena po jeho zboření. Areál hradu je chráněn jako kulturní památka.\n\nHrad založil rod pánů ze Svojšína někdy mezi lety 1234–1239. V písemných pramenech se objevuje poprvé v roce 1251 v predikátu Oldřicha z Třebele. Jeho potomkům patřil až do druhé poloviny čtrnáctého století, kdy je v roce 1379 jako majitel hradu uváděn Ješek Kozíhlava z Pnětluk, který ho v roce 1382 vyměnil s Rackem ze Švamberka za hrady Netřeb a Osvračín. V roce 1448 se hrad nacházel v držení Jana ze Sobětic, který ho zastavil Janovi z Volfštejna. Po roce 1482 ho znovu získali páni ze Švamberka, jimž zůstal až do svého zániku. Hrad byl poškozen v roce 1647 během bitvy u Třebele, kdy ho obsadilo švédské vojsko generála Wrangela. Definitivně byl zbořen na pokyn císaře Ferdinanda III. Sídlo třebelského panství potom bylo přeneseno na zámek v Trpístech.\n\nV zadní části ostrožny se nacházelo předhradí pod výše položeným jádrem. Jeho zástavba zcela zanikla, ale podle jedné rytiny z roku 1674 zde stával mohutný bastion. Z rytiny známe také část původní zástavby hradního jádra, ke které patřil okrouhlý bergfrit. Přístupová cesta procházela po koruně valu nad příkopem a do jádra vcházela branou na severovýchodní straně. Bránu chránila čtverhranná věž v nároží. Podél obou delších stran jádra stály budovy, jejichž zbytky jsou pravděpodobně obsaženy ve zdivu hájovny a sýpky.\n\n\n"}
{"id": "1152487", "url": "https://cs.wikipedia.org/wiki?curid=1152487", "title": "Cyklopamin", "text": "Cyklopamin\n\nCyklopamin je teratogen vyskytující se v rostlině \"Veratrum californicum\". Způsobuje vrozené vady jako holoprosencefalie a vývoj pouze jednoho oka (kyklopie). Cyklopamin je užitečný při výzkumu role genové rodiny Hedgehog (Hh) při normálním vývinu, je také potenciálním lékem na určité druhy rakoviny.\n\nCyklopamin byl pojmenován podle jednookých jehňat, která se narodila ovci, která se pásla na divoce rostoucí \"Veratrum californicum\" na farmě v Idaho. V roce 1957 začalo Americké ministerstvo zemědělství jedenáctileté vyšetřování, které vedlo k identifikaci cyklopaminu jako příčiny vrozených vad.\n"}
{"id": "1152491", "url": "https://cs.wikipedia.org/wiki?curid=1152491", "title": "Štikozubec tichooceánský", "text": "Štikozubec tichooceánský\n\nŠtikozubec tichooceánský (\"Merluccius productus\"), jinak též štikozubec pacifický je ryba z řádu hrdloploutví (\"Gadiformes\") a čeledi štikozubcovití (Merlucciidae) blízce příbuzná s treskou obecnou. Má poměrně dlouhé tělo, velkou hlavu a dopředu vyčnívající dolní čelist. Hřbet má modrošedé zbarvení, boky jsou stříbřité. Žije ve velkých hejnech. Tření probíhá na jaře, kdy samice kladou miliony jiker. Jikry volně plavou na hladině oceánu a jsou unášeny do velkých vzdáleností oceánskými proudy. Mezi přirozené nepřátele patří kytovci, tuleni a mečouni, také se v poslední době stali předmětem komerčního lovu.\n"}
{"id": "1152493", "url": "https://cs.wikipedia.org/wiki?curid=1152493", "title": "Dálniční křižovatka Bayerisches Vogtland", "text": "Dálniční křižovatka Bayerisches Vogtland\n\nAutobahndreieck Bayerisches Vogtland (zkráceně též Dreieck Bayerisches Vogtland; zkratka AD Bayerisches Vogtland) je křižovatka dvou německých dálnic, nacházející se ve spolkové zemi Bavorsko u města Hof. Kříží se zde dálnice A9 s dálnici A72.\n\nDálniční křižovatka se nachází na území města Selbitz a obce Köditz. Většina křižovatky se nachází na území města Selbitz (východně od její obydlené části), zatímco na území obce Köditz (západně od její obydlené části) se nachází pouze rozplet dálnice A72. Dalšími obcemi v okolí jsou Leupoldsgrün a Berg in Oberfranken. Křižovatka se nachází v Durynsko-franckém středohoří, přesněji na jižním okraji přírodní oblasti Vogtland. Poblíž dálniční křižovatky (na sever od ní) se nachází Větrný park Espich (něm. \"Windpark Espich\") čítající 11 větrných elektráren.\n\nNejbližší větší města jsou Hof (asi 9 km po dálnici A72 na východ), Bayreuth (asi 50 km po dálnici A9 na jih) a Leipzig (asi 140 km po dálnici A9 na sever). Současně se nachází blízko území České republiky, neboť česko-německá hranice je od ní vzdálená asi 25 km.\n\nAutobahndreieck Bayerisches Vogtland je mimoúrovňová křižovatka dálnice A9 procházející severo-jižním směrem (Berlin–Leipzig–Nürnberg–München) a dálnice A72 procházející jihozápado-severovýchodním směrem (Hof–Chemnitz–Leipzig). Současně po ní prochází i evropské silnice E51 a E441. Na dálnici A9 je označena jako sjezd 33 a na dálnici A72 je označena jako sjezd 1.\n\nAutobahndreieck Bayerisches Vogtland je tříramenná mimoúrovňová křižovatka provedená jako trojúhelníková.\n\nDálniční křižovatka byla součástí již prvních plánů německé dálniční sítě vytvářených v 30. letech 20. století, neboť od počátku byla plánována jak dálnice spojující města Berlin a München (dnešní dálnice A9) tak i dálniční spojka mezi městy Hof a Chemnitz, tvořící kratší spojení mezi Bavorskem a Saskem. Její výstavba, tehdy ještě pod názvem \"Dálniční křižovatka Hof\" (něm. \"Autobahndreieck Hof\") byla zahájena v roce 1939, avšak v roce 1942 byla přerušena.\n\nV době přerušení výstavby však byly všechny navazující úseky dálnice A9 a dálnice A72 již zprovozněny, přičemž oba úseky dálnice A9 byly propojeny provizorní komunikací obcházející rozestavěnou dálniční křižovatku po jejím západním okraji a dálnice A72 byla provizorně ukončena na území obce Köditz u osady Heroldsgrün a svedena na spolkovou silnici B173. Zatímco dálnice A9 byla v místě dálniční křižovatky propojena přímo (byť po provizorní komunikaci), tak dálnice A72 byla s dálnicí A9 propojena jen nepřímo, tedy s nutností opustit dálnici. Z dálnice A9 se dalo na dálnici A72 najet tak, že se z dálnice A9 sjelo na sjezdu nacházejícím se 1 km severně od dálniční křižovatky a pokračovalo necelé 2 km východním směrem po spolkové silnici B173, kde se nacházelo provizorní ukončení dálnice A72. Tato objížďka byla do roku 1966 využívána i pro tranzit mezi Spolkovou republikou Německo a Západním Berlínem, neboť v té době byl poškozen hraniční dálniční most Saalebrücke a náhradní hraniční přechod se nacházel o obce Töpen na spolkové silnici B2.\n\nNa přelomu 50. a 60. let 20. století byla výstavba dálniční křižovatky opět obnovena, pročež v roce 1966 byla zprovozněna v neúplném provedení, pouze jako tzv. rozštěpení. Byl totiž zprovozněn jen přímý směr dálnice A9 a napojení dálnice A72 pouze ve směru z jihu / na jih, tj. na Bayreuth a Nürnberg. Od dostavby ramp napojujících dálnici A72 na dálnici A9 ve směru na sever bylo v té době pro jejich mizivé využití upuštěno.\n\nV roce 2004 byla dálniční křižovatka kvůli rozšiřování dálnice A9 ze čtyř na šest pruhů přestavěna. Přitom byly dobudovány i chybějící rampy napojující dálnici A72 na dálnici A9 ve směru ze severu / na sever, pročež od té doby lze ze všech směrů pokračovat všemi směry. Od dobudování zbývajících ramp je tedy provedení dálniční křižovatky tzv. úplný trojúhelník.\n\nV průměru projede křižovatkou 40 100 vozidel denně.\n\n\"Mapa použitá v tomto článku byla vytvořena z mapových podkladů OpenStreetMap.org (© OpenStreetMap contributors, Licence).\"\n"}
{"id": "1152494", "url": "https://cs.wikipedia.org/wiki?curid=1152494", "title": "Radek Galaš", "text": "Radek Galaš\n\nPodplukovník ve výslužbě Mgr. Radek Galaš (* 21. ledna 1967 Cheb) je český policista, historik, kurátor a publicista, specializující se na historii českého četnictva a kriminalistiky, vedoucí Správy sbírek Muzea Policie České republiky.\n\nVystudoval Střední průmyslovou školu báňskou v Příbrami (1986). Po maturitě pracoval jako důlní technik v Měděnci u Klášterce nad Ohří. Po sametové revoluci v roce 1989 nastoupil k policii. V policejních řadách prošel řadou funkcí; v roce 1999 absolvoval na policejní akademii. Od r. 2003 pracoval na Policejním prezidiu České republiky, od r. 2012 působí v Muzeu Policie České republiky jako vedoucí oddělení Správy sbírek.\n\nR. Galaš se zabývá dějinami bezpečnostních sborů, především v období Rakouska-Uherska a za první republiky, zejména výstrojí a výzbrojí. Zaznamenává s kolegy příběhy padlých příslušníků četnictva a policie od roku 1918 do současnosti. Je jedním ze zakladatelů občanského sdružení Četnická pátrací stanice Praha, odborným poradcem na seriálu České televize Četníci z Luhačovic, spolupracuje s Českým rozhlasem a televizí na pořadech popularizujících historii (např. Gejzír, Bitva o rozhlas, Historie českého zločinu). Spoluautor publikace o stráži obrany státu (2002). Od roku 2007 je jedním z organizátorů každoroční Mezinárodní konference policejních historiků a rediguje konferenční almanach.\n\n\n"}
{"id": "1152496", "url": "https://cs.wikipedia.org/wiki?curid=1152496", "title": "Gore Range", "text": "Gore Range\n\nGore Range je pohoří ve střední části státu Colorado, ve Spojených státech amerických. Je součástí amerických Jižních Skalnatých hor. Nejvyšší hora pohoří Mount Powell má 4 135 m.\n\nPohoří se rozkládá od průsmyku Gore Pass na severu jižně až jihovýchodně ke kaňonu Tenmile Gorge. Délka pohoří je okolo 110 km. \nGore Range na severu navazuje na pohoří Park Range, na jihozápadě pak leží pohoří Sawatch Range. Západně se rozkládá náhorní plošina řeky Yampa River, východně náhorní plošina Middle Park (výška okolo 2 500 m) a pohoří Front Range. Na jihu leží pohoří Tenmile Range a Mosquito Range.\nV kaňonu Gore Canyon protíná pohoří řeka Colorado.\n\nV roce 1868 stanul na vrcholu hory Mount Powell major John Wesley Powell, podle něhož je hora pojmenovaná. Říká se, že dnešní Gore Range si zachovalo stejnou divokost a původní krajinu, jako když major Powell stál se svojí skupinou na vrcholu hory. V pohoří se nenašly žádné rudy, ani drahé kovy. Pohoří je příliš skalnaté a obtížně prostupné. Vedle prospektorů, tak zůstávali stranou i lovci kožešin, kteří se při průchodu pohořím obávali zranění koní a mezků. I v průběhu 20. století budily ostré vrcholy hor hlavního hřebene respekt. V druhé polovině 20. století při plánování trasy silnice Interstate 70 byly pak přijaty připomínky organizace American Wilderness Aliance a původní trasa byla upravena tak, že prochází jižním obloukem okolo pohoří.\n"}
{"id": "1152500", "url": "https://cs.wikipedia.org/wiki?curid=1152500", "title": "Anděl u Chomoutovského jezera", "text": "Anděl u Chomoutovského jezera\n\nAnděl je socha anděla stojící na břehu Chomoutovského jezera v Olomouci.\nZhotovil ji mladý umělec Jan Dostál. Posvěcení sochy proběhlo dne 28. září 2015, v předvečer svátku archandělů Gabriela a Rafaela. Nechala ji zde umístit Jana Březinová jako poděkování andělu strážnému za přežití vážné dopravní nehody, kdy byla na nedaleké silnici v roce 2009 sražena jako cyklistka. Socha nestojí přímo na místě nehody, ale nedaleko ptačí pozorovatelny.\n\n"}
{"id": "1152501", "url": "https://cs.wikipedia.org/wiki?curid=1152501", "title": "Michael Szameit", "text": "Michael Szameit\n\nNarodil se v bývalé Německé demokratické republice. Vyučil se elektromechanikem, pak krátce studoval fyziku a poté pracoval v různých filmových a televizních profesích (osvětlovač, asistent zvuku) a nakonec se stal vedoucím nahrávacího studia pro rozhlas a televizi. Od roku 1981 do roku 1984 pracoval v redakci nakladatelství Neues Leben, poté působil jako spisovatel na volné noze a žil v Markkleeberge. Byl vášnivým milovníkem rybaření a v letech 1994-2008 byl členem redakční rady hamburgskéhou časopisu 'Blinker\". Ke konci života žil v Berlíně.\n\nJe autorem dobrodružné scifi. Jeho první povídky se objevily roku 1976 v antologii \"Světelná setkání\" (Begegnung im Licht), první román vydal roku 1982. Patřil mezi nejoblíbenější sci-fi autory NDR.\nČesky od autoa vyšly zatím pouze dvě povídky (\"Dovolená po aldebaransku\" a \"Zvíře\") v antologii \"Světelná setkání\" v překladu Antonína Tejnora.\n\n"}
{"id": "1152502", "url": "https://cs.wikipedia.org/wiki?curid=1152502", "title": "Kačer Howard", "text": "Kačer Howard\n\nKačer Howard (v anglickém originále Howard the Duck) je americký komediální sci-fi film z roku 1986, který natočil Willard Huyck podle komiksových příběhů o Howardu the Duckovi. Jedná se o první celovečerní snímek, který je adaptací komiksu vydavatelství Marvel Comics. Do amerických kin byl tento film, jehož rozpočet činil 37 milionů dolarů, uveden 1. srpna 1986, přičemž celosvětově utržil 37 962 774 dolarů. Snímek získal čtyři Zlaté maliny v kategoriích Nejhorší film (společně s \"Under the Cherry Moon\"), Nejhorší scénář, Nejhorší nová hvězda („šest chlapců a děvčat v kachním převleku“) a Nejhorší vizuální efekty.\n\nSedmadvacetiletý Howard T. Duck žije na planetě podobné Zemi, avšak obývané antropomorfními kachnami. Ze svého bytu je náhle vytažen záhadnou silou a proletí vesmírným prostorem až na Zemi, kde přistane v Clevelandu. Zde se seznámí s hudebnicí Beverly Switzlerovou a jejím kamarádem, vědcem Philem Blumberttem, o kterém si dívka myslí, že dokáže pomoci Howardovi vrátit se do svého světa.\n\n\n"}
{"id": "1152508", "url": "https://cs.wikipedia.org/wiki?curid=1152508", "title": "Kursalon (Piešťany)", "text": "Kursalon (Piešťany)\n\nKursalon (známý také jako Lázeňská dvorana) je velká jednopatrová budova se dvěma atrii v městském parku naproti Grandhotelu Royal (dnes \"Slovan\") v Piešťanech. Je to kulturní památka, postavena byla v roce 1894, architektem byl Ignác Alpár. Jednopatrová budova je situována v městském parku Andreja Kmeťa. Je zároveň největší zachovalou památkou z 19. století v Piešťanech.\n\nEklekticky pojatá stavba má čtvercový půdorys s nádvořím. V lázeňské dvoraně se zachovala pozoruhodná štuková výzdoba, která má 350 m² a její výška je 13 m. Nacházely se zde restaurace, hudební síň, kavárna a v prvním patře pokoje pro hosty.\n\nV budově dnes sídlí Balneologické muzeum, jehož první expozice zde byla instalována již v roce 1928. Kromě muzea je v budově jídelna pro lázeňské hosty a kanceláře několika firem.\n\n"}
{"id": "1152509", "url": "https://cs.wikipedia.org/wiki?curid=1152509", "title": "Petr Hába", "text": "Petr Hába\n\nPetr Hába (* 6. ledna 1965, Zlín) je český šachový velmistr.\n\nV Mistrovství České republiky v šachu zvítězil v letech 1996 a 2002, stříbro získal v roce 1998. V bleskovém šachu získal na mistrovství České republiky v letech 2003 a 2004 stříbro, v roce 2006 bronz.\n\nRoku 2011 se stal trenérem FIDE. Od roku 2010 působí jako kapitán ženské reprezentace.\n"}
{"id": "1152510", "url": "https://cs.wikipedia.org/wiki?curid=1152510", "title": "Fjallkona", "text": "Fjallkona\n\nFjallkona (\"Paní hory\") je symbolická ženská postava, která je od doby národního obrození považována za personifikaci Islandu. Jako první ji zmínil básník Eggert Ólafsson v polovině osmnáctého století. První známé zobrazení pořídil malíř Johann Baptist Zwecker v ilustraci ke sbírce islandských pověstí, kterou vydal roku 1866 Jón Árnason. Ztělesnění Islandu má podle něj podobu ženy v dlouhém rouchu s korunou z ledu a ohně na hlavě, jejími atributy jsou krkavec, meč a svitky starých ság. Symbolický význam fjallkony je vysvětlován tradicí samostatných islandských žen, jejichž muži trávili většinu času na moři. Při různých slavnostech, zejména oslavě státního svátku 17. června, je součástí průvodu žena v národním kroji a s vysokým čepcem na hlavě, představující fjallkonu. Tento zvyk se dodržuje jak na samotném Islandu, tak mezi vystěhovalci v Severní Americe, zejména v oblasti tzv. Nového Islandu v provincii Manitoba.\n\n"}
{"id": "1152512", "url": "https://cs.wikipedia.org/wiki?curid=1152512", "title": "Bitva u Třebele", "text": "Bitva u Třebele\n\nBitva u Třebele byla válečným střetem mezi císařskými oddíly a švédskou armádou generála Wrangela na konci třicetileté války. Odehrála se na přelomu srpna a září roku 1647 v okolí hradu Třebel na Tachovsku. Skončila ústupem švédského vojska z Čech.\n\nNa jaře roku 1647 zahájila švédská armáda tažení, během něhož po třítýdenním obléhání dobyla dne 17. července Cheb. Císařské vojsko vedené hrabětem Peterem Melanderem von Holzappel, Raimundem Montecuccolim a Johannem von Werth, které původně táhlo na pomoc obleženému městu, se od 27. července pokoušelo město získat zpět, ale po dvou týdnech se stáhlo k Plzni. Švédové se 3. srpna utábořili východně od Plané a malý oddíl o síle dvaceti mužů obsadil hrad Třebel. Císařští dorazili 18. srpna k hradu a hned zahájili jeho dobývání. Dobyli ho hned dalšího dne, protože Švédům bránilo hluboké údolí Kosího potoka, aby mohli malé posádce poslat posily.\n\nBěhem 19. srpna se obě armády opevnily v řadách polních opevnění na protilehlých stranách údolí. K hlavnímu střetu došlo 22. srpna, kdy císařská jízda vedená Montecuccolim a Johannem von Werth napadla předpolí švédského tábora, ale přestože zahnala na útěk několik oddílů, bitvu nerozhodla. Obě strany opět zaujaly opevněné pozice a 27. srpna se císařským podařilo zajmout stádo čtyř set švédských koní, přičemž došlo k malé šarvátce. Švédové potom 5. září opustili ležení a odtáhli k Tachovu. O dva dny později proti sobě zaujaly postavení obě armády u Teplé, ale k většímu střetnutí nedošlo. Švédské vojsko potom koncem září tažením přes Žatec a Kadaň opustilo Čechy.\n\nStřetnutí u Třebele zachytil Matthäus Merian na dvou mědirytinách, jejichž věrohodnost prokázal terénní průzkum krajiny. Několik polních opevnění se podařilo lokalizovat:\n\n\n"}
{"id": "1152517", "url": "https://cs.wikipedia.org/wiki?curid=1152517", "title": "Dolňák", "text": "Dolňák\n\nDolňák může být:\n\n\n"}
{"id": "1152518", "url": "https://cs.wikipedia.org/wiki?curid=1152518", "title": "Petr Bourbonský", "text": "Petr Bourbonský\n\nPetr Bourbonský (francouzsky \"Jean Ier de Bourbon-La Marche\", 1342 – duben 1361, Lyon) byl krátce hrabě z La Marche z dynastie Bourbonů.\n\nNarodil se jako prvorozený syn Jakuba, hraběte z La Marche, a Jany, dcery Huga ze Châtillonu. Společně s otcem bojoval v bitvě u Brignais, kde byli oba vážně zraněni a z bojiště převezeni do Lyonu. Otec zemřel a Petr jej přežil o pár dní. Byl pohřben v místním kostele jakobínů a poté společně s otcem přenesen do rodové nekropole v kostele sv. Jiří ve Vendôme. Hraběcí titul po něm zdědil mladší bratr Jan.\n"}
{"id": "1152520", "url": "https://cs.wikipedia.org/wiki?curid=1152520", "title": "Oberndorf an der Melk", "text": "Oberndorf an der Melk\n\nOberndorf an der Melk je městys v okrese Scheibbs, ve spolkové zemi Dolní Rakousko. V lednu 2015 zde žilo celkem 2964 obyvatel.\n\nMěstys leží na severovýchodě okresu. Jeho rozloha je 42,93 km², z toho 14,79% je zalesněno. Nadmořská výška území je zhruba od 260 m až po 585 m (hora Fußmeißelberg).\n\nÚzemím městyse protéká od jihozápadu k severovýchodu řeka Melk. Souběžně s ní ale také prochází obcí zemská silnice Manker Strasse B29, která spojuje město Scheibbs s městem Mank.\n\nMěstys je tvořen celkem 50 vesničkami nebo osadami.\n\nSousedními obcemi jsou Wieselburg-Land na severu, Sant Georgen an der Leys na jihu, Scheibbs na jihozápadě a Purgstall an der Erlauf na západě. Na severovýchodě sousedí s okresem Melk.\n\n\n"}
{"id": "1152522", "url": "https://cs.wikipedia.org/wiki?curid=1152522", "title": "Ignác Alpár", "text": "Ignác Alpár\n\nIgnác Alpár (17. ledna 1855, Budapešť – 27. dubna 1928, Curych) byl uherský architekt, představitel budapešťské pozdní eklektiky.\n\nNarodil se v Budapešti pod jménem Ignác Schöckl jako druhé dítě z osmi. Jeho matka Maria Eiselleová pochází z řemeslnické rodiny Wünterbergovců, otec Matej Schöckl byl majitelem prvního truhlářského závodu v Budapešti. Alpár se po skončení základní školy stal zednickým učněm. Od roku 1874 pracoval v ateliéru Alajose Huszmanna, který ho povzbuzoval, aby pokračoval ve studiích na Stavební akademii v Berlíně. Alpár neváhal a ještě v tom roce začal studovat na škole, jejíž studentem byl i Richard Lucaea.\n\nPo skončení studií pracoval v různých berlínských ateliérech. V roce 1880 získal ocenění tamního stavebního spolku, tzv. \"Schinkelovu medaili\". V tomto roce si pomaďarštil své jméno na Alpár. V roce 1881 absolvoval delší studijní pobyt v Itálii. V letech 1882–1888 byl asistentem Technické univerzity v Budapešti. Zde se zdokonaloval v projektování občanských budov a vypracování projektů.\n\nPrvní občanské budovy dle jeho návrhů byly postaveny v Rumunsku (Erdély). V roce 1889 za výstavbu lázní \"Herkules\" získal ocenění Františka Josefa I. Ještě v tomto roce se oženil s Antonií Orthovou a získal zakázku na výstavbu lázní v Szapáry. Do roku 1893 stavěl školy, kostely a nájemní byty v hlavním městě, v Budapešti, v Sedmihradsku a v Horních Uhrách. V roce 1888 si otevřel vlastní ateliér v budovách, které sám navrhl. Jeho kariéra rychle a jistě pokročila a dostal se mezi vedoucí osobnosti doby. Svědčí o tom i ta skutečnost, že z 50 soutěží se mu podařilo 22 vyhrát.\n\nNejvýznamnější období jeho tvorby se váže k slavnostem tisíciletí. Největším úspěchem jeho tvorby byla výstavba budovy k příležitosti výstavy tisíciletí uherského státu. Zde se mu podařilo spojit čtyři slohy románský, gotický, renesanci a baroko. V té době renesanční symboly se obvykle považovaly za symboly revolučnosti, zatímco gotika se spíše spojovala s restaurací porevolučního absolutismu (po roce 1848). V budově (až do doby demolice v roce 1899) dostalo místo Zemědělské muzeum. Na naléhání ministra zemědělství, Darányiho a ostatních umělců dostal pověření na postavení podobné budovy. Nová stavba dostala jméno \"Vajdahunyadvár\" a 9. června 1907 ji slavnostně předal do užívání rakouský císař František Josef I.\n\nNa Slovensku jsou známé jeho stavby v Bratislavě jako Vinařská a vinohradnická škola na ulici Matuškova, reálná škola na Zochově ulici, ale i gymnázium v Liptovském Mikuláši a v Trenčíně.\n\nNa stavbě reálné školy na Zochově ulici Alpár použil redukované výrazné prvky. Na přelomu 19. a 20. století architekty nutila doba racionálně navrhovat, upřednostňovat účelné poslání architektury, bezdobý výraz, používat nové materiály a konstrukce.\n\nAlpár při stavbě gymnázia historizující ornament nahradil cihlovým dekorem a barevnými glazovanými obklady v pásech. Celé průčelí je z neomítaného zdiva, naddveřní a nadokenní klenutí z cihel v kombinaci s omítaným hladkým zdivem. Stavební materiály a konstrukce se přiznávaly postupně, nezakrývaly, cihly vytvářely nový geometrizující ornament. V současnosti v budově sídlí hudební a taneční fakulta Vysoké školy múzických umění v Bratislavě.\n\nV roce 1896 projektoval na Palisádách evangelické lyceum, bohaté na nové motivy a se zajímavými orámovanými okny.\n\n\nByl navrhovatelem různých velkolepých občanských staveb jako nap. Rakousko-Uherská banka, Palác burzy, Budapešťská obchodní banka, Maďarská národní banka, Pojišťovna Anker, Ministerstvo financí, První Budapešťská pojišťovna a Budova ministerstva vnitra.\n\nAlpárova raná díla mají znaky historismu. Později používá prvky z renesance a z baroka. Na přelomu století se na některých jeho stavbách objevují prvky secese. Alpárova tvorba je bohatá, realizoval celkově 126 staveb. Navrhoval vily, obytné budovy, školy, banky, pojišťovny, kostely, divadla, radnice i lázně.\n\nJeho celoživotní tvorbu připomíná pamětní tabule umístěná na jím postavené známé historické budově \"Vajdahunyadvár\" v Budapešti.\n\n"}
{"id": "1152524", "url": "https://cs.wikipedia.org/wiki?curid=1152524", "title": "Mistrovství Evropy v basketbalu mužů 1989", "text": "Mistrovství Evropy v basketbalu mužů 1989\n\n26. mistrovství Evropy v basketbale proběhlo ve dnech 20. – 25. června 1989 v Jugoslávii.\n\nTurnaje se zúčastnilo 8 týmů, rozdělených do dvou čtyřčlenných skupin. První dva týmy z každé skupiny postoupily do play off o medaile, družstva na třetích a čtvrtých místech hrála o páté až osmé místo. Mistrem Evropy se stalo družstvo Jugoslávie.\n\n1. Jugoslávie \n\n\n2. Řecko \n\n\n3. SSSR \n\n\n4. Itálie \n\n\n5. Španělsko \n\n\n6. Francie \n\n\n7. Bulharsko \n\n8. Nizozemsko \n\n\n"}
{"id": "1152525", "url": "https://cs.wikipedia.org/wiki?curid=1152525", "title": "Dálniční křižovatka Holledau", "text": "Dálniční křižovatka Holledau\n\nAutobahndreieck Holledau (zkráceně též Dreieck Holledau; zkratka AD Holledau) je křižovatka dvou německých dálnic, nacházející se ve spolkové zemi Bavorsko u města Pfaffenhofen an der Ilm. Kříží se zde dálnice A 9 s dálnici A 93.\n\nDálniční křižovatka se nachází na území městyse Wolnzach. V okolí se nachází ještě okresní město Pfaffenhofen an der Ilm, obec Schweitenkirchen a obec Rohrbach. Křižovatka se nachází v Dolnobavorské pahorkatině východně od řeky Ilm.\n\nNejbližší větší města jsou Ingolstadt (asi 25 km po dálnici A 9 na sever), München (asi 50 km po dálnici A 9 na jih) a Regensburg (asi 70 km po dálnici A 93 na severovýchod).\n\nAutobahndreieck Holledau je mimoúrovňová křižovatka dálnice A 9 procházející severo-jižním směrem (Berlin - Leipzig - Nürnberg - München) a dálnice A 93 procházející severo-jižním směrem (Hof - Regensburg - Kufstein). Současně po ní prochází i evropská silnice E45. Na dálnici A 9 je označena jako sjezd 65 a na dálnici A 93 je označena jako sjezd 55.\n\nAutobahndreieck Holledau je tříramenná mimoúrovňová křižovatka provedená jako nedokončený čtyřlístkový typ v provizorní napravo vyvedené trubkovité variantě.\n\nPrvní úvahy o dálniční křižovatce Holledau vzešly již ve 30. letech 20. století, tedy v době, kdy se tvořila síť německých říšských dálnic. Zpočátku se na ní měl od hlavního dálničního tahu München - Nürnberg - Berlin oddělovat dálniční tah na Regensburg, měla tedy mít podobu tříramenné dálniční křižovatky. Avšak od roku 1938 bylo plánováno, že bude mít podobu čtyřlístkové čtyřramenné dálniční křižovatky, neboť dálniční tah od Regensburgu na ní nově neměl končit, nýbrž měl pokračovat jihozápadním směrem k Augsburgu. Výstavba dálniční křižovatky byla zahájena v roce 1938 spolu s výstavbou dálničního tahu na Regensburg v úseku od dálniční křižovatky po obec Elsendorf. V roce 1940 však byla výstavba přerušena.\n\nNa začátku 50. let 20. století byla výstavba obnovena a v roce 1954 byla křižovatka spolu s úsekem dálnice po obec Elsendorf zprovozněna. Avšak, vzhledem k tomu, že v době zprovoznění chyběl poslední úsek dálnice navazující na křižovatku, a to dálniční úsek směrem na Augsburg, tak byly zprovozněny pouze rampy ve směru / ze směru na Regensburg. U zbývajících ramp (ve směru / ze směru na Augsburg) byly provedeny potřebné zemní práce, aby při dostavbě navazujícícho dálničního úseku na Augsburg stačilo položit vozovku (příprava na zbývající rampy je v terénu dobře viditelná). Tak získala dálniční křižovatka svůj vzhled neúplné čtyřlístkové mimoúrovňové křižovatky.\n\nV 80. letech 20. století došlo k revizi plánů dálniční výstavby, které měly na dálniční křižovatku Holledau dopad. Bylo totiž upuštěno od dostavby navazujícího úseku od křižovatky směrem na Augsburg, což pro samotnou křižovatku znamenalo, že už se nepočítá s její dostavbou. Avšak, rostoucí intenzity dopravy mezi Ingolstadtem a Augsburgem si vynucují dílčí úpravy komunikací a jejich zkapacitňování. Není tudíž vyloučeno, že dálniční úsek od křižovatky po Augsburg bude opět do plánu výstavby dálnic zanesen a že dálniční křižovatka bude dostavěna do úplné podoby.\n\nV průměru projede křižovatkou přibližně 80 000 vozidel denně.\n\n\"Mapa použitá v tomto článku byla vytvořena z mapových podkladů OpenStreetMap.org (© OpenStreetMap contributors, Licence).\"\n"}
{"id": "1152526", "url": "https://cs.wikipedia.org/wiki?curid=1152526", "title": "Horňák", "text": "Horňák\n\nHorňák může být:\n\n\n"}
{"id": "1152527", "url": "https://cs.wikipedia.org/wiki?curid=1152527", "title": "Jakub Szmatuła", "text": "Jakub Szmatuła\n\nJakub Szmatuła [jakub šmathula] (* 22. března 1981, Poznań) je polský fotbalový brankář, od července 2008 působící v Piastu Gliwice.\n\nSvoji fotbalovou kariéru začal v Sokółu Rakoniewice, odkud v průběhu mládeže zamířil nejprve do MSP Szamotuły a poté do Sparty Oborniki. V roce 1999 odešel do mužstva Czarni Żagań, kde sbíral své první zkušenosti se seniorským fotbalem. Po podzimní části ročníku 2001/02, kterou strávil v klubu Górnik Konin, přestoupil před jarem 2002 do Wigry Suwałki. V lednu 2004 odešel do prvoligového klubu Lech Poznań. Následovalo angažmá v jiném týmu z nejvyšší soutěže v Zagłębie Lubin. V létě 2005 zamířil na hostování do KS Polkowice. Po půl roce se vrátil do Lubinu a v září 2006 do Polkowic přestoupil. Před sezonou 2007/08 odešel do Warty Poznań.\n\nV létě 2008 zamířil do mužstva Piast Gliwice.\n\nVe své první sezoně za Piast neodchytal žádný ligový zápas. V celém ročníku kryl záda brankáři Grzegorzi Kasprzikovi.\n\nV Ekstraklase za Piast debutoval 2. srpna 2009 v ligovém utkání 1. kola proti mužstvu Lech Poznań (prohra Piastu 1:3), odchytal celý zápas. Na jaře 2010 působil na hostování v klubu Górnik Zabrze. Piast v sezoně 2009/10 sestoupil do 1. ligy (druhé nejvyšší soutěže). Celkem za tým v ročníku nastoupil k 8 střetnutím, vychytal v nich dvě čistá konta.\n\nV létě 2010 se vrátil z hostování do svého mateřského klubu. V jeho dresu hrál ve druhé nejvyšší polské lize. Dohromady si na své konto v sezoně připsal 25 startů, v 10 z nich nedostal branku.\n\nCelkem si v ročníku odchytal za Piast 20 druholigových střetnutí, gól nedostal v šesti z nich. S týmem v ročníku 2012/13 postoupil do Ekstraklasy. Klub se vrátil do nejvyšší soutěže po dvou letech.\n\nPo návratu do Ekstraklasy nastoupil pouze k jednomu mistrovskému zápasu jako střídající hráč. Pětkrát byl rovněž na lavičce náhradníků. Jeho mužstvo skončilo v tabulce čtvrté a poprvé ve své historii se kvalifikovalo do Evropské ligy UEFA, kde bylo nasazeno do 2. předkola.\n\nV předkole Evropské ligy narazil tým na ázerbájdžánský celek Qarabağ FK a po prohře 1:2 a remíze 2:2 po prodloužení Piast vypadl (Jakub nenastoupil ani k jedno utkání). Ani v sezoně neodchytal žádné ligové utkání.\n\nV ročníku odchytal 17 zápasů v Ekstraklase. Celkem 3x udržel čisté konto a svému klubu pomohl k záchraně v nejvyšší soutěži.\n\nV únoru 2016 podepsal s mužstvem nový kontrakt do léta 2017 s roční opcí. 18. 3. 2016 odchytal ve 28. kole proti Korona Kielce svůj jubilejní stý zápas za Gliwice (utkání skončilo smírně 1:1). V ročníku 2015/16 odchytal všech 37 ligových střetnutích, ve 14 z nich nedostal gól. V sezoně s týmem dosáhl historického umístění, když jeho klub skončil na druhé příčce a kvalifikoval se do druhého předkola Evropské ligy UEFA. V květnu 2016 byl zvolen nejlepším brankářem ligy.\n\nS Piastem se představil ve 2. předkole Evropské ligy UEFA, kde klub narazil na švédský tým IFK Göteborg, kterému podlehl 0:3 a remízoval s ním 0:0 (v tomto utkání Jakub nenastoupil).\n\nPřed jarní částí sezony 2009/10 odešel na hostování do mužstva Górnik Zabrze. V klubu strávil půl roku. Během této doby neodchytal žádné ligové utkání.\n\n"}
{"id": "1152528", "url": "https://cs.wikipedia.org/wiki?curid=1152528", "title": "Pod (lodní pohon)", "text": "Pod (lodní pohon)\n\nPod je označení typu lodního pohonu řešeného jako kolem svislé osy plně otočná závěsná gondola s lodním šroubem (tažným nebo tlačným), nebo se dvěma lodními šrouby v tandemovém uspořádání (jednotky se dvěma šrouby se nazývají propulsory). Plavidlo vybavené podem tak nepotřebuje kormidlo a má vysokou manévrovatelnost.\n\nPody mohou být poháněny motory v trupu plavidla, přičemž výkon je od motoru přenášen pomocí lodní hřídele. Elektrické pohonné jednotky Azipod (AZImuthing POdded Drive), vyvinuté společností ABB, se liší tím, že mají elektromotory zabudovány přímo v gondole a v samotném plavidle jsou umístěny pouze zdroje elektrické energie (dieselgenerátory, generátory na LNG).\n\n"}
{"id": "1152529", "url": "https://cs.wikipedia.org/wiki?curid=1152529", "title": "Zochova (Bratislava)", "text": "Zochova (Bratislava)\n\nZochova je ulice v Starém Městě v Bratislavě. Nachází se mezi souběžnými ulicemi Svoradova a Kozia v blízkosti Staromestské a Pilárikovy, křižuje se s ulicí Podjavorinskej.\n\nUlice má poměrně dlouhou a bohatou historii, dolní část ulice existovala už ve středověku. V roce 1379 je poprvé zmíněna v daňovém rejstříku pod názvem \"Sluttergasse\", tedy \"Nánosová ulice\", přičemž její název byl odvozen od nánosů, které sem byly naplaveny z kopců nad městem v období bouří.\n\nV roce 1439 zde bylo 17 domů, jeden velkostatek a 7 zahrad, později přibývaly další domy, byla zde i studna, evangelický hřbitov a hostinec.\n\nBydleli zde hlavně vinaři, hrnčíři, truhláři, ale například i celníci a malíři. Současná zástavba vznikla po rozdělení prepoštské zahrady v roce 1873 a pálfiovské zahrady v roce 1890. Vznikla zde porodnice a škola pro porodní asistentky, židovská škola a státní reálka. Sídlil zde i Prešporský jezdecký spolek.\n\nV roce 1536 se jmenovala \"Turnergassen\", v 18. století zase \"Schluder Gassel\". Nakonec byla pojmenována podle evangelického biskupa a slovenského politika Samuela Zocha, spoluautora Deklarace slovenského národa z 30. října 1918 a prvního slovenského župana Bratislavy a Bratislavské župy po roce 1918.\n\nV současnosti zde sídlí Vysoká škola múzických umění – hudební a taneční fakulta, Střední průmyslová škola elektrotechnická (Zochova 9). Známá a oblíbená Mateřská škola na Zochově 3 byla zrušena.\n"}
{"id": "1152532", "url": "https://cs.wikipedia.org/wiki?curid=1152532", "title": "Tilandsie", "text": "Tilandsie\n\nTilandsie (\"Tillandsia\"), česky též kykatka, je rod jednoděložných vytrvalých rostlin z čeledi broméliovitých. Domovem jsou jim jak pouštní oblasti, lesy tak i deštné pralesy. Rostou od nížin po horská pásma Jižní a Střední Ameriky a jižní oblasti Severní Ameriky. Mimo tyto oblasti se pěstují.\n\nTilansdie jsou epifyty, t.j. organismy rostoucí na žijících rostlinách. Tilandsie jsou nazývány vzdušnými rostlinami, neboť jejich kořeny většinou slouží jen pro uchycení na stromech nebo skalách. Veškeré živiny sbírají tyto rostliny ze vzdušné vlhkosti. Čím mají dužnatější listy, tím obývají sušší prostředí.\n\nVzdušnou vlhkost a živiny absorbují tilandsie pomocí malinkých šupinek na listech tzv. trichomů. Rostliny jimi přijímají jak atmosférickou (tedy ve vzduchu rozpuštěnou), tak i dešťovou vodu. Množství těchto šupinek dává rostlinám charakteristické zbarvení – od běžného zeleného až po stříbrné či šedé. K tomu, aby šupinky dobře fungovaly, nestačí pouze to, aby ve vzduchu byla přítomna vzdušná vlhkost. Buď je nutné, aby vlhký vzduch v okolí rostlin proudil nebo musejí v průběhu dne a noci nastávat takové teplotní změny, aby se vlhkost vysrážela na šupinkách ve formě rosy.\n\nTilansdie jsou nenáročné rostliny vhodné pro pěstování v bytech, sklenících a teráriích. Potřebují světlé místo, idelání je světlo rozptýlené. Tilandsie bývají také umísťovány do proskleného terária s umělým osvětlením. Řada druhů tilandsií roste bez problému i na místech, kde je přímé sluneční světlo a vyšší teploty, ale jejich pětování je náročnější na správné dávkování vody.\n\nKořeny tilandsií ztratily svou sací funkci a slouží pouze k ukotvení rostlin na kmenech stromů. Proto je až na výjimky zbytečné sázet tilandsie do květináčů se zeminou. Tento pro tilandsie nepřirozený způsob pěstování způsobuje úhynutí rostlin – rostliny mohou vlivem nadměrného a trvalého vlhka uhnít.\n\nAby byly rostliny tilandsie zdravé a vitální, potřebují pravidelné smáčení (rosení) povrchu těl vodu, nejlépe dešťovou. Náhradním řešením může být i balená pitná voda nebo destilovaná s příměsí hnojiva. Vhodné je hnojivo s minimem mědi, která je pro tilansie jedovatá. Rostliny zaléváme rosením dvakrát až čtyřikrát týdně, v případě horkých dnů, teplého umístění nebo přímého slunečního záření i častěji. Povrch rostliny nesmí zůstat dlouhodobě mokrý, tilandsie musí během několika hodin oschnout.\n\nTilandsie umisťujeme na dobře větrané místo. Snáší či vyžadují široký rozsah teplot v průběhu dne a noci. Nevystavujeme je teplotám pod 10 °C.\n\nPři výběru druhů tilandsií a volbě způsobu pěstování platí důležitá zásada: čím je daný druh tilandsie sukulentnější (t.j. dužnatější, tlustší) a na povrchu stříbřitější, tím více přímého slunce, čerstvého proudícího vzduchu a kolísání teplot taková rostlina potřebuje či snese. A naopak, čím má tilandsie zelenější povrch a méně dužnaté listy, tím více jí vyhovuje vyšší zastínění a nepohyblivý, vlhký a dusný vzduch. V praxi to znamená, že stříbřité druhy pěstujeme volně v bytech a v sušších, dobře větraných a sklenících s kolísající teplotou, zelené tilandsie naopak umísťujeme do polouzavřených či zcela uzavřených a stinnějších pokojových vitrín, do vlhkých tropických skleníků a do málo větratelných terárií.\n\nPo odkvětu, podobně jako ostatní broméliovité rostliny, již znovu nevykvetou a vytváří nové odnože. Tilandsie se množí pomocí odnoží nebo semen. Odnožují přímo ze základu mateřské rostliny nebo mezi jejími listy. Mladé výhonky oddělujeme od mateřské rostliny, když vyrostou přibližně do poloviny její velikosti. Reprodukce pomocí semen je velmi pomalá a nové rostliny dosáhnou dospělé velikosti až za několik let.\n\n\n \n"}
{"id": "1152538", "url": "https://cs.wikipedia.org/wiki?curid=1152538", "title": "Rodová společnost", "text": "Rodová společnost\n\nRodová společnost je společenské zřízení, ve kterém rod tvoří základní hospodářskou a společenskou jednotku. Vlastnictví výrobních prostředků je společné.\n\n"}
{"id": "1152541", "url": "https://cs.wikipedia.org/wiki?curid=1152541", "title": "Nyala horská", "text": "Nyala horská\n\nNyala horská (\"Tragelaphus buxtoni\") je jedním z nejpozději popsaných a nejvzácnějších afrických sudokopytníků, byla objevena až roku 1909. Její pojmenování však není šťastné, od zdánlivě nejbližší příbuzné nyaly nížinné žijící na jihovýchodě Afriky, ji dělí více než 6 milionů roků odděleného vývoje. Podle současných výzkumů a rozborů mitochondriální DNA je nyala horská více příbuzná k druhům jako jsou sitatunga nebo kudu malý či kudu velký.\n\nTento endemický přežvýkavec žije v pěti izolovaných populacích v horských oblastech v jižní a střední Etiopii, které leží na jihovýchod od Východoafrické propadliny. Hlavní oblasti výskytu nyal horských jsou národní park Bale Mountains a východní části pohoří Bale a Arsi. Žijí v oblastech o nadmořské výšce od 1800 až po 3400 m, nejčastěji je lze spatřit na horských loukách ve výšce 2400 až 3200 m. Obývají horské lesy, louky, pastviny, křovinaté stráně a vřesoviště, v menších výškách si konkurují s pasoucím se dobytkem. Přebývají v lesích, kde ze dřevin převažují jalovce, hagenie a nohoplody. V závislosti na ročním období se pravidelnými koridory přesouvají do nižších či vyšších poloh za potravou a přijatelnějším klimatem.\n\nSamci jsou zřetelně větší a kromě mohutných šroubovitých rohů se od samic odlišují ještě krátkou krční a hřbetní hřívou, měří od čenichu po oháňku 190 až 200 cm, vysocí jsou od 120 do 135 cm a váží 180 až 320 kg. Samice jsou vysoké od 90 do 110 cm a váží 150 až 200 kg a jsou vždy světlejší. Ocas, zespod bílý, je dlouhý 20 až 25 cm.\n\nSrst má barvu od kaštanové až po šedohnědou nebo červenohnědou, staří samci jsou tmavší než mladší, samice jsou vždy světlejší než stejně staří samci. Srst je hladká a lesklá a v zimním období se prodlužuje. Spodní přední strana těla je světlejší než horní a zadní, nohy jsou tmavé. Typické jsou nepravidelně rozptýlené světlé skvrny a dva až pět světlých, málo výrazných svislých pruhů na zádech a bocích, jsou unikátní pro konkrétní zvíře. Na obličeji mají dvě bílé skvrny mezi očima a dvě na lících, bílou mají i bradu, hluboký límec na krku a široký půlměsíc na hrudi. Samci mají bílou také krátkou hřbetní hřívu vedoucí od krku ke kořeni ocasu, jejich delší střapatá srst na krku je hnědá.\n\nRohy mají pouze samci, bývají dlouhé až 110 cm a u dospělých zvířat jsou lyrovitého tvaru a mají dva a půl závitů, jsou tmavě hnědé až šedé se žlutými špičkami. Rohy se objevují u mláďat již v šestém měsíci, široce rozevřené spirály jsou patrné až ve čtvrtém roce věku.\n\nPotrava, kterou tito býložravci vyhledávají, je velmi variabilní, závisí na ročním období a výšce horského pásma, které obývají. Obvykle spásají množství různých druhů lesních travin, kapradin, lišejníků, bylin a listů keřů i stromů. Často migrují na místa vypalovaná domorodci, kde po deštích nacházejí výhonky čerstvých rostlin. Lze je spatřit na pastvě v kteroukoliv denní dobu, nejaktivnější jsou však v podvečer a brzy ráno. Jejich asi 30minutová činorodost při konzumaci potravy je prostřídávána chvílemi odpočinku, kdy přežvykují. Nebyli pozorováni při pití.\n\nV době mimo páření se zvířata shlukují do skupin čítajících až deset jedinců. Samice vytvářejí samostatné skupiny s vůdčí samicí, mláďaty a dospívajícími samicemi. Někdy je ve skupině přítomen i dospělý samec. Mladí samci vytvářejí oddělená společenství, staří žijí jednotlivě. Na místech se zvýšenými zdroji potravy lze spatřit dočasné mnohočetné skupiny. Jednotlivá zvířata ani skupiny si nečiní územní nároky.\n\nNoc tráví v hustém lese, kde jsou lépe chráněny před predátory. Přes den při ulehnutí k odpočinku volí místo s dobrým výhledem a stádo leží tak, aby mělo rozhled na všechny strany. Nejlehčeji se lze ke stádu přiblížit při pasení, tehdy se věnují hlavně výběru vhodného sousta. K osamoceně žijícím samcům se lze přiblížit mnohem snáze.\n\nZvukově se projevují hlavně samice, a to jen při nebezpečí, slabší zvuky podobné hrdelnímu kašli vydávají při menším ohrožení, hlasitější se ozývají při aktuálním nebezpečí, tyto varovné zvuky vydávají hlavně vůdčí samice stáda. Samci po sobě poštěkávají při vzájemné konfrontaci.\n\nDoba páření není u všech populací jednotná a může proběhnout kdykoliv, obecně však spadá do období sucha v prosinci a lednu. Tehdy dominantní samci s nataženým krkem a ohrnutým horním rtem čichem vyhledávají říjné samice. Agresivita samců je v době páření minimální, nevytvářejí si svá stáda samic. K občasným konfrontacím mezi samci dochází jen formou pózování a zastrašování, často přitom nabírají na rohy vegetaci, následný vítěz vztyčí a poražený sklopí hlavu. Jen ojediněle byly pozorovány snahy o sražení protivníka rohy. Vlastní páření je krátké a samec po něm odchází hledat další svolnou samici.\n\nSamice, která má dva páry mléčných žláz, rodí jedno mládě po osmi až devítiměsíční březosti, na konci období dešťů v srpnu nebo září. Jeho srst má světlou barvu a leží ukryto v hustém porostu po několik týdnů, kojeno je tři až čtyři měsíce. Samice s mládětem žije a pečuje o něj po dva roky, pak může znovu zabřeznout. Mladé samice dosahují pohlavní dospělosti ve věku asi tří let, samci dospívají ve stejnou dobu, ale v konkurenci s ostatními samci při páření obvykle obstojí až v pěti či osmi létech. Průměrná délka života je 15 až 20 let.\n\nV současnosti jsou početní stavy nyal horských poměrně stabilizované, žije jich okolo 3000 jedinců, důležitým mezníkem pro zachování druhu bylo vytvoření národního parku. Faktorem omezujícím jejich počet je destrukce původních biotopů místními farmáři, kteří rozšiřují chovy dobytka. Přestože jejich lov zákony již po století přísně regulují, lze dnes jejich dodržování jen stěží vymoci a zvířata jsou zabíjena pytláky pro lovecké trofeje a i maso. Přirozenými dravci dospělců jsou levhart (\"Panthera pardus\"), hyena (\"Crocuta crocuta\") a lev (\"Panthera leo\"), u mláďat ještě navíc serval (\"Leptailurus serval\") nebo vlček etiopský (\"Canis simensis\"). Útočníky bývají též domácí psi.\n\nPodle Mezinárodního svazu ochrany přírody (IUCN) je nyala horská hodnocena stupněm EN ohrožený druh.\n\n"}
{"id": "1152543", "url": "https://cs.wikipedia.org/wiki?curid=1152543", "title": "Jaromír Kalina", "text": "Jaromír Kalina\n\nJaromír Kalina (* 13. prosince 1965 Jihlava) je český politik, v minulosti pracoval jako sládek a ředitel výroby v pivovaru, od roku 2014 je zastupitelem a náměstkem primátora Jihlavy, od roku 2016 zastupitelem Kraje Vysočina, člen KDU-ČSL.\n\nVystudoval Vysokou školu chemicko-technologickou v Praze (získal titul Ing.). Osmnáct let pracoval na manažerských postech ve sklářství. Od roku 1995 navíc začal soukromě podnikat. V letech 2006 až 2014 byl zaměstnancem akciové společnosti Pivovar Jihlava, kde působil jako ředitel výroby a sládek. Od roku 2011 je členem dozorčí rady HC Dukla Jihlava.\n\nJaromír Kalina je ženatý a má čtyři děti. Žije v Jihlavě, konkrétně v části Horní Kosov.\n\nOd roku 2011 je členem KDU-ČSL. Ve straně je také členem Okresního výboru Jihlava a od roku 2013 předsedou Krajského výboru KDU-ČSL Vysočina.\n\nJeště jako nestraník kandidoval za KDU-ČSL do Zastupitelstva města Jihlavy v komunálních volbách v roce 2010, ale neuspěl. Zastupitelem se stal až po volbách v roce 2014, kdy lidoveckou kandidátku vedl. Na začátku listopadu 2014 byl zvolen náměstkem primátora, který má na starosti úsek správy majetku města a úsek informatiky.\n\nVe volbách do Poslanecké sněmovny PČR v roce 2013 kandidoval za KDU-ČSL v Kraji Vysočina, ale neuspěl. V listopadu 2015 se stal lídrem KDU-ČSL v Kraji Vysočina pro krajské volby v roce 2016, v nichž byl zvolen krajským zastupitelem.\n"}
{"id": "1152544", "url": "https://cs.wikipedia.org/wiki?curid=1152544", "title": "Michael Bingham", "text": "Michael Bingham\n\nMichael Bingham (13. dubna 1986) je britský atlet, sprinter.\nV roce 2009 získal stříbrnou medaili na světovém šampionátu v Berlíně ve štafetě na 4x400 metrů, v individuálním závodě skončil sedmý. O rok později získal na mistrovství Evropy v běhu na 400 metrů stříbrnou medaili. Na halovém mistrovství Evropy v roce 2013 byl členem vítězné britské štafety na 4x400 metrů. V následující sezóně získal nejprve stříbrnou medaili ve čtvrtkařské štafetě na světovém halovém šampionátu v Sopotech, v srpnu 2014 se stal v Curychu mistrem Evropy v běhu na 4x400 metrů.\n\n"}
{"id": "1152545", "url": "https://cs.wikipedia.org/wiki?curid=1152545", "title": "Mateusz Długołęcki", "text": "Mateusz Długołęcki\n\nMateusz Długołęcki (* 12. července 1993, Przasnysz) je polský fotbalový obránce či záložník, od července 2016 působící v klubu Znicz Pruszków, kde je na hostování z Piastu Gliwice. Je bývalým mládežnickým reprezentantem Polska.\n\nSvoji fotbalovou kariéru začal v MKS Przasnysz, odkud v průběhu mládeže zamířil do klubu Legia Varšava. V roce 2011 se propracoval do seniorské kategorie, kde působil v prvním týmu i rezervě. Před ročníkem 2013/14 odešel na hostování do Dolcanu Ząbki. V týmu působil dvě sezony. V létě 2015 se vrátil do Legie a přestoupil do Piastu Gliwice, kde podepsal dvouletý kontrakt s následnou opcí. Nastupoval pouze za B-mužstvo. V zimním přestupovém období sezony 2015/16 odešel hostovat do klubu MZKS Chrobry Głogów. Po půl roce se vrátil do Piastu. V červenci 2016 zamířil na další hostování, tentokrát do týmu Znicz Pruszków.\n\n"}
{"id": "1152546", "url": "https://cs.wikipedia.org/wiki?curid=1152546", "title": "Kostel svatého Jiří (Vendôme)", "text": "Kostel svatého Jiří (Vendôme)\n\nKostel svatého Jiří ve Vendôme ve Francii byl řadu let nekropolí místních hrabat a vévodů.\n\nByl založen roku 1040 u úpatí hradu hrabětem Geoffroyem Martelem a jeho chotí Anežkou jako kolegiátní kostel patřící k místnímu benediktinskému klášteru sv. Trojice.\n\n"}
{"id": "1152548", "url": "https://cs.wikipedia.org/wiki?curid=1152548", "title": "Alajos Stróbl", "text": "Alajos Stróbl\n\nAlojz Ján Viliam Stróbl (maďarsky: Strobl Alajos János Vilmos) (21. června 1856, Červený Kút (dnes osada obce Hybe) při Kráľové Lehote – 13. prosince 1926, Budapešť) byl uherský sochař slovenského původu.\n\nAlojz Stróbl se narodil z manželství Jozefa Stróbla a Karolíny, rozené Výrostkové, v lokalitě Frischfeuer nedaleko od vesničky Kráľova Lehota. Jeho otec pocházel ze Slezska a byl zaměstnancem v slezských železárnách arcivévody Alberta. Do Kráľové Lehoty se Stróblovi přestěhovali v roce 1854 z polského Krakova. Rodný dům později Alojz Stróbl přestavěl na svou letní vilu. Navštěvoval obecnou školu v Lehote, později v Liptovském Hrádku. V rodině se mluvilo německy, maďarsky a slovensky, Alojz plynule komunikoval ve všech těchto jazycích. V Hrádku studoval na hlavní škole (1866 – 1869), pak nastoupil na gymnázium v Levoči (1869 – 1873). Na gymnáziu neprospíval nejlépe, velký talent prokázal pouze v kreslení a modelování. Ještě před maturitou ho otec povolal na hamr u rodného domu, kde sám pracoval. Díky přímluvě strýce se rozhodl zkusit štěstí jako modelář v železárnách v českém Třinci (1873 – 1874). Po úspěšném působení na učňovské škole se v říjnu 1874 zapsal na vídeňskou Uměleckoprůmyslovou školu (Kunst-gewerbeschule). Zde se do roku 1876 pod vedením Ferdinanda Leufbergera zdokonaloval zejména v sochařství, v němž našel největší zálibu. Po ukončení studia na Uměleckoprůmyslové škole se zapsal na vídeňskou Akademii, na níž studoval v letech 1876 – 1880. Vedl ho profesor Caspar von Zumbusch. Vynikal zejména v sochařství, kterému zůstal věrný do konce života. Od roku 1881 žil trvale v Budapešti, ale léta trávil v rodišti. Liptovskou přírodu měl Stróbl velmi rád, pobyt v ní byl pro něj nejlepším relaxem. Byl také vášnivým myslivcem. V roce 1913 byl povýšen do šlechtického stavu. Zemřel v roce 1926 v Budapešti, podle úmrtní matriky na adrese \"Bajza utca\" 34, pohřben je na hřbitově Kerepesi, parcela 26/1.\n\nNa přelomu 19. a 20. století byl vůdčí osobností uherského sochařství. Už jako docela mladý vynikl svou sochou nazvanou \"Perseus\" (1878). V průběhu desetiletí vyučoval na Vysoké škole výtvarných umění. Svůj ateliér měl ve známé umělecké zahradě zvané \"Epreskert\", v VI. budapešťském okrese. Byl velmi oblíbeným a vyhledávaným sochařem, jeho tvorbu ocenil i panovník František Josef I., jehož bustu Stróbl vytvořil v roce 1884. Mramorová kopie panovníkovy busty byla vystavena i před Ředitelstvím státních lesů v Liptovském Hrádku, v roce 1918 ji ale zničili slovenští vojáci vracející se z fronty.\n\nDalší jeho díla:\n\n"}
{"id": "1152549", "url": "https://cs.wikipedia.org/wiki?curid=1152549", "title": "Piotr Kwaśniewski", "text": "Piotr Kwaśniewski\n\nPiotr Kwaśniewski (* 8. března 1997, Gliwice) je polský fotbalový záložník či obránce, od července 2016 působící v klubu MKS Kluczbork, kde je na hostování z Piastu Gliwice. Je mládežnickým reprezentantem Polska. Jeho starší bratr Przemysław je fotbalový záložník, který od sezony 2014/15 hraje za LKS Czaniec.\nSvoji fotbalovou kariéru začal v mužstvu ŁTS Łabędy, odkud v průběhu mládeže zamířil do Piastu Gliwice. Před sezonou 2013/14 se propracoval do seniorské kategorie. V klubu působil v A-týmu i rezervě. V červenci 2016 zamířil na roční hostování do klubu MKS Kluczbork.\n\n"}
{"id": "1152550", "url": "https://cs.wikipedia.org/wiki?curid=1152550", "title": "Gerard z Clairvaux", "text": "Gerard z Clairvaux\n\nGerard z Clairvaux (před r. 1120, Itálie – 8. března 1177, klášter Igny, Francie) byl francouzský cisterciácký opat italského původu. Římskokatolická církev jej uctívá jako blahoslaveného. Je považován za prvního cisterciáka, který zemřel mučednickou smrtí.\n\nV mládí vstoupil do cisterciáckého opatství Fossa Nuova, kde se později stal opatem. V roce 1170 se stal opatem v Clairvaux. V roce 1177 vizitoval klášter v Igny, kde tehdy byla velmi uvolněná kázeň. Když Gerard žádal nápravu, a trval na ní, byl jedním z místních mnichů zavražděn.\n\nSpis Exordium magnum Cisterciense, sepsaný Konrádem z Eberbachu jen několik desetiletí po Gerardově smrti, uvádí jej již jako mučedníka. Vedle toho je zachováno svědectví Petra Monocula, který byl v době Gerardova zavraždění opatem v Igny, který měl během requiem za Gerarda vidění, ve kterém jej spatřil ve společnosti sv. Bernarda v nebeské slávě. V roce 1702 papež Klement XI. schválil Gerardovo liturgické uctívání v rámci cisterciáckého řádu.\n\n"}
{"id": "1152551", "url": "https://cs.wikipedia.org/wiki?curid=1152551", "title": "Portalegre (město)", "text": "Portalegre (město)\n\nPortalegre (portugalská výslovnost: ) je portugalské město v regionu Alentejo. Jméno Portalegre pochází z latinského \"Portus Alacer\" (\"radostný přístav\").\n\nVe městě se nachází výrobna gobelínů a podniky na zpracování dřeva a korku.\n\nPortalegre bylo založeno v roce 1259. V 15. století se město stalo významným centrem. Bylo známé výrobou textilu. Koncem 16. století prožívalo největší rozkvět, z tohoto období se zde nachází několik honosných staveb. V 18. století zde byla založena první manufaktura.\n\nV minulosti mělo město sedm hradních bran, ale do současnosti se zachovalo pouze pět z nich.\n\n"}
{"id": "1152554", "url": "https://cs.wikipedia.org/wiki?curid=1152554", "title": "Lácaranka", "text": "Lácaranka\n\nLácaranka je slovácká kapela dechové hudby (původně dětská), kterou v roce 1975 založil Metoděj Hanák z Brumovic s Jaroslavem Hamanem z Kobylí. Je pojmenována podle kobylského kopce Lácary. Účinkuje v televizi a roku 1994 vyhrála Zlatou křídlovku. Koncertuje i v zahraničí, zejména v Rakousku, Německu a ve Francii, ale také na Tchaj-wanu. Od roku 1990 byl jejím kapelníkem Ing. Josef Kaňa, jehož později nahradil Pavel Kadrnka.\n\n\n\n\n"}
{"id": "1152556", "url": "https://cs.wikipedia.org/wiki?curid=1152556", "title": "Patrick Dytko", "text": "Patrick Dytko\n\nPatrick Adam Dytko (* 28. března 1994, Völklingen) je polský fotbalový záložník narozený v Německu, od července 2016 působící v SSVg Velbert 02. Je bývalým mládežnickým reprezentantem Polska.\n\nSvoji fotbalovou kariéru začal v německém klubu SV 08 Ludweiler-Warndt, odkud v průběhu mládeže zamířil nejprve do 1. FC Saarbrücken a poté do věhlasného týmu Borussia Dortmund.\n\nV roce 2013 zamířil do Polska, do mužstva Piast Gliwice. V Ekstraklase za Piast debutoval v ligovém utkání 2. kola (28. 7. 2013) proti Zagłębie Lubin (výhra Piastu 2:1), odehrál 45 minut. Nastupoval rovněž za rezervu. Před sezonou 2016/17 mu v klubu skončila smlouva a odešel.\n\nV červenci 2016 byl na testech v německém týmu SSVg Velbert 02, kde uspěl a podepsal s klubem smlouvu.\n\nJe bývalým mládežnickým reprezentantem Polska. Nastupoval za výběry do 17, 18 a 20 let.\n\n"}
{"id": "1152557", "url": "https://cs.wikipedia.org/wiki?curid=1152557", "title": "Petrus Christus", "text": "Petrus Christus\n\nPetrus Christus (* kolem 1410, Baarle (Brabantsko) - před 13. březnem 1476, Bruggy) je jedním z nejvýznamnějších malířů nizozemské Severské renesance. Je řazen k „\"Vlámským primitivům\"“ a považován za nástupce Jan van Eycka.\nPetrus Christus se stal občanem v Bruggách a členem místního malířského cechu roku 1444, tři roky po smrti tamního nejvýznamnějšího malíře Jan van Eycka. Nebyl tedy van Eyckovým žákem, přestože převzal jeho dílnu a dokončil některé zakázky (mj. tzv. \"Rotschildovu Madonu\", soukr. sbírka New York). O jeho školení není nic známo, ale kromě Jan van Eycka ho ovlivnil také Rogier van der Weyden a Robert Campin. Roku 1454 kopíroval mariánský obraz v katedrále v Cambrai. Jinak se z let 1457 - 1463 nezachovaly žádné písemné doklady ani signovaná díla malíře. Roku 1463 byl odpovědný za výzdobu Brugg při příležitosti návštěvy vévody Filipa III. Dobrého. V letech 1467 - 1472 působil jako mluvčí a hlava cechu malířů.\n\nPetrus Christus někdy během života patrně navštívil Milán (zaznamenán jako \"Piero da Bruggia\"), kde mohl osobně poznat Antonella da Messina (ten spolu s Giovannim Bellinim jako první Ital začal užívat olejové barvy). Italské umění mohl Petrus Christus poznat také zprostředkovaně, neboť Bruggy byly významným hansovním městem a působili zde italští bankéři (Arnolfini, Portinari), kteří mohli být jeho klienty.\n\nSpolu se svou ženou byl od roku 1462 členem \"\"Bratrstva Panny Marie ze suchého stromu\"\" (Confrérie Notre-Dame de l'Arbre Sec), které založil Filip III. Dobrý, a v letech 1475-76 \"\"Bratrstva Panny Marie sněžné\"\". Jeho nevlastní syn Bastiaen Christus se stal mistrem cechu malířů a převzal otcovu dílnu roku 1476. Po něm roku 1500 dílnu zdědil vnuk Petrus II. Christus. \nVan Eyckův vliv je patrný v nejranějších datovaných obrazech: \"Portrét Edwarda Grymestona\" (1446) a v jednom z prvních žánrových obrazů nizozemského malířství - \"Sv. Eligius ve své dílně\" (1449). Kompoziční principy jeho oltářních obrazů čerpají poučení u Rogiera van der Weyden, ale Rogierův patos je zmírněn do jakési slavnostní zdrženlivosti a dramatická stavba obrazu je nahrazena staticky pojatými postavami. Petrus Christus jako první ze severských malířů používal lineární perspektivu s jediným úběžníkem ke zobrazení prostoru (obraz \"Trůnící Madona s dítětem, sv. Jeronýmem a sv. Františkem\", 1457) a podařilo se mu tak dosáhnout přirozenějšího spojení postav s prostředím, které je obklopuje. Jeho portréty nejsou na neutrálním tmavém pozadí, ale naznačují, že byly zhotoveny v konkrétním interiéru a diváka tak vtahují do soukromého prostředí portrétované osoby.\n\nPetrus Christus ovlivnil mladší tvůrce jako byli Dieric Bouts, Aelbert van Ouwater nebo Geertgen van Haarlem. Svá nejvýznamnější díla vytvořil do 60. let 15. století. V krajinomalbě překonal van Eycka a jeho nejlepší obrazy se vyznačují oduševnělou slavnostností a mírnou pohodou. Později jen opakoval dosažené výsledky a zjemňoval malířské podání.\n\nObrazy nizozemských malířů 15. století byly v Itálii velmi žádané (1492 uvádí inventář sbírky Lorenza de' Medici portrét francouzské šlechtičny jako dílo \"Pietro Cresti de Bruggia\", 1524 je Christusův obraz uváděn ve sbírce Sannazaro v Neapoli) a také často kopírované. Kompozice \"Oplakávání\" (Metropolitan Museum of Art, NY) Petruse Christuse zřejmě sloužila jako předloha mramorového reliéfu v katedrále v Palermu, který vytvořil italský sochař a pomocník Michelangela Antonello Gagini.\n\nPetrus Christus podepisoval svá díla signaturou \"Petrus XRI (me fecit, anno)\". Je známo pouze devět datovaných a signovaných děl. Další díla jsou mu připisována na základě srovnávací analýzy malířského stylu.\nLiteratura uvádí celkem 29 děl přisuzovaných umělci. \n\n"}
{"id": "1152558", "url": "https://cs.wikipedia.org/wiki?curid=1152558", "title": "Karol Angielski", "text": "Karol Angielski\n\nKarol Angielski (* 20. března 1996, Kielce) je polský fotbalový útočník, od července 2016 působící v klubu Olimpia Grudziądz, kde je na hostování z Piastu Gliwice. Je mládežnickým reprezentantem Polska.\n\nSvoji fotbalovou kariéru začal v Koroně Kielce. V roce 2012 se propracoval do prvního týmu. Před sezonou 2014/15 přestoupil do Śląsku Wrocław.\n\nPo roce zamířil do Piastu Gliwice, kde podepsal tříletý kontrakt.\n\nV Ekstraklase za Piast debutoval v ligovém utkání 8. kola (13. září 2015) proti mužstvu Pogoń Szczecin (prohra Gliwic 1:3), když v 84. minutě vystřídal Sašu Živce. Celkem v ročníku 2015/16 odehrál 4 zápasy, branku v nich nedal.\n\nV únoru 2016 odešel na půlroční hostování do týmu Zawisza Bydgoszcz. Za mužstvo odehrál dohromady 13 zápasů, ve kterých vsítil dvě branky.\n\nPřed sezonou 2016/17 zamířil na další hostování, tentokrát do mužstva Olimpia Grudziądz.\n\n"}
{"id": "1152560", "url": "https://cs.wikipedia.org/wiki?curid=1152560", "title": "Senecká hora (rozhledna)", "text": "Senecká hora (rozhledna)\n\nRozhledna na Senecké hoře u Pavlíkova u stejnojmenné kóty 507 m n. m., asi 900 metrů severozápadně od městysu Pavlíkov, byla pro veřejnost otevřena 2.5.2015. Rozhledna byla postavena v letech 2014-2015 nákladem cca 5.7 milionu Kč za přispění dotace z ROP NUTS II-Střední Čechy. Rozhlednu projektoval Ing. arch. Eugen Točík z firmy Trignis s.r.o., stavbu provedla firma INGENIA dřevostavby, Linhartovy. Součástí stavby je i související turistická stezka v okolí Pavlíkova.\n\nKonstrukce rozhledny je z lepených hranolů s kovovými prvky. Spodní část, do výše 7,9 m, ve které se nachází spodní ochoz, je obepnuta betonovým monolitickým prstencem ve tvaru komolého jehlanu s otupeným nárožím. Horní vyhlídková plošina je umístěna ve výšce 18,4 m. Celková výška rozhledny je 21,6 metru.\n\nPřístup k rozhledně je po nově vybudované asfaltové cestě z městysu Pavlíkov pro automobily, cyklisty i pěší. Odbočka z hlavní silnice číslo II/233 je v městysu Pavlíkov značena směrovou šipkou. V bezprostřední blízkosti rozhledny je vybudováno i malé parkoviště pro automobily. Záměrem je vybudovat i pěší a cyklistický přístup z nedaleké obce Senec, ležící asi 1,5 km severozápadně od rozhledny.\n\nProvozní doba rozhledny je od 1.4. do 31.10. denně od 9.00 až 18.00 hod.\n\n\n\n"}
{"id": "1152561", "url": "https://cs.wikipedia.org/wiki?curid=1152561", "title": "Radek Popelka", "text": "Radek Popelka\n\nRadek Popelka (* 20. října 1970 Jihlava) je český politik a podnikatel, od roku 2014 zastupitel a od roku 2016 náměstek primátora města Jihlavy, v letech 2015 až 2017 člen předsednictva hnutí ANO 2011.\n\nOd roku 1989 pracuje ve společnosti Agroprojekt Jihlava, v roce 1994 se stal společníkem firmy (do roku 2013 činila jeho majetková účast 20 %, od roku 2013 pak 25 %) a v roce 2000 i jejím jednatelem. Od roku 2001 také soukromě podniká v oblasti projektování elektrických zařízení.\n\nV pozdějším věku si doplnil vysokoškolské vzdělání, když vystudoval obor Executive Management (získal titul MBA). Od roku 2015 je také členem dozorčí rady Jihlavských vodovodů a kanalizací.\n\nRadek Popelka je ženatý a má děti. Žije v Jihlavě, konkrétně v části Horní Kosov.\n\nJe členem hnutí ANO 2011. V hnutí také působil jako předseda Oblastního sdružení Jihlava, od roku 2015 je prvním místopředsedou oblastního sdružení. Dále zastává funkci 1. místopředsedy Krajské organizace ANO Vysočina. Na konci února 2015 byl zvolen na III. sněmu hnutí ANO 2011 členem předsednictva hnutí (získal 120 hlasů ze 186 možných, tj. 65 %). Tuto funkci zastával do února 2017.\n\nVe volbách do Poslanecké sněmovny PČR v roce 2013 kandidoval za hnutí ANO 2011 v Kraji Vysočina, ale neuspěl. V komunálních volbách v roce 2014 byl zvolen zastupitelem města Jihlavy, když vedl tamní kandidátku hnutí ANO 2011. Působí také jako člen Majetkové komise Rady města Jihlavy. Dne 15. listopadu 2016 se stal náměstkem primátora pro úsek správy realit a bytů ve vlastnictví města a pro úsek územního plánu města.\n"}
{"id": "1152562", "url": "https://cs.wikipedia.org/wiki?curid=1152562", "title": "Edmonton Eskimos", "text": "Edmonton Eskimos\n\nEdmonton Eskimos je klub kanadského fotbalu sídlící ve městě Edmonton v kanadské provincii Alberta. Založen byl v roce 1949 a hraje v Západní divizi Canadian Football League. Domácím stadionem týmu Eskimos je v současné době Commonwealth Stadium. Edmonton třináctkrát vyhrál CFL a získal Grey Cup, naposledy v roce 2015.\n"}
{"id": "1152566", "url": "https://cs.wikipedia.org/wiki?curid=1152566", "title": "Hybe", "text": "Hybe\n\nHybe jsou obec na Slovensku v okrese Liptovský Mikuláš. V roce 2016 zde žilo 1 485 obyvatel. První písemná zmínka o obci pochází z roku 1239.\n\nObec je zmiňována již koncem 12. století jako malá slovenská osada. V roce 1239 ji král Béla IV. přičlenil ke královskému majetku. Roku 1265 dostala obec městská práva jako báňské město – na úpatí Kriváně se dolovalo zlato. Těžba se však nevyplácela pro chudé žíly a velké náklady v těžkém terénu. Část horníků přešla do Bocianské doliny.\n\nV roce 1396 dostaly Hybe od panovníka trhové právo a osvobození od mýta. V té době se dostaly do majetku liptovského župana a staly se poddanským městečkem panství v Liptovském Hrádku.\n\nNa rozhraní 14. a 15. století se město poslovenštilo, hornictví ustoupilo zemědělství a řemeslům.\n\nPřes poddanský poměr k Liptovskému Hrádku bylo městečko až do první poloviny 20. století významným centrem kulturního života horního Liptova.\n\n\nObec proslavil film Pacho, hybský zbojník z roku 1975 od režiséra Martina Ťapáka.\n\nV obci jsou tři chráněné přírodní objekty: Grajchmanova lípa, Orfanidesova lípa a Štroblovy lípy. V katastrálním území obce leží také Hybská soutěska.\n\n"}
{"id": "1152567", "url": "https://cs.wikipedia.org/wiki?curid=1152567", "title": "Dylan Larkin", "text": "Dylan Larkin\n\nDylan Larkin (* 30. července 1996) je americký hokejový útočník v současné době působící v zámořské NHL, kde nastupuje za tým Detroit Red Wings.\n\nBěhem sezóny 2012-13 hrál za reprezentaci USA do 18 let. V 55 zápasech měl 13 gólů a 14 asistencí. Na mistrovství světa do 17 let v roce 2012 dal 1 gól a 1 asistenci během 4 zápasů a vyhrál zlatou medaili.\n\nBěhem sezóny 2013-14 se vrátil do NTDP do 18 let kde získali 56 bodů za 60 zápasů. Také se zúčastnil AAPG v roce 2013, kde měl 1 gól a 1 asistenci.\n\nByl draftován NHL týmem Detroit Red Wings jako celkově 15.\n\nDevátého října 2015 hrál svůj první zápas v NHL a v něm dal gól a asistenci a dopomohl k výhře 4:0 nad Torontem. Stal se prvním hráčem Red Wings, který skóroval ve svém prvním zápase od dob Steva Yzermana v roce 1983.\n\n"}
{"id": "1152569", "url": "https://cs.wikipedia.org/wiki?curid=1152569", "title": "Rihei Sano", "text": "Rihei Sano\n\nRihei Sano (21. září 1912 - ?) je bývalý japonský fotbalista.\n\nRihei Sano odehrál 2 reprezentační utkání. S japonskou reprezentací se zúčastnil letních olympijských her 1936.\n\n"}
{"id": "1152570", "url": "https://cs.wikipedia.org/wiki?curid=1152570", "title": "Tadao Horie", "text": "Tadao Horie\n\nTadao Horie (13. září 1913 – 29. březen 2003) byl japonský fotbalista.\n\nTadao Horie odehrál 3 reprezentační utkání. S japonskou reprezentací se zúčastnil letních olympijských her 1936.\n\n"}
{"id": "1152571", "url": "https://cs.wikipedia.org/wiki?curid=1152571", "title": "Jasuo Suzuki", "text": "Jasuo Suzuki\n\nJasuo Suzuki (30. duben 1913 – ?) je bývalý japonský fotbalista.\n\nJasuo Suzuki odehrál dvě reprezentační utkání. S japonskou reprezentací se zúčastnil letních olympijských her 1936.\n\n"}
{"id": "1152572", "url": "https://cs.wikipedia.org/wiki?curid=1152572", "title": "Teizó Takeuči", "text": "Teizó Takeuči\n\nTeizó Takeuči (12. duben 1908 – 6. listopad 1946) byl japonský fotbalista.\n\nOdehrál 4 reprezentační utkání. S japonskou reprezentací se zúčastnil letních olympijských her 1936.\n\n"}
{"id": "1152573", "url": "https://cs.wikipedia.org/wiki?curid=1152573", "title": "Motoo Tacuhara", "text": "Motoo Tacuhara\n\nMotoo Tacuhara (14. leden 1913 – ?) je bývalý japonský fotbalista.\n\nMotoo Tacuhara odehrál 4 reprezentační utkání. S japonskou reprezentací se zúčastnil letních olympijských her 1936.\n\n"}
{"id": "1152574", "url": "https://cs.wikipedia.org/wiki?curid=1152574", "title": "Kóiči Oita", "text": "Kóiči Oita\n\nKóiči Oita (9. duben 1914 – 11. září 1996) byl japonský fotbalista.\n\nKóiči Oita odehrál 2 reprezentační utkání. S japonskou reprezentací se zúčastnil letních olympijských her 1936.\n\n"}
{"id": "1152575", "url": "https://cs.wikipedia.org/wiki?curid=1152575", "title": "Kim Jong-sik", "text": "Kim Jong-sik\n\nKim Jong-sik (hangul: 김용식, hanča: 金容植, anglický přepis: \"Kim Yong-sik\"; 25. červenec 1910 – 8. březen 1985) byl korejský fotbalista, reprezentant Japonska a Jižní Koreje. Po ukončení aktivní kariéry se věnoval trenérské práci.\n\nKim Jong-sik odehrál 3 reprezentační utkání. S japonskou reprezentací se zúčastnil letních olympijských her 1936.\n\n"}
{"id": "1152576", "url": "https://cs.wikipedia.org/wiki?curid=1152576", "title": "Akira Macunaga", "text": "Akira Macunaga\n\nAkira Macunaga (21. září 1914 – 20. leden 1943) byl japonský fotbalista.\n\nAkira Macunaga odehrál 2 reprezentační utkání. S japonskou reprezentací se zúčastnil letních olympijských her 1936.\n\n"}
{"id": "1152577", "url": "https://cs.wikipedia.org/wiki?curid=1152577", "title": "Tokutaró Ukon", "text": "Tokutaró Ukon\n\nTokutaró Ukon (23. září 1913 – 1944) byl japonský fotbalista.\n\nTokutaró Ukon odehrál 5 reprezentačních utkání. S japonskou reprezentací se zúčastnil letních olympijských her 1936.\n\n"}
{"id": "1152578", "url": "https://cs.wikipedia.org/wiki?curid=1152578", "title": "Taizó Kawamoto", "text": "Taizó Kawamoto\n\nTaizó Kawamoto (17. leden 1914 – 20. září 1985) byl japonský fotbalista.\n\nTaizó Kawamoto odehrál 9 reprezentačních utkání. S japonskou reprezentací se zúčastnil letních olympijských her 1936, 1956.\n\n"}
{"id": "1152579", "url": "https://cs.wikipedia.org/wiki?curid=1152579", "title": "Takeši Kamo", "text": "Takeši Kamo\n\nTakeši Kamo (8. února 1915 - 26. března 2004) byl japonský fotbalista.\n\nTakeši Kamo odehrál 2 reprezentační utkání. S japonskou reprezentací se zúčastnil letních olympijských her 1936.\n\n"}
{"id": "1152580", "url": "https://cs.wikipedia.org/wiki?curid=1152580", "title": "Šógo Kamo", "text": "Šógo Kamo\n\nŠógo Kamo (12. prosinec 1915 - 14. září 1977) je bývalý japonský fotbalista.\n\nŠógo Kamo odehrál 2 reprezentační utkání. S japonskou reprezentací se zúčastnil letních olympijských her 1936.\n\n"}
{"id": "1152581", "url": "https://cs.wikipedia.org/wiki?curid=1152581", "title": "Šóiči Nišimura", "text": "Šóiči Nišimura\n\nŠóiči Nišimura (30. listopad 1911 – 22. březen 1998) je bývalý japonský fotbalista.\n\nŠóiči Nišimura odehrál 2 reprezentační utkání. S japonskou reprezentací se zúčastnil letních olympijských her 1936.\n\n"}
{"id": "1152582", "url": "https://cs.wikipedia.org/wiki?curid=1152582", "title": "Šigejoši Suzuki", "text": "Šigejoši Suzuki\n\nŠigejoši Suzuki (13. říjen 1902 – 20. prosinec 1971) je bývalý japonský fotbalista.\n\nŠigejoši Suzuki odehrál 2 reprezentační utkání.\n\n"}
{"id": "1152583", "url": "https://cs.wikipedia.org/wiki?curid=1152583", "title": "Jošio Furukawa", "text": "Jošio Furukawa\n\nJošio Furukawa (* 5. červenec 1934) je bývalý japonský fotbalista.\n\nJošio Furukawa odehrál 18 reprezentačních utkání. S japonskou reprezentací se zúčastnil letních olympijských her 1956.\n\n"}
{"id": "1152584", "url": "https://cs.wikipedia.org/wiki?curid=1152584", "title": "Rjúzó Hiraki", "text": "Rjúzó Hiraki\n\nRjúzó Hiraki (7. říjen 1931 – 2. leden 2009) je bývalý japonský fotbalista.\n\nRjúzó Hiraki odehrál 30 reprezentačních utkání. S japonskou reprezentací se zúčastnil letních olympijských her 1956, 1964.\n\n"}
{"id": "1152585", "url": "https://cs.wikipedia.org/wiki?curid=1152585", "title": "Jasuo Takamori", "text": "Jasuo Takamori\n\nJasuo Takamori (3. březen 1934 – 3. února 2016) byl japonský fotbalista.\n\nJasuo Takamori odehrál 30 reprezentačních utkání. S japonskou reprezentací se zúčastnil letních olympijských her 1956.\n\n"}
{"id": "1152586", "url": "https://cs.wikipedia.org/wiki?curid=1152586", "title": "Hiroaki Sató", "text": "Hiroaki Sató\n\nHiroaki Sató (5. únor 1932 - 1. leden 1988) je bývalý japonský fotbalista.\n\nHiroaki Sató odehrál 15 reprezentačních utkání. S japonskou reprezentací se zúčastnil letních olympijských her 1956.\n\n"}
{"id": "1152587", "url": "https://cs.wikipedia.org/wiki?curid=1152587", "title": "Mičihiro Ozawa", "text": "Mičihiro Ozawa\n\nMičihiro Ozawa (25. prosinec 1932 – ) je bývalý japonský fotbalista.\n\nMičihiro Ozawa odehrál 36 reprezentačních utkání. S japonskou reprezentací se zúčastnil letních olympijských her 1956.\n\n"}
{"id": "1152588", "url": "https://cs.wikipedia.org/wiki?curid=1152588", "title": "Waičiró Ómura", "text": "Waičiró Ómura\n\nWaičiró Ómura (* 1. leden 1933) je bývalý japonský fotbalista.\n\nWaičiró Ómura odehrál 5 reprezentačních utkání. S japonskou reprezentací se zúčastnil letních olympijských her 1956.\n\n"}
{"id": "1152589", "url": "https://cs.wikipedia.org/wiki?curid=1152589", "title": "Masanori Tokita", "text": "Masanori Tokita\n\nMasanori Tokita (24. červen 1925 – 5. březen 2004) byl japonský fotbalista.\n\nMasanori Tokita odehrál 12 reprezentačních utkání. S japonskou reprezentací se zúčastnil letních olympijských her 1956.\n\n"}
{"id": "1152590", "url": "https://cs.wikipedia.org/wiki?curid=1152590", "title": "Masao Učino", "text": "Masao Učino\n\nMasao Učino (21. duben 1934 – ) byl japonský fotbalista.\n\nMasao Učino odehrál 18 reprezentačních utkání. S japonskou reprezentací se zúčastnil letních olympijských her 1956.\n\n"}
{"id": "1152591", "url": "https://cs.wikipedia.org/wiki?curid=1152591", "title": "Šigeo Jaegaši", "text": "Šigeo Jaegaši\n\nŠigeo Jaegaši (24. březen 1933 – 2. květen 2011) je bývalý japonský fotbalista.\n\nŠigeo Jaegaši odehrál 45 reprezentačních utkání. S japonskou reprezentací se zúčastnil letních olympijských her 1956, 1964, 1968.\n\n"}
{"id": "1152592", "url": "https://cs.wikipedia.org/wiki?curid=1152592", "title": "Tadao Kobajaši", "text": "Tadao Kobajaši\n\nTadao Kobajaši (7. červenec 1930 - ) je bývalý japonský fotbalista.\n\nTadao Kobajaši odehrál 3 reprezentační utkání. S japonskou reprezentací se zúčastnil letních olympijských her 1956.\n\n"}
{"id": "1152593", "url": "https://cs.wikipedia.org/wiki?curid=1152593", "title": "Isao Iwabuči", "text": "Isao Iwabuči\n\nIsao Iwabuči (17. listopadu 1933 – 16. dubna 2003) byl japonský fotbalista.\n\nIsao Iwabuči odehrál 8 reprezentačních utkání. S japonskou reprezentací se zúčastnil letních olympijských her 1956.\n\n"}
{"id": "1152594", "url": "https://cs.wikipedia.org/wiki?curid=1152594", "title": "Jukio Šimomura", "text": "Jukio Šimomura\n\nJukio Šimomura (25. leden 1932 – ) je bývalý japonský fotbalista.\n\nJukio Šimomura odehrál 1 reprezentační utkání. S japonskou reprezentací se zúčastnil letních olympijských her 1956.\n\n"}
{"id": "1152595", "url": "https://cs.wikipedia.org/wiki?curid=1152595", "title": "Takaši Takabajaši", "text": "Takaši Takabajaši\n\nTakaši Takabajaši (2. srpen 1931 - 27. prosinec 2009) je bývalý japonský fotbalista.\n\nTakaši Takabajaši odehrál 9 reprezentačních utkání. S japonskou reprezentací se zúčastnil letních olympijských her 1956.\n\n"}
{"id": "1152596", "url": "https://cs.wikipedia.org/wiki?curid=1152596", "title": "Kakuiči Mimura", "text": "Kakuiči Mimura\n\nKakuiči Mimura (16. srpen 1931 – ) je bývalý japonský fotbalista.\n\nKakuiči Mimura odehrál 4 reprezentační utkání. S japonskou reprezentací se zúčastnil letních olympijských her 1956.\n\n"}
{"id": "1152597", "url": "https://cs.wikipedia.org/wiki?curid=1152597", "title": "Ken Naganuma", "text": "Ken Naganuma\n\nKen Naganuma (5. září 1930 – 2. červen 2008) je bývalý japonský fotbalista.\n\nKen Naganuma odehrál 4 reprezentační utkání. S japonskou reprezentací se zúčastnil letních olympijských her 1956.\n\n"}
{"id": "1152598", "url": "https://cs.wikipedia.org/wiki?curid=1152598", "title": "Akira Kitaguči", "text": "Akira Kitaguči\n\nAkira Kitaguči (* 8. březen 1935) je bývalý japonský fotbalista.\n\nAkira Kitaguči odehrál 10 reprezentačních utkání. S japonskou reprezentací se zúčastnil letních olympijských her 1956.\n\n"}
{"id": "1152600", "url": "https://cs.wikipedia.org/wiki?curid=1152600", "title": "Šigemaru Takenokoši", "text": "Šigemaru Takenokoši\n\nŠigemaru Takenokoši (15. únor 1906 – 6. říjen 1980) je bývalý japonský fotbalista.\n\nŠigemaru Takenokoši odehrál 5 reprezentačních utkání.\n\n"}
{"id": "1152601", "url": "https://cs.wikipedia.org/wiki?curid=1152601", "title": "Cukasa Hosaka", "text": "Cukasa Hosaka\n\nCukasa Hosaka (3. března 1937 – 21. ledna 2018) byl japonský fotbalista.\n\nCukasa Hosaka odehrál 19 reprezentačních utkání. S japonskou reprezentací se zúčastnil letních olympijských her 1964.\n\n"}
{"id": "1152602", "url": "https://cs.wikipedia.org/wiki?curid=1152602", "title": "Hiroši Katajama", "text": "Hiroši Katajama\n\nHiroši Katajama (* 28. květen 1940) je bývalý japonský fotbalista.\n\nHiroši Katajama odehrál 38 reprezentačních utkání. S japonskou reprezentací se zúčastnil letních olympijských her 1964, 1968.\n\n"}
{"id": "1152603", "url": "https://cs.wikipedia.org/wiki?curid=1152603", "title": "Masakacu Mijamoto", "text": "Masakacu Mijamoto\n\nMasakacu Mijamoto (4. červenec 1938 – 7. květen 2002) je bývalý japonský fotbalista.\n\nMasakacu Mijamoto odehrál 44 reprezentačních utkání. S japonskou reprezentací se zúčastnil letních olympijských her 1964, 1968.\n\n"}
{"id": "1152604", "url": "https://cs.wikipedia.org/wiki?curid=1152604", "title": "Jošitada Jamaguči", "text": "Jošitada Jamaguči\n\nJošitada Jamaguči (* 28. září 1944) je bývalý japonský fotbalista.\n\nJošitada Jamaguči odehrál 49 reprezentačních utkání. S japonskou reprezentací se zúčastnil letních olympijských her 1964, 1968.\n\n"}
{"id": "1152605", "url": "https://cs.wikipedia.org/wiki?curid=1152605", "title": "Rjózó Suzuki", "text": "Rjózó Suzuki\n\nRjózó Suzuki (* 16. července 1939) je bývalý japonský fotbalista.\n\nRjózó Suzuki odehrál 24 reprezentačních utkání. S japonskou reprezentací se zúčastnil letních olympijských her 1964, 1968.\n\n"}
{"id": "1152606", "url": "https://cs.wikipedia.org/wiki?curid=1152606", "title": "Hisao Kami", "text": "Hisao Kami\n\nHisao Kami (* 28. června 1941) je bývalý japonský fotbalista.\n\nHisao Kami odehrál 15 reprezentačních utkání. S japonskou reprezentací se zúčastnil letních olympijských her 1964.\n\n"}
{"id": "1152607", "url": "https://cs.wikipedia.org/wiki?curid=1152607", "title": "Micuo Kamata", "text": "Micuo Kamata\n\nMicuo Kamata (* 16. prosince 1937) je bývalý japonský fotbalista.\n\nMicuo Kamata odehrál 44 reprezentačních utkání. S japonskou reprezentací se zúčastnil letních olympijských her 1964, 1968.\n\n"}
{"id": "1152608", "url": "https://cs.wikipedia.org/wiki?curid=1152608", "title": "Kijoši Tomizawa", "text": "Kijoši Tomizawa\n\nKijoši Tomizawa (* 3. prosince 1943) je bývalý japonský fotbalista.\n\nKijoši Tomizawa odehrál 9 reprezentačních utkání. S japonskou reprezentací se zúčastnil letních olympijských her 1964, 1968.\n\n"}
{"id": "1152609", "url": "https://cs.wikipedia.org/wiki?curid=1152609", "title": "Aritacu Ogi", "text": "Aritacu Ogi\n\nAritacu Ogi (* 10. prosince 1942) je bývalý japonský fotbalista.\n\nAritacu Ogi odehrál 62 reprezentačních utkání. S japonskou reprezentací se zúčastnil letních olympijských her 1964, 1968.\n\n"}
{"id": "1152610", "url": "https://cs.wikipedia.org/wiki?curid=1152610", "title": "Takadži Mori", "text": "Takadži Mori\n\nTakadži Mori (24. listopad 1943 – 17. červenec 2011) je bývalý japonský fotbalista.\n\nTakadži Mori odehrál 56 reprezentačních utkání. S japonskou reprezentací se zúčastnil letních olympijských her 1964, 1968.\n\n"}
{"id": "1152611", "url": "https://cs.wikipedia.org/wiki?curid=1152611", "title": "Saburó Kawabuči", "text": "Saburó Kawabuči\n\nSaburó Kawabuči (* 3. prosinec 1936) je bývalý japonský fotbalista.\n\nSaburó Kawabuči odehrál 26 reprezentačních utkání. S japonskou reprezentací se zúčastnil letních olympijských her 1964.\n\n"}
{"id": "1152612", "url": "https://cs.wikipedia.org/wiki?curid=1152612", "title": "Masaši Watanabe", "text": "Masaši Watanabe\n\nMasaši Watanabe (11. leden 1936 – 7. prosinec 1995) byl japonský fotbalista.\n\nMasaši Watanabe odehrál 39 reprezentačních utkání. S japonskou reprezentací se zúčastnil letních olympijských her 1964, 1968.\n\n"}
{"id": "1152613", "url": "https://cs.wikipedia.org/wiki?curid=1152613", "title": "Teruki Mijamoto", "text": "Teruki Mijamoto\n\nTeruki Mijamoto (26. prosinec 1940 – 2. únor 2000) je bývalý japonský fotbalista.\n\nTeruki Mijamoto odehrál 58 reprezentačních utkání. S japonskou reprezentací se zúčastnil letních olympijských her 1964, 1968.\n\n"}
{"id": "1152614", "url": "https://cs.wikipedia.org/wiki?curid=1152614", "title": "Šózó Cugitani", "text": "Šózó Cugitani\n\nŠózó Cugitani (25. června 1940 – 2. června 1978) byl japonský fotbalista.\n\nŠózó Cugitani odehrál 12 reprezentačních utkání. S japonskou reprezentací se zúčastnil letních olympijských her 1964.\n\n"}
{"id": "1152615", "url": "https://cs.wikipedia.org/wiki?curid=1152615", "title": "Rjúiči Sugijama", "text": "Rjúiči Sugijama\n\nRjúiči Sugijama (* 4. červenec 1941) je bývalý japonský fotbalista.\n\nRjúiči Sugijama odehrál 56 reprezentačních utkání. S japonskou reprezentací se zúčastnil letních olympijských her 1964, 1968.\n\n"}
{"id": "1152616", "url": "https://cs.wikipedia.org/wiki?curid=1152616", "title": "Kenzó Jokojama", "text": "Kenzó Jokojama\n\nKenzó Jokojama (* 21. leden 1943) je bývalý japonský fotbalista.\n\nKenzó Jokojama odehrál 49 reprezentačních utkání. S japonskou reprezentací se zúčastnil letních olympijských her 1964, 1968.\n\n"}
{"id": "1152617", "url": "https://cs.wikipedia.org/wiki?curid=1152617", "title": "Eizó Juguči", "text": "Eizó Juguči\n\nEizó Juguči (4. červenec 1945 prefektura Ósaka – 2. únor 2003 Nara) byl japonský fotbalový záložník a reprezentant.\n\nEizó Juguči odehrál 5 reprezentačních utkání. S japonskou reprezentací se zúčastnil letních olympijských her 1968.\n\n"}
{"id": "1152618", "url": "https://cs.wikipedia.org/wiki?curid=1152618", "title": "Jasujuki Kuwahara", "text": "Jasujuki Kuwahara\n\nJasujuki Kuwahara (japonsky: 桑原 樂之; 22. prosince 1942 – 1. března 2017) byl japonský fotbalista.\n\nJasujuki Kuwahara odehrál 12 reprezentačních utkání. S japonskou reprezentací se zúčastnil letních olympijských her 1968.\n\n"}
{"id": "1152619", "url": "https://cs.wikipedia.org/wiki?curid=1152619", "title": "Ikuo Macumoto", "text": "Ikuo Macumoto\n\nIkuo Macumoto (* 3. listopad 1941) je bývalý japonský fotbalista.\n\nIkuo Macumoto odehrál 11 reprezentačních utkání. S japonskou reprezentací se zúčastnil letních olympijských her 1968.\n\n"}
{"id": "1152620", "url": "https://cs.wikipedia.org/wiki?curid=1152620", "title": "Masahiro Hamazaki", "text": "Masahiro Hamazaki\n\nMasahiro Hamazaki (14. březen 1940 – 10. říjen 2011) je bývalý japonský fotbalista.\n\nMasahiro Hamazaki odehrál 2 reprezentační utkání. S japonskou reprezentací se zúčastnil letních olympijských her 1968.\n\n"}
{"id": "1152621", "url": "https://cs.wikipedia.org/wiki?curid=1152621", "title": "Hideto Suzuki", "text": "Hideto Suzuki\n\nHideto Suzuki (* 7. říjen 1974) je bývalý japonský fotbalista.\n\nHideto Suzuki odehrál 1 reprezentační utkání. S japonskou reprezentací se zúčastnil letních olympijských her 1996.\n\n"}
{"id": "1152622", "url": "https://cs.wikipedia.org/wiki?curid=1152622", "title": "Makoto Tanaka", "text": "Makoto Tanaka\n\nMakoto Tanaka (* 8. srpen 1975) je bývalý japonský fotbalista.\n\nMakoto Tanaka odehrál 32 reprezentačních utkání. S japonskou reprezentací se zúčastnil letních olympijských her 1996.\n\n"}
{"id": "1152623", "url": "https://cs.wikipedia.org/wiki?curid=1152623", "title": "Masakijo Maezono", "text": "Masakijo Maezono\n\nMasakijo Maezono (* 29. říjen 1973) je bývalý japonský fotbalista.\n\nMasakijo Maezono odehrál 19 reprezentačních utkání. S japonskou reprezentací se zúčastnil letních olympijských her 1996.\n\n"}
{"id": "1152624", "url": "https://cs.wikipedia.org/wiki?curid=1152624", "title": "Keniči Uemura", "text": "Keniči Uemura\n\nKeniči Uemura (* 22. duben 1974) je bývalý japonský fotbalista.\n\nKeniči Uemura odehrál 4 reprezentační utkání. S japonskou reprezentací se zúčastnil letních olympijských her 1996.\n\n"}
{"id": "1152625", "url": "https://cs.wikipedia.org/wiki?curid=1152625", "title": "Rjúdži Mičiki", "text": "Rjúdži Mičiki\n\nRjúdži Mičiki (* 25. srpen 1973) je bývalý japonský fotbalista.\n\nRjúdži Mičiki odehrál 4 reprezentační utkání. S japonskou reprezentací se zúčastnil letních olympijských her 1996.\n\n"}
{"id": "1152626", "url": "https://cs.wikipedia.org/wiki?curid=1152626", "title": "Takaši Šimoda", "text": "Takaši Šimoda\n\nTakaši Šimoda (* 28. listopad 1975) je bývalý japonský fotbalista.\n\nTakaši Šimoda odehrál 1 reprezentační utkání. S japonskou reprezentací se zúčastnil letních olympijských her 1996.\n\n"}
{"id": "1152627", "url": "https://cs.wikipedia.org/wiki?curid=1152627", "title": "Akira Nišino", "text": "Akira Nišino\n\nAkira Nišino (* 7. dubna 1955) je bývalý japonský fotbalista.\n\nAkira Nišino odehrál 12 reprezentačních utkání. V roce 1996 trénoval tým Japonska na Letních olympisjkých hrách v USA.\n\n"}
{"id": "1152628", "url": "https://cs.wikipedia.org/wiki?curid=1152628", "title": "Tomojuki Hirase", "text": "Tomojuki Hirase\n\nTomojuki Hirase (* 23. května 1977) je bývalý japonský fotbalista.\n\nTomojuki Hirase odehrál 2 reprezentační utkání. S japonskou reprezentací se zúčastnil letních olympijských her 2000.\n\n"}
{"id": "1152629", "url": "https://cs.wikipedia.org/wiki?curid=1152629", "title": "Acuhiro Miura", "text": "Acuhiro Miura\n\nAcuhiro Miura (japonsky: 三浦 淳寛, * 24. července 1974) je bývalý japonský fotbalista.\n\nAcuhiro Miura odehrál 25 reprezentačních utkání. S japonskou reprezentací se zúčastnil letních olympijských her 2000.\n\n"}
{"id": "1152630", "url": "https://cs.wikipedia.org/wiki?curid=1152630", "title": "Tomojuki Sakai", "text": "Tomojuki Sakai\n\nTomojuki Sakai (* 29. června 1979) je bývalý japonský fotbalista.\n\nTomojuki Sakai odehrál 1 reprezentační utkání. S japonskou reprezentací se zúčastnil letních olympijských her 2000.\n\n"}
{"id": "1152631", "url": "https://cs.wikipedia.org/wiki?curid=1152631", "title": "Masaši Motojama", "text": "Masaši Motojama\n\nMasaši Motojama (* 20. června 1979) je japonský fotbalista.\n\nMasaši Motojama odehrál 28 reprezentačních utkání. S japonskou reprezentací se zúčastnil letních olympijských her 2000.\n\n"}
{"id": "1152632", "url": "https://cs.wikipedia.org/wiki?curid=1152632", "title": "Norihiro Niši", "text": "Norihiro Niši\n\nNorihiro Niši (* 9. května 1980) je bývalý japonský fotbalista.\n\nNorihiro Niši odehrál 5 reprezentačních utkání. S japonskou reprezentací se zúčastnil letních olympijských her 2000.\n\n"}
{"id": "1152633", "url": "https://cs.wikipedia.org/wiki?curid=1152633", "title": "Rjóta Cuzuki", "text": "Rjóta Cuzuki\n\nRjóta Cuzuki (* 18. dubna 1978) je bývalý japonský fotbalista.\n\nRjóta Cuzuki odehrál 6 reprezentačních utkání. S japonskou reprezentací se zúčastnil letních olympijských her 2000.\n\n"}
{"id": "1152634", "url": "https://cs.wikipedia.org/wiki?curid=1152634", "title": "Daiki Takamacu", "text": "Daiki Takamacu\n\nDaiki Takamacu (* 8. září 1981) je japonský fotbalista.\n\nDaiki Takamacu odehrál 2 reprezentační utkání. S japonskou reprezentací se zúčastnil letních olympijských her 2004.\n\n"}
{"id": "1152635", "url": "https://cs.wikipedia.org/wiki?curid=1152635", "title": "Tacuja Tanaka", "text": "Tacuja Tanaka\n\nTacuja Tanaka (* 27. listopadu 1982) je japonský fotbalista.\n\nTacuja Tanaka odehrál 16 reprezentačních utkání. S japonskou reprezentací se zúčastnil letních olympijských her 2004.\n\n"}
{"id": "1152636", "url": "https://cs.wikipedia.org/wiki?curid=1152636", "title": "Naoja Kikuči", "text": "Naoja Kikuči\n\nNaoja Kikuči (* 24. listopadu 1984) je japonský fotbalista.\n\nNaoja Kikuči odehrál 1 reprezentační utkání. S japonskou reprezentací se zúčastnil letních olympijských her 2004.\n\n"}
{"id": "1152637", "url": "https://cs.wikipedia.org/wiki?curid=1152637", "title": "Naohiro Išikawa", "text": "Naohiro Išikawa\n\nNaohiro Išikawa (* 12. květen 1981) je japonský fotbalista.\n\nNaohiro Išikawa odehrál 6 reprezentačních utkání. S japonskou reprezentací se zúčastnil letních olympijských her 2004.\n\n"}
{"id": "1152638", "url": "https://cs.wikipedia.org/wiki?curid=1152638", "title": "Júhei Tokunaga", "text": "Júhei Tokunaga\n\nJúhei Tokunaga (* 25. září 1983) je japonský fotbalista.\n\nJúhei Tokunaga odehrál 9 reprezentačních utkání. S japonskou reprezentací se zúčastnil letních olympijských her 2004, 2012.\n\n"}
{"id": "1152639", "url": "https://cs.wikipedia.org/wiki?curid=1152639", "title": "Sóta Hirajama", "text": "Sóta Hirajama\n\nSóta Hirajama (* 6. červen 1985) je japonský fotbalista.\n\nSóta Hirajama odehrál 4 reprezentační utkání. S japonskou reprezentací se zúčastnil letních olympijských her 2004.\n\n"}
{"id": "1152640", "url": "https://cs.wikipedia.org/wiki?curid=1152640", "title": "Masakuni Jamamoto", "text": "Masakuni Jamamoto\n\nMasakuni Jamamoto (* 4. dubna 1958) je bývalý japonský fotbalista.\n\nMasakuni Jamamoto odehrál 4 reprezentační utkání.\n\n"}
{"id": "1152641", "url": "https://cs.wikipedia.org/wiki?curid=1152641", "title": "Hadžime Hosogai", "text": "Hadžime Hosogai\n\nHadžime Hosogai (* 10. června 1986) je japonský fotbalista.\n\nHadžime Hosogai odehrál 30 reprezentačních utkání. S japonskou reprezentací se zúčastnil letních olympijských her 2008.\n\n"}
{"id": "1152642", "url": "https://cs.wikipedia.org/wiki?curid=1152642", "title": "Hiroki Mizumoto", "text": "Hiroki Mizumoto\n\nHiroki Mizumoto (* 12. září 1985) je japonský fotbalista.\n\nHiroki Mizumoto odehrál 6 reprezentačních utkání. S japonskou reprezentací se zúčastnil letních olympijských her 2008.\n\n"}
{"id": "1152643", "url": "https://cs.wikipedia.org/wiki?curid=1152643", "title": "Jóhei Tojoda", "text": "Jóhei Tojoda\n\nJóhei Tojoda (* 11. dubna 1985) je japonský fotbalista.\n\nJóhei Tojoda odehrál 8 reprezentačních utkání. S japonskou reprezentací se zúčastnil letních olympijských her 2008.\n\n"}
{"id": "1152644", "url": "https://cs.wikipedia.org/wiki?curid=1152644", "title": "Mičihiro Jasuda", "text": "Mičihiro Jasuda\n\nMičihiro Jasuda (* 20. prosince 1987) je japonský fotbalista.\n\nMičihiro Jasuda odehrál 7 reprezentačních utkání. S japonskou reprezentací se zúčastnil letních olympijských her 2008.\n\n"}
{"id": "1152646", "url": "https://cs.wikipedia.org/wiki?curid=1152646", "title": "Takuja Honda", "text": "Takuja Honda\n\nTakuja Honda (* 17. dubna 1985) je japonský fotbalista.\n\nTakuja Honda odehrál 2 reprezentační utkání. S japonskou reprezentací se zúčastnil letních olympijských her 2008.\n\n"}
{"id": "1152648", "url": "https://cs.wikipedia.org/wiki?curid=1152648", "title": "Jasuharu Sorimači", "text": "Jasuharu Sorimači\n\nJasuharu Sorimači (* 8. března 1964) je japonský fotbalista.\n\nJasuharu Sorimači odehrál 4 reprezentační utkání.\n\n"}
{"id": "1152650", "url": "https://cs.wikipedia.org/wiki?curid=1152650", "title": "Takahiro Ógihara", "text": "Takahiro Ógihara\n\nTakahiro Ógihara (* 5. října 1991) je japonský fotbalista.\n\nTakahiro Ógihara odehrál 1 reprezentační utkání. S japonskou reprezentací se zúčastnil letních olympijských her 2012.\n\n"}
{"id": "1152652", "url": "https://cs.wikipedia.org/wiki?curid=1152652", "title": "Júki Ócu", "text": "Júki Ócu\n\nJúki Ócu (* 24. března 1990) je japonský fotbalista.\n\nJúki Ócu odehrál 2 reprezentační utkání. S japonskou reprezentací se zúčastnil letních olympijských her 2012.\n\n"}
{"id": "1152653", "url": "https://cs.wikipedia.org/wiki?curid=1152653", "title": "Kazuja Jamamura", "text": "Kazuja Jamamura\n\nKazuja Jamamura (* 2. prosince 1989) je japonský fotbalista.\n\nKazuja Jamamura odehrál 1 reprezentační utkání. S japonskou reprezentací se zúčastnil letních olympijských her 2012.\n\n"}
{"id": "1152655", "url": "https://cs.wikipedia.org/wiki?curid=1152655", "title": "Kensuke Nagai", "text": "Kensuke Nagai\n\nKensuke Nagai (* 5. března 1989) je japonský fotbalista.\n\nKensuke Nagai odehrál 12 reprezentačních utkání. S japonskou reprezentací se zúčastnil letních olympijských her 2012.\n\n"}
{"id": "1152656", "url": "https://cs.wikipedia.org/wiki?curid=1152656", "title": "Daisuke Suzuki", "text": "Daisuke Suzuki\n\nDaisuke Suzuki (* 29. ledna 1990) je japonský fotbalista.\n\nDaisuke Suzuki odehrál 2 reprezentační utkání. S japonskou reprezentací se zúčastnil letních olympijských her 2012.\n\n"}
{"id": "1152657", "url": "https://cs.wikipedia.org/wiki?curid=1152657", "title": "Takaši Usami", "text": "Takaši Usami\n\nTakaši Usami (* 6. května 1992) je japonský fotbalista.\n\nTakaši Usami odehrál 27 reprezentačních utkání. S japonskou reprezentací se zúčastnil letních olympijských her 2012.\n\n"}
{"id": "1152658", "url": "https://cs.wikipedia.org/wiki?curid=1152658", "title": "Takumi Horiike", "text": "Takumi Horiike\n\nTakumi Horiike (* 6. září 1965) je bývalý japonský fotbalista.\n\nTakumi Horiike odehrál 58 reprezentačních utkání. S japonskou reprezentací se zúčastnil Mistrovství Asie ve fotbale 1988, 1992.\n\n"}
{"id": "1152659", "url": "https://cs.wikipedia.org/wiki?curid=1152659", "title": "Júdži Sakakura", "text": "Júdži Sakakura\n\nJúdži Sakakura (* 7. června 1967) je bývalý japonský fotbalista.\n\nJúdži Sakakura odehrál 6 reprezentačních utkání. S japonskou reprezentací se zúčastnil Mistrovství Asie ve fotbale 1988, 1992.\n\n"}
{"id": "1152660", "url": "https://cs.wikipedia.org/wiki?curid=1152660", "title": "Naoto Ótake", "text": "Naoto Ótake\n\nNaoto Ótake (* 18. října 1968) je bývalý japonský fotbalista.\n\nNaoto Ótake odehrál 1 reprezentační utkání. S japonskou reprezentací se zúčastnil Mistrovství Asie ve fotbale 1988, 1992.\n\n"}
{"id": "1152661", "url": "https://cs.wikipedia.org/wiki?curid=1152661", "title": "Kacumi Óenoki", "text": "Kacumi Óenoki\n\nKacumi Óenoki (* 3. dubna 1965) je bývalý japonský fotbalista.\n\nKacumi Óenoki odehrál 5 reprezentačních utkání. S japonskou reprezentací se zúčastnil Mistrovství Asie ve fotbale 1988.\n\n"}
{"id": "1152662", "url": "https://cs.wikipedia.org/wiki?curid=1152662", "title": "Jules Pascin", "text": "Jules Pascin\n\nJules Pascin [\"žyl passén\"], rodným jménem Julius Mordecai Pincas (31. březen 1885, Vidin – 5. červen 1930, Paříž) byl bulharsko-americký malíř, kreslíř a karikaturista židovského původu, který velkou část života žil a tvořil ve Francii. Proslul zejména svými obrazy prostitutek.\n\nVystudoval umění v Mnichově, kde začal také publikovat své první karikatury v časopisech \"Lustige Blätter\" a \"Simplicissimus\". Jméno si změnil na Pascin roku 1905, na přání své rodiny, která odmítala jeho bohémský životní styl. Ve stejném roce odjel z Mnichova do Paříže, kde se rychle stal symbolem prostopášného života bohémy na Montparnassu. Aby se vyhnul povinnosti narukovat do první světové války, odjel do Spojených států, kde žil zejména na jihu USA. Roku 1920 získal americké občanství, o rok později se však vrátil do Paříže. Namaloval cyklus biblických kreseb, avšak více se proslavil následujícím cyklem maleb a kreseb žen, zejména prostitutek. Roku 1930, ač finančně úspěšný, se oběsil, zmítán depresemi a alkoholismem.\nFrancouzský komiksový kreslíř Joann Sfar vytvořil na motivy Pascinova bohémského života komiks.\n"}
{"id": "1152663", "url": "https://cs.wikipedia.org/wiki?curid=1152663", "title": "Hisaši Kurosaki", "text": "Hisaši Kurosaki\n\nHisaši Kurosaki (* 8. květen 1968) je bývalý japonský fotbalista.\n\nHisaši Kurosaki odehrál 24 reprezentačních utkání. S japonskou reprezentací se zúčastnil Mistrovství Asie ve fotbale 1988.\n\n"}
{"id": "1152664", "url": "https://cs.wikipedia.org/wiki?curid=1152664", "title": "Osamu Maeda", "text": "Osamu Maeda\n\nOsamu Maeda (* 5. září 1965) je bývalý japonský fotbalista a reprezentant.\n\nOsamu Maeda odehrál 14 reprezentačních utkání. S japonskou reprezentací se zúčastnil Mistrovství Asie ve fotbale 1988.\n\n"}
{"id": "1152665", "url": "https://cs.wikipedia.org/wiki?curid=1152665", "title": "David Geffen", "text": "David Geffen\n\nDavid Lawrence Geffen (* 21. února 1943, Brooklyn, New York, USA) je americký obchodník, hudební vydavatel a podnikatel ve filmovém průmyslu. Byl spoluzakladatelem hudebních vydavatelství Asylum Records, Geffen Records a DGC Records a filmového studia DreamWorks SKG.\n\nV 60. letech pracoval jako zaměstnanec umělecké agentury William Morris Agency (WMA). V roce 1970 založil společně s kolegou Elliotem Robertsem vlastní gramofonovou firmu Asylum Records, pro kterou natáčeli např. the Eagles, Joni Mitchell, Bob Dylan, Tom Waits, Linda Ronstadt, Warren Zevon, Judee Sill a další. Firmu později převzala firma Warner Communications.\n\nV roce 1980 založil další nahrávací společnost Geffen Records a na post prezidenta společnosti získal Eda Rosenblatta, bývalého manažere Warner Bros. Records. Firma spolupracovala s řadou významných hudebníků jako Elton John, Cher, Aerosmith, Whitesnake, Peter Gabriel, Guns N' Roses, Nirvana, Pat Metheny nebo Neil Young.\n\nProstřednictvím firmy Geffen Film Company produkoval Geffen komedie jako \"Little Shop of Horrors\", \"Risky Business\" nebo \"Beetlejuice\" a podílel se produkci muzikálů \"Dreamgirls\" nebo \"Cats\" na Broadway. V roce 1994 společně s Stevenem Spielbergem and Jeffrey Katzenbergem založil filmové studio DreamWorks SKG, které v roce 2008 Geffen opustil.\n"}
{"id": "1152668", "url": "https://cs.wikipedia.org/wiki?curid=1152668", "title": "Sviňomazský hrádek", "text": "Sviňomazský hrádek\n\nSviňomazský hrádek (též pouze \"Hrádek\") je zaniklý hrad jeden kilometr severovýchodně od vesnice Sviňomazy v okrese Tachov. Nachází se na okraji planiny na pravé straně údolí Úterského potoka v nadmořské výšce asi 400 m. Dochovaly se z něj terénní pozůstatky opevnění.\n\nHrad byl postaven v průběhu 14. století. Prvním známým majitelem byl Sulek zmiňovaný v roce 1360. Jeho rodu potom hrad patřil až do svého zániku po roce 1473, kdy patřil Linhartovi z Hrádku, který však sídlil v Erpužicích. Když roku 1520 prodával Jan z Hrádku svou ves Mydlovary, uvádí se Hrádek jako pustý zámek.\n\nDvoudílný hrad byl postaven na okraji planiny. Z jižní strany ho chránil prudký svah údolí, ale na dlouhé severní straně musel být vyhlouben široký příkop a před ním postaven val. Obdélné předhradí chránil na jižní a západní straně další val a přístupová cesta do něj vstupovala v severozápadním nároží. Z jeho zástavby se dochovaly jen terénní relikty dřevěných staveb a prohlubeň po sklepu nebo cisterně. Malé hradní jádro oddělené od předhradí příkopem bylo na západě. Stála v něm jediná čtverhranná věž (pravděpodobně donjon) s přístavkem, jehož část odkryl amatérský výkop.\n\nKe zbytkům hradu nevede žádná značená cesta. Severně od něj však vede úzká lesní silnice, na které jsou vyznačeny cyklotrasy č. 2214 a 2215. Z ostré zatáčky na této silnici vybíhá přibližně směrem ke hradu lesní cesta.\n\n\n"}
{"id": "1152669", "url": "https://cs.wikipedia.org/wiki?curid=1152669", "title": "Jošijuki Macujama", "text": "Jošijuki Macujama\n\nJošijuki Macujama (* 31. červenec 1966) je bývalý japonský fotbalista.\n\nJošijuki Macujama odehrál 10 reprezentačních utkání. S japonskou reprezentací se zúčastnil Mistrovství Asie ve fotbale 1988.\n\n"}
{"id": "1152685", "url": "https://cs.wikipedia.org/wiki?curid=1152685", "title": "Takuja Takagi", "text": "Takuja Takagi\n\nTakuja Takagi (* 12. listopad 1967) je bývalý japonský fotbalista a reprezentant.\n\nTakuja Takagi odehrál 44 reprezentačních utkání. S japonskou reprezentací se zúčastnil Mistrovství Asie ve fotbale 1988, 1992 a 1996.\n\n"}
{"id": "1152692", "url": "https://cs.wikipedia.org/wiki?curid=1152692", "title": "Vincenzo Pallavicino", "text": "Vincenzo Pallavicino\n\nVincenzo Pallavicini nebo Pallavicino (narozen v Brescii , zemřel po roce 1766) byl italský hudební skladatel.\n\nVincenzo Pallavicini byl synem skladatele Carla Pallaviciniho a bratrem libretisty Stefana Benedetta Pallaviciniho. První známá zmínka o skladateli je protokol o zkoušce, podle kterého byl 26. března 1743 \"Vincenzo Pallavicini z Brescia Forastero\" přijat do Accademia Filarmonica v Bologni. V roce 1751 byla v Brescii provedena jeho opera \"Demetrius\". Krátce poté se stal sbormistrem v benátské nemocnici pro nevyléčitelně nemocné (\"Ospedale veneziano degl’Incurabili\").\n\n\n\n"}
{"id": "1152708", "url": "https://cs.wikipedia.org/wiki?curid=1152708", "title": "Křížová cesta (Velké Losiny)", "text": "Křížová cesta (Velké Losiny)\n\nZaniklá Křížová cesta ve Velkých Losinách na Šumpersku vedla na vrch Strážník (470 m n. m.) jihozápadně od zámku.\n\nPo odchodu Švédů z Moravy roku 1650 byl údajně na vrchu Strážník postaven dřevěný kříž, ke kterému později byla postavena křížová cesta. Po roce 1802 byl kříž posunut jižněji směrem na Rapotín. Kolem roku 1821 se téměř celý kopec stal součástí zámeckého parku ve Velkých Losinách a posléze byl zalesněn.\n"}
{"id": "1152709", "url": "https://cs.wikipedia.org/wiki?curid=1152709", "title": "Šigetacu Macunaga", "text": "Šigetacu Macunaga\n\nŠigetacu Macunaga (* 12. srpen 1962) je bývalý japonský fotbalista.\n\nŠigetacu Macunaga odehrál 40 reprezentačních utkání. S japonskou reprezentací se zúčastnil Mistrovství Asie ve fotbale 1992.\n\n"}
{"id": "1152712", "url": "https://cs.wikipedia.org/wiki?curid=1152712", "title": "Tošinobu Kacuja", "text": "Tošinobu Kacuja\n\nTošinobu Kacuja (* 2. září 1961) je bývalý japonský fotbalista.\n\nTošinobu Kacuja odehrál 27 reprezentačních utkání. S japonskou reprezentací se zúčastnil Mistrovství Asie ve fotbale 1992.\n\n"}
{"id": "1152713", "url": "https://cs.wikipedia.org/wiki?curid=1152713", "title": "Krajina parforsního honu na severu Sjællandu", "text": "Krajina parforsního honu na severu Sjællandu\n\nKrajina parforsního honu na severu Sjællandu je název jedné z dánských lokalit světového kulturního dědictví UNESCO. Je to 4 543 hektarů kulturní, převážně lesnaté krajiny na severu ostrova Sjælland. \n\nOchrana UNESCA se vztahuje na 3 různá území. Zatímco lovecký park \"Jægersborg Dyrehave\" se nachází 13 km severně od centra Kodaně, lesní komplexy \"Store Dyrehave\" a \"Gribskov\" jsou situovány v blízkosti královského paláce Frederiksborg. Lesní porosty a související budovy jsou součástí zachovalé barokní kulturní krajiny zformované na přelomu 17. a 18. století, ve které se konaly parforsní hony za účasti dánských králů a nejvyšší aristokracie. Tradice lovu v tomto regionu však sahá až do středověku. \n"}
{"id": "1152714", "url": "https://cs.wikipedia.org/wiki?curid=1152714", "title": "Tecudži Haširatani", "text": "Tecudži Haširatani\n\nTecudži Haširatani (* 15. červenec 1964) je bývalý japonský fotbalový obránce a reprezentant.\n\nTecudži Haširatani odehrál celkem 72 reprezentačních utkání. S japonskou reprezentací se zúčastnil Mistrovství Asie ve fotbale 1992.\n\n"}
{"id": "1152715", "url": "https://cs.wikipedia.org/wiki?curid=1152715", "title": "Satoši Cunami", "text": "Satoši Cunami\n\nSatoši Cunami (* 14. srpen 1961) je bývalý japonský fotbalista.\n\nSatoši Cunami odehrál 78 reprezentačních utkání. S japonskou reprezentací se zúčastnil Mistrovství Asie ve fotbale 1992.\n\n"}
{"id": "1152716", "url": "https://cs.wikipedia.org/wiki?curid=1152716", "title": "Masahiro Fukuda", "text": "Masahiro Fukuda\n\nMasahiro Fukuda (* 27. prosinec 1966) je bývalý japonský fotbalista.\n\nMasahiro Fukuda odehrál 45 reprezentačních utkání. S japonskou reprezentací se zúčastnil Mistrovství Asie ve fotbale 1992.\n\n"}
{"id": "1152717", "url": "https://cs.wikipedia.org/wiki?curid=1152717", "title": "Nobuhiro Takeda", "text": "Nobuhiro Takeda\n\nNobuhiro Takeda (* 10. květen 1967) je bývalý japonský fotbalista a reprezentant. Mimo Japonsko působil na klubové úrovni v Paraguayi v klubu Sportivo Luqueño.\n\nNobuhiro Takeda odehrál 18 reprezentačních utkání. S japonskou reprezentací se zúčastnil Mistrovství Asie ve fotbale 1992.\n\n"}
{"id": "1152718", "url": "https://cs.wikipedia.org/wiki?curid=1152718", "title": "Ruy Ramos", "text": "Ruy Ramos\n\nRuy Ramos (* 9. únor 1957) je bývalý japonský fotbalista a později trenér brazilského původu.\n\nRuy Ramos odehrál 32 reprezentačních utkání. S japonskou reprezentací se zúčastnil Mistrovství Asie ve fotbale 1992.\n\n"}
{"id": "1152719", "url": "https://cs.wikipedia.org/wiki?curid=1152719", "title": "Takahiro Jamada", "text": "Takahiro Jamada\n\nTakahiro Jamada (* 29. duben 1972) je bývalý japonský fotbalista.\n\nTakahiro Jamada odehrál 1 reprezentační utkání. S japonskou reprezentací se zúčastnil Mistrovství Asie ve fotbale 1992.\n\n"}
{"id": "1152720", "url": "https://cs.wikipedia.org/wiki?curid=1152720", "title": "Cujoši Kitazawa", "text": "Cujoši Kitazawa\n\nCujoši Kitazawa (* 10. srpen 1968) je bývalý japonský fotbalista.\n\nCujoši Kitazawa odehrál 58 reprezentačních utkání. S japonskou reprezentací se zúčastnil Mistrovství Asie ve fotbale 1992.\n\n"}
{"id": "1152721", "url": "https://cs.wikipedia.org/wiki?curid=1152721", "title": "Micunori Jošida", "text": "Micunori Jošida\n\nMicunori Jošida (* 8. březen 1962) je bývalý japonský fotbalista.\n\nMicunori Jošida odehrál 35 reprezentačních utkání. S japonskou reprezentací se zúčastnil Mistrovství Asie ve fotbale 1992.\n\n"}
{"id": "1152722", "url": "https://cs.wikipedia.org/wiki?curid=1152722", "title": "Hadžime Morijasu", "text": "Hadžime Morijasu\n\nHadžime Morijasu (* 23. srpen 1968) je bývalý japonský fotbalista.\n\nHadžime Morijasu odehrál 35 reprezentačních utkání. S japonskou reprezentací se zúčastnil Mistrovství Asie ve fotbale 1992.\n\n"}
{"id": "1152724", "url": "https://cs.wikipedia.org/wiki?curid=1152724", "title": "Kazuja Maekawa", "text": "Kazuja Maekawa\n\nKazuja Maekawa (* 22. březen 1968) je bývalý japonský fotbalista.\n\nKazuja Maekawa odehrál 17 reprezentačních utkání. S japonskou reprezentací se zúčastnil Mistrovství Asie ve fotbale 1992.\n\n"}
{"id": "1152725", "url": "https://cs.wikipedia.org/wiki?curid=1152725", "title": "Hirošige Janagimoto", "text": "Hirošige Janagimoto\n\nHirošige Janagimoto (* 15. říjen 1972) je bývalý japonský fotbalista.\n\nHirošige Janagimoto odehrál 30 reprezentačních utkání. S japonskou reprezentací se zúčastnil Mistrovství Asie ve fotbale 1996.\n\n"}
{"id": "1152726", "url": "https://cs.wikipedia.org/wiki?curid=1152726", "title": "Jasuto Honda", "text": "Jasuto Honda\n\nJasuto Honda (* 25. červen 1969) je bývalý japonský fotbalista.\n\nJasuto Honda odehrál 29 reprezentačních utkání. S japonskou reprezentací se zúčastnil Mistrovství Asie ve fotbale 1996.\n\n"}
{"id": "1152729", "url": "https://cs.wikipedia.org/wiki?curid=1152729", "title": "Keniči Šimokawa", "text": "Keniči Šimokawa\n\nKeniči Šimokawa (* 14. květen 1970) je bývalý japonský fotbalista.\n\nKeniči Šimokawa odehrál 9 reprezentačních utkání. S japonskou reprezentací se zúčastnil Mistrovství Asie ve fotbale 1996.\n\n"}
{"id": "1152730", "url": "https://cs.wikipedia.org/wiki?curid=1152730", "title": "Světový pohár v biatlonu 2015/2016 – Östersund", "text": "Světový pohár v biatlonu 2015/2016 – Östersund\n\n1. podnik Světového poháru v biatlonu v sezóně 2015/16 probíhal od 28. listopadu do 6. prosince 2015 ve švédském Östersundu. Na programu podniku byly vytrvalostní závody, závody ve sprintech, stíhací závody, smíšená štafeta a smíšený závod dvojic.\n\nOficiální program:\n\nCelkově 39. ročník světového poháru začal štafetou smíšených dvojic. Závod se opět běžel ve stejný den jako následující smíšené štafety: proto v každém z těchto závodů startovali jiní reprezentanti a většina nejsilnějších týmů nenasadila do štafety smíšených dvojic své nejlepší závodníky. Zvítězili Norové Lars Helge Birkeland s Kaiou Nicolaisenovou. Druzí skončili nečekaně Kanaďané, když jejich závodník Nathan Smith v předposledním kole ještě vedl. Po poslední střelbě se sice dostal až za Nory a Daniela Böhma z Německa; toho ale před cílem dokázal předjet.\n\nČeským reprezentantům se stejně jako ve stejném závodu v únoru v Novém Městě na Moravě nedařilo. Eva Puskarčíková a Michal Krčmář museli celkem 13× dobíjet a jednou absolvovat trestné kolo. Protože navíc neběželi nejrychleji, udržovali se v průběžném pořadí stále ve druhé desítce závodníků a skončili opět na 13. místě. Ještě hůře zvládli závod Francouzi, když Simon Fourcade při své druhé střelbě nepoužil náhradní náboj a navíc neabsolvoval trestné kolo. Dojel sice do cíle první, ale po penalizaci 4 minut skončila jejich dvojice na 22. místě.\n\nNeúspěch v předchozím závodu si čeští reprezentanti vynahradili v následující klasické smíšené štafetě. Veronika Vítková při první střelbě sice využila všechny tři náhradní náboje a odjížděla až 16., rychlým během a přesnou druhou střelbou se však dotáhla na čelo závodu a předávala na 7. místě se ztrátou jen 7 sekund. Gabriela Soukalová se ihned za předávkou dostala díky pádům několika závodnic na 4. místo. Po bezchybné střelbě vleže byla dokonce první a toto místo si udržela i po položce vstoje, kdy sice chybovala, ale lépe se nevedlo ani jejím nejbližším soupeřkám. V průběhu posledního kola jí sice předjela Norka Tiril Eckhoffová, ale Soukalová předávala Michalu Šlesingrovi se ztrátou jen několik desetin sekundy. Tomu se zpočátku dařilo držet favorizovaného Nora Johannese Bø, ale díky celkem 3 chybám na střelnici se ztráta českého závodníka zvyšovala a dostal se před něj i Němec Benedikt Doll. Ondřej Moravec přebíral do posledního úseku 26 s za vedoucím Tarjei Bø. Protože běžecky trochu ztrácel a s třemi nezasaženými terči i hůře střílel, zůstával na 3. místě a odstup od soupeřů se zvětšoval. Avšak ani soupeři za ním nesestříleli lépe a proto přivezl nakonec českou štafetu se solidním náskokem na bronzové pozici. Trenér Ondřej Rybář výkon českých reprezentantů ocenil, byl však nespokojen s velkým množstvím netrefených terčů. V závodě zvítězili Norové s náskokem více než půl minuty před Německem.\n\nZávod mužů na 20 km skončil nečekaným úspěchem fenomenálního Nora Ole Einara Bjørndalena. Úspěch založil na čisté střelbě: poslední dvě střely v čtvrté položce dlouho odkládal, ale nakonec je zvládl. S přispěním velmi dobrého běhu tak o 27 sekund porazil Němce Simona Schempa, který jednou střelecky chyboval. Třetí skončil také bezchybně střílející Rus Alexej Volkov, kterému však ke konci závodu docházely síly. Ve svých 41 letech tak Bjørndalen dosáhl na již 95. vítězství v závodech světového poháru. Čeští reprezentanti naopak tento první individuální závod sezony nezvládli a trenér Rybář jej označil jako nejhorší za poslední dobu. Všichni čeští závodníci udělali aspoň tři střelecké chyby, pomalu stříleli a většinou i pomalu běželi. Nejlepší Jaroslav Soukup skončil na 28. místě se ztrátou téměř 4 minuty na vítěze.\n\nPodmínky při závodě žen byly lepší než u mužů a toho také využily české reprezentantky. První vyběhla Gabriela Soukalová, která první dvě položky zastřílela čistě, i když desátou ránu dlouho odkládala. Když neudělala chybu ani při třetí střelbě, dostala se i do průběžného vedení. Poslední ranou sice minula terč, ale díky celkově rychlému běhu dojela do cíle na prvním místě a tuto pozici si dlouho udržovala. Předstihla ji až Francouzka Marie Dorinová Habertová, která sice udělala celkem 2 chyby, ale běžela ze všech závodnic nejrychleji. Poté se však nečekaně objevila čistě střílející Italka Dorothea Wiererová, která po poslední střelbě předstihla i Francouzku a získala tak své první vítězství v závodě světového poháru. Soukalová skončila nakonec pátá, když ji předstihla Norka Tiril Eckhoffová a s vysokým startovním číslem 84 i Ukrajinka Olena Pidhrušná, která tak získala bronzovou medaili. Také Veronika Vítkové byla úspěšná: při první a třetí střelbě sice udělala po jedné chybě, ale dobře běžela a po dojetí do cíle se držela se na průběžném 3. místě. Nakonec skončila sedmá. Závod se nevydařil favorizované Fince Kaise Mäkäräinenové, která udělala na střelnici celkem 5 chyb a dojela až na 24. místě.\n\nZávod mužů zásadně ovlivnilo počasí: zatímco při nástřelu se vítr utišil, během závodu zesílil. Největší problémy působil při střelbě vstoje, kdy neobvykle mnoho závodníků odkládalo své rány a čekalo na příznivější povětrnostní podmínky. Jevgenij Garaničev strávil střelbou vstoje přes dvě minuty (běžně závodníci na to běžně potřebují kolem 30 sekund). Martin Fourcade udělal dvě střelecké chyby, ale běžel výrazně rychleji než ostatní závodníci, takže zvítězil s velkým náskokem 52 sekund před Němcem Arndem Peifferem a Norem Ole Einar Bjørndalenem. Jediným čistě střílejícím závodníkem byl s vysokým startovním číslem 99 téměř neznámý Kanaďan Macx Davies, který díky tomu skončil desátý, což bylo jeho nejlepší umístění v světovém poháru. Zaujal také domácí Jesper Nelin, který ve svém prvním biatlonovém závodě v životě (před tím závodil v klasickém lyžování) skončil 16. Z českých reprezentantů udělal nejméně chyb na střelnici Michal Krčmář, který se dvěma nepřesnými zásahy a rychlým během dosáhl na 13. místo, svoje dosud nejlepší umístění. Opět se nedařilo Ondřeji Moravcovi, který se po bezchybné střelbě vleže udržoval na předních pozicích, ale po třech chybách vstoje dojel až čtyřicátý.\n\nPři závodě žen se vítr utišil, čehož využila italská reprezentantka Federica Sanfilippová, která se s dvěma čistými střelbami dlouho držela na prvním místě v cíli. Ještě lépe si však počínala Gabriela Soukalová, která rychle běžela a po druhé bezchybné střelbě se dostala do průběžného vedení. Začátkem posledního kola jí začaly docházet síly, ale dokázal ještě přidat a v cíli se dostala na první místo s náskokem 15 sekund před Italkou. Soukalovou mohla předstihnout ještě jedna z posledních startujících, Francouzka Marie Dorinová Habertová, která první položku zastřílela čistě a běžela o několik sekund rychleji. Když však při střelbě vstoje udělala dvě chyby, bylo vítězství Gabriely Soukalové jisté: česká reprezentantka se tím dostala do průběžného vedení světového poháru. Ostatní Češky také rychle běžely – trenér Zdeněk Vítek za to pochválil servisní tým – ale horší střelbou se připravily o lepší umístění; nejlepší z nich skončila Veronika Vítková na 14. místě.\n\nPři závodě mužů vál jen slabý vítr, čehož využil Martin Fourcade, který startoval s velkým náskokem před ostatními. Udělal sice celkem tři chyby na střelnici, ale rychle běžel, takže si stále udržoval jistý náskok před ostatními. V posledním kole si dovolil plácnout s členy francouzského realizačního týme nebo krátce zapózovat před automobilem s číslem 1. Z českých reprezentantů se výsledkovou listinou posunul nahoru nejvíce Ondřej Moravec, který oproti dosavadním závodům velmi dobře střílel a s jedinou chybou se ze 40. místa na startu dostal na 19. místo v cíli. Ostatním se ve střelbě příliš nedařilo: Michal Krčmář, který v první polovině závodu i díky čisté střelbě vleže zlepšoval svoji 13. pozici ze startu, netrefil vstoje tři terče a propadl se na 24. místo v cíli.\n\nDo závodu žen startovala jako vítězka sprintu první Gabriela Soukalová. V běhu sice trochu ztrácela a z prvních 10 ran udělala jednu chybu; přesto se stále se udržovala na čele. Teprve když ve třetí sérii nezasáhla další terč, posunula se na čtvrté místo. Poslední položku odstřílela čistě a dostala se opět na medailové pozice, ale brzy jí předjela Finka Kaisa Mäkäräinenová. Ta do posledního kola vyjela sice z pátého místa, ale neuvěřitelně rychlým během předjížděla jednu soupeřku za druhou. Půl kilometru před cílem se dostala i před Italku Dorotheu Wiererovou a poprvé v tomto ročníku světového poháru zvítězila. Soukalové sice v závěru došly síly, ale i tak bojovala do posledních metrů s Francouzkou Marií Dorinovou Habertovou. Nakonec jí podlehla o 0,3 sekundy a skončila pátá. Přesto si udržela žluté startovní číslo jako průběžně vedoucí závodnice světového poháru. Dařilo se i dalším českým závodnicím: Veronika Vítková udělal na střelnici jen jednu chybu a v cíli se dostala na osmé místo. Ještě větší posun se podařil Evě Puskarčíkové, která se i se dvěma chybami při střelbě vstoje posunula z 43. místa na startu na 22. v cíli.\n\n"}
{"id": "1152731", "url": "https://cs.wikipedia.org/wiki?curid=1152731", "title": "Nábojka", "text": "Nábojka\n\nNábojka je podle zákona o zbraních celek určený do expanzní zbraně, expanzního přístroje nebo zvláštní zbraně. Nábojka se skládá z nábojnice, zápalky nebo zápalkové slože, může obsahovat výmetnou náplň, granule nebo chemickou dráždivou látku. \n\nPodle zákona o zbraních je cvičný náboj druh náboje náboj určený k akustické a světelné imitaci ostré střelby. Pro cvičný náboj se v některých zdrojích používá též označení slepý náboj. Zároveň stejný zákon definuje střelivo jako souhrnné označení nábojů, nábojek a střel do střelných zbraní. Z toho lze dovozovat že zákon nepovažuje cvičný náboj za druh nábojky. \n\nPodle jiného zdroje se připouští existence nábojek v provedení do zbraní na ostré střelivo. Tedy pojem nábojka a cvičný náboj se překrývají. \n\nStejně jako v případě náboje i nábojku tvoří nábojnice s okrajovým nebo středovým zápalem a výmetnou náplní. Navíc může obsahovat chemickou dráždivou nebo paralyzující látku. Nábojnice je uzavřena papírovým nebo plastovým uzávěrem nebo jsou okraje nábojnice slisovány do hvězdice (i v tomto případě může být vrchol hvězdice zalit plastem nebo zatřen lakem na ochranu proti vlhkosti).\n\n\n\n\nPoužívání slepého náboje může u některých lidí vyvolat falešný pocit bezpečí při manipulaci se zbraní. I samotná tlaková vlna výstřelu však může na krátkou vzdálenost, nebo dokonce přiložením hlavně k tělu, způsobit poranění: nábojky nejmenší ráže sice jen drobné popálení, větší ráže dokonce i smrt. Rovněž papírový nebo plastový uzávěr nábojky může mít na krátkou vzdálenost stejné účinky jako projektil a navíc je zde nebezpečí cizího předmětu v hlavni, který se při výstřelu rovněž stane projektilem (tak například zahynul americký herec Brandon Lee). U skutečných zbraní dále existuje riziko záměny nábojky a ostrého náboje - proto v některých zemích předpisy vyžadují, aby zbraně používané při filmové a divadelní činnosti byly upraveny tak, že mohou střílet pouze nábojkami.\n\n"}
{"id": "1152732", "url": "https://cs.wikipedia.org/wiki?curid=1152732", "title": "Šigejoši Močizuki", "text": "Šigejoši Močizuki\n\nŠigejoši Močizuki (* 9. červenec 1973) je bývalý japonský fotbalista.\n\nŠigejoši Močizuki odehrál 15 reprezentačních utkání. S japonskou reprezentací se zúčastnil Mistrovství Asie ve fotbale 2000.\n\n"}
{"id": "1152734", "url": "https://cs.wikipedia.org/wiki?curid=1152734", "title": "Annapurna IV", "text": "Annapurna IV\n\nAnnapurna IV je hora v masivu Annapurna v pohoří Himálaj vysoká 7 525 m. Leží nedaleko vrcholu Annapurna II. Poprvé byla zdolána v roce 1955 německou expedicí, kterou vedl Heinz Steinmetz přes severní stěnu a severozápadní hřeben. Na vrchol vystoupili Steinmetz, Harald Biller a Jürgen Wellenkamp.\n\nV roce 1969 podnikla první česká himálajská expedice výstup na vrchol. Expedice se účastnili Vladimír Procházka (vůdce), Miloš Albrecht, Karel Cerman, Leoš Chládek, Oldřich Kopal, Jiří Mašek, Bohumil Svatoš, Jiří Šimon a Ladislav Veselý. Vrcholu dosáhl pouze Albrecht.\n\n"}
{"id": "1152735", "url": "https://cs.wikipedia.org/wiki?curid=1152735", "title": "Daisuke Oku", "text": "Daisuke Oku\n\nDaisuke Oku (7. únor 1976 – 17. říjen 2014) je bývalý japonský fotbalista.\n\nDaisuke Oku odehrál 26 reprezentačních utkání. S japonskou reprezentací se zúčastnil Mistrovství Asie ve fotbale 2000.\n\n"}
{"id": "1152736", "url": "https://cs.wikipedia.org/wiki?curid=1152736", "title": "Tacuhiko Kubo", "text": "Tacuhiko Kubo\n\nTacuhiko Kubo (japonsky: 久保 竜彦, * 18. červen 1976 v Čikuzen-mači (筑前町) (prefektura Fukuoka, okres Asakura) je bývalý japonský fotbalista.\n\nTacuhiko Kubo odehrál 32 reprezentačních utkání. S japonskou reprezentací se zúčastnil Mistrovství Asie ve fotbale 2000.\n\n"}
{"id": "1152737", "url": "https://cs.wikipedia.org/wiki?curid=1152737", "title": "Rafał Leszczyński", "text": "Rafał Leszczyński\n\nRafał Leszczyński (* 26. dubna 1992, Varšava) je polský fotbalový brankář, od července 2016 působící v klubu Podbeskidzie Bielsko-Biała, kde je na hostování z Piastu Gliwice. Je bývalým mládežnickým reprezentantem a současným seniorským reprezentantem Polska.\n\nSvoji fotbalovou kariéru začal v Olimpia Warszawa, kde prošel všemi mládežnickými kategoriemi. Před sezonou 2008/09 zamířil na přestup do klubu KS Raszyn. Po roce zamířil do Dolcanu Ząbki.\n\nPřed sezonou 2015/16 zamířil do Piastu Gliwice, kde podepsal dvouletý kontrakt s následnou opcí.\n\nV ročníku 2015/16 neodchytal za Piast žádný ligový zápas. Společne s Dobrivojem Rusovem kryl záda Jakubu Szmatułovi. Nastupoval také za rezervu.\n\nV červenci 2016 odešel kvůli větší vytíženosti na roční hostování do týmu Podbeskidzie Bielsko-Biała.\n\nV minulosti reprezentoval Polsko v kategorii do 20 a 21 let. Od roku 2014 je polským seniorským reprezentantem. V A-týmu reprezentace Polska debutoval 28. ledna 2014 v přátelském utkání proti reprezentaci Norska (výhra 3:0).\n\n"}
{"id": "1152738", "url": "https://cs.wikipedia.org/wiki?curid=1152738", "title": "Pallavicini", "text": "Pallavicini\n\nPříjmení Pallavicini nebo Pallavicino může označovat:\n\n"}
{"id": "1152739", "url": "https://cs.wikipedia.org/wiki?curid=1152739", "title": "Daidžiró Takakuwa", "text": "Daidžiró Takakuwa\n\nDaidžiró Takakuwa (* 10. srpen 1973) je bývalý japonský fotbalista.\n\nDaidžiró Takakuwa odehrál 1 reprezentační utkání. S japonskou reprezentací se zúčastnil Mistrovství Asie ve fotbale 2000.\n\n"}
{"id": "1152740", "url": "https://cs.wikipedia.org/wiki?curid=1152740", "title": "Keidži Kaimoto", "text": "Keidži Kaimoto\n\nKeidži Kaimoto (* 26. listopad 1972) je bývalý japonský fotbalista.\n\nKeidži Kaimoto odehrál 1 reprezentační utkání. S japonskou reprezentací se zúčastnil Mistrovství Asie ve fotbale 2000.\n\n"}
{"id": "1152744", "url": "https://cs.wikipedia.org/wiki?curid=1152744", "title": "Hideaki Kitadžima", "text": "Hideaki Kitadžima\n\nHideaki Kitadžima (* 23. květen 1978) je bývalý japonský fotbalista.\n\nHideaki Kitadžima odehrál 3 reprezentační utkání. S japonskou reprezentací se zúčastnil Mistrovství Asie ve fotbale 2000.\n\n"}
{"id": "1152746", "url": "https://cs.wikipedia.org/wiki?curid=1152746", "title": "Tošija Fudžita", "text": "Tošija Fudžita\n\nTošija Fudžita (* 4. říjen 1971) je bývalý japonský fotbalista.\n\nTošija Fudžita odehrál 24 reprezentačních utkání. S japonskou reprezentací se zúčastnil Mistrovství Asie ve fotbale 2004.\n\n"}
{"id": "1152747", "url": "https://cs.wikipedia.org/wiki?curid=1152747", "title": "Takajuki Čano", "text": "Takajuki Čano\n\nTakajuki Čano (* 23. listopad 1976) je bývalý japonský fotbalista.\n\nTakajuki Čano odehrál 7 reprezentačních utkání. S japonskou reprezentací se zúčastnil Mistrovství Asie ve fotbale 2004.\n\n"}
{"id": "1152748", "url": "https://cs.wikipedia.org/wiki?curid=1152748", "title": "Takuja Jamada", "text": "Takuja Jamada\n\nTakuja Jamada (* 24. srpna 1974) je japonský fotbalista.\n\nTakuja Jamada odehrál 4 reprezentační utkání. S japonskou reprezentací se zúčastnil Mistrovství Asie ve fotbale 2004.\n\n"}
{"id": "1152749", "url": "https://cs.wikipedia.org/wiki?curid=1152749", "title": "Naotake Hanjú", "text": "Naotake Hanjú\n\nNaotake Hanjú (japonsky: 羽生 直剛 [Hanijú Naotake], * 22. prosince 1979) je japonský fotbalista.\n\nNaotake Hanjú odehrál 17 reprezentačních utkání. S japonskou reprezentací se zúčastnil Mistrovství Asie ve fotbale 2007.\n\n"}
{"id": "1152750", "url": "https://cs.wikipedia.org/wiki?curid=1152750", "title": "Satoru Jamagiši", "text": "Satoru Jamagiši\n\nSatoru Jamagiši (* 3. května 1983) je japonský fotbalista.\n\nSatoru Jamagiši odehrál 11 reprezentačních utkání. S japonskou reprezentací se zúčastnil Mistrovství Asie ve fotbale 2007.\n\n"}
{"id": "1152751", "url": "https://cs.wikipedia.org/wiki?curid=1152751", "title": "Hisato Sató", "text": "Hisato Sató\n\nHisato Sató (* 12. března 1982) je japonský fotbalista.\n\nHisato Sató odehrál 31 reprezentačních utkání. S japonskou reprezentací se zúčastnil Mistrovství Asie ve fotbale 2007.\n\n"}
{"id": "1152752", "url": "https://cs.wikipedia.org/wiki?curid=1152752", "title": "Keita Suzuki", "text": "Keita Suzuki\n\nKeita Suzuki (* 8. července 1981) je japonský fotbalista.\n\nOdehrál 28 reprezentačních utkání. S japonskou reprezentací se zúčastnil Mistrovství Asie ve fotbale 2007.\n\n"}
{"id": "1152753", "url": "https://cs.wikipedia.org/wiki?curid=1152753", "title": "Kóki Mizuno", "text": "Kóki Mizuno\n\nKóki Mizuno (* 6. září 1985) je japonský fotbalista.\n\nKóki Mizuno odehrál 4 reprezentační utkání. S japonskou reprezentací se zúčastnil Mistrovství Asie ve fotbale 2007.\n\n"}
{"id": "1152755", "url": "https://cs.wikipedia.org/wiki?curid=1152755", "title": "Hideo Hašimoto", "text": "Hideo Hašimoto\n\nHideo Hašimoto (* 21. května 1979) je japonský fotbalista.\n\nHideo Hašimoto odehrál 15 reprezentačních utkání. S japonskou reprezentací se zúčastnil Mistrovství Asie ve fotbale 2007.\n\n"}
{"id": "1152756", "url": "https://cs.wikipedia.org/wiki?curid=1152756", "title": "Alfa Mensae", "text": "Alfa Mensae\n\nAlfa Mensae je nejjasnější hvězda v souhvězdí Tabulové hory. Se zdánlivou hvězdnou velikostí 5,09 je ze všech lukid (hvězdy, které jsou nejjasnější ve svém souhvězdí) nejslabší. Vzhledem k deklinaci asi -74,75° ji nelze spatřit severně od 15° s.š.\n\nHvězda patří do spektrální třídy G7V, je to žlutý trpaslík o něco chladnější než Slunce, s 110 % jeho hmotnosti, 99 % poloměru a 83 % zářivého výkonu. Metalicita hvězdy je oproti Slunci o 12 % vyšší.\n\nAlfa Mensae má velký vlastní pohyb.\n"}
{"id": "1152765", "url": "https://cs.wikipedia.org/wiki?curid=1152765", "title": "Rjóiči Maeda", "text": "Rjóiči Maeda\n\nRjóiči Maeda (* 9. října 1981) je japonský fotbalista.\n\nRjóiči Maeda odehrál 33 reprezentačních utkání. S japonskou reprezentací se zúčastnil Mistrovství Asie ve fotbale 2011.\n\n"}
{"id": "1152771", "url": "https://cs.wikipedia.org/wiki?curid=1152771", "title": "Rjóta Moriwaki", "text": "Rjóta Moriwaki\n\nRjóta Moriwaki (* 6. dubna 1986) je japonský fotbalista.\n\nRjóta Moriwaki odehrál 3 reprezentační utkání. S japonskou reprezentací se zúčastnil Mistrovství Asie ve fotbale 2011.\n\n"}
{"id": "1152778", "url": "https://cs.wikipedia.org/wiki?curid=1152778", "title": "Džungo Fudžimoto", "text": "Džungo Fudžimoto\n\nDžungo Fudžimoto (* 24. března 1984) je japonský fotbalista.\n\nDžungo Fudžimoto odehrál 13 reprezentačních utkání. S japonskou reprezentací se zúčastnil Mistrovství Asie ve fotbale 2011.\n\n"}
{"id": "1152784", "url": "https://cs.wikipedia.org/wiki?curid=1152784", "title": "Jósuke Kašiwagi", "text": "Jósuke Kašiwagi\n\nJósuke Kašiwagi (* 15. prosince 1987) je japonský fotbalista.\n\nJósuke Kašiwagi odehrál 11 reprezentačních utkání. S japonskou reprezentací se zúčastnil Mistrovství Asie ve fotbale 2011.\n\n"}
{"id": "1152785", "url": "https://cs.wikipedia.org/wiki?curid=1152785", "title": "Micuru Nagata", "text": "Micuru Nagata\n\nMicuru Nagata (* 6. dubna 1983) je japonský fotbalista.\n\nMicuru Nagata odehrál 2 reprezentační utkání. S japonskou reprezentací se zúčastnil Mistrovství Asie ve fotbale 2011.\n\n"}
{"id": "1152786", "url": "https://cs.wikipedia.org/wiki?curid=1152786", "title": "Kósuke Óta", "text": "Kósuke Óta\n\nKósuke Óta (* 23. července 1987) je japonský fotbalista.\n\nKósuke Óta odehrál 7 reprezentačních utkání. S japonskou reprezentací se zúčastnil Mistrovství Asie ve fotbale 2015.\n\n"}
{"id": "1152787", "url": "https://cs.wikipedia.org/wiki?curid=1152787", "title": "Jú Kobajaši", "text": "Jú Kobajaši\n\nJú Kobajaši (japonsky: 小林 悠 \"Kobajaši Jú\", * 23. září 1987) je japonský fotbalista.\n\nJú Kobajaši odehrál 14 reprezentačních utkání. S japonskou reprezentací se zúčastnil Mistrovství Asie ve fotbale 2015.\n\n"}
{"id": "1152788", "url": "https://cs.wikipedia.org/wiki?curid=1152788", "title": "Cukasa Šiotani", "text": "Cukasa Šiotani\n\nCukasa Šiotani (* 5. prosince 1988) je japonský fotbalový obránce a reprezentant, hráč klubu Sanfrecce Hirošima. Hraje na postu stopera (středního obránce).\n\nCukasa Šiotani debutoval za A-mužstvo Japonska v roce 2014. S japonskou reprezentací se zúčastnil Mistrovství Asie ve fotbale 2015 v Austrálii, kde byl japonský tým vyřazen ve čtvrtfinále na pokutové kopy reprezentací Spojených arabských emirátů.\n\n\"Platí k 31. 12. 2019\"\n\n"}
{"id": "1152789", "url": "https://cs.wikipedia.org/wiki?curid=1152789", "title": "Demetrios ze Soluně", "text": "Demetrios ze Soluně\n\nDemetrios ze Soluně, též svatý Demetrios, Dmitrij, Demeter (řecky Άγιος Δημήτριος της Θεσσαλονίκης; rusky Димитрий Солунский); (kolem 270 n. l. Soluň (?) – asi 26. října 306 Sirmium) byl údajně římský voják, křesťanský mučedník, jeho historická existence je ale nejistá. Je oslavován jako světec východními církvemi, řeckou ortodoxní a pravoslavnou, i římskokatolickou církví jako člen vojska Kristova. Svátek má 9. dubna, ve východní církvi 26. října.\n\nPodle hagiografických legend (písemná forma jeho legendy pochází z 9. století) byl synem římského prokonzula v Soluni. Díky svým schopnostem dostal vysoký státnický post (prokonzul, místodržitel řecké provincie Achaia). Protože však odmítal pronásledovat křesťany, ba dokonce křesťanství šířil a podporoval, dal ho Maximinian Daius, spoluvladař císaře Diokleciána, v Sirmiu v provincii Ilyria uvěznit a později ve vězení zabít. Zemřel probodnutý kopími nebo snad mečem zřejmě 26. října 306. Spolu s ním byl zabit i mladý křesťan Nestor, jehož Demetrios podporoval v boji proti gladiátorovi Liovi, který byl císařovým oblíbencem.\n\nBazilika \"Hagios Demetrios\" v Soluni je centrum Demétriovy úcty, byla postavena v 5. století; později nalezené relikvie sem byly přeneseny ze Sirmia v době ohrožení Sirmia Avary. Jsou v bazilice uloženy ve stříbrném zlaceném sarkofágu z 18. století. Jelikož produkují voňavou tekutinu, svatý Demetrios bývá označován jako Myrotočivý (církevněslovansky Myrotočec) či Myromvonný. Svatá kaple Bukoleonského paláce v Konstantinopoli (Istanbulu) obsahovala zázračnou ikonu ronící svatý olej, ta ale byla roku 1204 uloupena křižáky. Zasvěcení kostelů Demetriovi je časté v Řecku, Srbsku, Rusku, Bulharsku, Makedonii, koptském Egyptě, Etiopii, Gruzii a v Sýrii.\n\nNejvětší úctě se Demetrios těšil ve středověku jako voják a příslušník \"vojska Kristova\", ochránce a patron vojáků při křížových výpravách. Svatý Demetrios je také považován za ochránce a patrona města Soluň, v Byzanci byl uctíván také jako obránce vlasti. Byl též jedním z patronů a ochránců cyrilometodějské mise. Svatí Cyril a Metoděj (nebo některý z jejich žáků) napsali na jeho počest kánon (\"Kánon na počest svatého Dimitra Soluňského\"). Jeho svátek se v Uhrách slavil 26. října podle byzantského kalendáře, a ne podle latinského kalendáře, což mnozí považují za důkaz, že vychází z cyrilometodějské mise, a co zároveň dokazuje byzantský ráz této mise.\n\nBývá vyobrazen jako mladý voják římské legie, stojící pěší rytíř v destičkové zbroji s kopím (nebo s mečem) a štítem, bezvousý či s krátce střiženým plnovousem a krátkými, často vlnitými vlasy. U nohou může mít škorpióna. Někdy také jako jezdec na koni, na bulharských ikonách kopím zabíjí bulharského cara Kalojana, případně ve dvojici jezdců jede na červeném koni, zatímco svatý Jiří má bělouše. V pozadí bývá vyobrazena Bílá věž v Soluni (od 16. století). Ve skupině římských vojáků bývá rozlišen jen jmenovkou.\n\n\n\n\nPo Demetriovi je pojmenováno město Dmitrijev-Lgovskij v Kurské oblasti v Ruské federaci.\n\n"}
{"id": "1152790", "url": "https://cs.wikipedia.org/wiki?curid=1152790", "title": "Takaši Inui", "text": "Takaši Inui\n\nTakaši Inui (* 2. června 1988) je japonský fotbalista.\n\nTakaši Inui odehrál 36 reprezentačních utkání. S japonskou reprezentací se zúčastnil Mistrovství Asie ve fotbale 2015.\n\n"}
{"id": "1152793", "url": "https://cs.wikipedia.org/wiki?curid=1152793", "title": "Gen Šódži", "text": "Gen Šódži\n\nGen Šódži (* 11. prosince 1992) je japonský fotbalista.\n\nGen Šódži odehrál 18 reprezentačních utkání. S japonskou reprezentací se zúčastnil Mistrovství Asie ve fotbale 2015.\n\n"}
{"id": "1152794", "url": "https://cs.wikipedia.org/wiki?curid=1152794", "title": "Gaku Šibasaki", "text": "Gaku Šibasaki\n\nGaku Šibasaki (* 28. května 1992, prefektura Aomori, Japonsko) je japonský fotbalový záložník a reprezentant, hráč klubu Kashima Antlers.\n\nNastupoval v japonské mládežnické reprezentaci U17.\n\nGaku Šibasaki debutoval za reprezentační A-mužstvo Japonska v roce 2014. S japonskou reprezentací se zúčastnil Mistrovství Asie ve fotbale 2015.\n\n\"Platné k 31. 12. 2019\n"}
{"id": "1152795", "url": "https://cs.wikipedia.org/wiki?curid=1152795", "title": "Masaaki Higašiguči", "text": "Masaaki Higašiguči\n\nMasaaki Higašiguči (, * 12. května 1986) je japonský fotbalista.\n\nPoprvé do národního týmu povolal kouč japonské reprezentace Vahid Halihodžić Higašigučiho 23. července 2015. S japonskou reprezentací se zúčastnil Mistrovství Asie ve fotbale 2015. Debutoval v zápasu proti Číně, který skončil remízou 1–1.\n\n"}
{"id": "1152797", "url": "https://cs.wikipedia.org/wiki?curid=1152797", "title": "Kóta Jošihara", "text": "Kóta Jošihara\n\nKóta Jošihara (* 2. únor 1978) je bývalý japonský fotbalista.\n\nKóta Jošihara odehrál 1 reprezentační utkání. S japonskou reprezentací se zúčastnil Copa América 1999.\n\n"}
{"id": "1152798", "url": "https://cs.wikipedia.org/wiki?curid=1152798", "title": "Antonín Satke", "text": "Antonín Satke\n\nAntonín Satke (12. listopadu 1920 Komárov u Opavy – 30. listopadu 2008 Opava) byl český folklorista, etnograf a dialektolog. Patří k nejvýznamnějším československým folkloristům 2. poloviny 20. století, primárně byl zaměřený na oblast Slezska a Opavska.\n\nPhDr. Antonín Satke, CSc. se narodil 12. listopadu 1920 v Komárově u Opavy. Vyrůstal v příměstském prostředí jako syn koláře. Po občanské škole nastoupil na Obchodní akademii v Ostravě, kde studoval v letech 1935 až 1939. Již během dospívání se začíná více zajímat o literaturu, jazyk a projevy folkloru. Další Satkeho studia však byla přerušena nástupem druhé světové války.\n\nZa války byl Antonín Satke totálně nasazen. Nejprve v Ratiboři, od roku 1943 ve zbrojovce v Chuchelné a nakonec (od konce roku 1944) u Krakova.\nPo roce 1945 si Satke splnil doplňkovou maturitu v Ostravě a začíná studovat bohemistiku a rusistiku na Filosofické fakultě Univerzity Karlovy v Praze. Zde se, jako se svými vyučujícími, setkal například s dialektologem a znalcem staré češtiny Václavem Vážným či fonetikem Bohuslavem Hálou. Odborně se Satke na univerzitě věnoval zejména dialektologii. Jeho další zájem, slovanský folklor, nebyl dosud samostatným oborem.\nPo úspěšném zakončení studia se stal roku 1948 učitelem na gymnáziu v Opavě, zanedlouho byl však režimem donucen k přestupu na střední průmyslovou školu strojnickou. V soukromí se věnoval sběratelské i odborné práci dialektologa, což zúročil v roce 1953, kdy byl přijat do Slezského studijního ústavu jako externí pracovník - referent pro folkloristiku. O dva roky později byl již řádným zaměstnancem.\n\nNa počátku 60. let byl Satke, spolu s dalšími členy spolku Společenství laiků, obviněn z rozvracení republiky a v květnu roku 1961 byl zatčen a odsouzen na 4,5 roku nepodmíněně. Byl mu zkonfiskován majetek, zejména rodný dům v Komárově. Veškeré instituce, v nichž dříve pracoval, se od něj odklonily, Slezský ústav s ním ukončil smlouvu, vyloučila ho Národopisná společnost, nesměl pracovat v žádné instituci ve správě ministerstva kultury. Takže když byl roku 1962 propuštěn díky amnestii, byl zaměstnán jako betonář u firmy Prefa v Třebovicích u Ostravy. Měsíc po svém propuštění, v červnu roku 1962, se Satke oženil s Vlastou Kurkovou ze Smolkova a o rok později se jim narodil syn Josef. Roku 1966 se stal vychovatelem učňovského střediska a brzy byl rehabilitován. Následně učil na ekonomické škole v Opavě. V roce 1968 se stal jedním z obnovitelů Matice opavské, z níž se stala Matice slezská (v roce 1972 opět zaniká). Od roku 1969 pak znovu pracoval ve Slezském ústavu.\n\nV 70. letech se stal vědeckým pracovníkem Ústavu pro etnografii a folkloristiku ČSAV v Praze, přestože nadále působil v Opavě. Roku 1981 odešel do penze. V té době stále prováděl terénní výzkumy a sběry folkloru ve Slezsku, povětšinou na Těšínsku a Hlučínsku.\n\nPo roce 1989 byl Satke zcela právně rehabilitován a od roku 1991 přednášel na Slezské univerzitě o národním obrození. Byla znovu obnovena činnost Matice slezské, jíž se opět aktivně účastnil, což byl jeden z důvodů Satkeho jmenování jejím čestným členem. Roku 2001 získal Cenu Petra Bezruče.\n\nAntonín Satke zemřel 30. listopadu 2008 v Opavě. Pohřeb se konal 5. prosince v konkatedrále Panny Marie v Opavě a Satke je zde pochován na městském hřbitově.\n\nV 50. letech se Satke ve své publikační činnosti zaměřil na filologicky, konkrétně dialektologicky orientované práce, oblastí jeho zájmu bylo mimo jiné nářečí v oblasti západního Opavska a na Hlučínsku. Ve svém bádání využíval metody palatografie. Později se stále více zaměřoval na folkloristiku a mnoho času strávil zapisováním folkloru přímo v terénu. Za svůj život napsal Satke více než 300 odborných prací, přesto zůstalo mnoho výsledků jeho terénní práce nepublikováno.\nJeho odborné příspěvky vycházely ve Slezském sborníku, od roku 1951 také v časopise Radostná země, jehož byl spoluzakladatelem, a vydával i knižní publikace. Známé jsou \"Lidové povídky z Hlučínska\" (1956), výbor povídek ze Satkeho terénních sběrů, či studie \"Hlučínský pohádkář Josef Smolka\" (1958), kde využívá neotřelý pohled na folklor, tedy zaměřuje se na konkrétního lidového vypravěče jako na komplexní celek, nezaznamenává pouze slova jeho vyprávění, ale i mimiku a gesta. V knize jsou zachyceny pomocí fotografií Arnošta Pustky. Zaměřil se zde i na Smolkovu osobnost a jeho vypravěčské umění. Jedná se o první monografii svého druhu v Čechách. Za tuto práci získal roku 1957 Antonín Satke titul CSc. (kandidát filologických věd). Titul PhDr. získal v roce 1969.\n\nV 70. a 80. letech publikoval zejména v Českém lidu.\nRoku 1984 vydal soubor lidových pohádek \"Pohádky, povídky a humorky ze Slezska\". Jedná se o výbor typických textů zastupujících danou oblast, jež jsou doplněny i historií sběru v oblasti, portréty vypravěčů či nástinem vztahů k jiným oblastem.\nV 90. letech pak vydal slezské venkovské a ostravské hornické anekdoty a humorky ve sbírce \"Úsměv a smích\" (1991), výbor z veršů Ludmily Hořké \"Tesknice\" (1992) a podílel se na 4. dílu publikace \"Těšínsko\" (2002).\n\nVe svých sběrech se soustředil na konkrétní jednotlivce, kteří byli vůdčími osobnostmi v udržování folkloru v dané oblasti, a snažil se obsáhnout celý jejich repertoár včetně vlivů, časových i prostorových, které ho formovaly. Objevil zde mnoho vypravěčských osobností, z nichž nejznámější, Josefa Smolku, proslavila Satkeho monografie. Avšak zachytil příběhy i od dalších vypravěčů, A. Baránkové, M. Čudkové, A. Chybidziurové, A. Labajové či P. Zogaty.\n\nZaměřoval se na různé druhy folkloru, svá bádání omezoval však pouze na prózu a to téměř výhradně v oblastech Slezska a Opavska.\n\nPsal o úpadku žánrů pohádky, povídky a humorky. Do dětského a žákovského folkloru vnesl mnoho nového a žákovskou anekdotu považoval v terénu za nejživější. Také zkoumal folklor lokální a profesní, zejména hornický, a vlivy daného prostředí a konkrétní situace na vypravěče, stejně jako neopomíjel psychologii vypravěče i posluchačů. Zajímavá je i Satkeho metodologie, při svých terénních sběrech využíval k dokumentaci na svou dobu nezvykle i fotografie a filmu, čímž sesbíraný materiál několikanásobně obohatil.\n\nSatkeho přínosem byla i rozsáhlá recenzentská činnost domácí i zahraniční (ruské, polské nebo německé) odborné folkloristické literatury. Snažil se však povědomí o folkloru rozšířit i mimo odbornou veřejnost a věnoval se tak také psaní populárně naučných článků.\n\nAntonín Satke se odborně zajímal i o literaturu s důrazem na spisovatele z oblasti jeho působení, Slezska, jako byla Ludmila Hořká, František Lazecký či Jindřich Zogata.\n\nByl členem mnoha vědeckých organizací. Z těch českých to byla Matice Slezská, Česká národopisná společnost (dříve Národopisná společnost Českoslovanská při ČSAV) a Vlastivědná společnost při Slezském muzeu v Opavě. Členství měl i v mezinárodní organizaci International Society for Folk-Narrative Research (ISFNR). V letech 1953 – 1958 byl také členem redakční rady pro časopis Radostná země a spolupracoval i s redakcí Listů Památníku Petra Bezruče Opava.\n\n\n\"„Nás starců už teď nepřibývá, kéž by přibývalo mladších, vždyť ten náš obor je už na vyhynutí!“\"\n"}
{"id": "1152799", "url": "https://cs.wikipedia.org/wiki?curid=1152799", "title": "Kazuaki Tasaka", "text": "Kazuaki Tasaka\n\nKazuaki Tasaka (* 3. srpna 1971) je bývalý japonský fotbalista.\n\nKazuaki Tasaka odehrál 7 reprezentačních utkání. S japonskou reprezentací se zúčastnil Copa América 1999.\n\n"}
{"id": "1152801", "url": "https://cs.wikipedia.org/wiki?curid=1152801", "title": "Masahiro Andó", "text": "Masahiro Andó\n\nMasahiro Andó (japonsky 安藤正裕; * 2. dubna 1972) je bývalý japonský fotbalista a reprezentant. Hrál na postu obránce. Celou profesionální kariéru strávil v Japonsku.\n\nMasahiro Andó odehrál 1 reprezentační utkání v dresu A-mužstva Japonska. S japonskou reprezentací se zúčastnil jihoamerického turnaje Copa América 1999.\n\n"}
{"id": "1152802", "url": "https://cs.wikipedia.org/wiki?curid=1152802", "title": "Jošihiro Nacuka", "text": "Jošihiro Nacuka\n\nJošihiro Nacuka (* 7. října 1969) je bývalý japonský fotbalista a reprezentant.\n\nJošihiro Nacuka odehrál 11 reprezentačních utkání. S japonskou reprezentací se zúčastnil Pohár krále Fahda 1995.\n\n"}
{"id": "1152803", "url": "https://cs.wikipedia.org/wiki?curid=1152803", "title": "Tošihiro Jamaguči", "text": "Tošihiro Jamaguči\n\nTošihiro Jamaguči (* 19. listopadu 1971) je bývalý japonský fotbalista.\n\nTošihiro Jamaguči odehrál 4 reprezentační utkání. S japonskou reprezentací se zúčastnil Pohár krále Fahda 1995.\n\n"}
{"id": "1152804", "url": "https://cs.wikipedia.org/wiki?curid=1152804", "title": "Šinkiči Kikuči", "text": "Šinkiči Kikuči\n\nŠinkiči Kikuči (* 12. dubna 1967) je bývalý japonský fotbalista.\n\nŠinkiči Kikuči odehrál 7 reprezentačních utkání. S japonskou reprezentací se zúčastnil Pohár krále Fahda 1995.\n\n"}
{"id": "1152805", "url": "https://cs.wikipedia.org/wiki?curid=1152805", "title": "Kenta Hasegawa", "text": "Kenta Hasegawa\n\nKenta Hasegawa (* 25. září 1965) je bývalý japonský fotbalista.\n\nKenta Hasegawa odehrál 27 reprezentačních utkání. S japonskou reprezentací se zúčastnil Pohár krále Fahda 1995.\n\n"}
{"id": "1152806", "url": "https://cs.wikipedia.org/wiki?curid=1152806", "title": "Hiromicu Isogai", "text": "Hiromicu Isogai\n\nHiromicu Isogai (* 19. dubna 1969) je bývalý japonský fotbalista.\n\nHiromicu Isogai odehrál 2 reprezentační utkání. S japonskou reprezentací se zúčastnil Pohár krále Fahda 1995.\n\n"}
{"id": "1152808", "url": "https://cs.wikipedia.org/wiki?curid=1152808", "title": "Jošiteru Jamašita", "text": "Jošiteru Jamašita\n\nJošiteru Jamašita (* 21. listopadu 1977) je bývalý japonský fotbalista.\n\nJošiteru Jamašita odehrál 3 reprezentační utkání. S japonskou reprezentací se zúčastnil Konfederační pohár FIFA 2001.\n\n"}
{"id": "1152809", "url": "https://cs.wikipedia.org/wiki?curid=1152809", "title": "Jasuhiro Hato", "text": "Jasuhiro Hato\n\nJasuhiro Hato (* 4. května 1976) je bývalý japonský fotbalista.\n\nJasuhiro Hato odehrál 15 reprezentačních utkání. S japonskou reprezentací se zúčastnil Konfederační pohár FIFA 2001.\n\n"}
{"id": "1152811", "url": "https://cs.wikipedia.org/wiki?curid=1152811", "title": "Juičiró Nagai", "text": "Juičiró Nagai\n\nJuičiró Nagai (* 14. února 1979) je japonský fotbalista.\n\nJuičiró Nagai odehrál 4 reprezentační utkání. S japonskou reprezentací se zúčastnil Konfederační pohár FIFA 2003.\n\n"}
{"id": "1152813", "url": "https://cs.wikipedia.org/wiki?curid=1152813", "title": "Nobuhisa Jamada", "text": "Nobuhisa Jamada\n\nNobuhisa Jamada (* 10. září 1975) je bývalý japonský fotbalista.\n\nNobuhisa Jamada odehrál 15 reprezentačních utkání. S japonskou reprezentací se zúčastnil Konfederační pohár FIFA 2003.\n\n"}
{"id": "1152814", "url": "https://cs.wikipedia.org/wiki?curid=1152814", "title": "Lenochod hnědokrký", "text": "Lenochod hnědokrký\n\nLenochod hnědokrký (někdy též lenochod kápový, \"Bradypus variegatus\") je druh lenochoda. Je rozšířen zejména v subtropické a tropické části Jižní Ameriky.\n\nLenochod hnědokrký je dlouhý 47 až 75 cm a váží asi 2,5 až 5 kg. Má zaoblenou hlavu. Nemá žádné viditelné uši, protože jsou skryty pod srstí. Okolo očí má černé skvrny. Má delší přední končetiny než zadní. Nemá žlučník ani slepé střevo. Jeho srst je šedavě hnědá až béžová. Jeho tělesná teplota je pouze 34 °C. Je to způsobeno malým množstvím svalové hmoty a pomalým metabolismem.\n\nV srsti tohoto lenochoda roste jednobuněčná řasa Trichophillus, díky které má lenochod zelenou barvu srsti. Tato řasa přispívá k jeho maskování v přírodě. Díky novým výzkumům se však zjistilo, že pohostinnost lenochodů vůči této řase, je způsobena hlavně velkým množstvím energeticky vydatných tuků, které tato řasa obsahuje.\n\nSpí 15-18 hodin denně. Žije ve velmi vlhkém prostředí. I přesto že jsou to velmi dobří plavci, pohybují se většinu života v korunách stromů.\n\nSamice dosahují pohlavní dospělosti ve věku od tří do pěti let, samci o jeden až dva roky déle. Samice se snaží svést samce hlasitým voláním. Doba těhotenství je asi šest měsíců. Mládě váží 300-350 gramů. Prvních 6-7 týdnů od narození mláděte ho matka nosí na břiše nebo na zádech. Poté se začíná samo pohybovat.\n\nExistuje sedm poddruhů:\n\n\n"}
{"id": "1152819", "url": "https://cs.wikipedia.org/wiki?curid=1152819", "title": "Mike Havenaar", "text": "Mike Havenaar\n\nMike Havenaar (* 20. května 1987) je japonský fotbalista nizozemského původu.\n\nMike Havenaar odehrál 18 reprezentačních utkání. S japonskou reprezentací se zúčastnil Konfederační pohár FIFA 2013.\n\n"}
{"id": "1152820", "url": "https://cs.wikipedia.org/wiki?curid=1152820", "title": "Júzó Kurihara", "text": "Júzó Kurihara\n\nJúzó Kurihara (japonsky: 栗原 勇蔵, * 18. září 1983 ve čtvrti Seja (瀬谷区) města Jokohama, prefektura Kanagawa) je japonský fotbalista.\n\nJúzó Kurihara odehrál 20 reprezentačních utkání. S japonskou reprezentací se zúčastnil Konfederační pohár FIFA 2013.\n\n"}
{"id": "1152821", "url": "https://cs.wikipedia.org/wiki?curid=1152821", "title": "Hideto Takahaši", "text": "Hideto Takahaši\n\nHideto Takahaši (* 17. října 1987) je japonský fotbalista.\n\nHideto Takahaši odehrál 7 reprezentačních utkání. S japonskou reprezentací se zúčastnil Konfederační pohár FIFA 2013.\n\n"}
{"id": "1152822", "url": "https://cs.wikipedia.org/wiki?curid=1152822", "title": "Barry Trotz", "text": "Barry Trotz\n\nBarry Trotz (* 15. července 1962 Dauphin, Manitoba) je hlavní trenér New York Islanders a bývalý hlavní trenér Nashville Predators a Washington Capitals. Předtím byl trenér v Baltimore Skipjacks a Portland Pirates v AHL, s kterým vyhrál titul v AHL v roce 1994. Ten stejný rok vyhrál cenu “Louis AR Pieri Memorial“, která je udělována vynikajícím trenérům v AHL.\n\nGenerální manažer David Poile byl najat nově zřízenou týmovou radou v Nashville Predators a rozhodl se přivést Trotze, aby se stal trenérem týmu. Dne 6. srpna 1997 byl jmenován hlavním trenérem Predators. Ještě předtím, než s týmem začal sezónu, by Trotz zapojen do Predatorského expanzního procesu, dělal skauting a pomáhal navrhovat zařízení v Nashville Arena.\nTrotz a Predators v debutu v letech 1998-99 v NHL vyhráli 28 her. 4. listopadu 2008 v utkání proti Vancouveru Canucks se Trotz stal právě 10. hlavním trenérem v historii NHL, který trénoval 750 her s jediným týmem. 2006-2007 bylo Trotzovo nejúspěšnější období, vést Predators na post druhého týmu s největším počtem bodů v Západní konferenci a celkově třetí tým v celé NHL.Trotz vedl Predators na čtyři po sobě jdoucí play-off, od roku 2003 do roku 2008, a opět dosáhl playoffs v 2009-10. Krátce poté, co byl eliminován Chicago Blackhawks v šesti hrách 28. dubna 2010, byl Trotz jmenován finalistou ceny Jacka Adamse pro nejlepší trenéra v NHL. Trotz vyhrál 500. zápas 4-1 nad Detroitem Red Wings 30. března 2012.\nDne 14. dubna 2014, Nashville Predators oznámili, že Trotz se nevrátí ve své 16. sezóně jako hlavní trenér. (Predators najali Petera Lavioletteho jako náhradu za Trotze 6. května 2014).\n\nNavzdory tomu, že měl Trotz v Nashvillu pracovat na provozním oddělení, chtěl dále trénovat. Nakonec si ho 26. května najal Washington Capitals, se kterým měl zkušenosti už z jeho hráčské doby.\n\nTrotz byl asistent trenéra pro Kanadskou hokejovou reprezentaci na mistrovství světa IIHF třikrát: 2002 , 2003 ( když vyhráli zlatou medaili ) a 2009.\n"}
{"id": "1152826", "url": "https://cs.wikipedia.org/wiki?curid=1152826", "title": "Video Killed the Radio Star", "text": "Video Killed the Radio Star\n\n\"Video Killed the Radio Star\" je skladba britské new wave/synthpop skupiny The Buggles vydaná jako debutový singl 7. září 1979 ve vydavatelství Island Records. Skladba dosáhla vrcholu mnoha žebříčků a množství interpretů nahrálo její coververze. V seznamu hudební televizní stanice VH1 100 Greatest One-Hit Wonders of the 80's byla skladba umístěna na 40. místo. Videoklip této skladby zahájil 1. srpna 1981 vysílání MTV.\n"}
{"id": "1152830", "url": "https://cs.wikipedia.org/wiki?curid=1152830", "title": "Petra Štarková", "text": "Petra Štarková\n\nPetra Štarková (* 24. prosince 1975 Jevíčko) je česká psycholožka, publicistka a spisovatelka – autorka odborných a populárně naučných článků, fejetonů, povídek – především z oblasti fantastiky a dětských knih. Nyní provozuje soukromou praxi, žije v Brně.\n\nJe externí autorkou časopisů \"Psychologie Dnes\", \"Sociální služby\", \"XB-1\" (bývalá Ikarie), \"E15\" a dalších. Je také soudní znalkyní v oborech psychologie, lidé s handicapem a sociální služby. Její knihy vydávají nakladatelství Triton, Portál, Pasparta a Albatros. Spolu s Ivonou Březinovou tvoří ediční řadu Má to háček, jejíž knihy vychází v nakladatelství Albatros. Hrdiny této edice jsou vždy děti s nějakým problémem, handicapem nebo psychickou poruchou a knížky jsou určeny dětem již od 7-9 let právě proto, aby se o těchto věcech mohly samy dočíst a porozumět jim.\n\n\n\n\nhttps://www.nejlepsiknihydetem.cz/file/document/b495c1a3d5548b2021cc09c21dcad1d6.pdf Nejlepší knihy dětem 2016\nNominace na Zlatou stuhu 2016\nhttps://www.rostemesknihou.cz/starkova-petra-lukas-a-profesor-neptun-an3449/ Kampaň Rosteme s knihou 2017\nhttps://nakladatelstvi.portal.cz/nakladatelstvi/aktuality/78447/uspech-jsme-zopakovali--opet-mame-v-nominaci-o-zlatou-stuhu-dve-knihy\nNominace na Zlatou stuhu 2017\nCena VVZPO 2018 \n"}
{"id": "1152834", "url": "https://cs.wikipedia.org/wiki?curid=1152834", "title": "Bighornská pánev", "text": "Bighornská pánev\n\nBighornská pánev (anglicky \"Bighorn Basin\") je mezihorská pánev v severní části Wyomingu, ve Spojených státech amerických. Má šířku okolo 160 km a délku až 250 km. Rozkládá se mezi pohořími Absaroka Range na západě (dále na západě pak leží Yellowstonský národní park) a pohořím Bighorn Mountains na východě. \n\nGeologické složení Bighornské pánve tvoří sedimentární horniny stáří od kambria až po miocén. Sedimentární horniny sahají do hloubky až 6,1 km. Východní část pánve je bohatá na fosilie.\nOblast má semiaridní podnebí, roční srážky jsou pouze 150 až 250 mm. \n\nNa počátku 20. st. se zde těžila ropa, dnes je region využíván především k farmaření. Na zavlažovaných půdách se nejčastěji pěstuje cukrová řepa. K největším obcím v oblasti náleží \"Cody\", \"Thermopolis\", \"Worland\", a \"Powell\". \n"}
{"id": "1152835", "url": "https://cs.wikipedia.org/wiki?curid=1152835", "title": "Józef Mrózek", "text": "Józef Mrózek\n\nJózef Mrózek (16. července 1882, Dolní Těrlicko – 11. června 1972, Ustroń-Nierodzim, Polsko), také uváděn jako Josef Mrozek, byl zakladatelem Křesťanských sborů. Byl představitelem tzv. \"bratrského hnutí\".\n\nVyrůstal na Těšínském Slezsku, vyučil se stolařem a ve svých 18 letech prožil obrácení. Spolupracoval na různých evangelizačních akcích na Těšínském Slezsku. Na biblické škole Evangelické aliance v Berlíně studoval v dvouletém kursu pro misionáře. Během studií byl v Berlíně také pokřtěn.\n\nPoté se vrátil zpět do Těšína a navázal kontakty se vzniklým hnutím rozhodných křesťanů a také tzv. Křesťanského společenství. Byl účasten tzv. těšínského zázraku. Chtěl přispět k probíhajícímu probuzení. Byl také členem tzv. Modrého kříže (abstinenčního spolku) v Třanovicích.\n\nPo vzoru německých svobodných církví založil roku 1909 nezávislý sbor v Třanovicích. Zde poznal také svou budoucí ženu, s níž se roku 1910 oženil. Následně se přestěhoval do Bohumína, kde roku 1912 zakládá další svobodný sbor. Zakládá také sbory v Ostravě a Karviné. Během své misijní práce se živil jako stolař. Vojenskou službu absolvoval v Opavě. Za 1. světové války se vrátil z fronty kvůli zdravotním problémům.\n\nRoku 1922 se přestěhoval do Chorzowa, kde pokračoval v misijní práci. Byl zakladatelem svazku evangelikálních církví v Polsku. Založil sbor v Ustrońi, v Jaworzyně a Tarnowě. Druhou světovou válku prožil v Polsku. Po válce dále působil v misijní práci a působil na různých církevních konferencích. V období komunismu i s pomocí svých synů vedl biblické vzdělávání Křesťanských sborů.\n\nByl dvakrát ženatý, po druhé světové válce po úmrtí své první ženy se znovu oženil. Je pohřben na hřbitově v Ustrońi.\n\nHovořil polsky, německy a česky.\n\nJako účastník probuzeneckého hnutí kladl důraz na proroctví a na naplnění proroctví.\n\n"}
{"id": "1152836", "url": "https://cs.wikipedia.org/wiki?curid=1152836", "title": "Mistrovství Evropy v basketbalu mužů 1991", "text": "Mistrovství Evropy v basketbalu mužů 1991\n\n27. mistrovství Evropy v basketbale proběhlo ve dnech 24. – 29. června v Itáliii.\n\nTurnaje se zúčastnilo 8 týmů, rozdělených do dvou čtyřčlenných skupin. První dva týmy postoupili do play off o medaile, družstva na třetím a čtvrtém místě hrála o páté až osmé místo. Mistrem Evropy se stalo družstvo Jugoslávie.\n\n1. Jugoslávie \n\n\n2. Itálie \n\n\n3. Španělsko \n\n\n4. Francie \n\n\n5. Řecko \n\n\n6. Československo \n\n\n7. Polsko \n\n\n8. Bulharsko \n\n\n"}
{"id": "1152837", "url": "https://cs.wikipedia.org/wiki?curid=1152837", "title": "Marie Dostalová", "text": "Marie Dostalová\n\nMarie Dostalová (15. července 1877 Praha-Veleslavín – 27. března 1903 Praha) byla česká malířka.\n\nMalířka Marie Dostalová pocházela z umělecky založené rodiny. Její matkou byla herečka pražského Prozatímního divadla Marie Horská-Kallmünzerová a otcem byl továrník Leopold Dostal. Její bratr Adolf Bohuslav byl spisovatel, Karel byl herec a režisér, sestra Hana byla rovněž malířka a sestra Leopolda byla slavnou herečkou Národního divadla v Praze. Marie navštěvovala soukromou malířskou školu Ferdinanda Engelmüllera. Marie Dostalová zemřela velmi mladá po dlouhé nemoci v roce 1903. Je pohřbena na Olšanských hřbitovech (Olšany, VI, 10b, 21). Na její počest uspořádal F. Engelmüller posmrtnou výstavu ve svém ateliéru v dubnu téhož roku.\n\n"}
{"id": "1152838", "url": "https://cs.wikipedia.org/wiki?curid=1152838", "title": "Peter Norman", "text": "Peter Norman\n\nPeter George Norman (15. června 1942 Melbourne – 3. října 2006 Melbourne) byl australský atlet věnující se sprintům. Získal stříbrnou medaili na letních olympijských hrách 1968 v běhu na 200 metrů (20,06 s). Tento výkon je i v roce 2015 australským rekordem.\n\nNorman byl na stupni vítězů spolu s Johnem Carlosem a Tommie Smithem, kteří bojovali za práva černochů v USA.\n\n"}
{"id": "1152839", "url": "https://cs.wikipedia.org/wiki?curid=1152839", "title": "Raina Kabaivanska", "text": "Raina Kabaivanska\n\nRaina Kabaivanska (* 15. prosince 1934, Burgas) je bulharská operní pěvkyně, sopranistka. Proslula v rolích Toscy, Manon, Francescy da Rimini či Madam Butterfly.\n\nVystudovala zpěv a klavír na bulharské Státní konzervatoři v Sofii. V roce 1958 se přestěhovala do Itálie, kde dále rozvíjela svou pěveckou techniku u Zity Fumagalliové. Debutovala v sofijské Národní opeře v roce 1957, a to v roli Taťány v Čajkovského \"Evženu Oněginovi\". V roce 1961 zažila debut v roli Agnese v Belliniho \"Beatrice di Tenda\" v milánské La Scale. Během debutu v londýnské Covent Garden v roce 1962 zpívala Desdemonu ve Verdiho Othellovi, v newyorské Metropolitní opeře to byla Neddy v Leoncavallově opeře \"Pagliacci\", v pařížské opeře roku 1975 Leonora ve Verdiho \"Trubadúrovi\". Roku 1965 získala \"Premio Bellini\", roku 1970 \"Viotti d'oro\", roku 1978 \"Premio Puccini\", roku 1979 \"Premio Illica\", roku 1980 \"Premio Monteverdi\", roku 1990 \"Premio Lorenzo il Magnifico\".\n\n"}
{"id": "1152840", "url": "https://cs.wikipedia.org/wiki?curid=1152840", "title": "Seznam dílů seriálu Panelák", "text": "Seznam dílů seriálu Panelák\n\nToto je seznam dílů seriálu Panelák. Seriál Panelák má 16 řad. Seriál skončil v roce 2015 a v češtině nebyl nadabován. Dne 29. března 2017 se seriál opět vrátil na televízni obrazovky.\n\n<onlyinclude></onlyinclude>\n\nDne 29. října 2016 Televize JOJ oficiálně oznámila, že se seriál v roce 2017 znovu vrátí na obrazovky. \n"}
{"id": "1152841", "url": "https://cs.wikipedia.org/wiki?curid=1152841", "title": "Lev Borský", "text": "Lev Borský\n\nLev Borský, \"zvaný také\" Leo Bondy (2. září 1883 Kolín – říjen 1944 Osvětim) byl český novinář a politik. V letech 1908 – 1914 hlavním ideologem a mluvčím Státoprávní pokrokové strany. Mezi lety 1918 – 1920 působil jako první československý velvyslanec v Itálii. V letech 1921 – 1939 publikoval zahraničně-politické komentáře a úvodníky v deníku Národní politika.\n\nBorský je autorem monografie \"Bedřich Nietzsche: vývoj jeho filosofie\" nebo například pojednání\"Vůdcové lidstva a jeho svůdci\" a dalších textů.\n\nV roce 1942 byl deportován do Koncentračního tábora Terezín, později do Osvětimi, kde zemřel.\n\n\n"}
{"id": "1152844", "url": "https://cs.wikipedia.org/wiki?curid=1152844", "title": "Sergej Jašin", "text": "Sergej Jašin\n\nSergej Anatoljevič Jašin (rusky Сергей Анатольевич Яшин, * 6. března 1962 v Penze, SSSR) je bývalý ruský hokejový útočník.\n\nReprezentoval Sovětský svaz. V národním týmu do 18 let vybojoval bronzovou medaili na mistrovství Evropy této věkové kategorie v roce 1979 v Polsku. O rok později na šampionátu konaném v ČSSR se stal nejen mistrem Evropy, ale byl zároveň nejproduktivnějším hráčem a zařazen do All Star týmu. Za reprezentaci do 20 let hrál na juniorském mistrovství světa v letech 1981 v SRN (bronz) a 1982 v USA a Kanadě (4. místo).\n\nV reprezentaci poprvé nastoupil 13.12.1982 ve Stockholmu proti domácím Švédům (3:3), utkání se hrálo v rámci turnaje Pohár Rudého práva 1982/83. Zúčastnil se Kanadského poháru 1984, kde Sověti vypadli v semifinále. Třikrát startoval na mistrovství světa - 1985 v Československu (bronz), 1986 na domácím ledě (zlato) a 1989 ve Švédsku (zlato). Na olympijském turnaji v Calgary 1988 získal zlatou medaili. Celkem v dresu SSSR odehrál 109 utkání a vstřelil 35 branek.\n\nOdchovanec klubu Dizel Penza se jako náctiletý přesunul do HC Dynamo Moskva a za tento klub debutoval v nejvyšší sovětské soutěži v sezoně 1979/80. V Dynamu působil celý úvod vrcholové kariéry a vytvořil zde svého času útok s dvojicí Anatolij Semjonov a Sergej Světlov, se kterou hrál i v reprezentaci. V roce 1989 bylo umožněno sovětským hokejistům odejít do zahraničí a Jašina draftoval do NHL klub Edmonton Oilers, ale do zámoří nikdy neodešel. Ročník 1989/90 byl jeho posledním v Dynamu, klub získal mistrovský titul po 36 letech.\n\nSezonu 1990/91 odehrál v německé lize za EHC Dynamo Berlin, tu následující ve druhé švýcarské za HC Davos. Ročník 1992/93 oblékal dres SKA Petrohrad v nově vzniklé ruské hokejové superlize. Po konci angažmá v Petrohradě si dal roční přestávku, v letech 1994-1997 hájil barvy EC Wilhelmshaven-Stickhausen ve druhé německé lize. Sezonu 1997/98 nastupoval v superlize za CHK Neftěchimik Nižněkamsk. Závěr kariéry strávil v ERC Selb (1998/99) a EC Wilhelmshaven-Stickhausen (1999-2001).\n\npozn: v kolonce play off je u ročníku 1991/92 uvedena bilance ze skupiny o udržení\n\nPo konci aktivní kariéry trénuje zejména kluby nižších německých soutěží - konkrétně EC Wilhelmshaven Friesland (2001-2006), Rostocker EC (2006/07), Rostock Piranhas (2007/08), Pecoma Grizzlies Groningen (2008-2010, nizozemská liga), Weser Stars Bremen (2010-2013). Od roku 2015 trénuje opět EC Wilhelmshaven Friesland.\n\n"}
{"id": "1152857", "url": "https://cs.wikipedia.org/wiki?curid=1152857", "title": "Letov Š-10", "text": "Letov Š-10\n\nLetov Š-10 byl dvouplošný cvičný letoun vyráběný ve 20. letech 20. století československou firmou Letov. Jednalo se o kopii německé konstrukce Hansa-Brandenburg B.I.\n\nLetov Š-10 byl přímou kopií Hansa-Brandenburg B.I série 76 široce užívaného armádním letectvem Rakousko-Uherska. Tento typ patřil mezi nejpočetnější letouny nacházející se na československém území po získání samostatnosti anebo získaných krátce poté, a později bylo rozhodnuto o dalším zvýšení počtů domácí výrobou. U firmy Aero tak vznikaly stroje Aero Ae-10, a v roce 1922 byla v továrně Letov zahájena výroba 51 kusů Š-10. Byly vybaveny šestiválcovým řadovým motorem Mercedes D.I, písty jehož zadních válců byly při stání na zemi nadměrně zaplavovány olejem, což letounům vyneslo přezdívku „sardel“ či „sardinka“. Další neoficiální přezdívkou typů Ae-10 i Š-10 byl „malý branďák“, kterou sdílely s původními Brandenburgy B.I.\n\nČeskoslovenskému letectvu Š-10 sloužil spolu s příbuznými letouny Aero Ae-10 jako letoun pro základní pilotní výcvik, a ačkoliv byl brzy doplněn moderněji koncipovaným typem Š-18, ve vojenské službě byl zcela nahrazen až po zavedení letounů Praga E-39 začátkem 30. let. Typ se vyznačoval značnou stabilitou, bezpečností letu a celkovou nenáročností na pilotáž, což vedlo k jeho oblibě u pilotů, ale brzy bylo pociťováno jako jistý nedostatek, protože tyto vlastnosti nedokázaly žáky adekvátně připravit na pilotování náročnějších bojových letounů. Po vyřazení z vojenské služby část strojů získaly aerokluby a organizace Masarykovy letecké ligy. Stroj Š-10.1, pojmenovaný „Zdena“, sloužil u pobočky MLL v Nymburce až do listopadu 1936.\n\n\nÚdaje podle\n\n"}
{"id": "1152861", "url": "https://cs.wikipedia.org/wiki?curid=1152861", "title": "Zasilatelství", "text": "Zasilatelství\n\nZasilatelství je podnikatelská činnost, kdy zasilatel (fyzická nebo právnická osoba) vlastním jménem a na vlastní zodpovědnost, zato na účet odesílatele (objednatele), zabezpečuje přepravu zásilek (zboží) z místa odeslání do místa doručení a/nebo související služby. Jde o činnost upravenou Živnostenským zákonem: živnost volná.\n\nZasilatel kromě samotné přepravy organizuje i překládání, skladování, proclení, pojištění, balení, třídění atd.\n\nBývá označován také jako s\"peditér\" a podle smluvního vztahu svého druhu zprostředkovatel.\n"}
{"id": "1152867", "url": "https://cs.wikipedia.org/wiki?curid=1152867", "title": "Muntžak chocholatý", "text": "Muntžak chocholatý\n\nMuntžak chocholatý (\"Elaphodus cephalophus\") je druh malých jelenů s charakteristickým chocholem tmavé srsti na temeni hlavy a typickými šavlovitými zuby u samců. Jedná se o sesterskou skupinu rodu muntžak žijící někde více na sever v široké oblasti střední Číny severovýchodně od Myanmaru a nedávno byl dokonce po 60 letech spatřen v Afghánistánu. I přes nadměrný lov a postupnou ztrátu přirozeného prostředí není tento druh muntžaka považován za ohrožený. Muntžak chocholatý je jediným druhem rodu \"Elaphodus\". Je vázán na přirozené prostředí zalesněné horské krajiny až do výše 4 500 metrů nad mořem, což ztěžuje výzkum.\n\nJsou známy čtyři poddruhy muntžaka chocholatého, z nichž jeden má pochybný taxonomický status:\n\nMuntžak chocholatý se vzhledově podobá ostatním muntžakům z rodu \"Muntiacus\", ale delší krk a nohy tento druh visuálně zeštíhlují. Srst je hrubá s krátkými a tvrdými chlupy, v zimě se zdá černá a v létě nabývá čokoládově hnědé barvy. Rty, špičky uší a spodek pod ocasem jsou bílé. Chochol na temeni hlavy bývá většinou černý nebo hnědý a může měřit až 17 centimetrů.\n\nTřeba nejvýraznějším rysem jsou šavlovité zuby u samčí populace, které mohou dorůstat až do délky 2,6 centimetrů. V ojedinělých případech mohou být i delší.\n\nMuntžak chocholatý je malého vzrůstu, ale stále je větší, než většina populace muntžaků. Zaujímá výšku 50–70 centimetrů v kohoutku a váha zvířete se pohybuje v rozmezí 17–50 kilogramy. Ocas je krátký kolem 10 centimetrů. Parohy jsou pouze u samců a velmi krátké, téměř schované pod chocholem.\n\nMuntžaka chocholatého lze vidět převážně v Číně, kde se vyskytuje na jihu od východního pobřeží k východnímu Tibetu v Himálaji. Směrem od nejjižnější části státu se nevyskytuje. Staré záznamy uvádějí zástupce druhu ještě na severovýchodě Myanmaru, ale nedávné průzkumy již nepotvrdily výskyt v těchto oblastech, nejspíše kvůli absenci průzkumů v preferovaných teritoriích.\n\nMuntžak chocholatý obývá vysoké, vlhké lesy v rozmezí od 500 do 4 500 metrů nad mořem blízko hranicím lesa. Nachází se jak v lese neopadavých stromů, tak v lese se stromy opadavými, s rozsáhlým podrostem a blízko prameni čisté vody. Výskyty lizů rovněž pozitivním dílem přispívají k existenci zvířete. Tento druh je schopen odolat mírným zásahům člověka a občas se objevuje v zemědělských oblastech.\n\nMuntžak chocholatý je převážně samotářský nebo tvoří páry. Je to noční tvor a pohybuje se po naučených stezkách okolo svého teritoria, které je samci přísně střeženo. Jedná se o plaché zvíře, které upřednostňuje místa s dobrým úkrytem, kde je výborně maskováno. Snadno se vyleká a při vyděšení ze sebe vydává štěkot před úprkem, kterým ukazuje svůj zadek při každém skoku a poté zalehne, čímž zmate predátora v pronásledování.\n\nObdobí páření probíhá někdy mezi zářím a prosincem, během kterého lze dobře slyšet hlasitý štěkot, který vydávají samci. Období gravidity trvá 6 měsíců a vrh o počtu 1–2 kusů se narodí během brzkého léta. Mláďata pohlavně dozrávají ve věku od 1 do 2 let a dožívají se až 10–12 let ve volné přírodě. V zajetí se dožívají méně, protože časté návštěvy lidí toto plaché zvíře stresují.\n\nPrůzkumy z roku 1998 stanovily populaci čítající kolem 300 000–500 000 jedinců, přičemž značný pokles stále přetrvává. Nadměrný lov v Číně je velkým problémem nejen pro tento druh. Skrýš tohoto druhu je z poměrně luxusního textilního materiálu, zejména po horlivé snaze o ochranu ostatních ohrožených druhů. Úbytek přirozeného prostředí je také výrazný problém v rychle se rozvíjející zemi. V Číně jsou tyto druhy na seznamu regionálně chráněných druhů na mnoha místech, ale nejsou chráněny zákonem. Vyskytuje se v množství chráněných oblastí. Pro lepší ochranu tohoto chabě známého druhu jsou nutné další výzkumy.\n"}
{"id": "1152879", "url": "https://cs.wikipedia.org/wiki?curid=1152879", "title": "Jan I. z Dreux", "text": "Jan I. z Dreux\n\nJan I. z Dreux (1215 – 1249, Nikósie) byl hrabě z Dreux a Braine, věrný rytíř krále Ludvíka IX. a účastník kruciáty.\n\nNarodil se jako prvorozený syn hraběte Roberta z Dreux. Roku 1234 zdědil po otci obě hrabství a o šest let později se oženil s Marií, dcerou Archambauda Bourbonského.\n\nByl věrným rytířem Ludvíka IX., byl jím pasován roku 1241, bojoval s ním v bitvě u Poitou, u Taillebourgu a následoval jej i na křížové výpravě. Zemřel na Kypru, jeho tělo bylo pohřbeno v místní katedrále a srdce přeneseno do rodové nekropole v klášteře Braine.\n"}
{"id": "1152881", "url": "https://cs.wikipedia.org/wiki?curid=1152881", "title": "Křída (hrad)", "text": "Křída (hrad)\n\nKřída je zaniklý hrad v katastrálním území Jabloneček na východní hranici okresu Česká Lípa. Stál v bývalém vojenském prostoru Ralsko na ostrožně nad pravým břehem potoka Zábrdka v nadmořské výšce asi 335 m. Dochovaly se z něj pouze terénní relikty.\n\nNeznáme jednoznačné písemné prameny, které by se k hradu vztahovaly. Pouze název Křída je znám z predikátu \"Peška Kabáta z Křídy\" z roku 1356 a tvrz je snad zmíněna ještě v roce 1396, kdy na ní sídlil \"Mutyně z Křídy.\" S tím se shoduje také datace nalezených keramických střepů.\n\nHrad měl přibližně trojúhelníkový půdorys a od zbytku ostrožny ho odděloval široký šíjový příkop, který je nejvýraznějším pozůstatkem hradu. Archeologický výzkum z konce 60. let 20. století však odhalil základy kamenné budovy o rozměrech 15 × 6 m.\n\nPo hradu byla pravděpodobně pojmenována o něco novější nedaleká obec Křída, která spolu se stejnojmenným katastrálním územím zanikla po 2. světové válce.\n\nNa hrad nevede žádná značená cesta, ale je možné jet z Cetenova na západ po silnici, po které vede značená cyklotrasa č. 25. Po překonání údolí Zábrdky z ní doleva odbočuje úzká asfaltovaná cesta k místu, kde stával mlýn \"Sauermühle.\" Ostrožna se zbytky hradu se nachází asi sto metrů od moderní budovy, která v místech bývalého mlýna stojí.\n\n"}
{"id": "1152884", "url": "https://cs.wikipedia.org/wiki?curid=1152884", "title": "Mitragyna speciosa", "text": "Mitragyna speciosa\n\nMitragyna speciosa je druh rostliny z čeledi mořenovité. Je to tropický strom se vstřícnými jednoduchými listy a žlutavými květy v kulovitých květenstvích. Plodem jsou drobné tobolky v kulovitém plodenství. Strom se vyskytuje v nížinných tropických deštných lesích Indočíny a jihovýchodní Asie.\n\nZe sušených listů se v Indočíně a jihovýchodní Asii získává tradiční povzbuzující a léčivý prostředek, známý nejčastěji pod thajským názvem kratom. Hlavními účinnými látkami jsou indolové alkaloidy, zejména mitragynin a 7-hydroxymitragynin, které mají obdobný mechanismus působení jako opiáty. V závislosti na použitém množství je účinek kratomu buď stimulující, nebo euforický a tlumící. Pravidelné užívání vede podobně jako u opiátů k vytvoření tolerance a k fyzické závislosti, při vysazení se pak dostavují abstinenční příznaky. Užívání a prodej kratomu nejsou v České republice zakázány, v řadě jiných zemí (včetně některých evropských) však je na seznamu zakázaných či regulovaných látek.\n\n\"Mitragyna speciosa\" je v období sucha krátce opadavý nebo za určitých podmínek i stálezelený strom, dorůstající výšky okolo 25 metrů, většinou však podstatně nižší. Kmen dosahuje tloušťky asi 60 až 100 cm. Borka je hladká, šedá až šedohnědá, vnitřní kůra je narůžovělá. Mladé větévky jsou tupě čtyřhranné. Listy jsou sytě zelené, jednoduché, vstřícné, řapíkaté, papírovité až lehce kožovité, s kopinatými, interpetiolárními, 2 až 4 cm dlouhými palisty. Čepele listů jsou eliptické, vejčité nebo obvejčité, 5 až 17 cm dlouhé a 3 až 12 cm široké, se zaokrouhlenou až srdčitou bází, na vrcholu špičaté, oboustranně lysé nebo na rubu trochu chlupaté. Žilnatina je zpeřená, bělavá nebo načervenalá, tvořená 11 až 17 páry postranních žilek. Na rubu čepele jsou v paždí žilek domatia, pokrytá bledými chlupy. Řapík je 2,5 až 5 cm dlouhý. Mladé listy (zejména střední žilka, někdy i palisty) bývají načervenalé.\nKvěty jsou oboupohlavné, pětičetné, uspořádané ve vrcholových, stopkatých, kulovitých, mnohakvětých hlávkách uspořádaných ve trojicích. Květenství mají 15 až 25 mm v průměru. Mezi květy jsou 4 až 6 mm dlouhé listeny. Kalich je někdy narůžovělý, s asi 2 mm trubkou a dlouhými laloky. Koruna je smetanově až žlutavě bílá, stářím tmavnoucí do sytě žluté, nálevkovitá, uvnitř korunní trubky chlupatá. Tyčinek je pět, mají krátké nitky a jsou přirostlé při ústí korunní trubky. Semeník obsahuje 2 komůrky s mnoha vajíčky. Plodem je 7 až 9 mm dlouhá tobolka s vytrvalým kalichem. Plody jsou uspořádané v kulovitém plodenství o průměru 20 až 30 mm. Semena jsou drobná, asi 1 mm dlouhá, s krátkými papírovitými křídly na obou koncích.\n\nDruh se přirozeně vyskytuje v tropické Asii od Indočíny (Thajsko, Kambodža) přes jihovýchodní Asii (Malajský poloostrov, Sumatra, Borneo, Filipíny) po Novou Guineu. Strom je pěstován také v jižním Vietnamu a jv. Myanmaru. Roste jako součást nížinných tropických deštných lesů a bažinatých lesů v nadmořských výškách do 200 metrů, často jako pionýrská dřevina na podmáčených místech podél pomalých vodních toků. Je též odolný vůči dočasnému zaplavení.\n\nO opylování a šíření semen tohoto druhu nejsou dostupné žádné informace. Druh je v tropické Asii živnou rostlinou housenek lišaje \"Cephonodes hylas\" a můry \"Dysaethria quadricaudata\" z čeledi kometovití (\"Uraniidae\"). Tyto druhy někdy způsobují rozsáhlé škody na olistění.\n\nProdukty z rostliny, dovážené do Evropy či USA, jsou ponejvíce známy pod thajským názvem \"kratom\". Podle jazykovědců pochází toto slovo ze sanskrtu a je odvozeno od slova \"kadam\", jímž se označuje příbuzná a podobná rostlina z čeledi mořenovité, \"Neolamarckia cadamba\", která náleží mezi posvátné rostliny hinduistů. Obdobné názvy se používají i pro další příbuzné druhy, pocházející z dané oblasti. V asijských zemích je kratom znám pod rozličnými místními názvy: u různých etnik v Indonésii se nazývá \"kadamba\", \"puri\" nebo \"keton\", v Malajsii \"biak\", \"biak-biak\", \"ketum\", \"kutum\", \"pokok biak\", \"pokok ketum\" nebo \"sepat\", v Myanmaru \"beinsa\" či \"bein-sa-ywat\", na Filipínách \"mambog\", \"lugub\" nebo \"polapupot\", v Thajsku \"ithang thom\", \"bai krathom\", \"gratom\", \"kakaum\", \"katawn\", \"krathawm\", \"kratom\" nebo \"kraton\", ve Vietnamu \"giam d[ef]p\" či \"giam l[as] nh[or]\".\n\nRostlina je od nepaměti využívána v Indočíně a jihovýchodní Asii v místní medicíně a jako stimulans. První známá písemná zmínka o rostlině pochází z roku 1836, kdy plukovník James Low (1791–1852) zaznamenal v Malajsii používání listů kuřáky opia jako náhražky při nedostatku této drogy.\nPro vědu druh poprvé zaznamenal nizozemský botanik Pieter Willem Korthals (1807–1892), který pracoval mezi lety 1830 a 1837 pro nizozemskou Východoindickou společnost na Malajském poloostrově. Korthals publikoval druhové jméno \"Mitragyna speciosa\", protože však chyběl popis druhu, bylo později jméno prohlášeno za neplatné (tzv. nomen nudum). Později tentýž autor přesunul druh do rodu \"Stephegyne\" a další autoři následně do rodu \"Nauclea\". Při revizi rodu \"Nauclea\" jej v roce 1897 George Darby Haviland přesunul zpět do rodu \"Mitragyna\" a jméno \"Mitragyna speciosa\" platně publikoval.\n\nV rostlině bylo zjištěno více než 40 různých, strukturně příbuzných látek ze skupiny indolových alkaloidů, z nichž významný účinek má zejména mitragynin a 7-hydroxymitragynin. Tyto alkaloidy mají podobnou strukturu jako yohimbin z bujarníku \"Pausinystalia yohimbe\", řazeného do stejné čeledi. Paleta obsahových látek je však širší, mimo alkaloidů rostlina obsahuje i různé flavonoidy, terpenoidní saponiny, polyfenoly a glykosidy.\nAlkaloidy tvoří celkem asi 0,5 až 1,5 % hmotnosti listové sušiny. Obsah a složení alkaloidů dosti kolísá zejména v závislosti na varietě, stáří a původu rostliny. Rostliny s bělavou žilnatinou listů jsou obecně považovány za silnější než ty s červenými žilkami. Hlavní podíl má u dospělých rostlin mitragynin, který u typického materiálu z Thajska představuje asi 66 % z obsažených alkaloidů. U rostlin z Malajsie je jeho obsah nižší (asi 12 % z celkového obsahu alkaloidů). V listech mladých rostlin je složení alkaloidů značně odlišné. Mitragynin je v nich přítomen pouze ve stopových množstvích (a v kůře stonku a kořenů vůbec), naopak byly zjištěny některé alkaloidy, které dospělé rostliny již neobsahují.\n\nTypická koncentrace, zjištěná v klasickém materiálu dováženém do Japonska, se pohybuje v rozmezí 12-21 mg/g mitragynu a 0,11-0,39 mg/g 7-hydroxymitragyninu v sušených či mletých listech. V pryskyřici se obsah pohybuje v rozmezí 35,6-62,6 mg/g, resp. 0,12-0,37 mg/g. V nápojích, známých v Malajsii jako \"ketum\", byl zjištěn obsah asi 22-25 mg mitragyninu na čtvrtlitrovou sklenici.\n\nMitragynin byl z rostliny poprvé izolován v roce 1921, jeho struktura pak byla plně objasněna v roce 1964. Sumární vzorec je CHNO, molekulová hmotnost 398,50 g/mol. Látka je nerozpustná ve vodě, rozpouští se však v organických rozpouštědlech, jako je aceton, kyselina octová, alkoholy, chloroform nebo ether. Má podobu bílých, amorfních zrn. V rostlině je přítomno v závislosti na stáří a původu několik stereoizomerů mitragyninu.\nFyziologický účinek mitragyninu spočívá ve vazbě na μ– a δ–opioidní receptory, na které se váže 13 x silněji než morfin.\n\n7-hydroxymitragynin byl identifikován v roce 1993. V listech \"M. speciosa\" se nachází pouze v malém množství, které nepřesahuje 2 % z celkového obsahu alkaloidů. Látka je co do opioidního působení podstatně silnější než mitragynin. Účinek tlumení bolesti je 40× silnější než u mitragyninu a 10× silnější než u morfinu. Látka se váže na μ–opioidní receptory, a to 4 x silněji než mitragynin. Pro farmaceutickou výrobu lze jako prekurzor použít mitragynin. Pro plnou chemickou syntézu je chemická struktura této látky příliš komplikovaná.\n\nPřes určitou stigmatizaci se kratom užívá především při léčbě závislosti na opiátech a jiných drogách, kdy mírní přicházející abstinenční příznaky. Mnozí jistě ocení také jeho stimulující a aktivizující účinky.\n\nKratom v menších dávkách pomáhá lépe se koncentrovat a zbavit se stresu, proto je populární mezi studenty. Je také vhodnou alternativou k nelegálním relaxantům a stimulantům jako jsou např. konopí či MDMA. Dokáže zbystřit mysl, odbourat únavu, dodává chuť do fyzické i psychické práce a zvyšuje libido. Podporuje míru komunikativnosti a družnosti.\n\nKratom má své místo i v medicíně. Je to silné analgetikum, které tlumí bolest, zklidňuje a uvolňuje bolesti svalů. Určité odrůdy působí také proti depresím.\n\nÚčinky jsou přímo spojené s dávkou, ale i odrůdou kratomu. Obecně při dávkování platí, že dávka do 4g je stimulační. Při vyšších dávkách se začínají projevovat euforické až sedativní účinky.\n\nV Thajsku je kratom pěstován především na jihu a v centrální části země, na severu se kratom pěstuje pouze ojediněle. Kratom je rostlina, o jejímž pěstování se toho prozatím moc neví. Jelikož se jedná o vytrvalou tropickou rostlinu, potřebuje především vlhkou a humusovitou půdu. Pokud je pěstovaná mimo deštné pralesy, je třeba si uvědomit, že je citlivá na mráz a chladnější počasí by ji mohlo zahubit. Listy kratomu se sbírají na podzim, kdy jsou nejúčinnější. Kratom pěstovaný v chladném prostředí má slabé listy, a tím pádem i slabší účinky.\n\nV popise Kratomu jste se mohli dočíst o žilkách, které každý list má. Tyto žilky mohou mít celkem 4 základní barvy, podle nichž se dají odvodit účinky Kratomu. Jedná se o následující barvy:\n\nListy s červenou barvou žilek jsou považovány za nejpotentnější. Mají tedy nejvíce aktivních látek a to především 7-hydroxymitragyninu, který je zodpovědný za úlevu od bolesti a stresu. Tato barva se také vyznačuje sedativními účinky ve vyšší dávce.\n\nZelená barva listů se obecně považuje za střední cestu mezi červenou a bílou. Tedy účinky nejsou tolik sedativní, ani tolik stimulující\n\nKratomy se žlutými žilkami v listech nejsou na trhu zas tak dlouho. Tyto žilky se objevují na kratomech s bílými žilkami v okamžiku, kdy jsou listy ještě mladé. Považují se za extrémně stimulační.\n\nObecně mají listy se žlutými žilkami méně 7-hydroxymitragyninu než červené. To však neznamená, že jsou méně potentní. Bílé Kratomy jsou považovány za nootropicum, tedy látku, které zlepšuje kognitivní funkce. Dodává energii a je vitalizující.\n\nKromě barev se liší zastoupení účinných látek také podle původu Kratomu. Jiné podmínky jsou na Borneu, jiné v Thajsku, jiné na Bali. Díky tomu je každý Kratom trochu jiný. Důležité je zmínit si i modifikaci MaengDa. Toto označení patří stromům, které byly šlechtěny k co nejlepším účinkům. Proto jsou takto označované Kratomy nejpotentnější.\nDíky účinkům je Kratom oblíbený snad po celém světě. Zajímavé je, že například v Thajsku se smí pěstovat pouze za účelem exportu, nikoli konzumace. Situace je napjatá obzvláště v některých státech Evropské Unie. Například Polsko řadí Kratom na pozici tvrdých drog. V Německu, Rakousku nebo Itálii je Kratom kontrolovaný a hlídaný, naopak ve Španělsku se prodává v obchodech naprosto bez problémů. Jelikož se zákony stále novelizují, je potřeba zjistit současnou situaci v zemi, kam s Kratomem cestujete.\n\nV U.S.A. je Kratom stále debatovaný. Některé státy jej povolují, jiné zakazují.\n\n4.3.2019 byl kratom oficiálně zakázaný v Indonésii pro konzumaci a výrobu koncového produktu. Export prášků a drcených listů zůstal bez postihu.\n\nKratom byste neměli kombinovat s žádnými léky a látkami, především s těmi, které obsahují yohimbin, kokain, amfetamin a kofein. Kratom nelze kombinovat s léky na nervovou soustavu a s alkoholem. Další zakázanou kombinací je Kratom a inhibitory MAO – Syrská routa (Peganum harmala, Harmala), Banisteriopsis caapi (Ayahuasca), Mučenka pletní (Passioflora incarnata), Bujarník johimbe (Corynthe yohimbe) a s antidepresivy.\n\nKratom by neměly užívat těhotné a kojící ženy. Kratom může představovat zdravotní rizika pro osoby trpící nízkým tlakem (snižuje tlak).\n\nPo požití Kratomu nikdy nepoužívejte těžkou techniku, neřiďte motorová vozidla a nevykonávejte žádnou jinou nebezpečnou činnost.\n\nPodle zkušeností uživatelů není kratom návykový, pokud není konzumovaný příliš často a/nebo ve vysokých dávkách. Nedoporučujeme konzumovat kratom denně, případně jen po omezenou dobu 1-3 týdnů. Při dlouhodobějším intenzivním užívání 5 a více gramů denně může kratom představovat nepřiměřenou zátěž organizmu.\n\n"}
{"id": "1152885", "url": "https://cs.wikipedia.org/wiki?curid=1152885", "title": "Great Divide Basin", "text": "Great Divide Basin\n\nGreat Divide Basin (česky \"Velká předělová pánev\") je bezodtoká pánev v jihozápadní části Wyomingu, ve Spojených státech amerických.\nPánev má nadmořskou výšku okolo 2 000 m a rozkládá se na ploše přibližně 10 250 km.\nNázev Velká předělová pánev souvisí s tím, že leží v oblasti tzv. \"Velkého kontinentálního rozvodí\". Západně za pánví tečou řeky do Kalifornského zálivu, respektive do Tichého oceánu, východně směřují do Mexického zálivu, respektive Atlantského oceánu.\n\nSeverně od pánve se nachází pohoří Wind River Range, východně Laramie Mountains a Medicine Bow Mountains, jihovýchodně pohoří Park Range a jihozápadně pohoří Uinta Mountains. V oblasti samotné pánve je aridní podnebí a některá místa jsou téměř bez srážek. Povrch pánve tvoří především písečné duny a solné pláně. Z vegetace zde rostou keře a traviny, nižší stromy rostou pouze v místech různých soutěsek. Z fauny zde žijí vidloroh americký, jelenec ušatý, divoké koně a místy jelen wapiti.\n"}
{"id": "1152887", "url": "https://cs.wikipedia.org/wiki?curid=1152887", "title": "Jalovčí potok", "text": "Jalovčí potok\n\nNázev Jalovčí potok má více vodních toků:\n\n"}
{"id": "1152890", "url": "https://cs.wikipedia.org/wiki?curid=1152890", "title": "Raimond Aumann", "text": "Raimond Aumann\n\nRaimond Aumann (* 12. října 1963, Augsburg, Západní Německo) je bývalý německý fotbalový brankář a reprezentant, mistr světa z roku 1990.\n\n\nV A-mužstvu Západního Německa debutoval 6. 9. 1989 v přátelském utkání v Dublinu proti reprezentaci Irska (remíza 1:1). Celkem nastoupil v letech 1989–1990 v západoněmeckém národním mužstvu ve čtyřech zápasech.\n\nByl členem vítězného západoněmeckého týmu na MS 1990 v Itálii, ale nezasáhl do žádného utkání na šampionátu.\n\n"}
{"id": "1152891", "url": "https://cs.wikipedia.org/wiki?curid=1152891", "title": "Hans Pflügler", "text": "Hans Pflügler\n\nJohannes Christian \"Hansi\" Pflügler (* 27. března 1960, Freising, Západní Německo) je bývalý německý fotbalový obránce a reprezentant, mistr světa z roku 1990.\n\n\nV A-mužstvu Západního Německa debutoval 25. 3. 1987 v přátelském utkání v Ramat Ganu proti reprezentaci Izraele (výhra 2:0). Celkem nastoupil v letech 1987–1990 v západoněmeckém národním mužstvu v 11 zápasech, branku nevstřelil.\n\nZúčastnil se domácího EURA 1988, kde Němci skončili v semifinále.\nByl také členem vítězného západoněmeckého týmu na MS 1990 v Itálii.\n\n"}
{"id": "1152894", "url": "https://cs.wikipedia.org/wiki?curid=1152894", "title": "Bjergsen", "text": "Bjergsen\n\nSøren Bjerg (* 21. února 1996) je dánský profesionální hráč videoher, který hraje pod herní přezdívkou Bjergsen. V současné době hraje MOBA hru League of Legends jako středový hráč za Team SoloMid (TSM) ze severoamerické League of Legends Championship Series (NA LCS). Od svého nástupu do TSM v roce 2013 tým získal několik NA LCS titulů a objevil se na čtyřech Mistrovství světa (2014, 2015, 2016, 2017) v League of Legends.\n\nBěhem třetí sezóny evropské ligy League of Legends Championship Series (LCS), nebyl Bjergsen schopný hrát se svým týmem až do 3. kola, kvůli věkovému omezení, které zavedlo Riot Games.\n\nBěhem prvních dvou týdnů, byl dočasně hráčem týmu sub cowTard. Poté, co dosáhl 17 let, byl schopný se vrátit do hlavní sestavy týmu Copenhagen Wolves (CW) a dohrát zbývající zápasy LCS. Potom, co se stal úspěšným s týmem CW, přijal nabídku od týmu Ninjas in Pyjamas (NIP), se kterými hrál letní část LCS.\n\nDne 2. listopadu 2013 Bjergsen opustil NIP, odstěhoval se do Severní Ameriky a zde se připojil k týmu SoloMid jako jejich středový hráč. Stal se teprve druhým hráčem, který opustil evropskou LCS a začal hrát v severoamerické NA LCS. \nV roce 2015 byla Bjergsenovi udělena cena za nejužitečnějšího hráče jarní části North American LCS.\n\nMistrovství světa v League of Legends 2015 však TSM vůbec nevyšlo. Vypadli už ve skupinové části se skórem 1-5.\n\nBjergsen se narodil 21. února 1996. V mládí byl ve škole pod vlivem šikany, kvůli kterému se uzavřel, nechodil do školy a začal hrát videohry. V současnosti žije v gaming-housu týmu SoloMid v Los Angeles. Je také amatérským hráčem her jako jsou Counter Strike 1.6, World of Warcraft, a Diablo 2.\n"}
{"id": "1152895", "url": "https://cs.wikipedia.org/wiki?curid=1152895", "title": "Průmyslová zóna Kolín-Ovčáry", "text": "Průmyslová zóna Kolín-Ovčáry\n\nPrůmyslová zóna Kolín – Ovčáry se nachází asi 4 km severně od centra města Kolín. Má vynikající polohu převážně kvůli své dopravní dostupnosti. Největším investorem v této zóně je TPCA Kolín. \n\nPrůmyslová zóna Kolín - Ovčáry s celkovou užitnou plochou více než 370 ha se nachází asi 4 km severně od centra města Kolín ve Středočeském kraji. Průmyslová zóna je vzdálená jen 50 km od Prahy. Výhodou této průmyslové zóny je, že má vynikající polohu a napojení na mezinárodní dopravní síť. V průmyslové zóně je největším investorem automobilka TPCA. Tato průmyslová zóna je plně vybavena inženýrskými sítěmi, protihlukovým valem a retenční nádrží a nachází se zde také železniční vlečka. \nPrůmyslová oblast Kolín – Ovčáry byla prvotně připravena pro investora BMW, který ale nakonec své investice směřoval do Německa. V prosinci roku 2001 byly úřady informovány o zájmu automobilky Toyota Peugeot Citroën Automobile Czech, s.r.o. Díky usnesení vlády na podporu zóny se v okolí obce Kolín vymezilo území o rozloze 370 ha. V roce 2003 začaly práce na technické a dopravní infrastruktuře, jednotlivé sektory se napojily na vodovod a kanalizaci. V roce 2004 se dokončilo napojení na železnici a o rok později se zajistila potřebná kapacita vody. V tom samém roce společnost TPCA zahájila výrobu. \n\nPrůmyslová zóna má velmi dobré napojení na dopravní síť. Leží 9 km od dálnice D11, kde je silnicí II/125 Psáře - Kolín – Poděbrady napojena na již realizovaný úsek MÚK Poděbrady–východ. Diskutuje se o napojení lokality na silnici I/38 Mladá Boleslav – Kolín –Jihlava – Znojmo – Rakousko (vedené mimo centrum Kolína přes řeku Labe).\n\nV rámci letecké dopravy se dá napojit na pražské letiště Václava Havla, které je vzdáleno 74 kilometrů a na veřejné vnitrostátní letiště Kolín vzdáleno 10 kilometrů.\n\nPrůmyslová zóna je železniční vlečkou napojena na celostátní trať 231 Praha – Poděbrady – Kolín (nejbližší stanice Veltruby – 1,5 km), která se na hlavním nádraží v Kolíně napojuje na I. a III. železniční koridor – trať 011 a 010 Praha – Česká Třebová – Brno (vzdálenost 4 kilometry).\n\nLodní dopravou je možné napojit se v rámci Labské vodní cesty Chvaletice – Mělník – Hřensko – SRN (nejbližší přístav Kolín, který je vzdálen 3 kilometry). Je součástí IV. transevropského multimodálního koridoru. \n\nAutomobilka TPCA (Toyota Peugeot Citroën Automobile) je nejvýznamnějším investorem této průmyslové zóny. U Kolína tato společnost působí od roku 2005. Výstavba průmyslové zóny stála 20 mld. korun, v té době se jednalo o největší zahraniční investici na zelené louce ve střední Evropě. V současnosti zde pracuje 3 000 zaměstnanců. \n\nSpolečnost GEFCO zprostředkovává logistické a dopravní služby. V tomto areálu začínala především jako podpora společnosti TPCA. Nyní nabízí služby zákazníkům z celé České republiky. Společnost realizuje sběrné služby, celovozové přepravy a dokládky přes leteckou a námořní přepravu, expresní individuální přepravu a následnou celní agendu, specializovanou přepravu jednostopých a dvoustopých vozidel (zejména pro TPCA). \n\nPůvodem japonská společnost Yusen Logistics je členem skupiny NYK Group, jedné z největších logistických celosvětových organizací s více než stoletou historií. Poskytuje služby jako pozemní, námořní i leteckou přepravu, skladování, celní služby, distribuci, kontraktní logistiku či poradenství v logistice. \n\nLear Corporation je americká společnost, která se zabývá výrobou automobilových sedadel a elektroniky. \n\nSpolečnost Toyota Tsusho podniká především v automobilovém odvětví. Společnost je původem z Japonska. V průmyslovém areálu Kolín - Ovčáry má svůj sklad a servisní centrum. \n\nNovým investorem v průmyslové zóně Kolín-Ovčáry má být japonská firma Tsubakimoto Chain Co. zabývající se výrobou rozvodových sad pro automobilové motory. Výše předpokládané investice je 440 milionu korun. Společnost má také vytvořit přibližně 80 nových pracovních míst. Stavba průmyslového závodu pravděpodobně začne v roce 2016 a výroba se spustí v roce 2017. \n"}
{"id": "1152900", "url": "https://cs.wikipedia.org/wiki?curid=1152900", "title": "Světový pohár ve skocích na lyžích 2015/2016", "text": "Světový pohár ve skocích na lyžích 2015/2016\n\nSvětový pohár ve skocích na lyžích 2015/2016 bude 37. ročník pro muže a 5. ročník pro ženy. Muži zahájili světový pohár prvním závodem 20. listopadu 2015 v německém Klingenthalu, ženy 4. prosince 2015 na můstcích Lysgårdsbakken v norském Lillehammeru.\n\nPozn. \"Kurzívou\" je napsán závod, který původně nebyl v programu\n"}
{"id": "1152901", "url": "https://cs.wikipedia.org/wiki?curid=1152901", "title": "Jakub Veselý", "text": "Jakub Veselý\n\nJakub Veselý (* 2. září 1986 Šternberk) je český profesionální volejbalista a současný volejbalový reprezentant.\n\nNarodil se ve Šternberku, kde strávil své mládí. Má dva bratry, Martina a Jana. Volejbal začal hrát za tým TJ Sokol Šternberk. Při výběru do reprezentace prošel kluby VK Dukla Liberec, později Argo de Sete (Francie), Bre Banca Lannutti Cuneo (Itálie), Pallavolo Modena (Itálie), AZS Częstochowa (Polsko) či Saint-Nazaire Volleyball (Francie). V září 2015 přešel ze Saint-Nazaire do českého volejbalového klubu VK Karbo Benátky nad Jizerou. V reprezentaci hraje od roku 2008. Měří 207 cm, váží 100 kilogramů a číslo jeho číslo dresu v Benátkách nad Jizerou je 8. Je ženatý, se svou manželkou Markétou má dva syny.\n\n"}
{"id": "1152902", "url": "https://cs.wikipedia.org/wiki?curid=1152902", "title": "Frank Mill", "text": "Frank Mill\n\nFrank Mill (* 23. července 1958, Essen, Západní Německo) je bývalý německý fotbalový útočník a reprezentant, mistr světa z roku 1990.\n\n\nV A-mužstvu Západního Německa debutoval 21. 3. 1982 v přátelském utkání v Riu de Janeiro proti reprezentaci Brazílie (prohra 0:1). Celkem nastoupil v letech 1982–1990 v západoněmeckém národním mužstvu v 17 zápasech, branku nevstřelil.\n\nPředstavil se na LOH 1984 v USA a na LOH 1988 v Jižní Koreji (zde získal s mužstvem bronzovou medaili).\n\nZúčastnil se domácího EURA 1988, kde Němci skončili v semifinále.\nByl také členem vítězného západoněmeckého týmu na MS 1990 v Itálii.\n\n"}
{"id": "1152906", "url": "https://cs.wikipedia.org/wiki?curid=1152906", "title": "12,8 cm PaK 44", "text": "12,8 cm PaK 44\n\n12,8 cm PaK 44 L/55 (\"Panzerabwehrkanone\") byl německý těžký protitankový kanón používaný během druhé světové války. Byl navržen na základě zkušeností z východní fronty v roce 1943. V této době se německá armáda setkala s kanony ráže 122 mm a vedení wehrmachtu vydalo požadavek na vytvoření podobného děla. Vývoj byl zprvu zaměřen na vytvoření polního kanónu pod jménem \"Kanone K 44\". Jakmile se německá armáda začala střetávat s novými těžkými tanky IS-2 a stíhači tanků s děly ráže 122 mm, začaly se objevovat požadavky na přepracování kanonu, aby z něj mohla být účinná protitanková zbraň vhodná, jak do podoby polního kanónu, tak i k montáži na obrněná vozidla.\n\nPaK 44 měl podobné vlastnosti co se týče přesnosti na krátké a střední vzdálenosti, jako 8,8 cm Pak 43, ale 12,8 cm Pak 44 dosahoval lepších výkonů na extrémně dlouhé vzdálenosti (1 800-2 700 + metrů) a zároveň byl vysoce efektivní v roli polního kanónu při střelbě HE munice.\n\nVolba na ráži 128 mm padla zejména díky zkušenostem s vývojem a výrobou kanónů ráže 128 mm určených pro námořnictvo. Zakázka byla přidělena firmám Rheinmetall Borsig a Krupp, s tím že první prototypy byly k dispozici ke konci roku 1944. Firma Rheinmetall začala upravovat již existující kanóny na variantu vhodnou k protitankovému boji, zatímco firma Krupp se rozhodla navrhnout novou zbraň od základů. Po počátečních testech byl projekt firmy Rheinmetall zamítnut a vývoj pokračoval s designem firmy Krupp. Nicméně testy ukázaly, že kanón váží bezmála 11 tun a to bylo pro vlečnou verzi nepraktické a tak se od ní upustilo.\n\nPřibližně 50 kusů K-44 bylo upevněno na různé platformy. Verze, který využívala lafetu z francouzského děla GPF-T, byla označena jako K 81/1, zatímco K 81/2 využívalo lafety z ruské 152 mm houfnice. Oba návrhy byly urychlené a velmi těžké, což je činilo velice těžkopádnými a neobratnými v boji. Pro svou velikost a váhu bylo možné dělo montovat pouze na velmi velká vozidla. V roce 1943 bylo toto dělo vybráno, jako hlavní zbraň Jagdtiger (Sd.Kfz. 186), což je nejtěžší sériově vyráběné obrněné vozidlo. Jako hlavní zbraň mělo také sloužit super-těžkému tanku Maus, což byl největší a nejtěžší vyrobený tank vůbec.\n\n\nV této době bylo celkem obvyklé změnit nějakému zařízení název. Proto je možné se s tímto dělem setkat s názvy jako K 44, Pak 44, Kanone 81, Pak 80 a PJK 80. Číslování 8x (X-symbolizuje libovolnou číslovku, která by byla vybrána) bylo dočasné pro zařízení vyráběné obvykle v malých počtech a nebyly považovány za standardní služební výzbroj. Proto byly Pak 80 a 80 PJK dočasně pojmenovány jako K81/x.\nPokud by bylo přijato do plného provozu, neslo by označení Pak 4x. Jediný rozdíl mezi Pak 44 a K 44 byl režim provozu, jinak byly identické.\n"}
{"id": "1152909", "url": "https://cs.wikipedia.org/wiki?curid=1152909", "title": "Finský střed", "text": "Finský střed\n\nFinský střed (finsky \"Suomen Keskusta\") je finská středová liberální a agrární politická strana, která byla založená v roce 1906 jako Agrární liga. Je to jedna z nejúspěšnějších politických stran ve Finsku, která byla zastoupena ve většině tamních vlád.\n\nPůvodně to byla agrární strana, nicméně v době po druhé světové válce rozšířila svůj ideový profil o především sociálně-liberální prvky. To s sebou neslo i proměnu elektorátu této strany, protože jí vedle venkovského obyvatelstva volí ve větší míře i dělníci či městská střední třída. Podobně jako většina ostatních stran ve Finsku se staví za zachování sociálního státu a navíc zdůrazňuje roli státu při snižování sociálních a regionálních nerovností. Proto považuje za jednu ze svých priorit rozvoj zaostalejších částí. Na druhé straně se ale Finský střed staví za daňovou reformu, jejímž účelem je podnícení dalšího ekonomického růstu.\n"}
{"id": "1152910", "url": "https://cs.wikipedia.org/wiki?curid=1152910", "title": "Alexandr Berndorf", "text": "Alexandr Berndorf\n\nAlexandr Jan Josef Berndorf, publikující také pod pseudonymy \nAlexandr Pomucký a Alexandr Nepomucký (13. dubna 1889, Nepomuk – 9. září 1968, Praha), byl český spisovatel a regionální historik. Napsal řadu povídek a románů z Nepomucka, jakož i divadelních her a zpracoval dějiny města Nepomuku.\n\n\n\n"}
{"id": "1152911", "url": "https://cs.wikipedia.org/wiki?curid=1152911", "title": "Paul Steiner", "text": "Paul Steiner\n\nPaul Steiner (* 23. ledna 1957, Waldbrunn, Západní Německo) je bývalý německý fotbalový obránce a reprezentant, mistr světa z roku 1990.\n\n\nV A-mužstvu Západního Německa debutoval 30. 5. 1990 v přátelském utkání v Gelsenkirchenu proti reprezentaci Dánska (výhra 1:0). Byl to jeho jediný start v západoněmeckém národním mužstvu.\n\nByl však členem vítězného západoněmeckého týmu na MS 1990 v Itálii.\n\n"}
{"id": "1152916", "url": "https://cs.wikipedia.org/wiki?curid=1152916", "title": "Cucumber", "text": "Cucumber\n\nCucumber je britský televizní seriál, který v roce 2015 uvedl soukromý televizní kanál Channel 4. Byla odvysílána jedna řada o osmi dílech. Seriál pojednává o osudech několika homosexuálů v Manchestru. Podle teorie hlavního hrdiny seriálu Henryho symbolizuje okurka nejvyšší hodnotu na škále erekce před banánem a tofu.\n\nHenry Best je gay středního věku, který pracuje jako pojišťovací agent. Již devět let žije s přítelem Lancem Sullivanem. Během jediného dne se mu však změní svět naruby. Rozejde se s přítelem, musí se odstěhovat z domu, přijde o úspory a je vyhozen z práce. Přestěhuje se tedy k Deanovi a Freddiemu, kteří jsou také gayové a pracují ve stejné pojišťovně (ovšem na mnohem nižších pozicích). Společně obývají rozlehlé bývalé skladiště. Zde se Henry snaží získat nazpátek vše, co ztratil.\n"}
{"id": "1152917", "url": "https://cs.wikipedia.org/wiki?curid=1152917", "title": "Banana (seriál)", "text": "Banana (seriál)\n\nBanana je britský televizní seriál, který v roce 2015 uvedl soukromý televizní kanál E4. Byla odvysílána jedna řada o osmi dílech. Seriál rozvíjí osud vedlejších postav, které se objevily v seriálu \"Cucumber\". Podle teorie hlavního hrdiny seriálu \"Cucumber\" Henryho symbolizuje banán střed na škále erekce mezi okurkou a tofu.\n\nV každém díle je hlavním hrdinou někdo jiný. Jedná se o osoby, se kterými se opakovaně či jednorázově setkávají s hlavními postavami v seriálu \"Cucumber\".\n"}
{"id": "1152919", "url": "https://cs.wikipedia.org/wiki?curid=1152919", "title": "Tofu (seriál)", "text": "Tofu (seriál)\n\nTofu je britský dokumentární televizní seriál, který v roce 2015 uvedl soukromý televizní kanál Channel 4 a to pouze ve svém internetovém vysílání. Byla odvysílána jedna řada o osmi dílech. Seriál vznikl společně s hranými seriály \"Cucumber\" a \"Banana\". Podle teorie hlavního hrdiny seriálu \"Cucumber\" symbolizuje tofu nejnižší hodnotu na škále erekce po okurce a banánu.\n\nNovinář Benjamin Cook hostí běžné lidi a diskutuje s nimi velmi otevřeně o jejich názorech na sex.\n"}
{"id": "1152924", "url": "https://cs.wikipedia.org/wiki?curid=1152924", "title": "Dokormidlovací zařízení", "text": "Dokormidlovací zařízení\n\nDokormidlovací zařízení je doplněk pohonného systému plavidel, který zlepšuje jejich manévrovací schopnosti a zlepšuje ekonomii jejich provozu (např. nepotřebují asistenci remorkéru). Zařízení bývá umístěno na přídi (\"bow thruster\") a na zádi plavidla (\"stern thruster\"). Větší plavidla jich mohou mít více. Dokormidlovací zařízení tvoří rotor umístěný v tunelu pod čarou ponoru plavidla.\n\n"}
{"id": "1152926", "url": "https://cs.wikipedia.org/wiki?curid=1152926", "title": "Svaz levice", "text": "Svaz levice\n\nSvaz levice (, zkr. \"vas.\", , ) je finská vládní radikálně levicová exkomunistická strana. Vznikla v roce 1990, kdy se na jejím založením podílelo několik finských uskupení: Komunistická strana Finska, Demokratická liga finského lidu a Demokratická liga finských žen.\n\nV tamním stranickém systému stojí nalevo od sociálních demokratů a sdružuje několik skupin členů s radikálně levicovými názory, jako jsou reformní komunisté, feministky, \"zeleně\" smýšlející či příznivci tzv. Nové levice. Základními hodnotami strany jsou rovnoprávnost, svoboda a udržitelný rozvoj. Ve snaze odlišit se od sociální demokracie se soustřeďuje na témata jako jsou komunitarismus, decentralizace správy, multikulturalismus, pacifismus, rovnost pohlaví či participaci občanů na veřejných záležitostech.\n\nVe vztahu vůči evropské integraci je postoj strany euroskeptický, protože podle ní klade nynější Evropská unie příliš velký důraz na ekonomická témata, a to na úkor otázek sociálních. Striktně také odmítá členství Finska v NATO.\n"}
{"id": "1152932", "url": "https://cs.wikipedia.org/wiki?curid=1152932", "title": "LG G4", "text": "LG G4\n\nLG G4 je chytrý telefon se systémem Android vyráběn firmou LG. Byl představen 28. dubna 2015 a oficiálně se začal prodávat v květnu téhož roku, jako nástupce modelu G3. G4 je vylepšeno oproti předchozímu modelu hlavně v oblasti designu, displeje a fotoaparátu.\n\n\"Géčtyřka\" obdržela v recenzích smíšené hodnocení. Mezi slova chvály patřila vysoká kvalita displeje, fotoaparátu a celkový výkon. Kritici označovali G4 za robustní telefon nepřinášející dostatek nových funkcí a inovací oproti jeho předchůdci, který ovšem může velice dobře posloužit pokročilým uživatelům, kteří potřebují telefon s rozšířitelnou pamětí a vyměnitelnou baterií.\n\nDesign LG G4 je evolucí modelu G3, udržující si stejné designové prvky v čele s odemykacím tlačítkem a tlačítky pro ovládání hlasitosti, které se již tradičně nacházejí na zadní straně telefonu. Na výběr je několik variant zadního krytu. Mohou být buď z polykarbonátu nebo z kůže. V kožené variantě je na výběr ze šesti barevných variant. G4 přináší 5.5\" (14 cm), 1440p \"Quantum IPS\" displej. Ten podle LG přináší lepší kontrast, lepší podání barev a je energeticky šetrnější než displeje jiné. LG G4 je poháněno šesti-jádrovým Snapgradonem 808 s 3 GB paměti RAM, obsahující čtyři méně výkonná jádra Cortex-A53 a dvě výkonnější Cortex-A57. V G4 se nachází vyměnitelná 3000 mAh baterie, která podporuje rychlé dobíjení Qualcomm Quick Charge 2.0. G4 má uživatelskou paměť 32GB s možností toto úložiště rozšířit až o další 2 TB pomocí microSD karty.\n\nHlavní fotoaparát na zadní straně má 16megapixelový senzor se světelností f/1.8, laserovým zaostřováním, vylepšenou optickou stabilizaci obrazu a LED bleskem. Přední fotoaparát má 8 megapixelů a jeho světelnost činí f/2.0.\n\nG4 pohání systém Android 5.1 \"Lollipop\", celkově podobný tomu v G3. Vylepšeno bylo prostředí fotoaparátu, které nově nabízí manuální režim. V manuálním režimu je možné ručně upravit rychlost uzávěrky, hodnotu ISO či vyvážení bílé. Samozřejmostí je také možnost ukládat fotografie jak ve formátu JPEG, tak i v nekomprimovaném RAW. Fotografie může být ovšem pořízena také pomocí dvojitého kliknutí na tlačítko pro snížení hlasitosti, když je obrazovka vypnuta.\n\nV polovině října roku 2015 LG oficiálně oznámilo, že bude model G4 \"povýšen\" na verzi Android 6.0 \"Marshmallow\".\n"}
{"id": "1152933", "url": "https://cs.wikipedia.org/wiki?curid=1152933", "title": "Seznam klavírních sonát Ludwiga van Beethovena", "text": "Seznam klavírních sonát Ludwiga van Beethovena\n\nSoubor 32 klavírních sonát Ludwiga van Beethovena patří mezi stěžejní díla klavírní literatury. Beethoven je psal průběžně téměř celý život a velmi zřetelně se v nich odrážejí jeho různá tvůrčí období. Zároveň dochází k vývoji sonáty jako hudební formy, od klasicistní podoby navazující na Haydna a Mozarta po začínající romantismus.\n\nBeethoven sonáty zpočátku sdružoval do sbírek po dvou až třech kusech. První takovou sbírkou byly tři tzv. \"Kurfiřtské sonáty\" (WoO 47), které napsal v letech 1782-1783, kdy mu bylo dvanáct let. Toto rané dílo ještě nemá opusové číslo a obvykle nebývá řazeno k ostatním sonátám. První sbírka opatřená opusovým číslem (Op. 2) byla vydána v roce 1796. Od roku 1804 už byly nové sonáty vydávány vždy samostatně, poslední z nich v roce 1822.\n\nNěkteré sonáty mají také obecně vžité názvy, které však většinou nepochází od samotného Beethovena. Často mají původ v poznámce vydavatele či hudebního kritika, někdy vznikly a ujaly se až po Beethovenově smrti. Bývají odvozené od charakteru a působení díla (nebo jen jedné věty - např. Měsíční svit), typického motivu (Kukaččí) či dedikace (Valdštejnská).\n\nPrvním klavíristou, který v rámci koncertního cyklu zahrál zpaměti všechny Beethovenovy klavírní sonáty, byl Hans von Bülow. Po něm to zopakoval až v roce 1927 Artur Schnabel, který také v polovině 30. let jako první pořídil nahrávky všech sonát.\n\n\n"}
{"id": "1152936", "url": "https://cs.wikipedia.org/wiki?curid=1152936", "title": "Švédská lidová strana", "text": "Švédská lidová strana\n\nŠvédská lidová strana ve Finsku (švédsky \"Svenska folkpartiet i Finland (SFP)\", finsky \"Suomen ruotsalainen kansanpuolue (RKP)\"), je to ve Finsku působící strana, která má zastupovat zájmy místní švédské menšiny. Její program obsahuje vedle témat ochrany menšinového švédského jazyka také sociálně liberální prvky.\n\nDíky své pozici ve středu spektra a všeobecné akceptaci práv švédské menšiny má tato strana veliký koaliční potenciál a podílela se na většině předválečných i poválečných finských vlád. V minulosti měla volební podpora tendenci k pozvolnému poklesu, který byl způsobený hlavně úbytkem lidí patřících ke švédské menšině. Zhruba od konce 60. let 20. století se podpora strany v hlavních volbách ustálila na úrovni mezi čtyřmi až pěti procenty.\n\nStrana je pro zachování dvou oficiálních jazyků – finštiny i švédštiny. Vedle práv minorit však hájí také práva dalších minoritních skupin jako jsou menšiny náboženské a sexuální. Dále také deklaruje svoji podporu práv handicapovaných. V ekonomice zaujímá středovou pozici, když na jedné straně obhajuje ekonomiku založenou na ekonomické iniciativě, ale na straně druhé zdůrazňuje důležitost sociálního státu.\n\nJe to stranu proevropská, která navíc prosazuje užší spolupráci s NATO.\n"}
{"id": "1152938", "url": "https://cs.wikipedia.org/wiki?curid=1152938", "title": "Léčebné lázně Jáchymov", "text": "Léčebné lázně Jáchymov\n\nLéčebné lázně Jáchymov byly založeny v roce 1906, jako vyvrcholení práce ing. Josefa Štěpa a MUDr. Leopolda Gottlieba. V témže roce se v lázních léčilo prvních třicet osob.\n\nOficiálně byly lázně v Jáchymově založeny roku 1906 výstavbou Lázeňské budovy (otevřena 1911) v sousedství továrny na uranové barvy. Je to lázeňský dům naproti dnešní Astorii. Do haly této budovy byly svedeny Štěpovy prameny z dolu Werner a sloužily k pitným kúrám. Tato stavba velice brzy přestala kapacitně stačit zájmu hostů a proto akciová společnost v čele s vlasteneckým hrabětem Silva-Taroucou začala v roce 1910 podle plánů Gustava von Flesch-Brunningena stavět nový hotel pro potřeby lázní. Nová budova stojí na místě bývalého zájezdního hostince \"Ameisenhügel\" („Na Železném vršku“). Můstek říšské silnice, která vedla okolo Radium-Paláce, se zachoval dodnes. Boží muka s letopočtem 1731, která u něj stála, jsou dnes postavena u budovy městského muzea.\n\nV roce 1912 byl hotel Radium-Palác předán k užívání. Jeho výstavba stála třináct milionů rakouských korun a na svou dobu byl velmi moderně vybaven. Díky tomu byl zařazen mezi deset nejluxusnějších hotelů v Evropě. V každém pokoji byla zavedena teplá i studená voda, telefon a elektrické zařízení k přivolání personálu.\nMezi významné hosty lázní patřili např. J. W. von Goethe, A. Jirásek, baron Rothschild, Richard Strauss, Max Švabinský nebo Eduard Bass.\n\nSvému účelu sloužil Radium-Palác do první světové války, kdy byly lázně uzavřeny. V letech 1918–19 byl zřízen Ústav pro ozařování a od roku 1924 jsou celé lázně ve státní správě. Mezi další významné hosty patří také Tomáš Garrigue Masaryk, jenž Jáchymov navštívil celkem sedmkrát a 7. března 1930 zde oslavil své osmdesáté narozeniny. Celkem třikrát (v letech 1927, 1937 a 1947) zde pobýval také jeho nástupce Edvard Beneš.\n\nZa okupace Československa během druhé světové války se Radium-Palác stal pobočkou Berlínské nemocnice a byl zde zřízen vojenský lazaret. Jáchymov byl zároveň prohlášen za lazaretní město Wehrmachtu.\n\nPo skončení války a převzetí moci komunisty v Československu byl další rozvoj lázní znemožněn těžbou uranu. Nový impuls k oživení lázeňského provozu tak opět začíná až v šedesátých letech. V roce 1963 Jáchymov získal statut lázeňského města a v roce 1975 vyrostl nad lázeňskou zónou nový ústav – Sanatorium akademika Františka Běhounka. Zároveň se v té době opravují i ostatní lázeňské budovy.\n\nVýstavba lázní byla ukončena v roce 1992 otevřením komplexního sanatoria Curie. Léčebné lázně Jáchymov mají k dispozici 1 100 lůžek v řadě budov (Radium-Palác, Curie, Běhounek, Astoria, Dalibor, Jitřenka, Elektra, Praha, Lužice a Dagmar). To umožňuje ročně pomoci či vrátit zdraví 16 000 pacientům z celého světa.\n\nV roce 1992 proběhla změna vlastnické struktury na akciovou společnost.\nJáchymovské lázně se specializují na léčbu onemocnění pohybového aparátu a poruch látkové výměny. Hlavní směry léčby směřují na orgánové soustavy:\n\nK léčbě se používá jáchymovské bohatství – radium a radonová voda. Ta se získává na dole Svornost ze tří pramenů – Běhounek, Curie a C-1 (Curie, Evangelista, Becquerel). Průměrný obsah radonu ve vanách činí cca 5000 Bq/l a jediná úprava vody spočívá v jejím ohřevu protiproudem.\nKromě radonové vody se v přísně indikovaných případech používá Brachyradiumterapie (tzv. krabičky), což je přímé ozařován radiem Ra226 ze vzdálenosti 2 centimetrů od kůže. Dávka na kůži je do 3 Gy po jednorázovém 6hodinovém ozáření. Podpůrnými metodami jsou např.: elektroakupunktura, masáže a pohybová cvičení v bazénu nebo tělocvičně.\n"}
{"id": "1152939", "url": "https://cs.wikipedia.org/wiki?curid=1152939", "title": "Hulluch", "text": "Hulluch\n\nHulluch je francouzská obec, která se nachází v departementu Pas-de-Calais, v regionu Hauts-de-France.\nObec je poprvé zmíněná v roce 1070 v listině d’Eustache, hraběte z Boulogne\n\nV průběhu 11. a 12. století byla obec vystavena drancování a teroru francouzských a vlámských vojsk. V letech 1303 a 1304 vlámská vojska vyplenila a vypálila místní hrad, město a jeho všechnu úrodu. Ve 14. a 15. století obec odolávala další devastaci vlámských ozbrojených gangů. V 16. století byla obec pod okupaci španělských a francouzských armád. V roce 1674 byla kompletně zničená.\n\nHulluch je součástí území v Hauts-de-France s hnědouhelnými doly. Těžba zde započala v roce 1902 a byla ukončena v roce 1978. Z dolů se odčerpávala voda, tím došlo k odvodnění mokřadů v okolí obce. Svor na výsypkách, které zbyly po těžbě se nyní používá k výrobě cihel a postupně mizí.\n\nV okolí obce je mnoho památných míst, kde probíhaly boje první světové války a některá místa patří do červené zóny, kde jsou periodicky nacházeny zbytky nevybuchlé munice\n\n"}
{"id": "1152940", "url": "https://cs.wikipedia.org/wiki?curid=1152940", "title": "Wes Morgan", "text": "Wes Morgan\n\nWestley Nathan „Wes“ Morgan (* 21. ledna 1984, Nottingham, Anglie, Spojené království) je anglicko-jamajský fotbalový obránce a reprezentant Jamajky, který v současné době (k listopadu 2015) hraje za klub Leicester City FC. Jeho postem je místo stopera (středního obránce). \nV sezóně 2015/16 získal s Leicesterem City premiérový titul klubu v anglické nejvyšší lize.\n\n\nRozhodl se reprezentovat Jamajku.\n\nDo jamajského národního týmu byl poprvé povolán 1. září 2013.\nV A-mužstvu Jamajky debutoval 7. září 2013 na Estadio Rommel Fernández v Panama City v přátelském zápase proti reprezentaci Panamy (remíza 0:0). \n\n"}
{"id": "1152943", "url": "https://cs.wikipedia.org/wiki?curid=1152943", "title": "Christian Fuchs", "text": "Christian Fuchs\n\nChristian Fuchs (* 7. dubna 1986, Neunkirchen, Rakousko) je rakouský fotbalový obránce a reprezentant, který hraje od roku 2015 v klubu Leicester City FC. \nV sezóně 2015/16 získal s Leicesterem City premiérový titul klubu v anglické nejvyšší lize.\n\n\nNastupoval v mládežnických reprezentacích Rakouska (U17, U19, U21).\n\nV A-mužstvu Rakouska debutoval 23. 5. 2006 v přátelském utkání ve Vídni proti týmu Chorvatska (prohra 1:4).\nZúčastnil se mistrovství Evropy 2008 (spolupořadatelství Švýcarska s Rakouskem), kde Rakušané obsadili se ziskem 1 bodu nepostupové třetí místo v základní skupině B.\n\n"}
{"id": "1152944", "url": "https://cs.wikipedia.org/wiki?curid=1152944", "title": "Oblast Sofie", "text": "Oblast Sofie\n\nOblast Sofie ( \"Област София\", také \"София (столица)\" - Sofija stolica, nebo \"София-град\" - Sofija grad) je jedna ze správních oblastí Bulharska. Tato oblast je totožná se svojí jedinou obštinou a zahrnuje hlavní město Sofie.\n\nOblast představuje jedinou obštinu (столична община - stolična obština) a z hlediska státní správy se podle zákona o územním děleni obštiny hlavního města a velkých měst dělí na 24 rajónů. Přitom město Sofie leží pouze na 15 % rozlohy oblasti a administrativně spadá do 21 rajónu, pět z nichž zahrnuje kromě sofijských čtvrtí (kvartálů) také vsi mimo vlastní město (podrobnosti v poznámkách níže).\nV oblasti se nachází 4 města a 34 vesnic, přičemž všechna sídla mají vlastní samosprávu s výjimkou sídel rajónů Bankja, Novi Iskăr, Pančarevo a Sofie, kde je sloučena se správou příslušného rajónu, resp. obštiny.\n\nV oblasti žije 1 437 857obyvatel. Podle sčítáni 1. února 2011 bylo národnostní složení následující:\n\n"}
{"id": "1152945", "url": "https://cs.wikipedia.org/wiki?curid=1152945", "title": "Madona svatovítská", "text": "Madona svatovítská\n\nSvatovítská Madona (kolem 1395–1415) pochází z pokladu katedrály sv. Víta v Praze a je vystavena ve svém původním rámu ve stálé expozici gotického umění Národní galerie v Praze. \n\nJako donátor obrazu býval uváděn kancléř krále Václava IV. a pražský arcibiskup Jan z Jenštejna (před rokem 1396). Pravděpodobnější je ale pozdější vznik obrazu a jako donátor pak připadá v úvahu Oldřich Zajíc z Hazmburka, bratr pátého pražského arcibiskupa Zbyňka Zajíce z Hazmburka, který zemřel roku 1411. Oldřich Zajíc z Hazmburka založil na paměť svého bratra oltář sv. Janů v rodové kapli Svatovítské katedrály.\nSamotný obraz se zachoval odděleně v majetku metropolitní kapituly. Rám obrazu byl roku 1883 zakoupen z pozůstalosti malíře Josefa Vojtěcha Hellicha pro Museum královského hlavního města Prahy a odtud se dostal do obrazárny Společnosti vlasteneckých přátel umění. Roku 1937 ředitel SVPU Vincenc Kramář obě části spojil a od roku 1940 je obraz s rámem jako zápůjčka vystaven v Národní galerii v Praze.\n\nZpráva ze svatovítského inventáře z konce 15. století zmiňuje krásnou desku Panny Marie s medailony čtyř evangelistů a čtyř patronů země. Jako autoři jsou udávání tzv. „pražští panicové“ (pražští junkeři) – svobodní umělci, kteří se objevují v psaných pramenech z 15. století. Svatovítská madona byla roku 2005 vystavena v New Yorku.\n\nObraz v řezaném rámu, zdobeném dvanácti medailony, je malován temperou na křídovém podkladu, na desce z měkkého dřeva, potažené plátnem (velikost 51 x 39,5 cm). V 50. letech 19. století byla svatozář doplněna ametysty, věnovanými kanovníkem Pešinou (kameny později odstraněny). Celková kompozice se přidržuje starších vzorů mariánských obrazů. Obraz Madony svatovítské přímo souvisí se sochařskými díly krásného slohu a ukazuje na možnost přímého ovlivnění malby soudobým sochařstvím. Slohově odpovídá uměleckému vývoji v Čechách kolem roku 1400 a svou formální dokonalostí se stal prototypem Krásných madon.\nMedailony s nízkými detailními reliéfy, které zdobí rám, znázorňují polopostavy čtyř patronů české země: sv. Václava, sv. Zikmunda, sv. Víta, sv. Vojtěcha (svisle), světců sv. Jana Křtitele, sv. Jana Evangelisty (horní rám) a sv. Prokopa (?) a klečícího arcibiskupa, snad donátora Jana z Jenštejna nebo zemřelého Zbyňka Zajíce z Hazmburka (dole). V rozích rámu jsou čtyři kvadriloby s postavami andělů, kteří nesou pásky s fragmenty textu oblíbené mariánské antifony ze 12. století \"Regina coeli, laetare\", v níž věřící hledali záštitu před morem. Mezi medailony jsou naznačeny drahé kameny, které bývaly součástí děl, určených k uctívání. Obraz původně stál samostatně na oltáři, neboť vzadu je zdoben stříbrnou folií.\n\nDílo pochází z období vrcholu mariánského kultu kolem roku 1400. Představuje jeden ze dvou hlavních typů – Madona drží dítě na pravé straně, pohledy obou postav směřují k divákovi. Lidský původ Ježíše je zdůrazněn jeho nahotou a některými detaily (zaboření prstů matky do pokožky dítěte). Ty mají také význam eucharistický – odkaz na Boží Tělo. Toto pojetí mariánského obrazu bylo rozšířené v době před vypuknutím husitských bouří. \n\n\n\n\n"}
{"id": "1152946", "url": "https://cs.wikipedia.org/wiki?curid=1152946", "title": "Volskové", "text": "Volskové\n\nVolskové nebo Voluskové (lat. \"Volsci\") byl ve starověku italický kmen, který sídlil v jihovýchodní části Latia, v povodí řeky Liri. Z této hornaté krajiny na pomezí Abruzza se patrně stěhovali na západ do nížiny, kde se dostali do konfliktu s Římany. Podle Tita Livia se střetli už s pololegendárním králem Tarquiniem a později ještě několikrát. Kolem roku 300 př. n. l. si Římané Volsky – jako poslední na Apeninském poloostrově – nakonec podrobili a udělili jim status „spojenců“ a římské občanství. \nJedno z těchto střetnutí souvisí s legendárním hrdinou a římským generálem Coriolanem, který získal své čestné \"cognomen\" za to, že roku 493 př. n. l. dobyl volské město Corioli. Když musel z Říma uprchnout, uchýlil se k volskému vůdci Tullovi Aufidiovi do Antia (dnes Anzio) a přesvědčil ho, aby Římu vyhlásil válku. Když oblehli Řím, konsulové vyslali posly se žádostí o mír, kterou Coriolanus odmítl. Coriolanova matka a manželka ho však uprosily a válka tak skončila. Tento příběh je základem pro Shakespearovu tragédii \"Coriolanus\". \n\nMezi volská města patrně patřilo Anzio, Velletri nebo Arpino. Volskové hovořili italickým jazykem, blízkým umbrijštině a vzdálenějším vůči latině, v němž se však zachovalo jen několik krátkých nápisů. \n\n\n\n"}
{"id": "1152948", "url": "https://cs.wikipedia.org/wiki?curid=1152948", "title": "Chápan hnědý", "text": "Chápan hnědý\n\nChápan hnědý (\"Lagothrix flavicauda\") je opice s plně chápavým ocasem, endemit andských pralesů v jihoamerickém Peru. Tento vyhynutím ohrožený druh žije jen v minimálních počtech na roztříštěných a špatně přístupných lokalitách. Je jedním z nejméně prozkoumaných primátů a o jeho životě v přírodě je nedostatek věrohodných informací.\n\nDruh byl prvně popsán podle kožešiny na počátku 19. století Alexandrem von Humboldtem, který tuto opici nikdy živou ani mrtvou nespatřil. Pak byly v roce 1926 nalezeny další tři kožešiny a teprve roku 1974 získali vědci exemplář živé opice k prozkoumání.\n\nChápan hnědý je někdy řazen do nového monotypického rodu \"Oreonax\" pod druhovým jménem \"Oreonax flavicauda\".\n\nTyto opice obývají horské deštné lesy v peruánských Andách v nadmořské výšce 1500 až 2700 m. Vyskytují se roztříštěně, žijí hlavně na východě v oblasti San Martín a na západě v oblasti Amazonas. Obývají primární tropické a subtropické lesy na hornatém, těžce přístupném území s mnoha roklemi a stržemi, vyskytují se nejvíce ve vrchním patře husté pozemní vegetace sahající do výšky 20 až 25 m. Přebývají tam v období sucha mezi březnem a zářím, i v období dešťů od listopadu do února.\n\nChápani hnědí jsou velcí a robustní, mívají tělo včetně hlavy dlouhé od 55 do 70 cm a váží od 5,5 do 11 kg. Jejich plně chápavý ocas, který je vespod lysý, měřívá 60 až 70 cm. Samci a samice se vzhledově téměř neliší, samci mají pouze znatelně delší špičáky. Ve volné přírodě je nesnadné je od sebe odlišit, např. samice mívají klitoris stejně dlouhý jako samci penis.\n\nTmavě červenohnědou srst mají dlouhou a hustou, je to adaptace na vysokohorské chladné prostředí. Obličej mají holý a téměř černý, charakteristické jsou bílé skvrny kolem úst, samci bývají o něco málo tmavší. Pro druh je charakteristický pás žluté srsti na konci ocasu který se vyskytuje jen u dospělců, ti také mají chomáče žlutých chlupů v oblasti okolo genitálií. Končetiny mají poměrně krátké a robustní, čelisti silné a zuby dokážou rozdrtit i silné skořápky ořechů.\n\nJsou to polygamní opice, co dva až tři roky samice mívá po březosti dlouhé asi 225 dnů jen jednoho potomka. Pohlavně dospívají okolo čtyř let.\n\nJsou to opice denní, svůj život tráví na stromech, kde se po větvích pohybují v závěsu za končetiny, tzv. brachiaci, ocas jim slouží k udržováni rovnováhy a kormidlování při skocích. Jejich pohyby jsou pomalé, pouze při vyrušení ukazují svou rychlost a obratnost, dokážou skákat i na vzdálenost 15 m. Za ocas se zavěšují při krmení nebo jen tak.\n\nSdružují se do skupin čítajících od 4 po 15 a více jedinců, velikost skupin souvisí s dostupnosti potravy, v období kdy je jídla dostatek se mohou spojovat. Skupinu tvoří několik samců a samic s potomky, v čele je dominantní samec. Území skupin jsou poměrně velká, za potravou denně urazí velké vzdálenosti. Někdy žijí společně s chápány rodu \"Ateles\".\n\nMají hlučné volání kterým si označují území. Pro bezprostřední sdělení používají pachové signály a vizuálně komunikují pohyby těla, soupeře např. zastrašují i třesením větví.\n\nJsou to hlavně býložravci kteří žerou listy, pupeny, květiny, plody i měkké kořínky popínavých rostlin a lišejníky, mají rádi i kukuřici; v případě možnosti sežerou vejce ptáků, hmyz i malé obratlovce. Na vybraných místech požírají půdu, tím získávají potřebné minerály a látky k detoxikaci.\n\nOblast výskytu byla až do poloviny 20. století prakticky pro lidi nepřístupna. S nástupem těžby dřeva provázané se stavbou silnic a potřebou nové zemědělské půdy pro rozrůstající se obyvatelstvo dochází ke ztrátě jejich přirozeného životního prostředí, včetně fragmentace toho, co ještě z pralesa zbylo. Přirozeným nepřítelem je puma (\"Felis concolor\"), na mizivé početnosti populace se podepsal i nelegální lov místních obyvatel pro maso.\n\nPřirozeně nízká hustota výskytu jedinců, pomalá reprodukční rychlost a omezení geografického rozšiřování znamená citelné zeslabení naděje na přežití tohoto druhu. Přestože peruánská vláda i některé nevládní organizace činí kroky na jeho ochranu, např. se zřizují na území kde žije nové rezervace a byl uveden v příloze I CITES, odhaduje se jejich současný počet na méně než 250 jedinců a má stále klesající trend. Proto je chápan hnědý Mezinárodním svazem ochrany přírody (IUCN) hodnocen jako kriticky ohrožený druh CR.\n\n"}
{"id": "1152952", "url": "https://cs.wikipedia.org/wiki?curid=1152952", "title": "John Meade Falkner", "text": "John Meade Falkner\n\nJohn Meade Falkner (8. května 1858, Manningford, Wiltshire, Anglie – 22. července 1932, Durham, Anglie) byl anglický romanopisec a básník známý především svým dobrodružným románem \"Moonfleet\" (Měsíční Zátoka). Byl také velmi úspěšným podnikatelem v oblasti zbrojního průmyslu.\n\nNarodil se roku 1858 ve vesnici Manningford Bruce spadající do obce Manningford ve Wiltshire v rodině faráře a samotářského učence. Velkou část dětství strávil v Dorchesteru a Weymouthu. Nejprve (v letech 1873-1877) navštěvoval Marlborough College a pak studoval historii na Hertfordské koleji Oxfordské univerzity, kde promoval roku 1882.\nPo ukončení studia krátce působil na škole v Derby a roku 1883 se stal v Newcastlu domácím učitelem v rodině sira Alfreda Nobleho, který řídil firmu Armstrong Whitworth, jednoho z největších výrobců zbraní na světě. Roku 1885 se stal Nobleho osobním tajemníkem a zahájil svou kariéru v jeho firmě. Roku 1888 byl jmenován sekretářem, roku 1901 ředitelem a roku 1915 předsedou správní rady společnosti. Tuto funkci vykonával do roku 1920 a pak byl až do roku 1926 členem představenstva.\n\nVelmi se zajímal o paleografii. Ze svých obchodních cest po celém světě si proto přivážel staré knihy a středověké rukopisy a vytvořil tak cennou sbírku. Díky tomu se stal čestným profesorem na univerzitě v Durhamu, kde žil, a čestným knihovníkem knihovny Durhamské katedrály. Zemřel roku 1932 a je ho poel je uložen v Burfordu, v malém městečku poblíž Oxfordu.\n\nJe autorem tří románů, řady básní a několika knih literatury faktu. Své knihy vydával pod jmínem J. Meade Falkner. Nejznámějším jeho dílem je dobrodružný román \"Moonfleet\" (1898, Měsíční Zátoka), který se stal velmi populární dětskou četbou.\n\n"}
{"id": "1152953", "url": "https://cs.wikipedia.org/wiki?curid=1152953", "title": "Adolf Bohuslav Dostal", "text": "Adolf Bohuslav Dostal\n\nAdolf Bohuslav Dostal (30. prosince 1873 Praha-Veleslavín – srpen 1939 Varšava) byl český básník, divadelní kritik a historik, dramatik, autor fejetonů a pohádek, překladatel a redaktor týdeníku Zlatá Praha.\n\nAdolf Bohuslav byl synem herečky Prozatímního divadla v Praze Marie Horské-Kallmünzerové a továrníka Leopolda Dostala. Po studiích práv se dal na literární dráhu, byl redaktorem časopisu \"Zlatá Praha\". Psal pod pseudonymem Anna Böhmová. Překládal např. H. Manna, E. Rostanda a další autory. Mezi roky 1903–1907 působil jako dramaturg a ředitel činohry Švandova divadla v Praze. Následně přesídlil do Luhačovic, kde si v roce 1910 koupil vilu Valašku. Byl redaktorem luhačovických \"Lázeňských listů\", do kterých přispíval, ale hlavně získával příspěvky od známých osobností. Během první světové války odešel do Polska a přerušil styky s českým prostředím. Ve Varšavě působil v redakci časopisu \"Kultura słowiańska\". Časem získal polskou státní příslušnost a jako důstojník vstoupil do polské armády. Na počátku druhé světové války v září 1939 zahynul při bombardování Varšavy.\n\n"}
{"id": "1152954", "url": "https://cs.wikipedia.org/wiki?curid=1152954", "title": "Mateusz Mak", "text": "Mateusz Mak\n\nMateusz Mak [mateuš mak] (* 14. listopadu 1991, Sucha Beskidzka) je polský fotbalový záložník, od srpna 2015 působící v klubu Piast Gliwice. Je bývalým mládežnickým reprezentantem Polska. Jeho bratr-dvojvaječné dvojčce Michał je fotbalový záložník, který od sezony 2015/16 hraje za Lechia Gdańsk.\n\nSvoji fotbalovou kariéru začal v Babia Góra Sucha Beskidzka. V mládeži dále nastupoval za Wislu Krakow a Stadion Śląski Chorzów. V roce 2009 přestoupil do Ruchu Radzionków, kde hrál 2. nejvyšší soutěž. V zimním přestupovém období ročníku 2011/12 zamířil do GKS Bełchatów, nastupoval zde v Ekstraklase i I lize (druhá liga v Polsku).\n\nV létě 2015, kdy klub sestoupil z Ekstraklasy, uzavřel v srpnu 2015 roční smlouvu s opcí s Piastem Gliwice.\n\nV Ekstraklase za Piast debutoval 25. 9. 2015 v 10. kole proti klubu Śląsk Wrocław (výhra Piastu 2:1), když v 90. minutě vystřídal Sašu Živce. První gól za tým vstřelil v 15. kole (7. listopadu 2015) proti klubu Jagiellonia Białystok (výhra Gliwic 2:0), hráč dal úvodní branku. Druhou svou branku v sezoně dal v utkání proti Górniku Zabrze v 52. minutě, kdy vsítil gól na 2:1 (Piast nakonec prohrál 2:5). Potřetí v ročníku se prosadil v ligovém utkání 24. kola (27. 2. 2016) proti Lechia Gdańsk (prohra Piastu 1:3), prosadil se v 59. minutě. Svůj čtvrý gól v sezoně vsítil proti mužstvu Korona Kielce ve 28. kole, když srovnával na konečných 1:1. Další branky v ročníku docílil 3. 4. 2016 v následujícím kole, ale v 64. minutě pouze mírnil konečnou prohru 1:4 se Zagłębie Lubin. V 1. kole nadstavbové části (celkově 31.) vstřelil proti KS Cracovia ve 42. minutě první gól utkání (střetnutí skončilo remízou 1:1. 24. dubna 2016 v nadstavbové části dal svoji sedmou branku v ročníku proti Lechia Gdańsk (výhra Piastu 3:0), když se v 81. minutě (8 minut po příchodu na hřiště) trefil z pokutového kopu. V květnu 2016 podepsal nový kontakt do konce sezony 2018/19. Celkem v ročníku nastoupil k 26 ligovým střetnutím, ve kterých dal 7 branek. V sezoně 2015/16 s týmem dosáhl historického umístění, když jeho klub skončil na druhé příčce a kvalifikoval se do druhého předkola Evropské ligy UEFA.\n\nS Piastem se představil ve 2. předkole Evropské ligy UEFA, kde klub narazil na švédský tým IFK Göteborg, kterému podlehl 0:3 a remízoval s ním 0:0.\n\nV roce 2012 nastoupil k jednomu zápasu za polskou fotbalovou reprezentaci do 21 let. V utkání se neprosadil.\n\n"}
{"id": "1152956", "url": "https://cs.wikipedia.org/wiki?curid=1152956", "title": "Vondur", "text": "Vondur\n\nVondur (islandsky \"špatný\") byla švédská blackmetalová kapela založená roku 1993 multiinstrumentalistou Tony Särkkou známým pod přezdívkou It, který začal posléze spolupracovat se zpěvákem Jimem Bergerem (vulgo All).\n\nDebutní studiové album s názvem \"Striðsyfirlýsing\" vyšlo v roce 1996 a všechny jeho názvy jsou v islandštině (Striðsyfirlýsing znamená vyhlášení války). V roce 1998 vyšlo EP \"The Galactic Rock'n'Roll Empire\" s coververzemi od kapel Bathory, Judas Priest, Mötley Crüe a od interpreta Elvise Presleyho, dvěma novými skladbami a znovu nahranou písní \"Dreptu allur\" z alba \"Striðsyfirlýsing\" a nově pojmenovanou anglicky \"Kill Everyone\" (v překladu \"zabij každého\").\n\nNázev Vondur je vyveden gotickým písmem charakteristickým pro black metalové kapely. Písmena V a R jsou pojata jako iniciály.\n\n\n\n\n\n\n"}
{"id": "1152958", "url": "https://cs.wikipedia.org/wiki?curid=1152958", "title": "Wyoming Range", "text": "Wyoming Range\n\nWyoming Range je pohoří na západě státu Wyomingu, ve Spojených státech amerických. Pohoří se rozkládá ze severu k jihu podél hranice s Idahem, mezi Sublette County a severní částí Lincoln County.\nJe součástí Skalnatých hor. Nejvyšší horou Wyoming Range je Wyoming Peak (3 463 m).\nPohoří je oblíbené pro turistiku, kempování, rybaření, jízdu na koni a další aktivity. Nejbližší města v okolí jsou \"Big Piney\", \"Marbleton\", \"La Barge\" a \"Kemmerer\".\n\nNa severu na Wyoming Range navazuje pohoří Teton Range, na severovýchodě leží Wind River Range, na východě leží pánev Great Divide Basin a na západě se rozkládá rozsáhlé pohoří Wasatch Range a oblast Snake River Plain.\n"}
{"id": "1152959", "url": "https://cs.wikipedia.org/wiki?curid=1152959", "title": "Gerard Badía", "text": "Gerard Badía\n\nGerard Badía Cortés [džerard badía cortés] (* 18. října 1989, Horta de Sant Joan) je španělský fotbalový záložník, od února 2015 působící v klubu Piast Gliwice. Mimo Španělsko působil na klubové úrovni v Polsku.\n\nSvoji fotbalovou kariéru začal v CD Tortosa, kde prošel všemi mládežnickými kategoriemi. V roce 2007 se propracoval do prvního týmu. Následovalo angažmá v mužstvu CF Gavà, kde hrál v letech 2008-2009. Před sezonou 2009/10 se stal hráčem Realu Murcia Imperial, kde nastupoval za rezervu. Po roce odešel do CD Guadalajara. V srpnu 2013 zamířil do SD Noja.\n\nV zimním přestupovém období ročníku 2013/14 odešel na hostování do polského týmu Piast Gliwice.\n\nV Ekstraklase za Piast debutoval v ligovém utkání 22. kola (17. 2. 2014) proti týmu Wisla Krakow (prohra Piastu 0:1), když v 76. minutě vystřídal Radosłava Muravskiho. Celkem v ročníku odehrál 15 střetnutí, ve kterých se gólově neprosadil.\n\nV létě 2014 do klubu přestoupil. 14. září 2014 v 8. kole vsítil svoji premiérovou branku v sezoně a zároveň za Piast, když ve střetnutí proti klubu Górnik Zabrze dal první gól zápasu (Piast nakonec vyhrál 2:1). Další přesný střelecký zásah si připsal v následujícím kole, když vstřelil na domácí půdě 2. branku svého týmu proti KS Cracovia (výhra Piastu 4:2). Svůj 3. gól v ročníku vsítil v utkání 21. kola proti GKS Bełchatów (výhra Piastu 3:1), dal v 59. minutě rozhodující branku na 2:1. Poté se prosadil o dva týdny později v zápase proti Górniku Zabrze (remíza 2:2), vsítil první branku Piastu. Sezonu zakončil s 31 střetnutími, v nichž dal 4 branky.\n\nNa premiérový gól v ročníku si musel počkat až do 17. kola hraného 27. 11. 2015. Hráč šel na hříště v utkání proti Ruchu Chorzów v 83. minutě a o dvě minuty později vsítil 3. branku svého mužstva a Piast zvítězil 3:0. Druhé své branky v sezoně docílil ve střetnutí proti klubu Legia Varšava (remíza 1:1), v 79. minutě vyrovanal stav zápasu. Celkem v ročníku 2015/16 odehrál 30 zápasů, dal v nich 2 góly. V sezoně s týmem dosáhl historického umístění, když jeho klub skončil na druhé příčce a kvalifikoval se do druhého předkola Evropské ligy UEFA.\n\nS Piastem se představil ve 2. předkole Evropské ligy UEFA, kde klub narazil na švédský tým IFK Göteborg, kterému podlehl 0:3 (v tomto utkání Gerard nenastoupil) a remízoval s ním 0:0.\n\n"}
{"id": "1152962", "url": "https://cs.wikipedia.org/wiki?curid=1152962", "title": "Evangelický kostel (Zlín)", "text": "Evangelický kostel (Zlín)\n\nEvangelický kostel ve Zlíně byl vystavěn v meziválečném období podle plánů architekta Vladimíra Karfíka, spjatého s firmou Baťa. Slavnostně otevřen byl na Velikonoční pondělí 29. března 1937. Nachází se na křižovatce Štefánikovy a Slovenské ulice.\n\nVýkopové práce byly zahájeny 17. července 1936. Kostel byl vybudován za výrazné podpory firmy Baťa – českobratrskému sboru věnovala polovinu ceny pozemku a stavbu fary realizovala na vlastní náklady. Nejvyšší částku věnoval Jan Antonín Baťa, a to pět tisíc korun.\n\nZa stavbu byl odpovědný zlínský stavitel Josef Winkler. Zlínští evangelíci se nakonec kvůli snížení výdajů rozhodli upustit od koupě dvou zvonů, takže věž zvonice nikdy nesloužila svému hlavnímu účelu. To se změnilo na podzim roku 2016, kdy byly do kostela zakoupen zvon.\nKonečná cena stavby včetně zařízení dosáhla 403 tisíc korun.\n\nZačátkem 70. let kostel doplnily varhany z krnovské firmy Rieger–Kloss.\n\nV době komunistického režimu v kostele působilo až pět nekatolických církví – kromě Českobratrské církve evangelické to byla Církev československá husitská, Církev bratrská, Adventisté sedmého dne a Bratrská jednota baptistů. I v současnosti (2015) kostel využívá k bohoslužbám mimo ČCE také Církev bratrská a Církev československá husitská.\n"}
{"id": "1152963", "url": "https://cs.wikipedia.org/wiki?curid=1152963", "title": "Tomasz Mokwa", "text": "Tomasz Mokwa\n\nTomasz Mokwa [tomaš mokwa] (* 10. února 1993, Słupsk) je polský fotbalový obránce či záložník, od července 2014 působící v klubu Piast Gliwice.\n\nSvoji fotbalovou kariéru začal v týmu Canal+ Słupsk, odkud v průběhu mládeže zamířil nejprve do Jantaru Ustka a poté do mužstva Arka Gdynia. V roce 2010 se propracoval do seniorské kategorie, kde nastupoval za A-tým i rezervu. V srpnu 2012 přestoupil do Calisie Kalisz, odkud po roce zamířil do klubu Flota Świnoujście.\n\nPřed sezonou 2014/15 odešel do Piastu Gliwice.\n\nV Ekstraklase za Piast debutoval v ligovém utkání 18. kola (7. prosince 2014) proti mužstvu Lechia Gdańsk (prohra Piastu 1:3), odehrál celý zápas. Celkem v sezoně odehrál 13 střetnutí, ve kterých se gólově neprosadil.\n\nPremiérový svůj gól za Piast a zároveň svůj první v ročníku vstřelil v 81. minutě v zápase proti mužstvu Termalica Bruk-Bet Nieciecza, když zvyšoval na konečných 5:3. V ročníku 2015/16 dal jednu branku ve 20 střetnutích. V sezoně s týmem dosáhl historického umístění, když jeho klub skončil na druhé příčce a kvalifikoval se do druhého předkola Evropské ligy UEFA.\n\nS Piastem se představil ve 2. předkole Evropské ligy UEFA, kde klub narazil na švédský tým IFK Göteborg, kterému podlehl 0:3 a remízoval s ním 0:0.\n\nAktuální k 28. květnu 2016\n\n"}
{"id": "1152964", "url": "https://cs.wikipedia.org/wiki?curid=1152964", "title": "Viadukt Podtureň", "text": "Viadukt Podtureň\n\nViadukt Podtureň s délkou 1 035 metrů je jedním z nejdelších silničních mostů na Slovensku. Nachází se na dálnici D1 na úseku Liptovský Ján - Liptovský Hrádok.\n\nViadukt je postaven 12 metrů nad terénem, přemosťuje údolí řeky Váh a prochází přes obec Podtureň, podle které dostal i svůj název. Volná šířka viaduktu je 13,12 metru. Výstavba probíhala v letech 1977-1983, otevřen byl v prosinci 1983.\n\n"}
{"id": "1152965", "url": "https://cs.wikipedia.org/wiki?curid=1152965", "title": "Masakr v Kremničce", "text": "Masakr v Kremničce\n\nMasakr v Kremničce byla série masových poprav, které od 5. listopadu 1944 do 17. března 1945 spáchala německá nacistická jednotka \"Einsatzkommando 14\" ve spolupráci se slovenskými Pohotovostními oddíly Hlinkovy gardy v Kremničce u Banské Bystrici. Po těchto vraždách bylo v masových hrobech nalezeno celkem 747 obětí, což činí tuto událost největším doloženým válečným zločinem spáchaným na území Slovenska.\n\nPo potlačení Slovenského národního povstání německou armádou a po dobytí Banské Bystrice 27. října 1944 začaly nacistické okupační síly shromažďovat ve věznici Krajského soudu v Banské Bystrici nejen mnoho zajatých povstaleckých vojáků a partyzánů, ale i civilistů obviňovaných z podpory povstání. Dále zde byli rasově pronásledovaní lidé, pocházející především z Banské Bystrice a okolí. Na začátku listopadu byla již věznice nadmíru přeplněná, protože v ní bylo shromážděno přes 2500 vězňů a jejich počet dále narůstal. Hlavně kvůli tomu, ale také v souvislosti s tzv. řešením židovské otázky vydal velitel německých bezpečnostních orgánů v Banské Bystrici \"SS-Obersturmführer\" Kurt Deffner, společně se zástupcem vlády Slovenského státu v Banské Bystrici dr. Jánem Ďurčanským (bratr Ferdinanda Ďurčanského) a pověřencem Hlinkovy gardy pro Pohronskou župu Vojtechem Kosovským, rozkaz k jejich postupné likvidaci. Výkonem této akce byla pověřena speciální německá jednotka \"Einsatzkommando 14\" pod přímým Deffnerovým velením a 5. rota POHG pod velením Jozefa Nemsily, kterou tvořilo asi 150 Slováků pocházejících z různých částí Slovenska. Na přípravách vraždění se podíleli i členové německé \"Sicherheitspolizei\" (SIPO), bezpečnostní služby \"Sicherheitsdienst\" (SD) a gestapa. Za místo poprav byla vybrána malá oblast jižně od obce Kremnička, kde se nacházely protitankové příkopy vykopané během povstání pro obranu Banské Bystrice.\n\nK první masové popravě zde došlo 5. listopadu 1944, kdy byla brzy ráno oblast v okolí Kremničky nacistickými silami uzavřena a místním civilistům byl udělen zákaz vycházení. V přísném utajení sem začaly být černými autobusy a nákladními auty sváženy desítky vězňů z banskobystrické věznice. Oběti byly nejprve nacisty okradeny o osobní majetek a pak po cca desetičlenných skupinách přiváděny k okraji protitankových příkopů, kde byla většina z nich zastřelena z bezprostřední blízkosti do týla. Na vraždách se přímo podíleli nejen Němci z \"Einsatzkommanda 14\", ale i mnozí slovenští příslušníci POHG, kteří měli původně jen zajišťovat prostor v okolí poprav a kteří dostávali po každé z těchto akcí na tu dobu nemalou výplatu ve výši 300 až 500 korun a mohli si nechat i osobní majetek zavražděných osob. Celkem bylo v tento den zavražděno 108 lidí, včetně žen a dětí. O cynické snaze nacistů oficiálně utajit tyto zločiny svědčí i to, že v písemných záznamech o vězních byla v den jejich popravy poznámka o jejich propuštění z věznice. \n\nK druhé masové popravě v podobné režii zde došlo 20. listopadu. K třetímu, největšímu masovému vraždění došlo 12. prosince, kdy bylo najednou zavražděno asi 300 lidí. K dalším velkým popravám došlo ještě 19. prosince (93 obětí) a 5. ledna 1945 (109 obětí). Ačkoli následně bylo kvůli přeplnění příkopů mrtvými těly místo masových poprav banskobystrických vězňů přesunuto hlavně do vápenky v Nemecké (v současnosti Památník a pamětní místo Slovenského národního povstání v Nemecké), v Kremničce docházelo k menším popravám i později, konkrétně 20. ledna, 19. února, 5. a naposledy 17. března, těsně před osvobozením.\n\nPřestože se nacisté snažili před veřejností o důsledné utajování vyhlazovacích akci v Kremničce, nemohli je utajit před místními obyvateli a tak se již krátce po osvobození začalo s odkrýváním masových hrobů. Celkově se v šesti masových hrobech našlo až 747 obětí, což činí masakr v Kremničce prokazatelně největším válečným zločinem spáchaným na Slovensku. Ačkoli ve vápence v Nemecké horní odhady počtu zavražděných převyšují 900, toto číslo nelze prokazatelně doložit. Z obětí v Kremničce bylo až 211 žen a 58 dětí ve věku do 14 let, přičemž nejmladší obětí byl jen šestitýdenní chlapeček. Po exhumaci se zjistilo, že většina z dětských obětí nezemřela kvůli střelným poraněním, ale kvůli udušení, nedá se tedy vyloučit, že děti nacisté a příslušníci POHG zadusili přímo, nebo se udusily v hrobě pod těly ostatních obětí. Většina dospělých obětí zemřela na následky střelných poranění hlavy, případně kvůli vícenásobným střelným zraněním zasahujícím životně důležité orgány, mnohé z obětí také jevily známky těžkého mučení. \n\nNejvětší část obětí v Kremničce tvořili obyvatelé židovského původu, kterých se našlo v masových hrobech více než 450. Kromě nich tu byly zavražděny i desítky slovenských civilistů podezřelých z účasti v SNP nebo v jeho podpoře, jakož i mnoho Romů, povstaleckých vojáků a partyzánů, včetně mnoha zahraničních, také část sestřelených příslušníků britských i amerických leteckých sil. Mezi oběťmi bylo i několik významných osobností veřejného života, jako např. literární historička Alžbeta Göllnerová-Gwerková, nebo lékařka Alžbeta Ferencová, která navíc byla během popravy ve vysokém stupni těhotenství. Smrt zde našla i známá židovská protifašistická bojovnice Chaviva Reiková.\n\nAčkoliv snaha nacistů o utajení zločinu v Kremničce byla neúspěšná, krátce po válce se postarala alespoň o ztížení potrestání mnoha viníků masakru. Pro nedostatek důkazů totiž bylo přerušeno stíhání mnoha členů POHG, případně ani nezačalo kvůli nemožnosti identifikování pachatelů. Pokud byli nějací členové POHG odsouzeni retribučními soudy, tak v drtivé většině dostali jen nevelké tresty odnětí svobody. Kvůli nedostatku informací se v té době mělo v převážné míře za to, že při velkých nacistických masakrech na Slovensku vraždili téměř výhradně Němci. Až nové skutečnosti vedly v roce 1958 v Banské Bystrici k zahájení velkého procesu s více členy POHG. Během procesu vyšly najevo mnohé detailní informace o masakrech v Kremničce a Nemecké a na jeho konci bylo v dubnu 1958 v souvislosti s Kremničkou jedenáct obviněných členů 5. polní roty POHG odsouzeno k vysokým trestům odnětí svobody v trvání od 13 do 25 let. Jeden z obžalovaných, zástupce velitele Jozefa Nemsily Ľudovít Laco byl odsouzen k trestu smrti, který byl proveden 14. července 1958. Samotný J. Nemsila uprchl v roce 1950 do Kanady, kde zemřel nepotrestán v roce 1997. Ještě před koncem války do zahraničí utekli i hlavní slovenští spoluorganizátoři zločinu Vojtech Kosovský a Ján Ďurčanský.\n\nPřestože část z identifikovaných obětí byla svými rodinami přemístěna a pohřbena jinde, kolem 400 obětí, které nebylo možné identifikovat, nebo se nenašli žádní žijící příbuzní, zůstalo pohřbených v Kremničce. Na místě jejich masového hrobu byl v roce 1949 postaven velký \"Památník obětem fašismu\" (nazývaný i \"Památník SNP\"). Jeho autorem byl významný slovenský architekt Dušan Jurkovič, který ho jako své poslední dílo navrhl v roce 1947, ale jeho odhalení se již nedožil. V roce 1963 byl památník vyhlášen národní kulturní památkou. K památníku byl v roce 1995 připojen i památník zavražděným židovským obyvatelům, symbolický svícen, zvaný menora. Jeho autorem je slovensko-izraelský architekt Juraj Arieh Fatran.\n\n\n"}
{"id": "1152967", "url": "https://cs.wikipedia.org/wiki?curid=1152967", "title": "Patryk Dziczek", "text": "Patryk Dziczek\n\nPatryk Dziczek (* 25. února 1998, Gliwice) je polský fotbalový záložník či obránce, od roku 2014 působící v klubu Piast Gliwice. Je mládežnickým reprezentantem Polska.\n\nSvoji fotbalovou kariéru začal v Piastu Gliwice, kde prošel všemi mládežnickými kategoriemi mužstva. V zimním přestupovém období sezony 2013/14 se propracoval do prvního týmu. V Ekstraklase za Piast debutoval v ligovém utkání 37. kola (5. 6. 2015) proti KS Cracovia (prohra Gliwic 0:3), odehrál 45 minut.\n\n"}
{"id": "1152970", "url": "https://cs.wikipedia.org/wiki?curid=1152970", "title": "Kornel Osyra", "text": "Kornel Osyra\n\nKornel Osyra (* 7. února 1993, Brzeg Dolny) je polský fotbalový obránce, od 2017 působící v klubu Miedź Legnica. Je bývalým mládežnickým reprezentantem Polska.\n\nSvoji fotbalovou kariéru začal v týmu KP Brzeg Dolny, odkud v průběhu mládeže zamířil do Zagłębie Lubin. V mužstvu působil v rezervě i prvním týmu.\n\nPřed sezonou 2012/13 přestoupil do Piastu Gliwice.\n\nV Gliwicích působil pouze v jarní části sezony, protože na podzim hostoval v týmu Gryf Wejherowo. V Ekstraklase si za Piast odbyl premiéru 2. 3. 2013 v 17. kole proti Zagłębie Lubin, tedy týmu odkud do mužstva přišel. Zápas skončil remízou 1:1, hráč přišel na hřiště v 85. minutě, když vystřídal Radoslava Murawskiho. Jednalo se o jeho jediný start v sezoně.\n\nV ročníku odehrál za mužstvo celkem 6 ligových střetnutí, ve kterých se gólově neprosadil.\n\nPo úvodních třech kolech, které strávil na lavičce náhradníku, se usadil v sestavě týmu. Ve 29. kole proti mužstvu Podbeskidzie Bielsko-Biała (výhra Piastu 3:0) vstřelil navíc svůj první gól v ročníku a zároveň premiérový v dresu Piastu, když 87. minutě zvyšoval na 2:0. Celkem v ročníku nastoupil do 33 střetnutí a dal jednu branku.\n\n29. srpna 2015 vstřelil v zápase 7. kola proti Górniku Łęczna druhý gól svého týmu (zápas skončil výhrou Piastu 3:0). 15. října 2015 podepsal s mužstvem nový kontrakt na dva a půl roku. Svou druhou branku v sezoně vsítil v utkání proti týmu Jagiellonia Białystok (výhra Piastu 2:0), v 64. minutě uzavřel skóre zápasu. Dalšího střeleckého zásahu se dočkal v následujícím 16. kole, když v utkání proti mužstvu Termalica Bruk-Bet Nieciecza (výhra Piastu 3:5) v 6. minutě vsítil první branku utkání. Na jaře 2016 kvůli zranění prakticky nenastupoval. Celkem v ročníku odehrál 21 utkání, dal v nich 3 góly. V sezoně s týmem dosáhl historického umístění, když jeho klub skončil na druhé příčce a kvalifikoval se do druhého předkola Evropské ligy UEFA.\n\nV létě 2012 byl poslán na hostování do mužstva Gryf Wejherowo. V týmu působil půl roku. Během této doby nastoupil k 6 zápasům, v nichž se střelecky neprosadil.\n\nPřed sezonou 2016/17 odešel kvůli \"přetlaku\" na postu stopera (středního obránce) na roční hostování do týmu Termalica Bruk-Bet Nieciecza.\n\nAktuální k 28. květnu 2016\n\nKornel je bývalým mládežnickým reprezentantem. Postupně nastupoval do polské výběry do 16, 17, 18 a 19 let.\n\n"}
{"id": "1152971", "url": "https://cs.wikipedia.org/wiki?curid=1152971", "title": "Ulicko", "text": "Ulicko\n\nUlicko (do roku 1945 ', popř. ') je osada na jihozápadě Polska v těsné blízkosti státních hranic s Českou republikou. Je součástí lázeňského sídla Czerniawa-Zdrój, spolu s nímž náleží k městu Świeradów-Zdrój v okrese Lubań v Dolnoslezském vojvodství, historicky v Horní Lužice. \n\nUlicko leží v údolí potoka Łużyca na jihovýchodním úpatí hraničního Andělského vrchu (\"Schöbicht\", 572 m n. m.), který je nejvyšším vrcholem Frýdlantské pahorkatiny, a masivu jizerskohorského Smrku (\"Tafelfichte\", 1124 m n. m.), resp. jeho polského vrcholu Smrek a bočních vrcholů tohoto masivu, jimiž jsou např. Rapická hora či Czerniawska Kopa. Procházejí tudy polské silnice číslo 358 a 361, které přechází na hraničním přechodu do Čech. Zde pokračují jako silnice II/291 směrem k Novému Městu pod Smrkem a Frýdlantu. Osadou prochází zeleně značená turistická stezka ze Świeradowa-Zdroje přes Czerniawu-Zdrój, Jizeský stoh a Smrek do Pobiedné, Świecia a Leśné. Nedaleko od zástavby osady, v lesích na Andělském vrchu, vedou cyklistické trasy Singltreku pod Smrkem.\n\nOsada vznikla v r. 1669 na panství rodu Gersdorfů pro nekatolické exulanty z Čech. Ti si zde vystavěli první domy o několik let později, v r. 1672. Jejich hlavním střediskem bylo přibližně v téže době založené městečko Pobiedna (\"Meffersdorf\" n. \"Wigandsthal\"), které je dnes vesnicí bezprostředně sousedící s Ulickem, avšak patřící již do území obce (gminy) Leśna. Na počátku 19. století patřila osada hraběti Victoru Amadeu Rothenburgovi. V r. 1825 čítala 22 domů.\n\n\n"}
{"id": "1152972", "url": "https://cs.wikipedia.org/wiki?curid=1152972", "title": "LGBT práva na Aljašce", "text": "LGBT práva na Aljašce\n\nLesby, gayové, bisexuálové a transsexuálové (LGBT) se v americkém státě Aljaška setkávají s některými právními komplikacemi neznámými pro většinové spoluobčany. Stejnopohlavní sexuální aktivita je legální celostátně. Manželství je pro páry stejného pohlaví přístupné po rozsudku Federálního okresního soudu z 12. října 2014 shledávajícího dodatek Ústavy státu Aljaška zakazující stejnopohlavní manželství.\n\nAljaška zrušila zákony proti sodomii v roce 1980.\n\nStejnopohlavní manželství je na území Aljašky legální po rozsudku Federálního okresního soudu z 12. října 2014.\n\nNa Aljašce je přístupná individuální adopce bez jakéhokoliv zohledňování sexuální orientace žadatele. Okresní soudy v několika případech povolili adopci gay a lesbickými páry, a to i v případech kdy bylo takové rozhodnutí snadno napadnutelné.\n\n\n"}
{"id": "1152973", "url": "https://cs.wikipedia.org/wiki?curid=1152973", "title": "Masakr v Kľakovské dolině", "text": "Masakr v Kľakovské dolině\n\nMasakr v Kľakovské dolině (jiné názvy: masakr v Ostrém Grúni a Kľaku, Krvavá neděle) se odehrál 21. ledna 1945. Německé ozbrojené složky ve spolupráci se slovenskými kolaboranty při něm zavraždily celkem 148 obyvatel obcí Ostrý Grúň a Kľak a obě obce byly následně vypáleny. Tyto události jsou ačkoli ne do množství obětí, ale způsobem provedení považovány za nejbrutálnější válečný zločin spáchaný na území Slovenska.\n\nPo potlačení Slovenského národního povstání nabyl slovenský protifašistický ozbrojený odpor charakter partyzánského způsobu boje a jeho ohniska se přesunuly hlavně do podhorských oblastí středního a východního Slovenska. Vícero podhorských obcí se stalo významnými opěrnými body partyzánského hnutí a jejich obyvatelé poskytovali partyzánům rozsáhlou podporu, za což se však často stávali cílem represí ze strany nacistů. Podobně to bylo i v pohoří Vtáčnik, kde se hlavními spřízněnými centry partyzánů staly vesnice v horní části Kľakovské doliny, přičemž šlo především o obce Ostrý Grúň a Kľak. O této činnosti se hlavně na základě informací slovenských kolaborantů v polovině ledna 1945 dozvěděly německé zpravodajské služby. Následně na to začal štáb speciální německo-slovenské protipartyzánské jednotky \"Edelweiss\" se sídlem v Kremnici připravovat proti těmto vesnicím exemplární trestnou výpravu, která měla být výstrahou pro všechny partyzány a civilní obyvatelstvo, které jim pomáhalo. \n\nUž 18. ledna byla v rámci přípravy trestné akce vyslána do vesnice Kľak malá průzkumná četa jednotky \"Edelweiss\". Na cestě pod obcí došlo k malému ozbrojenému střetu s partyzány, z nichž bylo několik zraněných a jeden zahynul. Němci sice neutrpěli žádné ztráty, po boji se však z údolí stáhli s vědomím, že se potvrdily jejich informace o přítomnosti partyzánů v oblasti a že se vrátí při následné připravované vražedné akci.\n\nNa plánovaný přepad se připravila kompletní jednotka \"Edelweiss\" o počtu téměř 300 mužů, přičemž jejími hlavními veliteli byli \"SS-Sturmbannführer\" Erwein von Thun-Hohenstein a slovenský kolaborant kpt. Ladislav Nižňanský. Kromě nich se přepadu zúčastnila i malá pomocná jednotka Waffen-SS s obrněnými transportéry a samohybnými děly a téměř stočlenný oddíl \"Heimatschutzu\" – německé domobrany, který se skládal z německých obyvatel blízkých vesnic Píla a Veľké Pole, které patřily k tzv. \"Hauerlandu\". Většina obyvatel těchto vesnic byla německé národnosti a s nacistickými ozbrojenými složkami už dříve zcela otevřeně kolaborovala, přičemž sami už dříve vyzývali k výpadu proti partyzánským vesnicím v Kľakovské dolině.\n\nŠtáby partyzánských jednotek se o plánovaném přepadu obcí dozvěděly v sobotu večer 20. ledna. Nevěděly však, že \"Edelweiss\" plánuje vyhlazovací operaci a pro krátkost času tak nedokázaly učinit všechna opatření, aby neohrozily obyvatele. Ústupem do hor se partyzáni rozhodli nepostavit se na odpor početné a dobře vyzbrojené přesile a vyhnout se bojům přímo v vesnicích v mylné víře, že tím nevystaví obyvatele obcí nebezpečí.\n\nV neděli 21. ledna brzy ráno se nacisté na nákladních autech a obrněných transportérech přesunuli na shromaždiště za vesnicí Hrabičov, odkud se začali přesouvat k sousednímu Ostrému Grúni. Část jednotky \"Edelweiss\" spolu s oddíly \"Heimatschutzu\" nejprve od lesů obklíčila vesnici, aby z ní nikdo nemohl uniknout, zbytek jednotky následně postupoval přímo do ní. Němci začali v Ostrém Grúni přepadávat jeden dům za druhým a vyhánět z nich civilní obyvatelstvo, které začali shromažďovat na dvoře místního obyvatele Izidora Debnára. Ten patřil spolu se svou rodinou k prvním obětem masakru, který následoval. U Debnára v domě, v pokoji, v kuchyni a na dvoře nacisté povraždili celkem 64 nevinných civilistů, včetně 26 žen a 12 dětí, přičemž nejmladší oběť měla pouze 14 měsíců. Masakr přežilo pouze devět obyvatel obce. Dům s oběťmi pachatelé podpálili a začali se přesouvat k obci Kľak.\n\nNejprve vstoupili do dolní části vesnice, zvané Nový Kľak. Tady už nezačali obyvatele shromažďovat na jednom místě, ale stříleli je tam, kde je zastihli – na ulicích, dvorech, či přímo v domovech. V Novém Kľaku tak byli vyvražděni s výjimkou jediného člověka, který se zraněními přežil, všichni obyvatelé, celkově 84 lidí, včetně 16 žen a 36 dětí. Nejmladšími oběťmi byly dvě troj a pětiměsíční nemluvňata. Mezi první oběti masakru v Novém Kľaku patřila rodina Kotrlová. V jejich domě, který se nacházel na začátku vesnice, byla zavražděna Karolína Kotrlová, její všech šest dětí a tříměsíční vnučka. Ve výše položené části obce, v Horním Kľaku, se nacisté rozhodli shromáždit zbývající obyvatele na volném prostranství před místní školou a kaplí a hromadně je popravit kulomety. Ještě před tím našli v jednom z domů mladého zraněného partyzána, jehož vyvlekli ven a před očima vyděšených obyvatel ho brutálně mučili a nakonec zavraždili. Brutálně zavražděni byli i dva další partyzáni (včetně partyzánského komisaře Jána Jakaba), kteří se kvůli zraněním utrpěným při přestřelce z 18. ledna nemohli stáhnout do hor a zůstali ukrytí ve vesnici. Následně se Němci chystali postřílet i zbývající obyvatele Kľaku, když přijela do obce motospojka, která doručila veliteli trestné výpravy telegram. Po převzetí a přečtení telegramu nacisté upustili od dalšího vraždění, obyvatele rozehnali a Kľak následně vyrabovali a kompletně vypálili. Není přesně známo, co stálo v dotyčném telegramu a proč nacisté vraždění ukončili, ale předpokládá se, že zprávy o brutálních masakrech v Kľakovské dolině se začaly rychle šířit mezi veřejností po celém Slovensku a německé velení se obávalo, že by se celá věc mohla obrátit proti nim.\n\nNásledující den po masakrech a vyhnání přeživších obyvatel se nacisté rozhodli celou Kľakovskou dolinu uzavřít, přičemž obyvatelům doliny v níže položených vesnicích Hrabičov, Prochoť a Župkov se přikázali vystěhovat. 24. ledna vtrhli do už vylidněné Kľakovské doliny opět a všechny zmíněné vesnice vypálili, přičemž se vrátili i do Ostrého Grúně, kde vypálili zbylých 112 obytných domů, jakož i všechny samoty a seníky zbývající v údolí. Až do osvobození měli všichni civilisté do celého údolí zakázán vstup.\n\nCelkově si nacistický masakr ze dne 21. ledna 1945 vyžádal v vesnicích Ostrý Grúň a Kľak 148 civilních obětí, z toho 48 dětí ve věku do 18 let. Při akci byli v Kľaku zavražděni i zmiňovaní tři partyzáni. Celkem bylo vypáleno 132 obytných domů a hospodářských stavení v Kľaku, v Ostrém Grúni bylo zcela zničeno 112 a částečně pět obytných domů, 78 hospodářských stavení bylo vypáleno zcela a 22 částečně. Přestože zničené vesnice byly několik měsíců vylidněné, po válce začaly být obnovovány a velká část přeživších obyvatel se do nich vrátila. \n\nMnozí členové jednotky \"Edelweiss\" se na konci války pokusili uprchnout na západ s cílem vzdát se Američanům, většina ale nakonec skončila v sovětském zajetí, včetně jejího ústředního velitele a podle všeho hlavního odpovědného za masakr v Kľakovské dolině – E. von Thun-Hohensteina. Ten byl 18. ledna 1946 sovětským vojenským soudem odsouzen k smrti a následně 12. února popraven zastřelením. Velitel stodvacetičlenného slovenského oddílu \"Edelweiss\" Ladislav Nižňanský uprchl do zahraničí a v roce 1962 byl Krajským soudem v Banské Bystrici v nepřítomnosti odsouzen k trestu smrti. V tomto procesu bylo souzeno i 13 dalších členů slovenské části oddílu \"Edelweiss\", ti dostali trest odnětí svobody v trvání od pěti do patnácti let. Jak se později zjistilo, L. Nižňanský žil v Německu a slovenské úřady začaly vyvíjet snahu o jeho vydání. Přestože byl 16. ledna 2004 německými úřady zadržen, mnichovský Zemský soud ho 19. prosince 2005 zprostil viny s tím, že jeho aktivní účast na masakrech již nelze dokázat . Nižňanský tak zemřel nepotrestán 23. prosince 2011.\n\nObyvatelstvo německé národnosti obcí Píla a Veľké Pole, jehož příslušníci napomáhali při masakru v Kľakovské dolině, bylo v rámci Benešových dekretů po válce vysídleno do Německa. Do těchto obcí byla následně přesídlena část obyvatel vesnic z Kľakovské doliny, kterým byla zničena obydlí a majetek během nacistických represí.\n\n"}
{"id": "1152976", "url": "https://cs.wikipedia.org/wiki?curid=1152976", "title": "SK Dolní Bojanovice", "text": "SK Dolní Bojanovice\n\nSK Dolní Bojanovice (celým názvem: Sportovní klub Dolní Bojanovice) je český fotbalový klub, který sídlí v Dolních Bojanovicích na Hodonínsku v Jihomoravském kraji. Pod tímto názvem byl založen roku 1932. Od sezony 2015/16 hraje Okresní přebor Hodonínska (8. nejvyšší soutěž).\n\nNejvětším úspěchem klubu je dvousezonní účast v nejvyšší župní soutěži. V sezoně 1997/98 se umístil na 10. místě Středomoravského župního přeboru. Po sezoně klub na vlastní žádost přešel do Jihomoravské župy, v ročníku 1998/99 hrál nejvyšší jihomoravskou soutěž, z níž však sestoupil a dále pokračoval v nižších soutěžích Jihomoravské župy (od 2002/03 Jihomoravského kraje).\n\n\nSportovní klub v Dolních Bojanovicích založili roku 1932 majitel autodopravy František Ištvánek a obchodník smíšeným zbožím Josef Peška. Prvními funkcionáři SK byli krom zakladatelů také učitelé Rudolf Mikuš a František Pořízek, majitel mlýna Jan Filipovič, mlýnský stárek Karel Filipovič a dělník Jan Viktorin.\n\nPrvní přátelské utkání bylo sehráno v Mutěnicích, druhé opět s Mutěnicemi na domácím hřišti.\n\nPrvními soky v soutěžních kláních byly kluby SK Mutěnice, DSK Lužice, SK Hovorany, SK Strážnice, SK Moravská Nová Ves, SK Kostice, SK Týnec, SK Rakvice, SK Mikulčice, SK Rohatec, VSK Velké Pavlovice, SK Blučina, SK Hustopeče, SK Židlochovice, SK Tvrdonice, SK Krumvíř, SK Klobouky u Brna či Orel Veselí nad Moravou.\n\nNa konci 30. let 20. století byl hráč – pravé křídlo Dolních Bojanovic, tehdy ještě dorostenec – František Esterka nominován do dorosteneckého reprezentačního mužstva Moravy, které porazilo Čechy 2:1, přičemž tento hráč dal vítěznou branku utkání.\n\nV této době měl klub značné finanční potíže, po pohnutých událostech v Mnichově na podzim roku 1938 a následné německé okupaci Čech, Moravy a Slezska došlo k zastavení sportovní činnosti klubu.\n\nNěmecké okupační úřady vyvíjely nátlak na organizační začlenění kroužku pod „Kuratorium mládeže“, kterému se dostávalo v tehdejším protektorátu značné podpory, ale žadatelé trvali na činnosti v českém sportovním kroužku. Na obnovení činnosti sportovního kroužku se podíleli pozdější členové výboru Jar. Krejčí, P. Komosný, J. Viktorin, P. Herka, J. Veselý, R. Turek, Fr. Kůrečka ml. a ostatní příznivci sportu v Dolních Bojanovicích.\n\nZajištění chodu kroužku si vyžádalo nemalé oběti, protože v období II. světové války bylo velmi obtížné opatřit nezbytnou sportovní výstroj. Několik párů kopaček zůstalo po zaniklém sportovním klubu, něco bylo zakoupeno z darů dolnobojanovických občanů a příznivců sportu. Přísně přídělový systém hospodaření ztěžoval hráčům i funkcionářům opatřit nezbytné sportovní vybavení, nakonec bylo nutno přistoupit k nákupu sportovních potřeb za potraviny.\n\nObnovené mužstvo bylo sestaveno ze starších (např. František Esterka) i mladších hráčů. Mužstvo si vedlo zdatně a úspěšně se zapojilo do mistrovské soutěže. V ročníku 1947/48 bylo v osmičlenné skupině: Moravská Nová Ves, Šardice, Svatobořice, Krumvíř, Mikulčice, Milotice, Čejč a Dolní Bojanovice. Oddíl tuto soutěž vyhrál a po sehrání kvalifikačního utkání postoupil poprvé v historii do I. B třídy. Po podzimu 1948 bylo rozhodnuto o přechodu na hrací systém jaro–podzim (dle sovětského vzoru), mužstvo získalo v 10 soutěžních zápasech na podzim 1948 celkově 16 bodů při skóre 36:23, čímž si zachovalo příslušnost v krajské soutěži I. třídy, jelikož I. A třída i I. B třída byly od sezony 1949 zrušeny a byla vytvořena pouze krajská I. třída.\n\nV I. třídě byli soupeři \"„bojanovských“\" mužstva Rohatce, Hodonína, Hluku, Vlčnova, Březolup, Uherského Hradiště, Uherského Brodu, Veselí nad Moravou, Bzence, Kyjova, Dolního Němčí, Mařatic či Ostrožské Nové Vsi.\n\nV roce 1951 se začal budovat kolektiv, který byl doplňován talentovanými dorostenci. V sezoně 1956 dokázalo mužstvo podruhé v historii vybojovat postup do I. B třídy. Vítězné mužstvo několikrát úspěšně reprezentovalo Hodonínsko proti ostatním okresním celkům. Ve dvojzápase se Sokolem Lanžhot, který v ročníku 1956 sestoupil ze II. ligy, byli horší jen o jednu branku. V úvodním zápase v Hruškách na Břeclavsku vyhráli lanžhotští 4:2, odvetu v Prušánkách vyhráli dolnobojanovičtí 6:5. V I. B třídě mužstvo setrvalo pouze 1 sezonu (1957/58).\n\nNa podzim 1958 mužstvo útočilo na přední místa v Okresním přeboru Hodonínska, na jaře 1959 obsadilo kýžené 1. místo v soutěži a zajistilo si tak historicky 3. postup do I. B třídy.\n\nRoku 1959 byla založena kronika sportovního klubu, kterou vedl J. Makudera. Zaznamenával průběh každého utkání včetně sestav jednotlivých mužstev. Kapitánskou knihu vedl od roku 1962 L. Kříž.\n\nNa jaře 1960 mužstvo doplatilo na reorganizaci soutěží a sestoupilo z I. B třídy, přestože se umístilo na 7. místě z 12 účastníků.\n\nVítězstvím v Okresním přeboru Hodonínska v sezoně 1962/63 se klub počtvrté ve své historii probojoval do I. B třídy. V krajských soutěžích pak působil nepřetržitě 40 let až do sezony 2002/03, kdy sestoupil zpět do OP Hodonínska. Největsím úspěchem tohoto období je účast ve druhé nejvyšší jihomoravské soutěži v sezonách 1969/70 – 1974/75, 1983/84 – 1985/86, po reorganizaci po sezoně 1990/91 pak ve druhé nejvyšší středomoravské soutěži v ročníku 1991/92.\n\nV ročníku 1981/82 byla po tříleté přestávce obnovena činnost „B“ mužstva. Za připomínku stojí L. Kříž, který si ve svých 45 letech udržoval kondici v „B“ mužstvu. Tento hráč nastoupil v tomto ročníku na místě stopera i v několika zápasech „A“ mužstva.\n\nDolní Bojanovice navštívil i Josef Masopust, mj. držitel Zlatého míče za rok 1962, československý Fotbalista roku 1966 a český Fotbalista století. Byl také autorem vedoucího gólu Československa ve finálovém utkání s Brazílií na MS 1962 v Chile, jako trenér dovedl v sezoně 1977/78 k mistrovskému titulu Zbrojovku Brno a trénoval i reprezentační mužstvo Československa.\n\nKoncem 80. a začátkem 90. let 20. století byly navázány sportovní kontakty s mužstvy I. ligy: Zbrojovkou Brno, Sigmou Olomouc či Interem Bratislava, s nimiž fotbalisté Dolních Bojanovic odehráli i přátelská utkání.\n\nV roce 1995 byl pořádán seniorský fotbalový turnaj za účasti hráčů Slavie Praha, pracovníků TV Nova a domácího mužstva. Legendární Josef Bican provedl čestný výkop a sešel se se zakládajícími členy kopané v Dolních Bojanovicích (dr. František Esterka, Izidor Svora, Jaroslav Račický, Petr Komosný a další). Tuto akci navštívilo 500 diváků.\n\nV těchto letech přišly největší úspěchy dolnobojanovické kopané. Ročník 1995/96 byl ve znamení souboje Dolních Bojanovic s Baníkem Šardice o vítězství v „C“ skupině I. B třídy. Rozhodnutí padlo ve vzájemném utkání 3 kola před koncem jarní části soutěže, kdy dolnobojanovičtí zvítězili na domácím hřišti 5:1 a po 4 letech se vrátili do I. A třídy (I. A třídy Středomoravské župy – sk. B). Tomuto slavnému utkání přihlíželo 1 200 diváků, což je dosud největší návštěva v mistrovské soutěži na hřišti v Dolních Bojanovicích.\n\nV sezoně 1995/96 se klubu podařilo zvítězit ve Středomoravském župním poháru, když ve finálovém utkání porazil o dvě soutěže výše hrající Slováckou Viktorii Bojkovice 5:1. V sezoně 1996/97 se tak poprvé účastnil celostátní pohárové soutěže. V předkole nastoupil v Dolních Bojanovicích divizní VTJ Sigma Hodonín a prohrál 3:1, v 1. kole už mužstvo nestačilo na druholigovou Poštornou, jíž doma podlehlo 0:6.\n\nPřestože byl klub v ročníku 1996/97 nováčkem I. A třídy, svou skupinu „B“ dokázal ihned vyhrát a poprvé v historii postoupil do nejvyšší župní (krajské) soutěže. V ročníku 1997/98 se umístil na 10. místě Středomoravského župního přeboru. Po sezoně klub požádal o přeřazení do soutěží Jihomoravské župy, v čemž mu bylo vyhověno. V sezoně 1998/99 startoval v nejvyšší jihomoravské soutěži, z níž však ihned sestoupil. Během čtyř sezon došlo k výkonnostnímu propadu o 3 úrovně, na konci sezony 2002/03 klub po 40 letech opustil krajské soutěže.\n\nOd sezony 2003/04 klub nastupuje v soutěžích řízených Okresním fotbalovým svazem (OFS) Hodonín. V sezoně 2005/06 hrál dokonce nejnižší soutěž. Od sezony 2015/16 nastupuje v nejvyšší okresní soutěži Hodonínska (8. nejvyšší soutěž).\n\nPrvní přátelské zápasy se odehrávaly na travnatém hřišti „Řešice“ na terénu, který vyžadoval neustálou údržbu. Klubovna byla umístěna ve skladišti obchodníka J. Pešky, ve dvoře hostince Antonína Frolíka.\n\nVelkým problémem byla úprava místy značně podmáčeného hřiště, z tohoto důvodu byla provedena jeho meliorace. Provozování sportovní činnosti po II. světové válce si vyžadovalo stále větší nároky. Na hřišti nebyla ani šatna, hráči byli nuceni využívat blízké stodoly, případně domy některých občanů v blízkosti hřiště. V roce 1948 byly vybudovány 2 dřevěné kabiny, které sloužily jako šatny, sklad výstroje a místo pro rozhodčího. Mytí hráčů po zápase se odbývalo v blízkém rybníku, u něhož byl pramen čisté vody.\n\nV 90. letech bylo vybudováno nové travnaté hřiště, tenisový kurt s živičným povrchem v těsné blízkosti hlavního fotbalového hřiště, ubytovací zařízení, hospodářské budovy a antukové kurty ve sportovním areálu Řešice. Oddíly házené a stolního tenisu využívají sportovní zařízení v areálu ZŠ Dolní Bojanovice.\n\n\nZdroj: \n\n\n\nZdroj: \n\nPoznámky:\n\n"}
{"id": "1152978", "url": "https://cs.wikipedia.org/wiki?curid=1152978", "title": "Klement František de Paula", "text": "Klement František de Paula\n\nKlement František de Paula (19. dubna 1722, Mnichov, Bavorsko – 6. srpna 1770, Mnichov), princ bavorský, císařský generál, dědic panství Zákupy.\n\nByl synem Marie Anny Karolíny Neuburské a bavorského prince, generála Ferdinanda Mario Innocenze. Matka upadla v nemilost královny Marie Terezie a tak žila s Klementem v letech 1743 až 1747 v Žitavě. Když v září 1751 zemřela, dědicem Zákupského panství se stal František Klement.\n\nV roce 1752 povolil zákupský vévoda skupině mužů postavit si svá obydlí na místě zaniklé osady u Zákup. Osada se pak nazývala jeho jménem Klemensdorf, později Lasvice. Dnes je součástí města Zákupy. Vévoda se příliš o své Zákupy a panství Kácov nestaral, byl voják.\n\nV době vlády nad Zákupy bylo městečko postiženo (období 1757–1760) několikrát pobytem pruských a rakouských vojsk z probíhající války o rakouské dědictví.\n\nPo úmrtí vévody v roce 1770 se dědicem Zákupského panství stal kurfiřt Maxmilián I. Josef Bavorský.\n\n"}
{"id": "1152979", "url": "https://cs.wikipedia.org/wiki?curid=1152979", "title": "Karl Lubich", "text": "Karl Lubich\n\nKarl Lubich (25. listopadu 1832 Sklené – 4. ledna 1897 Sklené) byl rakouský politik německé národnosti z Moravy, na konci 19. století poslanec Říšské rady.\n\nProfesí byl majitelem dědičné rychty v Skleném. Zasedal v obecním zastupitelstvu, kam byl zvolen mj. v roce 1888. Roku 1890 usedl i do výboru hasičského sboru. Jistý Carl Lubich postavil v Skleném továrnu na bramborovou moučku.\n\nByl i poslancem Říšské rady (celostátního parlamentu Předlitavska), kam usedl ve volbách roku 1891 za kurii venkovských obcí na Moravě, obvod Olomouc, Šternberk atd. Poslancem byl do své smrti roku 1897. Ve volebním období 1891–1897 se uvádí jako Karl Lubich, majitel dědičné rychty, bytem Sklené (Glasdörfl). Ve volbách porazil českého protikandidáta. V parlamentu nepatřil mezi výrazné politiky.\n\nPo volbách roku 1891 je na Říšské radě uváděn coby člen klubu Sjednocené německé levice, do kterého se spojilo několik ústavověrných (liberálně a centralisticky orientovaných) proudů.\n\nZemřel v lednu 1897 ve věku 64 let.\n"}
{"id": "1152980", "url": "https://cs.wikipedia.org/wiki?curid=1152980", "title": "Július Tomanovič", "text": "Július Tomanovič\n\nJúlius Tomanovič (21. ledna 1920 – 10. srpna 1990) byl slovenský fotbalový brankář.\n\nV československé lize hrál za ŠK Bratislava. V roce 1944 nastoupil za Slovensko v 1 utkání proti Chorvatsku v Záhřebu.\n\n"}
{"id": "1152981", "url": "https://cs.wikipedia.org/wiki?curid=1152981", "title": "Masakr ve stanici metra Charonne", "text": "Masakr ve stanici metra Charonne\n\nMasakr ve stanici metra Charonne byla nešťastná událost, kdy 8. února 1962 v Paříži zemřelo několik lidí, kteří se snažili ve stanici metra Charonne uprchnout před policií. Jednalo se o účastníky demonstrace proti Alžírské válce. Proti demonstrantům byly v 11. obvodu nasazeny policejní síly.\n\nDemonstraci proti útokům OAS a proti Alžírské válce oznámily večer 7. února 1962 Všeobecná konfederace pracujících (\"Confédération générale du travail\"), Francouzská konfederace křesťanských pracujících (\"Confédération française des travailleurs chrétiens\"), odborový svaz učitelů (\"Fédération de l'Education Nationale\"), Národní unie studentů ve Francii (\"Union nationale des étudiants de France\") a Francouzská komunistická strana. Demonstrace svolaná na druhý den byla policejními úřady zakázána.\n\nDemonstrace se uskutečnila i přes zákaz. Tehdejší policejní prefent Maurice Papon vydal se souhlasem ministra vnitra a prezidenta Charlese de Gaulle příkaz zabránit demonstracím, popřípadě je rozehnat.\n\nV Paříži se utvořilo několik proudů demonstrantů, které směřovaly na \"Place de la Bastille\", kde se měly všechny setkat. Některé proudy byly ještě před cílem policejními složkami rozpuštěny v pokoji, jiné byly potlačeny silou.\n\nNa křižovatce ulic \"Rue de Charonne\" a \"Boulevard Voltaire\" se nacházelo asi 4000 osob, když policie začala demonstraci násilně rozehnávat. Někteří demonstranti se před policií běželi schovat do nedaleké stanice Charonne. Někteří se zřítili při pádu na schodech a byli umačkáni masou, několik jich bylo těžce poraněno příslušníky policie, kteří na demonstranty házeli kovové mříže. Další oběti podlehly jiným zraněním, pravděpodobně též od gumových projektilů.\n\nMasakr si vyžádal celkem devět osob ve věku od 16 do 58 let. Osm obětí zemřelo přímo na místě, devátá podlehla těžkým zraněním později v nemocnici.\n\nNa stanici metra se nachází pamětní deska na tuto událost. Křižovatka \"Rue de Charonne\" a \"Boulevard Voltaire\" byla u příležitosti 45. výročí 8. února 2007 přejmenována na \"Place du 8 Février 1962\" (náměstí 8. února 1962). Náměstí nechal přejmenovat tehdejší pařížský starosta Bertrand Delanoë.\n\n\n"}
{"id": "1152982", "url": "https://cs.wikipedia.org/wiki?curid=1152982", "title": "Elda", "text": "Elda\n\nElda je město ležící v provincii Alicante ve Španělsku. Roku 2009 čítala celková populace 55 618 obyvatel a město bylo vyhodnoceno jako sedmé nejlidnatější v provincii. Elda se spojila s městem Petrer a vytvořila městskou aglomeraci s počtem přesahujícím 85 000 obyvatel. Skrz městskou část Eldy protéká řeka Vinalopó .\n\nElda je známá pro svůj obuvnický průmysl, zejména dámskou obuv. Turistické stránky zahrnují obuvnické muzeum, archeologické muzeum, \"Torre del Homenaje del castillo\" (věž pocházející z 12. století), náměstí \"Castelar\", zámek \"Coloma\", radnici a kostel \"Santa Ana\". Slaví se zde také nejdůležitější svátek Moros y Cristianos.\n\n"}
{"id": "1152983", "url": "https://cs.wikipedia.org/wiki?curid=1152983", "title": "Ján Gogoľ", "text": "Ján Gogoľ\n\nJán Gogoľ (* 27. března 1917) je bývalý slovenský fotbalový brankář.\n\nV československé lize hrál za AC Sparta/Manet Považská Bystrica. V roce 1943 nastoupil za Slovensko v 1 utkání proti Chorvatsku v Záhřebu.\n\n\n"}
{"id": "1152984", "url": "https://cs.wikipedia.org/wiki?curid=1152984", "title": "František Krištofík", "text": "František Krištofík\n\nFrantišek Krištofík (27. března 1920 – 18. září 1993) byl slovenský fotbalista, obránce.\n\nV československé lize hrál za AC Sparta Považská Bystrica. Dal 3 ligové góly. V roce 1942 nastoupil za Slovensko v 1 utkání proti Chorvatsku v Bratislavě.\n\n\n"}
{"id": "1152986", "url": "https://cs.wikipedia.org/wiki?curid=1152986", "title": "Johann Nedella", "text": "Johann Nedella\n\nJohann Nedella (1848 Svobodné Heřmanice – ???) byl rakouský soudce a politik německé národnosti ze Slezska, na konci 19. století poslanec Říšské rady; rezignoval a následně odsouzen.\n\nHlásil se k německé národnosti, ale český tisk ve Slezsku ho označoval za rodem Slovana. Jeho matka pocházela z převážně českého Smolkova a neuměla německy. Profesí byl okresním soudcem. Kromě toho spravoval své statky Klimkovice (Königsberg) a Jistebník (Stiebnig). V prosinci 1874 byl jmenován soudním adjunktem v Klimkovicích. Roku 1878 se poprvé oženil. V květnu 1889 byl jmenován okresním soudcem v Osoblaze.\n\nAngažoval se i politicky. V zemských volbách roku 1890 neúspěšně kandidoval na Moravský zemský sněm za moravské enklávy ve Slezsku. Ve svém působišti byl tehdy prý \"všeobecně oblíben a vážen\".\n\nByl i poslancem Říšské rady (celostátního parlamentu Předlitavska), kam usedl ve volbách roku 1891 za kurii venkovských obcí na Moravě, obvod Nový Jičín, Hranice atd. Rezignace byla oznámena na schůzi 16. 11. 1892. V parlamentu ho pak nahradil Hugo Fuchs. Ve volebním období 1891–1897 se uvádí jako Johann Nedella, c. k. okresní soudce, bytem Osoblaha (Hotzenplotz). Po volbách roku 1891 je na Říšské radě uváděn coby člen centristického Coroniniho klubu.\n\nV roce 1892 proti němu okresní soud v Klimkovicích zahájil trestní stíhání pro porušení dobrých mravů. Očekávalo se, že složí poslanecký mandát. V roce 1893 pak začal u zemského soudu v Opavě soudní proces proti Nedellovi. Soud mu kladl za vinu, že po několik let udržoval trestné styky s mladými chlapci. Když proti němu začalo trestní stíhání, pobýval delší dobu v Itálii, pak se ale v březnu 1893 dobrovolně vydal opavskému soudu. V procesu bylo celkem 43 obžalovaných. Nedella si vedl podrobný deník o svých aktivitách. Byl odsouzen k osmi měsícům těžkého žaláře.\n\nV roce 1896 napsal \"Opavský týdenník\", že Nedella se po propuštění z vězení pokouší obnovit svou politickou kariéru. V té době působil jako rolník v Klimkovicích a měl se snažit stát se předákem místních rolníků. Nedella ale na redakci týdeníku podal trestní oznámení pro urážku na cti.\n"}
{"id": "1152989", "url": "https://cs.wikipedia.org/wiki?curid=1152989", "title": "Římskokatolická farnost Partutovice", "text": "Římskokatolická farnost Partutovice\n\nŘímskokatolická farnost Partutovice je územní společenství římských katolíků s farním kostelem svatého Mikuláše v děkanátu Hranice. \n\nPrvní kostel byl v obci postaven na konci třináctého století, kolem roku 1430 ho husité vypálili. Nový zděný kostel dal postavit roku 1625 kardinál Dietrichštejn. Současný barokní kostel byl postaven na místě předcházejícího chrámu v letech 1786–1789. \n\nSoučasným duchovním správcem (prosinec 2017) je jako administrátor excurrendo R. D. Mgr. Ing. Radomír Šidleja.\n\nVe farnosti se pravidelně̟ koná tříkrálová sbírka. V roce 2017 se vybralo více než 30 000 korun.\n\n"}
{"id": "1152996", "url": "https://cs.wikipedia.org/wiki?curid=1152996", "title": "Ophthalamia", "text": "Ophthalamia\n\nOphthalamia byla švédská blackmetalová kapela založená roku 1989 multiinstrumentalistou Tony Särkkou známým pod přezdívkou It a zpěvákem Jimem Bergerem (vulgo All). Ophthalamia je název fantasy světa, který vytvořil It a celá tvorba kapely je o něm.\n\nDebutní studiové album s názvem \"A Journey in Darkness\" vyšlo v roce 1994.\n\n\n\n\n\n\n"}
{"id": "1152997", "url": "https://cs.wikipedia.org/wiki?curid=1152997", "title": "Úžlabina", "text": "Úžlabina\n\nSlovo Úžlabina může znamenat:\n"}
{"id": "1152998", "url": "https://cs.wikipedia.org/wiki?curid=1152998", "title": "Kvízomat", "text": "Kvízomat\n\nKvízomat je výherní automat, který se od těch klasických liší tím, že před samotnou hrou nebo během hry pokládá hráčům snadné kvízové otázky. Další varianty kvízomatů mohou hráčům dávat různé úkoly, jako skládání puzzle neb vyřešení jednoduchého rébusu. Po vyřešení úkolu, přičemž zpravidla nezáleží na tom, jestli je řešení správné, se kvízomat chová jako klasický výherní loterijní terminál (VLT), tedy hrací automat.\n\nO existenci kvízomatů se začalo hovořit v roce 2015 v souvislosti s připravovaným zákonem o hazardních hrách. Již v listopadu 2015 bylo oficiálně evidováno 250 přístrojů. Od uvedení zákona o hazardních hrách v platnost 1. ledna 2017 celní úřad zabavil více než 1500 přístrojů a další přibývají.\n\nPřestože se stát snaží kvízomatové přístroje zabavovat, jen obtížně vymáhá pokuty vzhledem k odvoláním provozovatelů těchto her. Ti se opírají o definici samotného hazardu, jak je psána v zákoně o hazardních hrách, tedy že \"Hazardní hrou se rozumí hra, sázka nebo los, do nichž sázející vloží sázku, jejíž návratnost se nezaručuje, a v nichž o výhře nebo prohře rozhoduje zcela nebo zčásti náhoda nebo neznámá okolnost.\" Právě přidáním prvku dovednosti je podle provozovatelů kvízomatů rozhodující, protože o výhře zcela nerozhoduje náhoda nebo neznámá okolnost, ale vědomost nebo dovednost hráčů. Právě nejednoznačnost, do jaké míry musí náhoda rozhodovat o výhře nebo prohře, je předmětem posudků a zatím nepadl jediný rozhodující verdikt.\n\nI když jsou kvízomatové přístroje zabavovány a herny uzavírány, provozovatelé nejsou odsuzování k odnětí svobody nebo pokutě.\n"}
{"id": "1152999", "url": "https://cs.wikipedia.org/wiki?curid=1152999", "title": "Wladimir Demel", "text": "Wladimir Demel\n\nWladimir Demel (11. dubna 1852 Kutná Hora – \"po r. 1938\") byl rakouský pedagog a politik německé národnosti působící ve Slezsku, na konci 19. století poslanec Říšské rady.\n\nPovoláním byl profesorem na vyšší reálné škole v Opavě. Byl židovského původu. Jeho bratrem byl pedagog a architekt Karl Demel. Wladimir byl činný jako chemik a pedagog. Byl ředitelem vyšší reálné školy v Opavě. Napsal studie o chemické analýze vod.\n\nČeský tisk uváděl, že v mládí se identifikoval s českým národním hnutím a nosil prý vlasteneckou čamaru. Později se ale přiklonil k němectví. V roce 1892 se stal předsedou německého liberálního spolku v Opavě.\n\nByl i poslancem Říšské rady (celostátního parlamentu Předlitavska), kam usedl v doplňovacích volbách roku 1893 za kurii městskou a obchodních a živnostenských komor ve Slezsku, obvod Opava. Nastoupil 18. března 1893 místo Huberta Fuße. Ve volebním období 1891–1897 se uvádí jako Wladimir Demel, c. k. profesor na státní vyšší reálné škole, bytem Opava. Po svém zvolení byl na Říšské radě přijat za člena klubu Sjednocené německé levice, do kterého se spojilo několik ústavověrných (liberálně a centralisticky orientovaných) proudů.\n\nV roce 1914 odešel do penze a císař mu udělil titul vládního rady.\n"}
{"id": "1153000", "url": "https://cs.wikipedia.org/wiki?curid=1153000", "title": "Demel", "text": "Demel\n\nPříjmení Demel nosí tyto osobnosti:\n\n\n"}
{"id": "1153002", "url": "https://cs.wikipedia.org/wiki?curid=1153002", "title": "Pietro Andrea Ziani", "text": "Pietro Andrea Ziani\n\nPietro Andrea Ziani (21. prosince 1616 Benátky – 12. února 1684 Neapol) byl italský varhaník a hudební skladatel.\n\nPietro Andrea Ziani byl strýcem skladatele Marc'Antonia Zianiho. Základní hudební vzdělání získal v klášteře v Candii. Působil pak jako varhaník v Trevisu (1636), v Candii (1637) a v Brescii (1638). V roce 1639 přišel do Benátek, kde byl vysvěcen na jáhna a stal se varhaníkem v kostele Božského Spasitele. Na tomto místě setrval až do roku 1654.\n\nJeho první opera, \"La Guerriera\", měla premiéru v karnevalovém období roku 1654 v divadle \"Teatro Sant'Apollinare\". Tím začala dlouholetá spolupráce s impresáriem tohoto divadla Giovannim Faustinim a jeho libretisty. V letech 1657–1659 byl kapelníkem v bazilice \"Santa Maria Maggiore\" v Bergamu, kde byl nástupcem skladatele Maurizia Cazzatiho. V roce 1660 vstoupil do služeb habsburského dvora. Přibližně dva roky působil v Innsbrucku na dvoře arcivévody Ferdinanda Karla Tyrolského a po jeho smrti byl v letech 1663–1667 dirigentem dvorního orchestru císařovny vdovy Eleonory Magdaleny Gonzagové ve Vídni. V době svého pobytu ve Vídni vytvořil četná oratoria a opery, které byly uváděny ve Vídni i v Benátkách.\n\nV průběhu roku 1668 byl ze zdravotních důvodů zproštěn ze všech náboženských povinností, odešel z Vídně a až do roku 1677 působil jako první varhaník v bazilice sv. Marka. Poté co nezískal místo ředitele kůru přesídlil do Neapole. Stal se profesorem na konzervatoři \"Conservatorio di Sant'Onofrio a Porta Capuana\" a dvorním varhaníkem. Od roku 1680 působil také jako zástupce dvorního kapelníka.\n\nZemřel v Neapoli 12. února 1684 ve věku 67 let. Kromě mnoha oper a oratorií byl i oblíbeným autorem komorní hudby.\n\n\n\n\n"}
{"id": "1153005", "url": "https://cs.wikipedia.org/wiki?curid=1153005", "title": "Brána času (Moravská Třebová)", "text": "Brána času (Moravská Třebová)\n\nBrána času, lidově zvaná radiátor, je moderní umělecké dílo stojící v Moravské Třebové.\n\nJedná se o moderní architektonické dílo tvořené jedenácti vrstvami zdí s oblouky. V tomto průchozím tunelu jsou na vnitřních obloucích umístěny tabulky s významnými daty z historie Moravské Třebové. Byla dokončena v květnu roku 2013. Její autorkou je Markéta Veselá.\n\nBrána času je symbolickým startem turistické stezky nesoucí název Cesta od renesance k baroku, která provádí návštěvníky po významných historických památkách Moravské Třebové. \n"}
{"id": "1153012", "url": "https://cs.wikipedia.org/wiki?curid=1153012", "title": "Krajská nemocnice T. Bati", "text": "Krajská nemocnice T. Bati\n\nKrajská nemocnice T. Bati se nachází na Havlíčkově nábřeží ve Zlíně. Zaměstnává 2190 lidí, z toho je asi 300 lékařů. Ročně hospitalizuje přes 40 tisíc pacientů. Od ledna 2006 je akciovou společností, jejímž jediným akcionářem je Zlínský kraj.\n\nDo roku 2025 by měla být dostavěna nová Krajská nemocnice Tomáše Bati ve Zlíně-Malenovicích, kam by se měli lékaři a sestry současné nemocnice přesunout. \n\nOd roku 1900 působili ve Zlíně dva lékaři. Byl to dr. Leopold Král a dr. Rudolf Gerbec, kterého si Baťovi vybrali jako svého osobního lékaře. V roce 1927 však prudce rostoucí firma Baťa měla už 10 000 zaměstnanců. Tomáš Baťa se proto rozhodl vybudovat nemocnici, na jejíž založení věnoval 1 milion korun. Prvním primářem nemocnice se stal Bohuslav Albert, který se spolu se stavebním oddělením Baťových závodů a architektem Františkem Lydia Gahurou podílel na návrhu nemocnice. Pokud jde o zásady práce nemocničního ústavu, vedení nemocnice se inspirovalo americkou Mayo Clinic.\n\nNa podzim roku 1927 byla otevřena hlavní budova a dva pavilóny, první pacient byl přijat 21. listopadu téhož roku. Do roku 1935 vzniklo 14 pavilonů, v roce 1938 byly postaveny Domovy pro přestárlé (dnešní LDN), v roce 1940 byla vybudována nová porodnice.\nPod vedením dr. Alberta (v letech 1927–1942) se nemocnice stala jednou z nejlepších ve střední Evropě. Všichni lékaři i primáři byli pravidelně hodnoceni, a to pokud jde o jejich vztah k práci, chování, povahu, vůdčí schopnosti a vztah k závodu. Dílčí položky vedly k celkovému posudku, který měl tři stupně: \"na vzestupu\", \"setrvale spolehlivý\" a \"na sestupu\". Heslem primáře Alberta bylo: \"„Cílem veškerého dění ve zdravotnictví musí býti pacient.“\"\n\nPo druhé světové válce byla nemocnice přejmenována - stala se \"Zemskou nemocnicí\". Do roku 1960 byla nemocnicí krajskou, poté jen nemocnicí okresní.\n\nOd 1. ledna 2006 funguje jako akciová společnost \"Krajská nemocnice T. Bati\".\n\nNemocnice na Havlíčkově nábřetí byla postavena před více než 90 lety, a tak již přestala vyhovovat moderním nemocničním standardům. Problémem pro zdravotníky i pacienty jsou například izolované bloky budov, které v některých případech dělí téměř kilometr. Pacienti jsou tak přepravováni mezi budovami desítky až stovky metrů. Lůžka se nacházejí v 15 budovách, operační sály jsou na čtyřech místech.\n\nV prosinci 2019 proto zastupitelé Zlínského kraje schválili výstavbu nové a moderní nemocnice v Malenovicích.<ref name=\"rozhlas 12/19\"></ref>\n\nNová nemocnice by měla nabídnout asi 920 lůžek, současná jich má 950. Po zrušení staré nemocnice se počítá s přechodem lékařů a sester do nové. Přemístit by se měla také zdravotnická technika. Stěhovat se nebudou velká zařízení, která jsou vestavěna do staré nemocnice; místo nich budou zakoupena nová. Kompletní přesun nemocnice by měl trvat 3–5 měsíců.\n\nBudovy v západní části nemocnice postavené podle projektu architekta Františka Lydie Gahury zůstanou ve vlastnictví kraje. Počítá se s jejich pronájmem lékařům pro specializované zdravotnické ambulance nebo by mohly být využívány jako sociálních prostory.\n\nV druhé části areálu by mohly vzniknout malometrážní byty nebo startovací byty pro mladé.\n"}
{"id": "1153020", "url": "https://cs.wikipedia.org/wiki?curid=1153020", "title": "Sobieslaus Klucki", "text": "Sobieslaus Klucki\n\nSobieslaus Klucki, polsky Sobiesław Klucki (1835 – 23. června 1916 Těšín), byl rakouský právník a politik německé národnosti (ovšem polského původu) ze Slezska, na konci 19. století poslanec Říšské rady.\n\nJeho otcem byl právník a starosta Těšína Ludwik Klucki. Sobieslaus působil od roku 1864 jako advokát. Byl členem mnoha místních spolků, mj. Deutscher Lese- und Geselligkeitsverein. Opakovaně zasedal v městské samosprávě. V roce 1914 získal k výročí 50 let od působení v advokacii čestné občanství Těšína. V červnu 1914 mu císař udělil Řád železné koruny.\n\nZ hlediska etnického byla rodina Kluckých nevyhraněná. Otec Ludwik Klucki se hlásil k polské národnosti, zatímco Sobieslaus se politicky přiklonil k německým liberálům. Český tisk nazýval Sobieslause \"polským odrodilcem\". Bratr Stanisław Klucki byl zase aktivním politikem z Haliče, hlásícím se k Polákům. Rod Kluckých pocházel původně z Itálie. Podle jiného zdroje šlo o původně moravský rod, který se později zčásti popolštil.\n\nByl i poslancem Říšské rady (celostátního parlamentu Předlitavska), kam usedl v doplňovacích volbách roku 1892 za kurii městskou v Slezsku, obvod Těšín, Frýdek atd. Nastoupil 5. prosince 1892 místo Johanna Demela von Elswehr. Rezignace byla oznámena na schůzi 22. října 1895. Pak místo něj do parlamentu usedl Leonhard Demel von Elswehr. Ve volebním období 1891–1897 se uvádí jako Dr. Sobieslaus Klucki, advokát, bytem Těšín. Po svém zvolení byl na Říšské radě přijat za člena klubu Sjednocené německé levice, do kterého se spojilo několik ústavověrných (liberálně a centralisticky orientovaných) proudů.\n\nZemřel v červnu 1916.\n\nJeho syn Felix Klucki byl v době první světové války uváděn jako prezident okresního soudu v Bílsku. Další syn Ludwig Klucki v této době působil jako okresní hejtman v Zell am See. Bratr Stanisław Klucki (1827–1897) byl politikem z Haliče a patřil k liberálnímu křídlu Polského klubu.\n"}
{"id": "1153026", "url": "https://cs.wikipedia.org/wiki?curid=1153026", "title": "Vytautas Miškinis", "text": "Vytautas Miškinis\n\nVytautas Miškinis (*5. června 1954, Vilnius) je litevský hudební skladatel a profesor. Je sbormistrem na litevské Akademii múzických umění a divadelní konzervatoři od roku 1985. Působil také jako umělecký ředitel mládežnického sboru \"Ažouliukas\".\nSvou kariéru započal v 7 letech jako zpěvák v \"Ažuoliukas\" a následně se ve 25 letech stal uměleckým ředitelem tohoto sboru. Všechny úspěchy sboru jsou od roku 1979 jeho zásluha.\n\nNěkolik let dirigovat Kaunaský státní sbor a vokální soubor Museum Musicum. Se sbory dosáhl prestižních ocenění na několika mezinárodních soutěžích – Marktoberdorf, Gorizia, Varna, Maribor, Tampere, Mainhausen, Nantes. V současné době je uměleckým ředitelem a šéfdirigentem sborového festivalu All-Lithuanian.\n\nVytautas Miškinis koncertoval a přednášel v následujících státech – Rakousko, Bělorusko, Belgie, Kanada, Česká republika, Dánsko, Estonsko, Finsko, Francie, Německo, Řecko, Maďarsko, Itálie, Japonsko, Lotyšsko, Nizozemí, Norsko, Polsko, Rusko, Slovinsko, Španělsko, Švédsko, Švýcarsko, Ukrajina a USA.\n\nByl také členem poroty na významných mezinárodních sborových soutěžích jako soutěže v Tolose, Španělsko; Varna, Bulharsko; Marktoberdorf a Bochum, Německo; Neerpelt, Kortrijk a Aalst, Belgie; Maribor a Ljubljana, Slovinsko; Tallinn a Tartu, Estonsko; Riga, Lotyšsko; Budapešť a Debrecen, Maďarsko; Arezzo, Itálie; sborové olympijské hry Linz (Rakousko) 2000, Busan (Korea) 2002, Bremen (Německo) 2004, Xiamen (Čína) 2006, Graz (Rakousko) 2008, and Shaoxing (Čína) 2010; CCP Manila 2009; Suwalki (Polsko); Bergen (Norsko); Pau and Tours (Francie); Neuchatel (Švýcarsko); Mainhausen (Německo) 2011.\n\nK dnešním dnům složil a nahrál přes 700 skladeb, jak duchovních tak světských. Ve Spojených státech napsal díla pro The University of Louisville Collegiate Chorale a Golden Gate Men's Chorus (San Francisco, CA). Tyto sborové skladby jsou publikovány v Litvě, Francii, Německu, Slovinsku, Itálii, Španělsku, Japonsko a USA.\n\n"}
{"id": "1153028", "url": "https://cs.wikipedia.org/wiki?curid=1153028", "title": "Pečený čaj", "text": "Pečený čaj\n\nPečený čaj je obvykle horký nápoj připravovaný z ovoce a ovocné šťávy, případně dalších ingrediencí.\n\nSamotná směs pro přípravu pečeného čaje se skládá z ovoce, cukru a koření. Užívá se například hřebíčku a skořice. Tyto ingredience se zpracovávají teplem obvykle v pekáči v troubě. S pečeným čajem se můžeme setkat v kavárnách a čajovnách, rozšířená je však rovněž jeho domácí příprava.\n\nDo pečeného čaje se někdy přidává také alkohol, zejména rum. Pečený čaj se připravuje z této směsi jejím zalitím horkou či studenou vodou. Obvykle je zapotřebí nápoj důkladně zamíchat.\n\nPři výrobě domácího pečeného čaje lze experimentovat. Lze použít ovoce naložené v alkoholu, lze přidat silný výtažek z čaje. Použitím více cukernatého ovoce lze omezit použití cukru. Pokud se po upečení naplní zavařovací sklenice směsí, lze takto vyrobený pečený čaj skladovat i několik měsíců.\n\n"}
{"id": "1153033", "url": "https://cs.wikipedia.org/wiki?curid=1153033", "title": "Ján Dopjera", "text": "Ján Dopjera\n\nJán Dopjera, známý později jako John Dopyera (6. července 1893, Stráže – 3. ledna 1988, Grants Pass, Oregon, USA) byl slovensko-americký vynálezce, podnikatel a výrobce strunných hudebních nástrojů. Mezi jeho vynálezy patří rezonanční kytara pod názvem dobro a důležitý podíl má na raném vývoji elektrické kytary.\n\nJán Dopjera pocházel ze starého mlynářského rodu na Slovensku. Narodil se jako nejstarší syn (ale jako čtvrté dítě z deseti) Josefovi Dopjerovi a Kateřině, rozené Sonnenfeldové v obci Stráže v domě č. 213 podle tehdejšího číslování; později se přestěhovali do Dolné Krupé, kde dodnes je lokalita nazvaná Dopjerův mlýn a ulice Jana Dopjery.\nDopjerův otec byl houslistou i výrobcem houslí a Ján pod jeho vedením vyrobil několik prvních houslí už na Slovensku. Byl hudebně nadán a sám se naučil hrát na kytaru, mandolínu, ukulele, housle, violu a bendžo. V roce 1908 se Dopjerovi z ekonomických důvodů přestěhovali do Los Angeles, kde si otevřeli truhlářskou dílnu. Tam zpočátku opravovali, později i vyráběli housle, kytary a jiné strunné nástroje.\n\nJohn se vyučil prvotřídním houslařem. V roce 1920 se spolu s bratry Rudym a Emilem osamostatnili a začali vyrábět housle, kytary a bendža. John se zanedlouho začal zajímat o možnosti zesílení zvuku a zkonstruoval housle s kovovým rezonátorem (elektromagnetické snímače tehdy neexistovaly) a akustickou celokovovou kytaru se třemi rezonátory. V roce 1926 John žádal o svůj první patent na kytaru s tenkými postříbřenými rezonátory, které měly nejlepší zvuk, a roku 1928 začal ve firmě National Strings Instrument Corporation spolu s investory a bratry s jejich výrobou.\n\nNástroj byl úspěšný, firma měla 22 zaměstnanců, ale rozpoutaly se v ní neshody, které vyvrcholily odchodem Johna a jeho bratrů z firmy. Patentová práva sice zůstala této firmě, ale John už měl v hlavě plán na nový nástroj. V roce 1929 John požádal pod Rudolfovým jménem o nový patent na kytaru s novým designem, jedním rezonátorem a dřevěným korpusem. Přesto, že nástroj vypadal jako kytara, měl zcela jinou konstrukci a jiný zvuk. \n\nS podporou dalších bratrů Boba a Luise (kteří se věnovali prodeji aut) založili vlastní firmu a začali vyrábět novou rezofonickou kytaru, kterou nazvali stejně jako firmu podle začátku slov \"DO\"pyera \"BRO\"thers: \"DOBRO\". Tento název zdomácněl a časem zevšeobecněl, takže se tak dnes nazývají všechny kytary s rezonátory s jiným názvem, pocházející i od jiných firem. Dopyerovi však nezapomněli ani na své slovenské kořeny a vymysleli slogan \"Dobro znamená dobrý v každém jazyce!\" (\"Dobro means good in any language!\").\n\nV roce 1932 John Dopyera vytvořil spolu s kytaristou Artem Simpsonem několik kytar s elektrickým snímačem, které jsou považovány za první průmyslově vyrobené elektrické kytary, kromě toho získal patent i na první elektrické housle na světě a několik patentů na design kytary a bendža.\n\nV roce 1934 skončily rozbroje a došlo ke spojení firem National Strings Instrument Corporation a Dobro, z nichž vznikla společnost National Dobro Corporation, sídlící od roku 1935 v Chicagu. Tato firma vyráběla dobra, elektrické a steel kytary, mandolíny, elektrické housle a zesilovače. John a jeho bratr Rudolf však už přenechali vedení firmy mladším bratrům Edovi a Luisovi a John založil malou hudební firmu ve městě Grants Pass (stát Oregon), kde ještě vylepšoval nástroje a získal další patent na housle s rezonátorem.\n\nJohn Dopyera se dožil vysokého věku a jeho popel byl podle jeho poslední vůle rozprášen nad jezerem Crater Lake.\n\nO rodinnou tradici a nejvzácnější, například první, kusy vyrobené Jánem Dopjerou ještě v Dolné Krupé se stará jeho syn John Ed Dopyera Jr., který uspořádal velmi úspěšnou výstavu v Pensylvánii a její část se dostala i na Slovensko. Tuto část exponátů John Dopyera Jr. věnoval Slovenskému národnímu muzeu, které má depozitář v Dolné Krupé.\n\nV roce 1991 slovenská asociace country hudby začala pořádat v posledním srpnovém týdnu festival na počest Jána Dopjery DobroFest v Trnavě, u jehož zrodu stál i John Dopyera Jr.\n\nV roce 2003 zastupitelstvo města Trnava udělilo Johnu Dopyerovi čestné občanství in memoriam.\n\n"}
{"id": "1153034", "url": "https://cs.wikipedia.org/wiki?curid=1153034", "title": "Václav Norbert Oktavián Kinský", "text": "Václav Norbert Oktavián Kinský\n\nVáclav Norbert Oktavián Kinský (1. dubna 1642 – 3. ledna 1719, Vídeň) pocházel z rodu Kinských.\nPo vystudování práv na pražské univerzitě vstoupil do státní služby a od roku 1688 byl prezidentem apelačního soudu. Od roku 1689 byl tajným radou. V roce 1705 byl povolán do Vídně a stal se dvorský kancléřem a tuto funkci vykonával do roku 1711. V roce 1711 se stal rytířem Řádu zlatého Rouna.\n\nVlastnil panství Chlumec se statkem Hradištko, domy v dnešní Nerudově ulici a na Pohořelci v Praze. Ve Vídni koupil v roce 1705 palác od rakouského kancléře Filipa Ludvíka Sinzedorffa. \n\nByl dvakrát ženat, poprvé se oženil v roce 1668 s hraběnkou Annou Marií Barborou Bořitovou z Martinic (1652 - 6. (nebo snad 15.) prosinec 1694 Jawor), dcerou Maxmiliána Valentina Bořity z Martinic (1612 - 20. 12. 1677 Praha) a jeho manželky (sňatek 30. 9. 1645) Anny Kateřiny Bukůvkové z Bukůvky († 17. 10. 1681 / 1685). Podruhé se oženil 3. června 1697 s Marií Annou Terezií z Nesselrode zu Ereshoven († 6. 10. 1716). Z obou svazků vzešlo 16 dětí, z prvního manželství devět, z druhého sedm.\n\n[Děti z 1. manželství:]\n[Děti z 2. manželství: ]\n\n\n"}
{"id": "1153041", "url": "https://cs.wikipedia.org/wiki?curid=1153041", "title": "Rudolf Doblhoff", "text": "Rudolf Doblhoff\n\nRudolf von Doblhoff (19. srpna 1849 Weikersdorf – 30. dubna 1924 Baden) byl rakouský šlechtic a politik německé národnosti z Dolních Rakous, na konci 19. století poslanec Říšské rady.\n\nProfesí byl statkářem. Uvádí se jako statkář v Tribuswinkelu. V letech 1868–1913 zastával funkci předsedy spolkové spořitelny v Badenu.\n\nByl politicky činný. Zasedal jako poslanec Dolnorakouského zemského sněmu. Zvolen sem byl v roce 1890 a opětovně v roce 1896, 1902 a 1909. Byl volen za Stranu ústavověrného velkostatku. Na sněmu setrval do roku 1915. V letech 1890–1896 byl náhradníkem zemského výboru.\n\nByl i poslancem Říšské rady (celostátního parlamentu Předlitavska), kam usedl v doplňovacích volbách roku 1893 za kurii velkostatkářskou v Dolních Rakousích. Nastoupil 10. října 1893 místo Leopolda Gudenuse. Ve volebním období 1891–1897 se uvádí jako svobodný pán Rudolf von Doblhoff, statkář, bytem Tribuswinkel. Po svém zvolení byl na Říšské radě přijat za člena klubu Sjednocené německé levice, do kterého se spojilo několik ústavověrných (liberálně a centralisticky orientovaných) proudů.\n\nJeho manželkou byla baronka Dorothea von Doblhoff, rozená Littrow. Zemřela v dubnu 1917 na zámku v Tribuswinkelu.\n"}
{"id": "1153042", "url": "https://cs.wikipedia.org/wiki?curid=1153042", "title": "Giovanni Battista Meizlik", "text": "Giovanni Battista Meizlik\n\nJ. E. Monsignor Dr. Giovanni Battista Meizlik (24. června 1870 Gorizia – 10. února 1946 Monfalcone) byl římskokatolický kněz působící v Itálii (Protonotario Apostolico, Prelato domesticodi S. S.). \nGiovanni Battista Mejzlik, byl po otci původem z rodu nižší německé šlechty, po matce z rodiny benátských kupců. Za svého života působil jako vyšší církevní hodnostář katolické církve v Itálii a to v nelehké době počátku první světové války. Významně se zasloužil o rozvoj Aquileiské baziliky a o záchranu města Monfalcone ke konci druhé světové války. Ve městě Aquileia je po něm pojmenována budova dnešního muzea \"Pallazo Meizlik\". Byl váženou a velmi respektovanou osobou, které vděčí za svůj život nespočet osob, které zachránil v době druhé světové války.\n\nNarodil se v Gorizii 24. června 1870 otci z české části Rakouska-Uherska a benátské matce, na kněze byl vysvěcen 28. července 1895 arcibiskupem Mons. Zornem. Následně získal doktorát z církevní teologie na univerzitě ve Vídni.\n\nJako duchovní pastýř byl nejprve asistentem v Gradu a poté, po třináct let, farářem v Perteole, kde urovnal velmi vážné neshody, jež se zde vlekly už dlouhý čas. Založil venkovskou záložnu a dvě zemědělská sdružení, a tímto se zasadil o vykoupení půdy obdělávané pachtýři a také o stavbu lidových domů za výhodných podmínek. Během tohoto období byl zvolen za člena Zemského sněmu v Gorizii (Dieta Provinciale di Gorizia), v němž prosadil, ve spolupráci s Faiduttim a Bugattem, pachtýřskou smlouvu, která měla vstoupit v platnost právě 24. května 1915 a jež představovala velký společenský úspěch pro oblast Isontino.\n\nV roce 1913 ho Mons. Sedej jmenoval arciknězem baziliky v Aquileie, přímo podléhajícím arcibiskupskému ordinariátu, s hodnostmi apoštolského protonotáře a papežského domácího preláta. V roce 1915 s ním spolupracovali asistent a katecheta Don Francesco Spessot a „občan království“ Don Giovanni Bressan.\n\nHistorická nevyhnutelnost návratu římské Aquileie pod správu Itálie, byla Mons. Meizlikovi zřejmá, a tak se bezvýhradně dal k dispozici italským úřadům. Ve své bazilice přijímal a hostil význačné vojenské a politické osobnosti, počínaje králem a vévodou z Aosty, takže po obsáhlém a obecném sdělení, že na zhruba desítce far byly objeveny důkazy o špionážní aktivitě furlanských kněží, kteří byli okamžitě internování, deník „Giornale d´Italia“ dne 23. června 1915 napsal toto: \n\n„Ostatně, vůči těm, kteří dál zastávají svůj úřad a nestaví překážky běhu událostí, projevují vojenští představitelé vážený respekt a úctu. I včera jsem mezi dvěma generály viděl biskupa z Aquileie oděného v majestátný šat, jak byl vezen automobilem na cestu do Grada. A při pohledu z dálky na tu úctu a důstojnost, jež biskupovi ti dva generálové projevovali, se mi vybavilo chování Němců vůči kardinálovi Mercierovi.“ \nMarné byly kroky, jež Don Francesco Spessot bezprostředně podnikl u generálporučíka Vercellany. Ten se telefonicky obrátil na civilního komisaře okresu Monfalcone se sídlem v Cervignanu, Dr. Crispa Moncadu, jenž mu takto odpověděl: „Se vší úctou pane generále, Vám starost o občanské záležitosti, jako je opatření vůči Mons. Meizlikovi, nenáleží“. A tak byl arcikněz z Aquileie 2. července převezen do pevnosti Belvedere ve Florencii. \n\nVelkou ranou pro naděje Mons. Meizlika bylo určitě oznámení, že za jeho náhradníka byl jmenován furlanský Don Celso Costantini, původem z Castions di Zoppola, farář z Concordie a zakladatel a ředitel časopisu Křesťanské umění (Arte Cristiana), který se ujal baziliky přesně 6. července.\n\nPodle Dona Spessota byli Mons. Meizlik a Don Celso dobří přátelé ještě před vypuknutím války, ale očekávání Mons. Meizlika, že by si jeho přítel vzal k srdci kauzu jeho návratu do Aquileie, se nám jeví skutečně naivním, pomyslíme-li jen na hrdost budoucího kardinála na své působení ve funkci správce slavné baziliky v tom historickém období a na jeho záměr využít toho ke kompilaci svého známého díla „Aquileia a Grado“ (Aquileia e Grado) vydaného v Miláně v roce 1916.\n\n23. dne téhož měsíce Ojetti posílá z Udine manželce „krásnou fotografii od Dona Celsa“ opatřenou následujícím věnováním: „Uctivé pozdravy od Dona Costantiniho, faráře z Aquileie zásluhou Uga Ojettiho“. A to není všechno. V listopadu roku 1918 bylo Ojettimu doporučeno, aby se angažoval ve věci jmenování jeho přítele „biskupem Concordie a Aquileie“. Ojetti píše manželce: „Ještě se nedokážu rozhodnout... Don Celso si to zaslouží. Potěšilo by mě jmenovat ho biskupem poté, co jsem ho jmenoval farářem“.\nNicméně, brzy u Mons. Meizlika převažují obavy finančního charakteru kvůli vysokým nákladům, jimž jeho skupina kněží musí čelit ve Villino Coláo, a 4. listopadu 1915 žádá o pomoc otce a Dona Spessota.\n\nUž z deníku Dona Camuffa známe roli Mons. Meizlika během jeho zajetí v Belvederu, pobytu ve vilce Coláo a na ulici Lamarmora 9 až do 31. března 1916, kdy opustil své spolubratry z důvodu neshod s Donem Bertusem a ubytoval se u Otců misionářů Nejsvětějšího srdce. 22. srpna tohoto roku oznamuje Donu Spessotovi, pobývajícímu tehdy v Narcao na Sardinii, že se za několik dní přestěhuje na dva nebo tři měsíce do Maiana, do kláštera Sv. Dominika, na půli cesty mezi Florencií a Fiesolem.„Velikonoce plné vzdechů a očekávání – píše Mons. Meizlik svému mladému asistentovi 8. dubna 1917 – nechť dorazí do Florencie. Je nás zde mnoho, podpora je větší. Myslete na mě a pamatujte na mě ve svých modlitbách.“\nArcikněz z Aquileie byl jediným duchovním, který užíval přízně kardinála Pietra Maffiho, pokud jde o isontské internované kněží. Ujal se funkce „seminárního duchovního“ v Pise (viz pohled Dona Stacula Donovi Spessotovi ze dne 2. dubna 1918), ale v létě posledního roku války, stále podle téhož pramene, nalézáme Monsignora Meizlika přestěhovaného z Pisy do Visignana (frakce obce Càscina). Vysvětlení nám dává Don Stacul v pohledu adresovaném Donu Spessotovi dne 28. července 1918, kde stojí, že „obyvatelé Grada,pobývající v Marině u Pisy (liberálové uprchlí po bitvě u Caporetta) ho udali jako nebezpečného stoupence Faiduttiho. Poté...“ pobývající v Marině u Pisy (liberálové uprchlí po bitvě u Caporetta) ho udali jako nebezpečného stoupence Faiduttiho. Po návratu do Furlanska, kdy ho Mons. arcibiskup Sedej povolal k vedení farnosti v Monfalcone, kterou kdysi vedl Don Kren, Monsignor Meizlik velkomyslně zapomněl na veškeré křivdy a ponížení, jež mu bez jakéhokoliv důvodu uštědřila vládní Itálie v roce 1915, a bez výhrad spolupracoval s místními úřady na rekonstrukci města válkou proměněného v hromadu sutin. A když se během prvních svobodných voleb v lednu 1922 v Monfalcone, jakož i v celé oblasti Isontino, rýsovala vážná komunistická hrozba, on se na základě svého pochybného rozhodnutí (a vskutku se o tom vážně diskutovalo v katolických kruzích) nezajímaje se o seznam lidové strany, takto umožnil, aby druzí využili váženosti jeho jména na podporu seznamu Národního bloku, jemuž se pak podařilo zvítězit. Učinil tak z přesvědčení, že za těch okolností zájmy Vlasti musí převážit nad zájmy strany italských katolíků.\nZa jeho pětadvacetiletého působení ve funkci duchovního v Monfalcone se vyjímala zejména jeho angažovanost při rekonstrukci dómu, jež zdůraznila jeho strohou krásu a po níž byl v roce 1940 dóm jeho zásluhou povýšen na baziliku minor, a úsilí při podpoře duchovního života a apoštolství věřících prostřednictvím vzkvétajících sdružení Katolické akce a asistence. Různorodou aktivitu vyvíjel i během druhé války. Lidí, které zachránil před internací, vězením či nucenými pracemi, je nespočet. To on, ač navzdory vážným nebezpečím té doby, předstoupil hrdě před německého velitele v Monfalcone ke konci měsíce dubna 1945 a po živé diskusi se mu podařilo ho přimět k tomu, aby upustil od úmyslu odpálit muniční sklady zřízené ve městě, které tím zachránil od úplného zničení.\n\nObyvatelé Monfalcone mu v říjnu téhož roku vzdali majestátní pocty, při výročí jeho zlatého kněžského jubilea, a v únoru následujícího roku, u příležitosti jeho úmrtí 10. února 1946.\n"}
{"id": "1153046", "url": "https://cs.wikipedia.org/wiki?curid=1153046", "title": "Světový pohár ve sportovním lezení 2014", "text": "Světový pohár ve sportovním lezení 2014\n\nSvětový pohár ve sportovním lezení 2014 se uskutečnil v 11 zemích. Zahájen byl 26. dubna v čínském Čchung-čchingu prvním závodem světového poháru ve sportovním lezení disciplínami lezení na rychlost a bouldering. V těchto disciplínách se uskutečnilo celkem sedm a osm závodů, v lezení na obtížnost osm. Poslední závod světového poháru se uskutečnil 15. listopadu ve slovinské Kranji (obtížnost). V tomto roce byl ze všech závodů vyškrtáván nejhorší výsledek u všech disciplín. Celkem proběhlo 16 (23) závodů pod patronátem IFSC, z toho pět pořadatelských měst mělo zdvojené disciplíny a Chaj-jang tři. V kombinaci se hodnotili závodníci, kteří se účastnili alespoň jednoho závodu ve více disciplínách. V roce 2014 se v uvedených disciplínách konalo také mistrovství světa, které se do výsledků světového poháru nezapočítávalo.\n\nČeští lezci získali v celkovém hodnocení světového poháru 2014 medaile ve všech disciplínách a zároveň všechny kovy. Adam Ondra získal tři zlaté v obtížnosti, kde se účastnil celého poháru a jednu stříbrnou v boulderingu, kde se účastnil jediného závodu (na zkoušku před Mistrovstvím světa) a skončil 24. Libor Hroza stál na stupních vítězů také čtyřikrát - jednou zlato a bronz, dvkrát stříbro v lezení na rychlost. Celkově skončili Libor Hroza na 2. místě (rychlost) a Adam Ondra na 3. místě (obtížnost). Dalšími závodníky, kteří získali body v celkovém pořadí byli Martin Stráník, Martin Jech, Petr Burian a Andrea Pokorná, z nichž nejlépe skončil 43. Martin Stráník - 11. na Světovém poháru v Grindelwaldu (jediný závod SP 2014, jehož se účastnil).\n\n\"Sportovní kanál IFSC na Youtube; \"kromě Číny byly všechny SP vysílány v přímém přenosu a zároveň ukládány jako záznam\"\n\n"}
{"id": "1153049", "url": "https://cs.wikipedia.org/wiki?curid=1153049", "title": "Jiří Černý (sochař a malíř)", "text": "Jiří Černý (sochař a malíř)\n\nJiří Černý (* 22. ledna 1959) je český umělec, zabývající se kresbu, malbou, fotografií, sochařstvím a designem. Začíná tvořit v 70. letech v Chebu. Po sametové revoluci začíná sochat nejprve do kamene a později do dřeva. Žije v Chebu.\n\n\n\n"}
{"id": "1153056", "url": "https://cs.wikipedia.org/wiki?curid=1153056", "title": "Kostel svatého Šimona a Judy (Brloh)", "text": "Kostel svatého Šimona a Judy (Brloh)\n\nKostel svatého Šimona a Judy v Brloze je barokní farní kostel postavený v západo-východním směru. Hlavní oltář je s obrazem Šimona a Judy a obrazem svaté rodiny. Sochy v horní části oltáře (zleva) sv. Anna sv. Jáchym, v dolní části oltáře sv. Mikuláš, sv. Řehoř, sv. Ambrož, sv. Vojtěch. Na stropě vyobrazeni sv Pavel a sv. Petr apoštolové. Boční oltář s obrazem sv. Barbory se sochami sv. Kateřiny a sv. Markéty. Před oltářem sousoší pražského Jezulátka. Nad oltářem obraz sv. Jana Křtitele. Pravý boční oltář s obrazem s. Jana Nepomuckého se sochami sv Josefa a sv. Antonína. nad oltářem socha sv. Linharta a obraz sv. Františka z Assisi. V lodi jsou na straně epištolní sochy sv. Kateřiny, sv. Jana Evangelisty a sv. Veroniky, na straně evangelijní sv. Augustina, sv. Jakuba a sv. Ondřeje. V presbytáři socha Krista a Panny Marie. Vše doplňují obrazy čtrnácti zastavení Křížové cesty.\n\nPůvodní brložský kostel byl zasvěcen svaté Maří Magdaléně. Vznikl mezi lety 1310–47 péčí Petra I. z Rožmberka. Z této stavby se zachovala gotická věž a části obvodové zdi na západní straně. V letech 1697–1704 je využil J. Canevalle při budování nového kostela. Kostel je chráněn jako kulturní památka ČR.\n\n"}
{"id": "1153059", "url": "https://cs.wikipedia.org/wiki?curid=1153059", "title": "Depandance Praha", "text": "Depandance Praha\n\nDepandance Praha lázní Jáchymov stojí na místě, kudy původně vedla městská hradba od brány do svahu (obojí zbořeno v roce 1835). Původně tu byla v letech 1891–1894 postavena továrna na dřevěné hračky a loutky. Tato továrna byla první svého druhu v Krušných horách. V roce 1910 tuto továrnu odkoupila Územní akciová společnost (zakladatelka lázní a stavitelka Radium Paláce) a v roce 1911 ji přestavěla pro potřeby nových lázní.\n\nBudova byla v roce 1911 zvýšena o jedno patro (na tři) a nabízela 50 pokojů, 6 lázeňských kabin a v přízemí jídelnu a kavárnu. Tehdejší název zněl \"Radium-Kurhaus-Dependance\". Po vzniku Československa hotel společně s Radium Palácem získal Angličan Oury. Ten dal hotelu jméno \"Miracle\". Příliš se mu ale nedařilo, takže v roce 1921 uzavřel Radium Palác a provozoval pouze depandenci Miracle. O rok později hotely převzal stát. V roce 1925 byl počet pokojů zvýšen na devadesát.\n\nZa druhé světové války byl hotel změněn na vojenský lazaret německého Wehrmachtu. Po válce hotel dostal název Praha. Je to depandance hotelu Curie, s nímž je hotel Praha spojen krytou chodbou. Kapacita hotelu je 76 lůžek v jedno- a dvoulůžkových pokojích.\n"}
{"id": "1153061", "url": "https://cs.wikipedia.org/wiki?curid=1153061", "title": "Jakub Kuzdra", "text": "Jakub Kuzdra\n\nJakub Kuzdra (* 8. prosince 1997, Tarnów) je polský fotbalový záložník, od července 2016 působící v klubu Polonia Bytom, kde je na hostování z Piastu Gliwice. Je mládežnickým reprezentantem Polska.\n\nSvoji fotbalovou kariéru začal v Jutrzenka Wierzchosławice. V průběhu mládeže zamířil do Unie Tarnów, kde jarní částí sezony 2013/14 propracoval do prvního týmu.\n\nV srpnu 2015 uzavřel tříletou smlouvu s Piastem Gliwice.\n\nV Ekstraklase za Piast debutoval v ligovém utkání 7. kola (29. 8. 2015) proti týmu Górnik Łęczna (výhra Piastu 3:0), když v 83. minutě vystřídal Kamila Vacka. Jednalo se o jeho jedinný start v ročníku. V sezoně s týmem dosáhl historického umístění, když jeho klub skončil na druhé příčce a kvalifikoval se do druhého předkola Evropské ligy UEFA.\n\nPřed ročníkem 2016/17 odešel na roční hostování do mužstva Polonia Bytom.\n\n"}
{"id": "1153062", "url": "https://cs.wikipedia.org/wiki?curid=1153062", "title": "Radiologický pavilon", "text": "Radiologický pavilon\n\nRadiologický pavilon (dříve Vyšetřovací ústav a Radiologický a Vyšetřovací ústav) je budova v Jáchymově.\n\nOd počátku lázní v Jáchymově se aplikovaly tři způsoby léčby – radiové koupele, pitné kúry a přímé ozařování (krabičky). Od roku 1911 se vše dělo v Lázeňské budově. A to až do roku 1921. Pro přímé ozařování ale nebyla budova příliš vhodná a proto bylo v roce 1920 přistoupeno k dostavbě nového lázeňského domu. Stavba začala ještě v letech I. světové války, ale ještě během konfliktu byla zastavena.\n\nV roce 1921 byla budova dostavěna a byla pojmenována na Prozařovací pavilon. Stavba s půdorysem antického amfiteátru vyrostla v sousedství radiové laboratoře továrny na uranové barvy. Určena byla pro aplikaci koupelí a prozařování radiem (krabičky). Původní kapacita 8 pokojů byla postupně navýšena až na 24. Budova s celoročním provozem měla ústřední topení, telefon, elektrické osvětlení a rozvody teplé i studené vody.\n\nVe třicátých letech byla budova přejmenována na Vyšetřovací ústav a po II. světové válce pavilon dostal název Radiologický a Vyšetřovací ústav.\n\nDnes se zde nachází biochemická laboratoř, radiologická laboratoř a vyšetřovny.\n"}
{"id": "1153063", "url": "https://cs.wikipedia.org/wiki?curid=1153063", "title": "Stanislav Janevski", "text": "Stanislav Janevski\n\nStanislav Janevski, bulharsky Станислав Яневски (* 16. květen 1985, Sofie) je bulharský herec. Proslavil se zejména rolí Viktora Kruma, zástupce Kruvalu v Turnaji tří kouzelníků, ve filmu \"Harry Potter a ohnivý pohár\". Hrál též ve filmu \"Hostel 2\".\n"}
{"id": "1153067", "url": "https://cs.wikipedia.org/wiki?curid=1153067", "title": "Tido J. Gašpar", "text": "Tido J. Gašpar\n\nTido J. Gašpar (vl. jménem Jozef Gašpar, další pseudonym Peter Štrbský) (7. březen 1893, Rakovo-Stariny – 10. květen 1972, Nové Zámky) byl slovenský novinář, spisovatel, kulturní pracovník, dramaturg, veřejný činitel, ideolog a politik, představitel bratislavské bohémy.\n\nNarodil se v rodině hospodářského správce a vzdělání získal v Rakovu a v Martině. V roce 1911 sloužil jako námořník na Jaderském moři, od roku 1919 byl tajemníkem župy, od roku 1922 pracoval na tiskovém oboru ministerstva s plnou mocí pro správu Slovenska, od roku 1938 byl úředníkem slovenské autonomní vlády a od roku 1939 vedoucím tiskového odboru předsednictva vlády. V roce 1940 se stal chargé d'affaires ve Švýcarsku, v letech 1941-1945 byl šéfem Úřadu propagandy. V letech 1938-1939 byl jedním z vedoucích ideologů slovenské státnosti a zdůvodňoval nutnost spojenectví s německou říší. V letech 1939-1944 byl poslancem Slovenského sněmu. Ideologicky vystupoval proti Slovenskému národnímu povstání. Byl autorem projevu, který 29. srpna 1944 v rozhlase přečetl tehdejší ministr obrany Ferdinand Čatloš. Projev oznamoval obyvatelstvu vstup německých vojsk na slovenské území a žádal obyvatele aby okupačním vojskům nekladli odpor. V důsledku projevu velká část armádních posádek na západním a východním Slovensku zachovala pasivitu, nepodpořila povstalce nebo se nechala nečinně odzbrojit Němci. V roce 1945 byl zatčen a odsouzen na doživotí. Na svobodu se dostal až v roce 1958 po udělení amnestie. Od roku 1963 žil až do své smrti v Nových Zámcích. Pochován je v Bratislavě na Ondrejském hřbitově.\n\nV letech 1925-1927 byl dramaturgem Slovenského národního divadla v Bratislavě, od roku 1922 byl redaktorem týdeníku Slovenský svet, redaktorem úředního věstníku a členem redakce týdeníku Nový svet. Jistý čas byl členem a také tajemníkem Spolku slovenských spisovatelů, byl redaktorem edice Žatva, kterou vydávalo vydavatelství Biblioteka a také předsedou místní organizace Matice slovenské.\n\nLiterární činnost začínal psaním článků a krátkých próz, knižně debutoval v roce 1920 sbírkou novel \"Hana a iné novely\". Přispíval do časopisů Slovenské pohľady, Nový svet, Elán, Slovenský svet, Ľudový chýrnik, Slovenský hlas, Slovák, Gardista a dalších. Ve svých dílech využíval autobiografické motivy, motivy nenaplněné lásky, rodinných poměrů, životní nejistoty, pesimismu a dekadentních nálad, ale také sociální tematiku. Do popředí kladl citové konflikty, spletité osudy žen, úřednické, rodinné a jiné konflikty.\n\n\n\n\n\n\n\n\nMaruniak, Peter: Jozef Tido Gašpar - 115. výročie narodenia. In: Maruniak, P. - Grácová, G. (eds): Život a dielo ďalších exilových pracovníkov, MS 2010, s. 254 - 285. \n\n"}
{"id": "1153070", "url": "https://cs.wikipedia.org/wiki?curid=1153070", "title": "Airspeed AS.6 Envoy", "text": "Airspeed AS.6 Envoy\n\nAirspeed AS.6 Envoy byl britský dvoumotorový lehký dopravní letoun celodřevěné konstrukce pro šest až osm cestujících.\n\nPrototyp letounu AS.6 Envoy (G-ACMT) byl zalétán 26. června 1934 se dvěma motory Wolseley AR-9 o výkonu po 136 kW. Jednomístný kokpit přímo navazoval na kabinu pro osm pasažérů, v případě instalace šatny a toalety pro šest.\n\nSériové stroje AS.6A Envoy I byly dodávány s hvězdicovými motory Armstrong Siddeley Lynx IVC po 162 kW, nebo Armstrong Siddeley Cheetah V po 204 kW, vždy s dřevěnou nestavitelnou vrtulí. Celkem bylo postaveno 15 exemplářů, které byly odprodány jednotlivcům a menším leteckým společnostem. Jeden AS.6A (VH-UXY) vlastnil australský rekordní pilot Charles Ulm, který s ním plánoval přelet Pacifiku na trase Kanada-Austrálie. V prosinci 1934 zmizel mezi kalifornským Oaklandem a Honolulu. Šest letounů bylo odprodáno japonskému dopravci JAT, který je nasadil na spoje mezi Japonskem, Mandžuskem a Koreou.\n\nJediný postavený kus AS.8 Viceroy (G-ACMU) měl zabudované dvě pohonné jednotky Cheetah VI po 213 kW a jeho trup bez oken vyplňovaly palivové nádrže. V říjnu 1934 startoval v závodě Londýn-Melbourne, avšak v Athénách odstoupil. Následně byl odprodán do Španělska republikánskému letectvu, které také odebralo první prototyp (EC-AGE).\n\nV roce 1936 byl prototyp G-ACMT přestavěn na standard AS.6D Envoy II. Tato verze měla dvojici motorů Lynx IVC, odštěpné vztlakové klapky na odtokové hraně křídla a dvoumístný pilotní prostor s dvojím řízením. Celkem bylo vyrobeno osm sériových letounů, z nichž sedm bylo vyvezeno do Jižní Afriky. Tři byly určeny pro South African Airways, která s nimi létala na lince Johannesburg-Port Elizabeth. Zbylé stroje se střeleckou věží a závěsníky pro pumy převzalo SAAF.\n\nČtveřice speciální exportní verze AS.6E Envoy III byla určena do Československa (OK-BAL až -BAO). První dva stroje dodané v roce 1935 neměly vztlakové klapky, pohon všech zajišťovaly dva motory Walter Castor II po 176 kW. Společnost ČSA je nasazovala na své nejdelší lince Praha-Moskva, zahájené 1. srpna 1935. Letoun imatrikulace OK-BAL, který v období 1939–41 používala Luftwaffe (DM+SA), poté létal u Ilmavoimat s trupovým označením EV-1. V roce 1942 havaroval a po opravě byl v roce 1943 zrušen.\n\nCelkem devatenáct vyprodukovaných letounů AS.6J Envoy III přešlo k menším přepravcům v Británii a Francii a rovněž k 24. peruti RAF. Jeden stroj s motory Cheetah IX o výkonu po 257 kW byl zničen při pokusu o let z Portsmouthu do Johannesburgu v září 1936.\n\nZe tří strojů AS.6K Envoy III patřily dva indickým mahárádžům a jeden s pohonnými jednotkami Wolseley Scorpio III s výkonem po 213 kW, byl služebním letounem ředitelů tehdejší firmy Vítkovické horní a hutní těžířstvo.\n\nV období let 1936 a 1937 probíhala licenční výroba u společnosti Micubiši, která v Nagoji postavila deset letounů pod názvem Hina-Zuru (mladý jeřáb), které zhruba odpovídaly variantě AS.6D Envoy II. Tři byly odprodány leteckému přepravci Japan Air Transport, čtyři mandžuské Manchurian Air Transport a tři používalo Japonské císařské námořní letectvo jako štábní dopravní letouny.\n\nÚdaje platí pro AS.6J Envoy III\n\n\n"}
{"id": "1153080", "url": "https://cs.wikipedia.org/wiki?curid=1153080", "title": "Rossijskaja gazeta", "text": "Rossijskaja gazeta\n\nRossijskaja gazeta (rusky \"Российская газета\" – „ruské noviny“) je ruský deník a úřední list ruské vlády. Vychází od roku 1990. Jeho redakce sídlí v Moskvě a má pobočky v mnoha ruských městech (Brjansk, Iževsk, Jaroslavl, Jekatěrinburg, Kazaň, Krasnodar, Kursk, Magadan, Nižnij Novgorod, Orenburg, Penza, Perm, Salechard, Samara, Stavropol, Tambov, Tula, Tver, Uljanovsk, Vladivostok, Volgograd a Voroněž).\n\n"}
{"id": "1153081", "url": "https://cs.wikipedia.org/wiki?curid=1153081", "title": "Nola (nosorožec)", "text": "Nola (nosorožec)\n\nNola (1974, Shambe, Súdán – 22. listopadu 2015, ZOO San Diego, USA) byla samice a jeden z posledních čtyř jedinců severního bílého nosorožce na světě.\n\nDo Československa byla přivezena po odchytu v roce 1975 , který provedl Josef Vágner. V rámci projektu na záchranu tohoto druhu byla zapůjčena v roce 1989 do ZOO v San Diegu. Pro svůj vysoký věk trpěla řadou nemocí, včetně artritidy. V květnu 2015 podstoupila léčbu hnisavého zánětu v pravé kyčli. V poslední době se její stav zhoršil a proto byla utracena. Se souhlasem ZOO Dvůr Králové byly odebrány vzorky, které bude možné využít pro případné rozmnožení tohoto druhu.\n\n"}
{"id": "1153082", "url": "https://cs.wikipedia.org/wiki?curid=1153082", "title": "Světový pohár v běhu na lyžích 2015/2016", "text": "Světový pohár v běhu na lyžích 2015/2016\n\nSvětový pohár v běhu na lyžích 2015/16 byl seriálem závodů v běhu na lyžích během zimní sezóny. Organizovala jej Mezinárodní lyžařská federace (FIS). Součástí světového poháru byla též série závodů Tour de Ski. Celkové vítězství z loňského ročníku obhajovali Martin Johnsrud Sundby a Marit Bjørgenová.\n\n"}
{"id": "1153083", "url": "https://cs.wikipedia.org/wiki?curid=1153083", "title": "Althannové", "text": "Althannové\n\nAlthannové (též \"Althann\", nebo \"Althan\", \"Altham\" či \"Altheim\") jsou šlechtický rod původem z Dolního Bavorska, od 16. století usazený v Rakousku, později s významnými majetky na Moravě, v Čechách a Kladském hrabství, ale také v Prusku (dnes v Polsku) a Uhrách. Řada členů rodu dosáhla vysokého postavení ve státní správě, armádě nebo církevní hierarchii, na českém území je s jejich jménem nejvíce spojen zámek Vranov nad Dyjí.\n\nNejstarší historie Althannů není dodnes úplně jasná, různé prameny se liší v dataci prvních zmínek o rodu. Za nejstaršího předka je považován Dietmar z Thannu († 1233), účastník křížové výpravy do Svaté země, zvaný vzhledem ke svému věku „der alte Thann“ („stará jedle“), což pak dalo jméno celému rodu. Jiné prameny zmiňují ve 12. století rod Altheimů ve Švábsku, zcela prokazatelný je až Volfgang z Althannu, který se počátkem 16. století usadil v Rakousku a sňatkem získal hrad Goldburg (zřícenina zámku). Ten se stal oblíbeným sídlem rodu, zanikl však následkem požáru za napoleonských válek.\n\nPrvním významnějším členem rodu byl Volfgangův syn Kryštof (1535–1589), který svou kariéru začal jako zemský úředník v Dolním Rakousku, kde vlastnil řadu statků (hrad Goldburg). V roce 1574 byl povýšen do stavu svobodných pánů a od roku 1579 byl prezidentem dvorské komory. Jako první z Althannů také získal majetek na Moravě a od roku 1577 byl zástavním držitelem panství Oslavany. Jeho mladší syn Volf Dětřich (1576–1623) s finanční pomocí manželky Kateřiny Krajířové z Krajku rozšířil rodové statky na Moravě nákupem Jaroslavic (1609) a Vranova nad Dyjí (1617). Jako protestant a významný pozemkový vlastník se zapojil do stavovského povstání. Jeho aktivity nejsou z dostupných pramenů úplně zřetelné, je ale doloženo, že v roce 1619 půjčil moravským stavům 12 000 zlatých na náklady spojené s najímáním vojska. Po Bílé hoře Volfův majetek propadl konfiskaci, převážně jej ale zpět získal jeho starší bratr Michael Adolf I. (1574–1636), který naopak stál na straně Habsburků. Již v mládí se zúčastnil válek proti Turkům, později dosáhl hodnosti generála a uplatnil se i jako diplomat. V roce 1608 byl povýšen do hraběcího stavu a na paměť svého přestupu na katolickou víru se zavázal, že všichni mužští potomci budou nosit jako první křestní jméno Michael, u žen to mělo být jméno Marie. Toto pravidlo bylo až na několik málo výjimek dodržováno až do 20. století, na druhou stranu se tím rodokmen Althannů pro pozdější badatele stal velmi složitým studijním materiálem. Michael Adolf I. proslul mimo jiné jako významný mecenáš jezuitského řádu.\nVedle jihomoravských Althannů se prosadila i větev sídlící od poloviny 17. století na rozhraní východních Čech a Kladska (panství Králíky-Mittelwalde). Z této linie vynikl Michael Václav (1630–1686), který byl c.k. tajným radou, vyslancem v Polsku a ve Švédsku, kariéru završil jako zemský hejtman v Kladsku (1680–1686), kde si na svých statcích nechal postavit honosné letní sídlo ve Wölfersdorfu (nynější Wilkanów v Polsku). I z jeho potomstva vzešly další významné osobnosti, jejichž kariéra ovšem souvisela především se vzestupem hlavní rodové větve na Vranově.\n\nI když vliv Althannů stoupal, ještě v 17. století se museli spoléhat i na podporu ještě vlivnějších rodů, například knížat Dietrichsteinů. Michael Jan II. (1643–1702) se stal přísedícím moravského zemského soudu a své ambice promítl do rozsáhlé přestavby vranovského zámku. Mezi skutečnou elitu pozvedl rodinu až jeho syn Michael Jan III. (1679–1722), který sice nezastával žádný státní úřad (v letech 1716–1722 byl nejvyšším štolbou), ale patřil k důležitým osobnostem zákulisí dvora Karla VI., v roce 1719 dostal darem od císaře velké panství v Chorvatsku s hradem Čakovec. Podíl na tom měla i manželka Michaela Jana III., Marie Anna Pignatelli (1689–1755), favoritka Karla VI., která až po ovdovění získala do svého vlastnictví hlavní rodové sídlo ve Vranově nad Dyjí. Na přízni Habsburků pak profitovali Althannové po celé 18. století, což dokládá osobnost Michaela Bedřicha Althanna (1680–1734) z králické větve, který spojil církevní a diplomatickou kariéru, dosáhl hodnosti kardinála (1719) a v letech 1722–1728 byl místokrálem v Neapoli. Mimoto byl také biskupem ve Vácu v Uhrách a tuto hodnost po něm zastával jeho synovec Michael Karel (1702–1756).\n\nOd druhé poloviny 18. století se Althannové uplatňovali již jen v čestných dvorských hodnostech, jen několik členů rodu dosáhlo vyšších postů v armádě. Souviselo to mimo jiné s početným potomstvem, neustálým štěpením majetku a především finančním úpadkem vranovských Althannů. Když nakonec po vymření několika větví došlo k opětovnému sloučení majetku, jednalo se o značně ztenčené statky ve východních Čechách a v Prusku. Na sklonku monarchie byl reprezentantem rodu Michael Robert Althann (1853–1919), který díky pozemkovému vlastnictví a čestným hodnostem měl zajištěno dědičné místo v rakouské, uherské a pruské panské sněmovně, byl též c.k. komořím. Díky sňatku získal po více než sto letech majetek na Moravě (Lipník nad Bečvou), ale jeho syn JUDr. Michael Karel Althann (1897–1987) v roce 1945 přišel o statky nejen v Česku, ale i v Polsku. Žijí dodnes (mimo jiné na svém statku Murstetten v Dolních Rakousích, který kontinuitně drží více jak 400 let)\n\nPrvní pozemkový majetek na českém území získal svobodný pán Kryštof z Althannu (1535–1589), který byl od roku 1577 zástavním držitelem panství Oslavany u Brna a zahájil zde přestavbu bývalého kláštera na renesanční zámek. Oslavanské panství bylo majetkem rodu až do konce třicetileté války, pak přešlo sňatkem na rod Mollartů. Kryštofův mladší syn Volf Dětřich (1576–1623) zakoupil na jižní Moravě Jaroslavice (1609) a Vranov nad Dyjí (1617), obojí ale ztratil v konfiskacích za účast na stavovském povstání. O získání jeho konfiskovaného majetku pak vyvinul značné úsilí jeho starší bratr Michael Adolf I. (1574–1636), katolík a císařský generál. Ze získaných konfiskátů pak prodal Vranov (1629) a až o dvě generace později se toto panství vrátilo do majetku Althannů osobností Michaela Jana II. (1643–1702). Ten zahájil rozsáhlou přestavbu vranovského zámku, jejímž vyvrcholením byla přístavba monumentálního Sálu předků (architekt J. B. Fischer z Erlachu), která dodnes tvoří významnou krajinnou dominantu nad údolím řeky Dyje.\n\nMichael Jan II. zemřel náhle a bez závěti (1702), což vedlo k dlouholetému soudnímu sporu o dědické podíly mezi jeho syny, Vranov na základě prvorozenství převzal starší syn Michael Heřman (1671–1736). O získání Vranova však léta usiloval jeho mlaší bratr, přední císařský dvořan Michael Jan III. (1679–1722). Po jeho předčasné smrti převzal poručnickou správu nad nezletilými dětmi osobně císař Karel VI. a ten teprve zajistil převedení Vranova do jejich majetku. Starší ze synů Michael Jan IV. (1710–1778) přenechal jihomoravský majetek v hodnotě jednoho miliónu zlatých mladšímu bratrovi a sám si koupil panství Svojšice u Kolína. Po vyhoření zdejšího zámku došlo k rokokové přestavbě (1755–1758), další výrazné úpravy proběhly v roce 1847, tehdejší majitel Michael Josef (1798–1861) zde také umístil bohatou knihovnu. V první polovině 19. století patřily Svojšice u Althannů k oblíbeným sídlům, což dokládají rodinné události, které zde proběhly.\n\nMezitím došlo k odštěpení tzv. králické větve, kterou založil mladší syn Michaela Adolfa I., Michael Ferdinand (1610–1658). Ten sňatkem s Marií Kateřinou von Pappenheim, rozenou Trauttmansdorffovou, získal v roce 1650 panství Králíky ve východních Čechách. O tři roky později přikoupil sousední Mezilesí) v Kladsku, nyní v Polsku a v následujících letech zdejší panství rozšiřoval dalšími nákupy. Zámek v Králíkách vyhořel v roce 1709 a poté již nebyl obnoven, i později jsou zde ale doloženy pobyty členů rodu, častěji se však zdržovali na nově vybudovaném zámku v Mezilesí nebo na letním sídle ve Wölfersdorfu (nynější Wilkanów v Polsku). Spojené panství Králíky-Mezilesí bylo od roku 1657 fideikomisem, který přecházel na potomky v této linii až do jejího vymření v roce 1810, pak je zdědila vranovská větev, která mezitím ztratila své majetkové zázemí na jižní Moravě.\n\nMichael Adolf II. (1648–1709), mladší bratr Michaela Jana II., získal v roce 1669 panství Hrušovany nad Jevišovkou nedaleko od tehdejšího hlavního sídla v Jaroslavicích. Založil tak hrušovanskou větev Althannů, která vymřela v roce 1805. V Hrušovanech nechali tito Althannové postavit zámek a také kostel sv. Štěpána. Po nich pak díky sňatkům přešlo hrušovanské panství na další rody.\n\nKoncem 18. století došlo ke značným ztrátám u hlavní větve na Vranově. Nákladný společenský život a neustálé stavební úpravy vranovského zámku přivedly během 18. století tuto rodovou linii k finančnímu úpadku. Řešením měl být prodej Jaroslavic (1790) a hradu Čakovec v Chorvatsku (1791), nakonec ale došlo i ke ztrátě stěžejní rodové pýchy – zámek Vranov s panstvím byl v roce 1793 prodán za 600 000 zlatých. Krátce nato ale vymřela králická větev (1810) a její majetek přešel na potomky vranovských Althannů. V další generaci přikoupil Michael Karel Althann (1801–1881) v roce 1841 za 220 000 zlatých poměrně rozsáhlé panství Milíčeves u Jičína. Výstavbou milíčevského empírového zámku však došlo k dalšímu zadlužení, takže v roce 1850 byl od Milíčevse odprodán větší díl se statkem Tuř. Celý milíčevský velkostatek pak ještě v 19. století přešel sňatkem na rod Vrintsů von Falkenstein.\n\nK poslednímu významnému rozšíření majetku Althannů došlo sňatkem Michaela Roberta (1853–1919) s hraběnkou Antonií Hatzfeld-Wildenburg (1856–1933), která byla dědičkou části někdejšího obrovského majetku Dietrichsteinů. Althannům tak po její smrti připadly velkostatky Lipník nad Bečvou a Hranice na Moravě s rozlohou cca 6 500 hektarů půdy s převládajími lesními porosty. Posledním majitelem velkostatků Králíky, Svojšice a Lipník nad Bečvou byl JUDr. Michael Karel Althann (1897–1987), jemuž byly zkonfiskovány v roce 1945, tehdy přišel i o majetek v Polsku (Miedzyłesie).\n\nUmělecké hodnoty kdysi výstavních zámků v Jaroslavicích a Hrušovanech nad Jevišovkou zanikají dnes ve značně zchátralém stavu obou objektů, který je důsledkem dlouhodobě nevyjasněných majetkových poměrů a soudních sporů, v ruinách je dnes i bývalé letní sídlo Wölfersdorf (nynější Wilkanów v Polsku). Naopak zámek ve Vranově nad Dyjí patří k turistickým atraktivitám jižní Moravy, v Polsku je z někdejšího majetku Althannů veřejnosti zpřístupněn zámek v Miedzyłesie.\n\nAlthannům patřily také městské paláce ve Vídni, Brně a Znojmě. Althanský palác na Dolním náměstí (Masarykovo nám. 448/21) ve Znojmě je jediný, který se dochoval dodnes. Althannům patřil do roku 1860, v současnosti je zde po rekonstrukci umístěn luxusní hotel. Althanský palác v Brně v Kobližné ulici byl již v 18. století spojen se sousedním Ústavem šlechtičen, na konci druhé světové války byl ale vybombardován a na jeho místě dnes stojí moderní budova Komerční banky. Dnes již neexistují ani dva rodové paláce ve Vídni, které vznikly v 17. a 18. století podle projektů členů rodiny Fischerů z Erlachu. Oba paláce padly za oběť asanace a nové výstavby v 19. století.\n\nPůvodním erbem Althannů byl červený štít se stříbrným břevnem, přes nějž bylo přeloženo černé písmeno A. V této jednoduché podobě přečkal rodový erb několik staletí, i když časem došlo k několika polepšením souvisejících například s udělením hodnosti dědičných číšníků Svaté říše Římské (1714) nebo dědičných kraječů rakouských zemí (1824). V různých podobách je erb Althannů k vidění na zámku ve Vranově nad Dyjí, ale také ve Znojmě nebo na dalších rodových sídlech (Hrušovany nad Jevišovkou, Jaroslavice), althanský erb můžeme vidět i na budově bývalého zájezdního hostince v Milíčovicích nedaleko Vranova.\n\n\n\n\n"}
{"id": "1153084", "url": "https://cs.wikipedia.org/wiki?curid=1153084", "title": "Noah Bradley", "text": "Noah Bradley\n\nNoah Bradley je americký umělec, známý především pro své dílo na kartách \"\"  a jeho projekt \"The Sin of Man.\" Je poměrně známý v komunitě Reddit a má velkou sledovanost na většině velkých sociálních médií.\n\nDo 18 let chtěl být programátorem nebo herním vývojářem s uměním jako koníčkem, ale \"umění by byla ta vnitřně nejnáročnější věc, kterou jsem mohl najít, a tak jsem do toho šel.\" Po pěti letech umělecké školy se cítil být na dobré profesionální úrovni. Jeho umění je ovlivňováno cestováním, kterým tráví hodně času. Své první karty namaloval ručně, olejovými barvami, ale většina z novějších jsou dělány digitálně, kvůli časovým omezením. Měl představení na GenCon Indie 2013.\n\nJeho první zakázka od Wizards of the Coast, vývojářů \"Magic: The Gathering\", byla sada karet pěti základních zemí, naproti obvyklé jedné nebo dvěma. První karty s jeho uměním byly vydáno v Magic 2013, a od té doby se ukázaly v každém rozšíření, a stejně tak i v Magic Online.\n\n"}
{"id": "1153085", "url": "https://cs.wikipedia.org/wiki?curid=1153085", "title": "Norddeutsche Bundesmarine", "text": "Norddeutsche Bundesmarine\n\nNorddeutsche Bundesmarine (česky \"Severoněmecké spolkové námořnictvo\", známé též jako \"Námořnictvo severoněmeckého spolku\") bylo válečné loďstvo Severoněmeckého spolku vzniklé na základě Pruského námořnictva v roce 1867. V roce 1871 bylo nahrazeno Kaiserliche Marine Německého císařství.\n\n\n"}
{"id": "1153086", "url": "https://cs.wikipedia.org/wiki?curid=1153086", "title": "Depandance Lužice", "text": "Depandance Lužice\n\nDepandance Lužice vznikla v roce 1932 spojením dvou domů v lázeňské části města Jáchymov. Původně to byl samostatný lázeňský dům, ale po výstavbě lázeňského domu Curie byl přeměněn na depandance. Modernizace a rekonstrukce proběhla v roce 2004 a v roce 2005 byla Lužice znovu otevřena. Komplexní služby a péči poskytují Agricola a Curie. Ubytovací kapacita je 21 jednolůžkových a 31 dvojlůžkových pokojů.\n\nV době těžby uranu v letech 1948 – 1961 zde sídlila speciální policejní stanice pro vyšetřování vězňů, kteří se pokusili o útěk nebo byli z přípravy útěku podezřelí. Mezi vězni se budově přezdívalo „Sing-Sing“.\n"}
{"id": "1153090", "url": "https://cs.wikipedia.org/wiki?curid=1153090", "title": "Jaroslav Valenta (YMCA)", "text": "Jaroslav Valenta (YMCA)\n\nJaroslav Valenta ( v Praze – v KT Mauthausen) byl tajemníkem Akademické YMCA , za protektorátu byl členem ilegální organizace Ústřední vedení odboje domácího (ÚVOD). Spolu s Dr. Jaroslavem Šimsou a řadou dalších se podílel na vytvoření odbojové organizace Petiční výbor Věrni zůstaneme (PVVZ). Úzce spolupracoval s Prof. Vladimírem Krajinou a s JUDr. Rudolfem Marešem.\n\nIlegální činnost odbojářů pocházejících z okruhu vedoucích funkcionářů organizace YMCA měla dva směry:\nVýrazná aktivita v odboji od jeho počátku patřila dvěma sekretářům YMCA – Dr. Rudolfu Marešovi a Dr. Jaroslavu Valentovi. Oba se podíleli na zabezpečení radiového spojení s Londýnem.\nPo zatčení podplukovníka Josefa Balabána (22. dubna 1941) a Dr. Václava Holého (23. dubna 1941) se na jaře roku 1941 dostali Jaroslav Valenta a Rudolf Mareš do bližšího odbojového kontaktu s Vladimírem Krajinou. Po zatčení podplukovníka generálního štábu Štěpána Adlera (7. prosince 1939) se stal Rudolf Mareš odpovědným za ilegální rádiové spojení domácího odboje s exilovou vládou v Londýně. Bylo hlavně Marešovou a Valentovou zásluhou, že se spojení s Londýnem podařilo udržet (byť s občasnými výpadky) až do přepadení SSSR Německem (22. června 1941) a i po tomto datu.\n\nJaroslava Valentu získal pro odboj Jaroslav Šimsa (obdobně jako Rudolfa Mareše). V odboji mu byly zpočátku svěřovány organizační úkoly: na jaře 1939 pomáhal zakládat jádro turnovské odbojové skupiny a v srpnu 1939 se (tehdy ještě se Šimsou) účastnil založení domažlické skupiny PVVZ. Po Šimsově zatčení (27. února 1940) se na jaře 1940 Valenta zapojil do odbojové práce blíže centra: jeho úkolem bylo opatřovat zpravodajské informace z území Sudet (hlavně ve spolupráci s turnovskou skupinou) a díky kontaktům s domažlickou skupinou se angažoval také v dramatické akci \"útěk Jana Smudka\" (viz dále).\n\nPro potřeby zabezpečení vysílačky ÚVOD začal Valenta spolupracovat více s Rudolfem Marešem od jara 1941. Jednalo se o získávání bytů, kam bylo možno vysílačku umístit. Oba \"YMCA-ři\" se v tomto směru obraceli na skupinu poštovních zaměstnanců PVVZ (v čele s Antonínem Kuličkou) a to především s úkolem vybudovat záložní vysílací stanici. Tato jednání se odehrála koncem července 1941 (nebo počátkem srpna 1941). \n\nBěhem roku 1942 Valenta šifroval zprávy, které pak radiotelegrafisté napojeni na Vladimíra Krajinu vysílali do Londýna. Zprávy dodával Jaroslavu Valentovi (a do února 1941 i Jaroslavu Šimsovi) JUDr. Vladimír Klouda – advokát (rodinná kancelář se nacházela na adrese: Malostranské náměstí 38/24, 118 00 Praha – Malá Strana stejně jako spořitelna), který je dostával od ministerského rady JUDr. Karla Strnada – pracovníka hospodářské správy z kanceláře prezidenta republiky na Pražském hradě (ten do spořitelny chodil v rámci své pracovní náplně). Některé zprávy se dostávaly k Valentovi přes člena ilegální organizace ÚVOD Václava Černého. Spojení mezi Valentou a Krajinou zprostředkovávala spolupracovnice ÚVODu Zdeňka Paková v roli \"spojky\". \n\nV souvislosti s útěkem odbojáře Jana Smudka za hranice protektorátu (konec března roku 1940) do Jugoslávie je často zmiňována pomoc Jaroslava Valenty. Po příjezdu Jana Smudka do Prahy (27. března 1940) se prostřednictvím Dr. Jaroslava Valenty podařilo navázat kontakt Smudka s odbojem. Některé prameny lakonicky uvádějí, že Jaroslav Valenta dovedl Jana Smudka do konspirační kanceláře v Jungmannově ulici. Jiné prameny uvádějí, že po příjezdu do Prahy vyhledal Smudek okamžitě v paláci YMCA Jaroslava Valentu s žádostí o pomoc. Valenta se snažil zajistit celostátně hledanému Smudkovi v Praze bezpečné ubytování a současně organizoval jeho odjezd za hranice s využitím transportní linky vojenského odboje. Valentovi se ale ubytování nedařilo sehnat. Smudek strávil dvě noci v pražských nočních podnicích. Konečně 29. března 1940 večer odvedl Jaroslav Valenta Jana Smudka do konspiračního střediska ve Vodičkově ulici. Odtud následujícího dne v 6 hodin ráno nastoupil Smudek svoji úspěšnou cestu do bezpeční za hranice protektorátu.\n\nPo 15. březnu 1939 se z řad Akademické YMCA rekrutovalo mnoho odbojářů. Palác YMCA byl od počátku okupace místem ilegálních (konspiračních) schůzek. Nějaký čas byl v budově tištěn ilegální časopis Český kurýr a také několik čísel nelegálního časopisu V boj. Kromě toho se tu tiskla i řada dalších nelegálních letáků. Na této činnosti se podíleli Jaroslav Valenta, Jaroslav Šimsa, zřízenec Josef Ungr (rozmnožoval texty), Vojtěška Ječmenová (úřednice, která přepisovala texty na rozmnožovací blány určené pro cyklostyl) a sekretář Akademické YMCA Rudolf Mareš (distribuce výtisků).\n\nPo zatčení Jaroslava Šimsy gestapem (27. února 1940), docházel Jaroslav Valenta (s vědomím manželky Jaroslava Šimsy – Marie Šimsové) do Šimsova bytu (na adrese: 5. května 856/58, 140 00 Praha 4 – Nusle). Tady v Šimsově pracovně šifroval depeše a přepisoval je na psacím stroji. Také v tomto bytě nejspíš ukrýval nějaký čas ilegální vysílačku anglické výroby a vodil sem další odbojáře.\n\nJaroslav Valenta byl zatčen gestapem za stanného práva při heydrichiádě 28. května 1942 v 04:30 při prohlídce Šimsova bytu. Gestapu sice předložil falešný průkaz totožnosti (na jméno Stanislav Zeman), ale nebyl v bytě hlášen. (Gestapo nejspíše znalo jeho falešné jméno). V době zatčení stál v místnosti na zemi objemný kufr křiklavě modré barvy (v něm se ukrávala vysílačka) a muž, hovořící pouze anglicky. Gestapo prověřilo i jeho totožnost a protože doklady tohoto Angličana byly v pořádku, odvedli pouze Valentu, aniž by věnovali pozornost kufru. Vysílačka v kufru zůstala v Šimsově bytě ještě nějaký čas poté. Nakonec ji Šimsova sekretářka (na pokyn z Londýna) odnesla na nábřeží Vltavy a utopila kdesi pod železničním mostem.\n\nOd 28. května 1942 byl Valenta krutě vyslýchán v Petschkově paláci. Během výslechu se pokusil neúspěšně o sebevraždu. Zavražděn byl v KT Mauthausen 24. října 1942.\n\nRodiče Jaroslava Valenty (Josef Valenta a Jaroslava Valentová) bydleli na adrese: Praha 3, Přemyslovská 1406/3 (tehdy Pschemisl-Strasse). Zde byli dne 28. května 1942 zatčeni. Za necelé dva týdny (v úterý 9. června 1942 v 18:30) byli oba zastřeleni na Kobyliské střelnici v Praze. (viz seznam popravených toho dne)\n\nPamětní deska \"Obětem 2. světové války\" je umístěná ve vestibulu paláce YMCA (v budově na adrese: Na Poříčí 1041/12; 110 00 Praha 1 – Nové Město). Pamětní deska připomíná tři sekretáře organizace YMCA, kterými byli: Rudolf Mareš (1909–1944), Jaroslav Šimsa (1900–1945) a Jaroslav Valenta (1911–1942), kteří zemřeli v letech nesvobody 1939 až 1945 a kteří se účastnili protinacistického odboje.\n\n"}
{"id": "1153109", "url": "https://cs.wikipedia.org/wiki?curid=1153109", "title": "Grani.ru", "text": "Grani.ru\n\nRuský internetový deník (rus.: Грани.ру), který vychází od 14. prosince 2000. Publikuje články na podporu opozice a politických vězňů, ale také přehled a analýzu ruských a světových politických událostí. \n\nNázev deníku je kopií názvu známého časopisu ruské emigrace Grani, který vydává Národní pracovní svaz ruských solidaristů (NTS – rus.: Народно-трудовой союз российских солидаристов) v Německu od roku 1946. Do roku 2005 byl majitelem internetového deníku Boris Berezovskij, poté se stal majitelem Leonid Něvzlin.\n\nDeník je registrován ve Federální agentuře pro tisk a hromadné sdělovací prostředky Ruské federace. Registrační osvědčení EI 77-4444 bylo vydáno 26. března 2001.\n\n\nK autorům deníku Grani se řadí známí novináři, politologové a veřejní činitelé:\n\n\n\nInternetový deník Grani má tři zdroje financování: 1. Grant Národního fondu pro demokracii (NED) (v r. 2013 grant činí 50 tisíc dolarů); 2. Příjmy z reklamy; 3. Sponzorské příspěvky čtenářů.\n\nV souladu se zablokováním webové stránky v Rusku, které začalo platit 13. března 2014, se snížily příjmy z reklamy. Redakce se obrátila na své čtenáře s prosbou o podporu tím, že by koupili jeden ze čtyř sponzorských balíčků v hodnotě od 500 do 10 000 rublů. Koupí tohoto balíčku se čtenář dostane na čestný seznam s mnoha výhodami. Čtenáři, kteří si koupí balíček za 10 000 rublů, navždy dostávají status aktivního sponzora.\n\nOd 13. března 2014 byl deník Grani na příkaz Generální prokuratury na území Ruska zablokován Federální službou pro dozor v oblasti telekomunikací, informačních technologií a masmédií (Roskomnadzor).\n\nDeník Grani.ru pak poslal k Taganskému krajskému soudu Moskvy žalobu na Roskomnadzor kvůli zablokování webové stránky. V této žalobě chtěl, aby bylo rozhodnutí Roskomnadzoru přiznáno jako nezákonné a aby přestali překážet svobodě masmédií. Podle prokuratury nepřednesl Roskomnadzor konkrétní materiály, ve kterých by se vyskytoval nezákonný obsah. Mezitím zákon nařizuje Rozkomnadzoru ukázat na konkrétní webové stránky, které by poukazovaly na protiprávní jednání.\n\n6. května 2014 zamítl Taganský soud v Moskvě žalobu Grani.ru na Generální prokuraturu Ruska a Roskomnadzor. U soudního jednání zástupce Generální prokuratury Ruska sdělil, že poté, co prostudovali veškerý obsah zablokované webové stránky, došli k závěru, že nepřípustné informace jsou obsaženy ve většině materiálů webu. Podle Damira Gainutdinova, zástupce Grani.ru a právního analytika asociace na ochranu práv Agora, prokuratura zdůraznila, že „nebudou a nemusí odůvodňovat své postupy“ a „zástupkyně Roskomnadzoru u soudu sdělila, že je nepřípustné pochybovat o závěrech zaměstnanců Generální prokuratury Ruska“. \n\n7. května 2014 spustila mezinárodní organizace na ochranu práv Amnesty International kampaň na podporu Grani a dalších webových stránek, které byly 13. března zablokovány. Ochránci práv vyzývali ostatní k odesílání protestních dopisů ruským mocenským orgánům. „Nezvolené a neomezené blokování celého webu a ne jen jednotlivých stránek s předpokládanými nezákonnými informacemi, znamená pozastavení činnosti veškerých masmédií. Dokonce pokud jste nikdy o Grani neslyšeli, osud tohoto webu se může stát osudem kteréhokoliv ruského internetového zdroje“, oznamuje ruské oddělení Amnesty International na svých stránkách na Facebooku. \n\n12. března 2015 v den Světového boje s internetovou cenzurou, spustila mezinárodní organizace Reportéři bez hranic kampaň Collateral Freedom (Záruka svobody), v rámci které byly vytvořeny mirrory (čes.: Zrcadla) devíti webů, zakázaných vládami 11 zemí. Technologie vznikla proto, aby vzdorovala cenzuře v Číně. Mirrory jsou umístěny na tak gigantických internetových serverech, jako jsou Amazon, Microsoft a Google, čímž je zablokování mirroru docela složité. Ze zakázaných ruských webových stránek je vybrán deník Grani.ru, který je teď v Rusku dostupný na adrese https://web.archive.org/web/20151127235553/https://gr1.global.ssl.fastly.net/. Organizace bude zabezpečovat chod mirrorů několik měsíců.\n\n"}
{"id": "1153110", "url": "https://cs.wikipedia.org/wiki?curid=1153110", "title": "Sáhib", "text": "Sáhib\n\nSáhib je arabský titul pro panovníka či urozeného člověka. <br>\n\nV Indii se jednalo navíc o oslovení Evropana vůbec. \n\nIndické titulární insignie sáhiba\n"}
{"id": "1153113", "url": "https://cs.wikipedia.org/wiki?curid=1153113", "title": "Vilém Fridrich Nasavsko-Dietzský", "text": "Vilém Fridrich Nasavsko-Dietzský\n\nVilém Fridrich Nasavsko-Dietzský (7. srpna 1613, Arnhem - 31. října 1664, Leeuwarden) byl hrabě (od r. 1652 říšský kníže) Nasavsko-Dietzský a místodržitel (nizozemsky \"Stadtholder\") Fríska, Drentska a Groningenu.\n\nVilém Fridrich byl druhým synem Ernesta Kazimíra I. a jeho manželky Žofie Hedviky Brunšvicko-Lüneburské. Jeho dědečkem byl Jan VI. Nasavsko-Dillburský, příbuzný Viléma I., zvaného Tichý. Když Jan v roce 1606 zemřel, rozdělil své dědictví mezi jeho pět synů, mezi nimiž byl i otec Viléma Fridricha; Ernest Kazimír. Ten obdržel titul hrabě Nasavsko-Dietzský, jeho bratr Vilém Ludvík pak získal Frísko, Drentsko, a Groningen. Po smrti Ernesta Kazimíra Vilém zdědil jeho titul a po smrti bezdětného Vilém Ludvíka i jeho tituly a vlastnictví. Díky tomu se tedy Vilém Fridrich stal místodržitelem uvedených oblastí a hrabětem Nasavsko-Dietzským.\n\nDne 2. května 1652 si vzal Albertinu Agnes, pátou dceru Frederika Hendrika, prince oranžského. Měli spolu tři děti:\n\nJakožto druhorozený syn se nepředpokládalo, že by Vilém Frederik mohl následovat svého otce jako státník nebo vojenský velitel. Místo toho vystudoval Leidenskou univerzitu, i přesto se ale po studiích rozhodl pokračoval spíše jako voják. V Armádě Nizozemské republiky spolupracoval se svým bratrem, ten ale zemřel v bitvě u Hulst roku 1640. Zemřel svobodný a bezdětný a proto Vilém Fridrich zdědil i jeho tituly. Nicméně většina titulů, které v té době Vilém Fridrich vlastnil byly nedědičné. V té době ještě nebyl ani místodržitel většiny provincií, ty získal až po tom, co zemřel Frederik Hendrik a po něm i jeho dědic Vilém II..\n\nJeště za života Viléma II. hrál důležitou roli v pokusu o státní převrat. Vilém totiž vyslal svého bratrance, právě Viléma Frederika Nasavsko-Dietzského, s armádou čítající 10.000 mužů proti Amsterodamu, tažení se však nezdařilo kvůli nepřízni počasí. Vilém ale po krátké vládě zemřel na neštovice a po jeho smrti mohl Vilém Fridrich krom místodržitelského úřadu získat i celé Holandsko, Zéland nebo Utrecht. V tom mu ale zabránil pohrobek, narozený týden po smrti svého otce, Viléma III. Vilém Fridrich se proto stal místodržitelem jen několika provincií do doby, než budoucí princ dospěje. Když byl již Vilém dostatečně starý, začal se s Vilémem Fridrichem přít o titul knížete oranžského.\n\nVilém III. a Vilém Fridrich se přeli především kvůli \"smyčce\", která se vyskytla v závěti Frederika Hendrika. Ten totiž do své závěti uvedl, že v případě vymření mužských potomků získá titul kněžna oranžská jeho nejstarší dcera Luisa Henrietta. To byl případ Viléma III. který byl bezdětný. Ale ani Luisa neměla vhodného dědice. V tomto sporu hrála významnou roli i skutečnost, že žena Viléma Fridricha byla teprve pátou dcerou Frederika Hendrika a byli oddáni až po jeho smrti. Nakonec titul ale získal Vilém III.\n\nPozději se Vilém Fridrich kvůli svým velkým ambicím snažil státi místodržitelem více provincií, královská větev jej ale přísně kontrolovala. Jeho velké ambice mu ale pomohly k získání titulu říšský kníže v roce 1652 a podílu na hlasu v radě říšských knížat říšského sněmu (o hlas se dělil s knížetem z Nasavska-Hadamaru) v roce 1654. To mu poskytlo větší prestiž.\n\nDne 31. října 1664 zemřel při nehodě s pistolí, která nečekaně vystřelila. Bylo mu 51 let a jeho manželka jej ještě jedenáct let přežila. Jeho dědicem se měl stát tehdy sedmiletý Jindřich II. Kazimír a tak se i stalo. Šlechta dodržela slovo a souhlasila s tím, že prozatím bude regentkou zemí Albertina Agnes a pak se jím stane Jindřich Kazimír.\n"}
{"id": "1153120", "url": "https://cs.wikipedia.org/wiki?curid=1153120", "title": "Hotel Excelsior a Hotel Eden", "text": "Hotel Excelsior a Hotel Eden\n\nHotel Excelsior a Hotel Eden (Hotel Excelsior je dnes léčebný dům Jalta) jsou dva hotely v Piešťanech od stejných architektů. Přestože jsou navzájem provozně nezávislé, působí dojmem jednoho celku. Jsou postaveny ve stylu funkcionalismu.\n\nHotel Excelsior a hotel Eden byly postaveny v meziválečném období (1929–1930) podle návrhu architektů – piešťanského rodáka Pavla Weisze a Ľudovíta Weisse. Architekti ve stejném časovém období obdrželi od dvou vzájemně nezávislých investorů objednávku na návrh objektů hotelového typu.\n\nObjekty se nachází na adrese Winterova ulice č. 58 a 60 v Piešťanech. Stavbu provedla firma Pittel & Brusewetter. Návrh pro Excelsior byl dokončen v roce 1928 a pro Eden v letech 1928–1929. Excelsior byl postaven v období jaro 1929 až podzim 1929 a Eden 26. června 1929 až 23. května 1930.\n\nObjekty mají 6 nadzemních podlaží a 1 suterén, ukončené jsou plochými střechami. Přesto, že jsou navzájem provozně nezávislé, působí dojmem jednoho celku. Rekonstrukce objektů přinesla změnu prvků interiéru, exteriér zůstal až na některé detaily zachován v původním stavu.\n\nJe hotel kategorie *** (tříhvězdičkový), který stojí na konci Winterovy ulice v historické části města Piešťany. Původně to byl léčebný ústav patřící Dr. Neuwirthovi. \n\nKromě prostor pro stravování, diagnostiku a léčbu bylo 1. nadzemní podlaží vybaveno obchody. Na každém podlaží bylo možno ubytovat dvacet hostů v sedmnácti pokojích. Objekt je doplněn střešní terasou, orientovanou na západ. Hospodářské a komunikační prostory jsou orientovány do dvora. Zaoblené, výškově akcentované nároží připomíná díla německých expresionistů. Fasáda nároží je doplněna vertikálně uspořádanými kulatými tzv. lodními okny.\n\nV současnosti léčebný dům Jalta, byl postaven na sousední parcele. Základní půdorys je ve tvaru písmene „L“. Prostory jednotlivých podlaží jsou řešeny jako dispoziční trojtrakt. Při původní funkci hotelu měl dnešní léčebný dům kapacitu 100 vybavených jednolůžkových pokojů s balkony. Po přestavbě budovy na léčebný dům došlo k modernizaci lůžkového traktu. Pokoje byly vybaveny vlastními hygienickými buňkami a počet se ustálil na 103 lůžek. Fasáda je po dvou podlažích stupňovitě ustupující, doplněná balkony s horizontálním zábradlím.\n\nNa obou budovách byla použita železobetonová nosná konstrukce – monolitický skelet a výplňové zdivo ze speciálních dutých tvárnic „PARCUS“.\n\nHotel Eden a hotel Excelsior jsou od roku 1991 zařazeny mezi objekty městské památkové zóny a byl jim udělen statut kulturní památky Slovenské republiky.\n\n\n"}
{"id": "1153122", "url": "https://cs.wikipedia.org/wiki?curid=1153122", "title": "Alfa Hydri", "text": "Alfa Hydri\n\nAlfa Hydri je druhá nejjasnější hvězda v souhvězdí Malého vodního hada. Jelikož má zdánlivou hvězdnou velikost 2,9, je snadno viditelná pouhým okem. Nachází se blízko Achernaru, nejjasnější hvězdy souhvězdí Eridanu.\n\nMeřením paralaxy družicí Hipparcos byla zjištěna vzdálenost od Země 71,8 světelných let. Tento podobr má 180 % poloměru Slunce a dvojnásobek jeho hmotnosti.\n"}
{"id": "1153123", "url": "https://cs.wikipedia.org/wiki?curid=1153123", "title": "Kostel svatého Michala Archanděla (Lančár)", "text": "Kostel svatého Michala Archanděla (Lančár)\n\nKostel svatého Michala Archanděla je římskokatolický kostel nad Lančárem, místní částí obce Kočín-Lančár v okrese Piešťany.\n\nTato opevněná renesanční stavba pochází ze 17. století, je postavena na místě staršího gotického kostela zmiňovaného roku 1332. V interiéru je hodnotné barokní zařízení a stropní malby. Z kostela je pěkný výhled na Trnavskou pahorkatinu.\n\nModel kostela sv. Michala v měřítku 1:50 se nachází v \"Parku miniatur\" v obci Podolie.\n\n"}
{"id": "1153146", "url": "https://cs.wikipedia.org/wiki?curid=1153146", "title": "Jan Řehounek", "text": "Jan Řehounek\n\nJan Řehounek (* 27. října 1974 Pardubice) je český politik a manažer, od října 2017 poslanec Poslanecké sněmovny PČR, v letech 2014 až 2018 zastupitel a náměstek primátora Pardubic, od roku 2016 zastupitel Pardubického kraje, v letech 2015 až 2019 člen předsednictva hnutí ANO 2011.\n\nV letech 1989 až 1993 vystudoval Gymnázium Pardubice a následně mezi lety 1993 až 1999 absolvoval Provozně ekonomickou fakultu České zemědělské univerzity v Praze (získal titul Ing.). Během studia vycestoval v rámci programu Socrates na Universität für Bodenkultur ve Vídni (1997-1998).\n\nMezi lety 2000 a 2004 pracoval jako manažer v ČSOB, posléze byl do roku 2007 manažerem ČSOB Pojišťovny. Dále pak v letech 2007 až 2013 působil jako manažer ve společnosti AWD Česká republika (finanční poradenství), byl šéfem pro pobočku Východní Čechy. Následně se společnost AWD transformovala na firmu Swiss Life Select, v níž byl nejprve rok ředitelem a pak i krátce manažerem v části Premium Advisory. Vedle toho byl v letech 2002 až 2014 společníkem ve firmě R P N (dnes v likvidaci) a od roku 2007 soukromě podnikal.\n\nJan Řehounek je ženatý a má dvě děti. Žije v Pardubicích, konkrétně v části Svítkov.\n\nOd roku 2013 je členem hnutí ANO 2011, v němž od roku 2014 zastává post předsedy krajské organizace v Pardubickém kraji. Na konci února 2015 byl zvolen na III. sněmu hnutí ANO 2011 členem předsednictva hnutí (získal 109 hlasů ze 186 možných, tj. 59 %). Funkci obhájil i na IV. sněmu hnutí ANO 2011 v únoru 2017. Na dalším sněmu v únoru 2019 však již nekandidoval.\n\nV komunálních volbách v roce 2010 kandidoval ještě jako nestraník za uskupení Pardubáci do Zastupitelstva města Pardubic i Městského obvodu Pardubice VI, ale ani v jednom případě neuspěl. O čtyři roky později ve volbách 2014 byl zvolen zastupitelem města Pardubic, když kandidoval za hnutí ANO 2011 (pokoušel se dostat i do městského obvodu Pardubice VI, ale opět neuspěl). V listopadu 2014 se pak stal náměstkem primátora pro oblast dotační politiky, projektového managementu, strategického plánu a rozvoje města, veřejných zakázek a kapitálové správy.\n\nVe volbách do Poslanecké sněmovny PČR v roce 2013 kandidoval za hnutí ANO 2011 v Pardubickém kraji, ale neuspěl. V únoru 2016 se stal lídrem kandidátky hnutí ANO 2011 pro krajské volby 2016 do Zastupitelstva Pardubického kraje, v nichž byl zvolen zastupitelem.\n\nVe volbách do Poslanecké sněmovny PČR v roce 2017 byl zvolen za hnutí ANO 2011 poslancem v Pardubickém kraji. V komunálních volbách v roce 2018 obhajoval za hnutí ANO 2011 post zastupitele města Pardubice, ale neuspěl. Skončil tak i v pozici náměstka primátora města. Neuspěl ani s kandidaturou do Zastupitelstva městského obvodu Pardubice VI.\n\nVe volbách do Evropského parlamentu v květnu 2019 kandidoval na 27. místě kandidátky hnutí ANO 2011, ale nebyl zvolen.\n"}
{"id": "1153151", "url": "https://cs.wikipedia.org/wiki?curid=1153151", "title": "Josip Barišić", "text": "Josip Barišić\n\nJosip Barišić [josip barišič] (* 14. listopadu 1986, Osijek, SFR Jugoslávie) je chorvatský fotbalový útočník, od července 2015 působící v Piastu Gliwice. Mimo Chorvatsko působil na klubové úrovni ve Slovinsku a na Ukrajině. Je bývalým chorvatským mládežnickým reprezentantem.\n\nSvoji fotbalovou kariéru začal v NK Osijek, kde prošel všemi mládežnickými kategoriemi. Před sezonou 2005/06 se propracoval do prvního týmu, odkud obratem zamířil na hostování do klubu NK Croatia Sesvete. Na podzim 2007 hostoval ve slovinském klubu FC Koper a v jarní části sezony 2007/08 působil na hostování v NK Slavonac CO. V únoru 2012 zamířil na Ukrajinu, kde přestoupil do týmu FK Oleksandrija. V létě 2012 v klubu skončil a po půl roce bez angažmá odešel do RNK Split. Před ročníkem 2013/14 se vrátil do Osijeku. V únoru 2015 se stal posilou polského mužstva Zawisza Bydgoszcz. S týmem bojoval o záchranu v Ekstraklase, která se nezdařila.\n\nPřed sezonou 2015/16 uzavřel smlouvu na dva roky s jiným klubem z Polska, Piastem Gliwice.\n\nV Ekstraklase za Piast debutoval v ligovém utkání 2. kola hraného 24. 7. 2015 proti Ruchu Chorzów (prohra Piastu 0:2), když v 62. minutě vystřídal Pawła Moskwika. Svého prvního gólu dosáhl v ligovém utkání proti týmu Górnik Łęczna (výhra Piastu 3:0), když 67. minutě vstřelil branku na 3:0. Dalších střeleckých zásahů dosáhl v utkání proti Zagłębie Lubin a jeho dvě branky ze 7. a 70. minuty zařídily jeho mužstvu vítězství 2:0. Svého čtvrtého gólu v lize dosáhl 20. 11. 2015 v utkání 16. kola v zápase proti Termalice Bruk-Bet Nieciecza, dal gól na průběžných 3:2 (zápas skončil 5:3 pro Gliwice). Další branky dosáhl v následujícím kole, když v 37. minutě zápasu proti mužstvu Ruch Chorzów vsítil gól na 2:0 (zápas skončil nakonec 3:0). Ve 21. kole v zápase hraném 20. prosince 2015 proti Lechu Poznań vsítil ve 45. minutě druhý gól střetnutí (zápas skončil výhrou Piastu 2:0) a zároveň dal svoji šestou branku v ročníku. Svou sedmou branku v ročníku zaznamenal ve 26. kole proti Wisła Kraków (remíza 1:1), když ve 42. minutě vstřelil první branku utkání (zápas skončil 1:1). Poté se gólově prosadil v následujícím zápase, když jedinou brankou rozhodl o výhře nad klubem Śląsk Wrocław. Prosadil se i v následujícím kole proti Podbeskidzie Bielsko-Biała, když rozvlnil síť v 80. minutě. 24. dubna 2016 v nadstavbové části dal svoji desátou branku v ročníku proti Lechia Gdańsk (výhra Piastu 3:0), když v 90. minutě dal 3. gól zápasu. Jedenáctého gólu docílil ve střetnutí 6. kola nadstavby (celkově 36. kola) proti Ruch Chorzów (výhra Piastu 3:0). Celkem v ročníku 2015/16 nastoupil k 34 střetnutím, ve kterých vsítil 11 branek a společně s Martinem Nešporem se stal nejlepším střelcem mužstva. V sezoně s týmem dosáhl historického umístění, když jeho klub skončil na druhé příčce a kvalifikoval se do druhého předkola Evropské ligy UEFA.\n\nS Piastem se představil ve 2. předkole Evropské ligy UEFA, kde klub narazil na švédský tým IFK Göteborg, kterému podlehl 0:3 a remízoval s ním 0:0.\n\nV lednu 2017 odešel hostovat do jiného polského klubu Arka Gdynia. S Arkou vyhrál v sezóně 2016/17 polský fotbalový pohár. V červnu 2017 se vrátil do Piastu Gliwice.\n\nV letech 2006–2007 nastupoval za Chorvatsko U20. Za výběr nastoupil ke čtyřem utkáním, ve kterých vstřelil jeden gól.\n\n"}
{"id": "1153162", "url": "https://cs.wikipedia.org/wiki?curid=1153162", "title": "Bedford QLR", "text": "Bedford QLR\n\nBedford QLR byl britský spojovací a velitelský vůz. Byl odvozen z typu Bedford QL víceúčelového nákladního automobilu, který byl používaný za druhé světové války.\n\nV letech 1941 – 1945 bylo vyrobeno kolem 52 250 kusů těchto aut.\n\n\n"}
{"id": "1153164", "url": "https://cs.wikipedia.org/wiki?curid=1153164", "title": "Sebastian Musiolik", "text": "Sebastian Musiolik\n\nSebastian Musiolik (* 19. května 1996, Knurów) je polský fotbalový útočník, od července 2015 působící v týmu Piast Gliwice. Je mládežnickým reprezentantem Polska.\n\nSvoji fotbalovou kariéru začal v Piast Leszczyny. V mládeži dále nastupoval za Górnik Czerwionka, RKP Rybnik a Energetyk ROW Rybnik. V roce 2012 se propracoval do seniorské kategorie, kde hrál nejdříve za rezervu, a poté nastupoval za první mužstvo.\n\nPřed sezonou 2015/16 přestoupil do Piastu Gliwice, kde podepsal tříletý kontrakt s opcí.\n\nV Ekstraklase za Piast debutoval v ligovém utkání 1. kola (20. 7. 2015) proti Termalica Bruk-Bet Nieciecza (výhra Piastu 1:0), když v 61. minutě vystřídal Bartosze Szeligu. V ročníku 2015/16 odehrál za tým 5 utkání, střelecky se v nich neprosadil.\n\nV lednu 2016 odešel na půlroční hostování zpět do mužstva Energetyk ROW Rybnik. Za mužstvo během půl roku odehrál 13 zápasů, ve kterých se gólově neprosadil.\n\n"}
{"id": "1153165", "url": "https://cs.wikipedia.org/wiki?curid=1153165", "title": "Bitva o Strečenský průsmyk", "text": "Bitva o Strečenský průsmyk\n\nBitva o Strečenský průsmyk (31. srpen – 3. září 1944) byla bitvou Slovenského národního povstání mezi německými bojovými skupinami plukovníků von Ohlena a Juncka, tvořenými z více druhů pozemního vojska a 1. československu armádou spolu s partyzány v Strečenském průsmyku, který Němcům zajišťoval silniční i železniční spojení a přísun posil a zásob na východ.\n\nStrečno a zejména jeho bezprostřední okolí má kvůli své geografické poloze velký vojenský význam. Od středověku oblast hlídaly dva hrady (Strečno a Starhrad). Řeka Váh (Domašínský meandr) zde v průlomu rozděluje masiv Malé Fatry na dvě části, jižněji Lúčanskou a severní Kriváňskou Fatru. Úzkou soutěskou zde paralelně s řekou vede silnice. Železniční tunely však procházejí napříč horskými masivy, při čemž na druhé straně trať křižuje řeku dvěma mosty. Během války byla tato trať důležitou zásobovací tepnou německých vojsk bojujících na východě. Proto už 24. srpna 1944 partyzáni zatarasili jeden z tunelů. O několik dní později partyzánská aktivita vyvolala německou reakci a nacistická vojska vstoupila na území Slovenska. Tomu se postavila na odpor část slovenské armády, zejména jednotky na středním Slovensku. Ve 20 hodin 29. srpna 1944 oficiálně začalo Slovenské národní povstání.\n\nVelitelem žilinské posádky byl plukovník dělostřelectva Ján Kallo, který nespolupracoval s povstalci a byl známý svou orientací na slovenskou vládu v čele s Dr. Tisem. Organizací povstaleckých jednotek byl generálem Golianem pověřen major Jozef Dobrovodský, který se spoléhal zejména na prapory kapitána Teodora Šlajcharta a kapitána Karola Repašského. Po tom, co ráno 29. srpna byly Dobrovodskému doručeny informace o postupu německých jednotek v oblasti Púchova, ten urychleně převzal velení, když odzbrojil Kallův štáb a následně vyhlásil mobilizaci a začal organizovat obranu.\n\nUž před polednem 29. srpna povstalecký průzkum zjistil příchozí německé transporty bojových skupin von Ohlena a Juncka u Horného Hričova. Ve stejné době se ve městě rozhořel boj s německou spojovací jednotkou o síle 400 mužů, která se zabarikádovala v budovách dívčího gymnázia, synagogy, finančního paláce a hlavní pošty. Později povstalci narazili ještě na menší skupinu asi čtyřiceti německých vojáků severně od obce Stráňavy. Likvidace tohoto německého uskupení se podařila až po příchodu francouzského partyzánského oddílu pod vedením Georgese de Lannuriena.\n\nPostup německých bojových skupin 29. srpna, které večer začaly ohrožovat týl povstaleckých jednotek u Horného Hričova a Brodne, přinutil povstalce nejprve ustoupit do města. Slabá posádka však neměla možnosti bránit Žilinu na širokém frontě, proto se začala stahovat do Strečenské soutěsky. Zde povstalci ze žilinské posádky majora Dobrovodského zaujali obranné pozice na levém břehu Váhu společně s částí martinské posádky podplukovníka Emila Perka. Přidali se k nim francouzský partyzánský oddíl kapitána de Lannuriena (později známý jako Prapor maršála Focha) a minometný oddíl 1. československé partyzánské brigády M. R. Štefánika. V komunikací mezi armádou a partyzány však opakovaně docházelo k nedorozuměním a svévolným akcím partyzánů, kteří měli obsadit pozice na pravém břehu Váhu na linii Starhrad – Jedľovina, ale do těchto míst nikdy nedorazili.\n\nBitva začala 31. srpna 1944 v osm hodin ráno útokem německého dělostřelectva na postavení Šlajchartova a Repašského praporu. Němci následně zaútočili pěchotou na oblast hradu Strečno, ale byli odraženi. Při druhém útoku, který následoval odpoledne, postupovala pěchota s podporou obrněné techniky a pronikla až téměř ke vstupu do tunelů. V tunelu však čekal stíhač tanků Marder III desátníka Jana Buca, který zničil vedoucí německý tank. Povstalcům se následně podařilo vyřadit ještě dva další tanky a Němci, kteří předpokládali, že vstoupili do pásma silné protitankové obrany, se obrátili na ústup.\n\nJelikož ale partyzáni neobsadili vrcholy na pravém břehu Váhu, podařilo se Němcům, kteří přepravili na druhý břeh Váhu oddíl pěchoty, bez boje obsadit Starhrad a okolní výšiny. Nakonec jim ještě pomohla Luftwaffe z Malacek, která bombardovala ústí tunelů obsazená slovenskými a francouzskými partyzány. Francouzi vystaveni v Domašínském meandru na pravém křídle povstalecké sestavy se ocitli pod palbou německých těžkých kulometů z druhé strany Váhu. Tato palba jednotce způsobila značné ztráty a problémy. Tímto Němci přinutili partyzány vyklidit své pozice a stáhnout se do nepřehledného lesnatého terénu kolem kót Rakytov a Domašín. V noci se Dobrovodskému podařilo přesunout jednu rotu na druhý břeh do oblasti kóty Panošiná a v nepřehledném terénu alespoň částečně zajistit prostor na pravém břehu řeky.\n\nRáno Němci opakovali útok na tunely. Pod tlakem však partyzáni nakonec vyhodili tunely do vzduchu, zával částečně zablokoval i silnici. De Lannurienův oddíl byl po předešlých těžkých ztrátách stažen na odpočinek. V noci se následně povstalci stáhli na další čáru obrany.\n\nObráncům přibyla i podpora ze vzduchu, která se ale nevyrovnala německé. Také se vrátil partyzánský oddíl kapitána de Lannuriena. V této době se začala projevovat i únava některých oddílů, které byly nasazeny v akci již déle. Němci byli navíc posíleni dalšími tanky a neustále útočili na obranné pozice. Při německém útoku byly zničeny všechny tři lehké tanky a byl poškozen i Marder, ve kterém zahynul desátník Buco. Při minometném přepadu byl těžce raněn i kapitán Repašský, který 5. září zranění podlehl. Večer navíc povstalci utrpěli těžké ztráty německým bombardováním a jednotky se musely stáhnout až k Dubné Skale, kde se mezitím budovalo záložní postavení. Večer dorazily dlouho očekávané posily a nahradily nebo doplnily pozice povstaleckých jednotek, zároveň byly vyčleněny jednotky na obranu Vrútek.\n\nPovstalci se pokoušeli bránit, ale odpoledne byly jejich předsunuté pozice opět bombardovány, což je přimělo opět se stáhnout.\n\nPokračovaly soustředné útoky pěchoty, dělostřelectva a odpoledne i bombardování Stukami. Povstalci, kterým chyběly protiletadlové a protitankové zbraně, byly postupně vytlačeni. Minulého dne přisunuté oddíly Vitalaye, Šlajcharta a Oškvarka byly bombardováním a pozemními boji zdecimované. Povstalcům se nepodařilo zajistit ani odsun houfnic a děl, jejichž část musely jejich obsluhy před ústupem zničit. Večer Němci, jejichž oddíly se v této době zformovaly do 178. divize tankových granátníků Tatra, prolomili s deseti tanky poslední obranné postavení a obsadili Vrútky. Poměrně tvrdé boje o Vrútky, které se povstalecké velení jako důležitou křižovatku snažilo za každou cenu získat zpět, pokračovaly několik následujících dní.\n\nV soutěsce, navzdory velkému nasazení povstalců i francouzské partyzánské brigády, která se v mnohém vyrovnala profesionální armádě, se nepodařilo Němce zastavit. Výrazně se projevila velká převaha Němců v těžké technice, protože povstalcům chyběly protitankové i protiletadlové zbraně.\n\nNavzdory neúspěchu povstalců se touto akcí podařilo zabránit postupu Němců na Martin i do centra povstaleckého území a výrazně podpořit povstání v jeho prvních dnech. Němci pouze ovládli už zničený úsek košicko-bohumínské železnice. V celé bitvě se jim nepodařilo využít velkou převahu tankových jednotek, které se nemohly v úzké soutěsce rozvinout. Jejich velkou výhodou však byla podpora ze vzduchu.\n"}
{"id": "1153166", "url": "https://cs.wikipedia.org/wiki?curid=1153166", "title": "Komošín (hrad)", "text": "Komošín (hrad)\n\nKomošín je zřícenina hradu východně od vesnice Dolany v okrese Klatovy. Hrad stával na vrcholu ostrožny nad řekou Úhlavou v nadmořské výšce 440 metrů. Dochovaly se z něj terénní relikty a zbytky zdí částečně pohlcených mladší zástavbou, které jsou chráněné jako kulturní památka.\n\nV písemných pramenech se jméno hradu objevuje až v roce 1510, kdy jej jako pustý prodával spolu s dalším majetkem Jan Kanický z Čachrova. Předpokládá se, že byl starším sídlem pánů ze Svrčovce. Jeho nejstarším známým majitelem by potom byl Oldřich ze Svrčovce známý z první poloviny čtrnáctého století. Jeho potomci hrad v průběhu patnáctého století opustili a přesídlili na tvrz ve Svrčovci. V roce 1703 klatovští jezuité ve zřícenině nechali postavit barokní kapli, která se zřítila v roce 1956.\n\nPodobu předhradí neznáme. Hradní jádro od něj odděloval ve skále vysekaný šíjový příkop, který pravděpodobně obtáčel i další strany jádra. Zaniklou branou v jihovýchodním nároží jádra se vstupovalo do parkánu s částečně dochovanou hradbou. Na severní straně jádra stával obdélný palác, jehož tři obvodové stěny se dochovaly v interiérech novodobé zástavby. Další dochovanou částí je valeně zaklenutý sklep. Pravděpodobně u čelní strany stávala okrouhlá věž.\n\nOstrožna se zbytky hradu je volně přístupná, ale některé části hradu se nacházejí na oplocených pozemcích.\n\n\n"}
{"id": "1153168", "url": "https://cs.wikipedia.org/wiki?curid=1153168", "title": "Piz Sesvenna", "text": "Piz Sesvenna\n\nPiz Sesvenna (3204 m n. m.) je hora v pohoří Sesvenna ve švýcarském kantonu Graubünden. Nachází se mezi údolími Val S-charl, Schliniger Tal a Val d'Avigna asi 13 km jihovýchodně od obce Scuol. Na severovýchodních svazích hory se rozkládá ledovec Vadret de Sesvenna. Těsně pod vrcholem probíhá švýcarsko-italská státní hranice.\n\n"}
{"id": "1153171", "url": "https://cs.wikipedia.org/wiki?curid=1153171", "title": "Made in the A.M.", "text": "Made in the A.M.\n\nMade in A.M. je páté studiové album irsko-anglické chlapecké skupiny One Direction, vydané dne 13. listopadu 2015 ve vydavatelstvích Columbia Records a Syco Music. Jedná se o první album skupiny bez Zayna Malika, který odešel z kapely v březnu 2015, a zároveň jejich poslední před plánovanou a předem ohlášenou pauzou v roce 2016. Albu předcházel mezinárodně úspěšný singl „Drag Me Down“, vydaný 31. července 2015, a singl „Perfect“, vydaný 16. října 2015.\n\nAlbum získalo obecně příznivé recenze od kritiků. V UK Albums Chart se s 93 189 prodanými kopiemi během úvodního týdne umístilo na vrcholu žebříčku a v americké hitparádě \"Billboard\" 200 skončilo 459 000 prodanými kopiemi za první týden na druhém místě. Bylo prodávanější než předchozí album \"Four\" z roku 2014, které dosáhlo vrcholu s 387 000 kopiemi z prvního týdne prodeje. Deska \"Made in the A.M.\" se rovněž umístila na prvním místě v Belgii, Finsku, Irsku, Itálii, Polsku, Portugalsku, Skotsku a Španělsku.\n\nPíseň „Drag Me Down“ byla vydána jako hlavní singl alba dne 31. července 2015 a v UK Singles Chart debutovala na prvním místě, když překonala rekord nejvíce streamované písně za jeden týden s 2,03 miliony zhlédnutími. V americké hitparádě \"Billboard\" Hot 100 se umístila na třetí příčce s 350 000 staženími v prvním týdnu, což je pro kapelu zatím nejprodávanější singl v prvním týdnu prodeje.\n\nPíseň „Perfect“ byl druhý singl z desky, vydán byl dne 16. října 2015. Píseň byla druhá britské hitparádě a desátá v \"Billboard\" Hot 100. Tento úspěch znamenal pro One Direction pátý debut jejich písně v top ten žebříčku Hot 100, čímž překonali rekord The Beatles (čtyři debutující písně v top ten).\n\nPíseň „Infinity“ byla vydána jako propagační singl na iTunes Store a Apple Music dne 22. září 2015.\n\nPíseň „What a Feeling“ byla vydána jako druhý propagační singl dva dny před vydáním vlastního alba.\n\n\nBonusové skladby na deluxe edici:\n"}
{"id": "1153172", "url": "https://cs.wikipedia.org/wiki?curid=1153172", "title": "Vladan Đorđević", "text": "Vladan Đorđević\n\nVladan Đorđević (v srbské cyrilici Владан Ђорђевић; výslovnost: ; 21. listopadu / 3. prosince 1844, Bělehrad – 18. srpna 1930, Baden u Vídně, Rakousko) byl srbský politik, lékař, spisovatel a předseda vlády.\n\nVladan Đorđević se narodil dne 3. prosince 1844 v Bělehradu do rodiny otce Đorđe Đorđeviće a matky Marije Đorđević. Sama rodina nebyla čistě srbská; z matčiny strany byl Vladan Đorđević částečně arumunského původu. Pocházel z rodiny, která utekla z oblasti dnešního severu Řecka před nájezdy Turků na místní pravoslavné obyvatelstvo. Původně utekla do Bele Crkvy, později se však ale přestěhovali všichni do Bělehradu. Sám Vladan Đorđević byl nejprve pokřtěn jako \"Hipokrat\" podle arumunské tradice, a později přijal srbské jméno \"Vladan\", které dříve používal jako pseudonym ve svých prvotinách. Jméno si změnil na doporučení Đury Daničiće.\n\nVladan Đorđević studoval v Bělehradě gymnázium. Během svých studií byl jedním z iniciátorů Sjednocené srbské omladiny, jejímž se stal i tajemníkem. Po složení maturitních zkoušek odešel studovat do Vídně lékařství. V roce 1869 získal doktorský titul. V letech 1869-1871 se věnoval ve Vídni chirurgii a byl prvním chirurgem s vystudovanou vysokou školou, který později působil na území srbského knížectví.\n\nV roce 1871 se vrátil do domovského Srbska, kde se stal vojenským lékařem a nakonec i vedoucím oddělení chirurgie vojenské nemocnice. O rok později založil Đorđević Srbskou lékařskou společnost a také časopis \"Srbský archiv pro obecné lékařství\" (\"Srpski arhiv za celokupno lekarstvo\"), který byl prvním lékařským časopisem na Balkáně, tištěným v cyrilici. Od roku 1873 byl osobním lékařem srbského knížete Milana I. Obrenoviće. Pomáhal také zakládat srbskou pobočku organizace Červený kříž, která vznikla formálně v roce 1876. Během Srbsko-turecké války se stal lékařským vedoucím moravsko-timockého vojska; v druhé válce s Osmanskou říší lékařským vedoucím vrchního velitelství srbské armády.\n\nV letech 1884–1888 byl Đorđević předsedou bělehradské opštiny. Bylo tak v časech, kdy Srbsko získalo oblast Niše, zbavilo se statutu knížectví a stalo se královstvím. Celá země se ekonomicky rozvíjela díky hospodářské spolupráci s blízkým Rakousko-Uherskem. Za Đorđevićovy vlády v srbské metropoli vznikla kanalizace a plynové osvětlení ulic. Vybudován byl Nový hřbitov a na místě starého vzniklo dnešní náměstí Tašmajdan. Prostor pro nový hřbitov sám městu daroval; proto se také podle něho zval po dlouhou dobu \"Vladanovac\". Sám také pomohl založit časopis \"Otadžbina\", který sloužil novým literárním autorům jako vhodné místo pro publikaci jejich tvorby. Časopis se úspěšně prodával a publikovala v něm řada dnes již klasických srbských spisovatelů konce 19. a začátku 20. století.\n\nV roce 1888 se stal Đorđević ministrem školství a hospodářství ve vládě Nikoly Hristiće. Po této několikaleté epizodě působení ve vládních pozicích se rozhodl odejít do zahraničí; byl srbským velvyslancem v Aténách (1891–1894). Poté žil po nějakou dobu v Paříži, aby se později rozhodl pro návrat do diplomatických služeb. Působil nakonec jako velvyslanec v Cařihradu, kde pomohl prosadit zřízení církevních struktur v stále ještě turecké Makedonii. Od listopadu 1892 byl také řádným členem Srbské královské akademie.\n\nV letech 1897 až 1900 působil opět v Srbsku. Stal se předsedou vlády a ministrem zahraničních věcí za pokrokovou stranu. Zpočátku zavedl tvrdý policejní režim, který sám Đorđević považoval za nezbytný pro stabilizaci země. Vedl ale k řadě pokusů o atentát na čelní politické představitele země a samotného krále. Srbská společnost byla zvyklá na liberální poměry a velmi rychle jej označila termínem vladanovština, který se užíval ještě po několik let v souvislosti s dalšími represivními opatřeními.\n\nJako premiér nicméně Đorđević umožnil Srbsku vstoupit do období krátkého, ale významného kulturního i ekonomického rozmachu na počátku 20. století. Významným problémem pro Đorđeviće se nicméně ukázaly být mezistranické boje.\n\nPro odchod z politiky se Đorđević rozhodl nakonec sám; a to pod vlivem nečekaného rozhodnutí tehdejšího srbského krále Alexandra Obrenoviće oženit se s Dragou Mašínovou. V konzervativní srbské společnosti vyvolal sňatek s neurozenou dcerou z podnikatelské rodiny původem z Čech pobouření. Srbská vláda protestovala; kromě Đorđeviće byli znepokojeni všichni ministři. Někteří z nich se téměř pokoušeli svatbě zabránit i fyzicky.\n\nV roce 1906 strávil Đorđević šest měsíců ve vězení, neboť byl obviněn a odsouzen z vyzrazování státního tajemství ve své knize s názvem \"Konec jedné dynastie\". Po vypuknutí první světové války byl v domácím vězení vzhledem ke svým rusofilským názorům, které se projevovaly silně od Anekční krize v roce 1908. Sám Đorđević byl ostrým obráncem cyrilice v srbském jazyce; latinku v srbštině, resp. srbochorvatštině neuznával. Rovněž zastával silné antialbánské postoje.\n\nPo skončení války žil nějakou dobu v Rakousku, poté po jistou dobu působil v Bělehradu, na krátký čas žil ještě i v Dubrovníku. V Badenu nedaleko rakouské metropole nakonec v roce 1930 zemřel. Pohřben byl na Novém hřbitově v Bělehradě.\n\nVladan Đorđević se ve své literární činnosti věnoval především dokumentaci historických událostí tehdejšího Srbska. Velmi podrobně popsal například Srbsko-bulharskou válku, která dopadla pro samotné Srbsko naprostou vojenskou porážkou.\n\n"}
{"id": "1153173", "url": "https://cs.wikipedia.org/wiki?curid=1153173", "title": "Marie Horská-Kallmünzerová", "text": "Marie Horská-Kallmünzerová\n\nMarie Horská, \"rozená\" Kallmünzerová, \"provdaná\" Dostalová (8. června 1847 Kutná Hora – 31. srpna 1917 Smíchov), byla česká divadelní umělkyně.\n\nMarie Kallmünzerová se narodila v Kutné Hoře. Její otec Adolf Kallmünzer zde působil u c.k. krajského soudu. Dětství prožila v Kutné Hoře, Plzni a v Mělníku, kde začátkem 60. let 19.stol. začala vystupovat na jevišti Spolku divadelních ochotníků. Díky svému nespornému talentu, který záhy prokázala se rozhodla věnovat se divadlu profesionálně. Stala se žačkou herečky O. Sklenářové-Malé, která ji později doporučila k hostování v pražském Prozatímním divadle. V letech 1868-1873 byla členkou Prozatímního divadla. Poprvé vystoupila na této scéně roku 1868 v Bozděchově hře \"Baron Goertz\". Tehdy bydlela v podnájmu u rodiny Bedřicha Smetany. Hrála tragické i veseloherní role dívek a mladých žen v klasických i současných hrách. Vystupovala pod pseudonymem Marie Horská a jejího \"vpravdě poetického půvabu\" si povšimnul i Jan Neruda. V roce 1873 se provdala za továrníka Leopolda Dostala a ukončila svou profesionální hereckou činnost. Poté žila s rodinou v Poděbradech, kde se příležitostně účastnila různých ochotnických akci, zejména scénického čtení a recitace. Po ovdovění se přestěhovala k synovi Adolfu Bohuslavovi na pražský Smíchov, kde v roce 1917 umírá. Pohřbena je na Olšanských hřbitovech.\n\na mnoho dalších\n\n"}
{"id": "1153174", "url": "https://cs.wikipedia.org/wiki?curid=1153174", "title": "Přerozchodování", "text": "Přerozchodování\n\nPřerozchodováním se v kolejové dopravě nazývá změna rozchodu koleje k jinému, pomocí výměny kolejnic. Alternativou k přerozchodování je dvourozchodová splítková trať, nebo přerozchodování samotných kolejových vozidel.\n\nV ideálním případě by bylo dobré, aby všechny železnice měly stejný rozchod, protože většina rozchodů koleje má podobné přepravní parametry a odpadla by nutnost přerozchodovávat kolejová vozidla v místech, kde trať přechází z jednoho rozchodu na druhý.\n\nKolejnice nemusí vyhovovat zatížení od vozů se širším rozchodem, a tak je nutná výměna za odolnější kolejnice.\n\nPokud se rozchod zmenšuje, mohou být pražce dále používány s přečníváním přes kolejnice. Naopak, pokud se rozchod zvětšuje, mohou být pražce, které se používaly pro úzkorozchodnou trať, příliš krátké a musí se vyměnit.\n\nČasto se před přerozchodováním k jinému rozchodu pokládají pražce, které jsou dostatečně dlouhé pro širší rozchod a zároveň splňují technické parametry pro oba rozchody. Těchto pražců lze využít i pro výstavbu splítkových tratí. V případě, že je rozdíl mezi rozchody malý, například: 1000 mm /1067 mm nebo 1435 mm /1524 mm, není možné postavit splítkovou trať ze tří kolejnic a je nutná splítka se čtyřmi kolejnicemi.\n\n\nPři přerozchodování železnice mezi Melbourne a Adelaide v Austrálii z 1600 mm na 1435 mm, splítka nebyla možná, protože na trati byly použity širokopatní kolejnice. Na trati byly použity pražce se speciálním uchycením bez šroubů, které umožnilo přerozchodování za pouhé dva týdny.\n\nVláda Jižní Austrálie oznámila 5. 6. 2008, že by Adelaidská metropolitní síť měla být do roku 2012 přerozchodována na normální rozchod (1435 mm). Dřevěné pražce jsou v celé metropolitní oblasti postupně vyměňovány za betonové s možností přerozchodování. Avšak přerozchodování bylo z finančních důvodů odsunuto do dohledné budoucnosti.\n\nÚzkorozchodné železnice často mají značně menší průjezdní profil, a proto jsou i kolejová vozidla užší. Přerozchodování na širší rozchod většinou obnáší rozšíření průjezdního profilu na mostech, v silničních podjezdech a v tunelech. Náspy a zářezy též musí být někdy rozšířeny.\n\nÚzkorozchodné tratě obvykle mají menší poloměr oblouků než tratě se širším rozchodem, a tak je často nutné přeložení celého kolejového tělesa tak, aby mohly mít oblouky požadovaný poloměr. Osová vzdálenost musí být také navýšena z důvodu širšího průjezdního profilu.\n\nBěhem přerozchodování tratě mezi Seymour a Albury se ponechaly některé vlečky, jako například z Benally do Oaklands, a některé stanice, například ve Violet Town, na původním rozchodu, protože nemohou být obsluhovány běžnými vlaky bez náročných stavebních úprav.\n\nV tomto případě je průjezdní profil mezi rozchodem 1600 mm a 1435 mm téměř shodný.\n\nVozidla musí být vybavena úpravami pro změnu podvozku nebo musí mít podvozky s možností změny rozchodu. Například osobní vlaky, které přejíždí z 1435 mm ve Francii na 1668 mm ve Španělsku, projíždí speciální zařízení, které plynule za jízdy 15 km/h přenastaví rozchod.\n\nParní lokomotivy je obtížné přerozchodovat, pokud to není umožněno z výroby. Například některé lokomotivy Garrat East African Railways a parní lokomotivy vyráběné pro stát Victoria v Austrálii po třicátých létech 20. století. Avšak pouze několik bylo přerozchodováno.\n\nPokud přestavbě konstrukčně nebrání kotel a topeniště, je možné lokomotivu přerozchodovat pouze na širší rozchod.\n\nOkolo roku 1860 přerozchodovala společnost Bristol and Exeter Railway 5 lokomotiv z rozchodu 1435 mm na 2134 mm pro provoz na železnici Great Western. Po přerozchodování Great Western byly lokomotivy přerozchodovány zpět na normální rozchod.\n\nV 19. století byly některé lokomotivy, vyráběné v USA pro široký rozchod 1524 mm konstruovány s ohledem na jednoduchou přestavbu na normální rozchod 1435 mm.\n\nVe 20. století se některé třídy lokomotiv, vyráběných ve Victorii v Austrálii, konstruovaly tak, aby je bylo možné přerozchodovat z rozchodu 1600 mm na rozchod 1435 mm.\n\nMezi roky 1922 a 1949 bylo 5 úzkorozchodných (1067 mm) lokomotiv South Australian Railways T class přerozchodováno na třídu Tx s rozchodem 1600 mm. Později byly vráceny na původní rozchod.\n\nV roce 1941 plánoval lidový komisariát pro železnice v SSSR přerozchodovat parní lokomotivy, které získal Sovětský svaz zabráním části Polska a Rumunska, z normálního rozchodem na ruský (1524 mm) rozchod.\n\nPo druhé světové válce bylo mnoho zabavených německých lokomotiv pacific přerozchodováno na ruský rozchod.\n\nVětšina naftových a elektrických lokomotiv používá podvozky, které lze při přerozchodování vyměnit. Lokomotivy s neotočnými podvozky je problematické přerozchodovat.\n\nV Austrálii se běžně naftové lokomotivy přerozchodovávají mezi širokým, normálním a úzkým rozchodem.\n\nPřerozchodování vagónů a nákladních vozů probíhá pomocí výměny dvojkolí nebo celých podvozků. Toto bylo provedeno při přechodu železnice Great Western z 2140 mm na 1435 mm v roce 1892.\n\nBěhem první a druhé světové války probíhalo přerozchodování mezi Německem a Ruskem podle posunu východní fronty během první světové války, druhé světové války a podle změn hranic států.\n\n\n\n\n\n\nOd roku 1920 byly části železnic v Siamu s normálním rozchodem o délce zhruba 1 000 km postupně přestavěny na splítkovou trať se třetí kolejnicí, a pak přerozchodován na 1000 mm, čímž byl sjednocen celý systém.\n\n\nPřerozchodování se může stát méně důležité s rozvojem různých systémů proměnných rozchodů náprav, například AVE nebo SUW 2000.\n\n"}
{"id": "1153175", "url": "https://cs.wikipedia.org/wiki?curid=1153175", "title": "Georges Barazer de Lannurien", "text": "Georges Barazer de Lannurien\n\nGeorges Barazer de Lannurien, (16. prosince 1915, Saint-Servan-sur-Mer – 1. března 1988 Clamart) byl velitel oddílu francouzských partyzánů na Slovensku během Slovenského národního povstání. Vyznamenal se v bojích u Strečna v srpnu a září 1944 a v bojích o Turiec.\n\nNarodil se během první světové války v rodině důstojníka z Bretaně.\n\nBěhem druhé světové války působil jako příslušník francouzské armády. V roce 1940 padl do německého zajetí. Byl držen v zajateckém táboře u Náchoda. V létě 1942 uprchl spolu s dalším spoluvězněm přes Čadcu na Slovensko. Pokoušel se přes Slovensko dále dostat do Turecka, byl však zatčen v Seredi. Byl držen pod policejním dozorem v Trnavě. Při útěku do Maďarska byl zadržen a internován v táboře u Balatonu. Spolu s dalšími Francouzi se pokusil o útěk s cílem přechodu do Jugoslávie, kde by se spojil s místními partyzány a následně přešel do osvobozené části Itálie. Tento útěk nebyl úspěšný a de Lannurien byl vrácen do internačního tábora. Později mu poskytlo azyl francouzské vyslanectví v Budapešti. V dubnu 1944 se s pomocí falešného pasu vrátil na Slovensko. Podílel se na přípravách povstání. Vrátil se do Budapešti, kde organizoval přechod francouzských zajatců z nacisty okupovaného Maďarska na Slovensko.\n\nPo začátku povstání na Slovensku se stal v hodnosti kapitána velitelem francouzského oddílu první československé partyzánské brigády M. R. Štefánika. Tato jednotka byla formována v Turci v okolí Sklabině a v Kantorské dolině. Francouzský oddíl se zúčastnil povstání hned od prvního dne bojů – 29. srpna. Jednotka významně zasáhla do bojů v oblasti Strečna a utrpěla v třídenních bojích značné ztráty. Později byla nasazena do bojů o Vrútky a přístupy k Žiaru nad Hronom. V poslední fázi bojů povstání byla nasazena u Staré Huty. Následně se po porážce povstalecké armády stáhla do Nízkých Tater do oblasti Magurky a Iľanovské doliny. Po bojích s protipartyzánskými jednotkami v prosinci 1944 zůstal de Lannurienovi jen malý oddíl o síle deseti mužů. Spolu se zbytkem jednotky se spojil s praporem Kleskeň (součást československé partyzánské brigády), který v polovině ledna 1945 navázal styk s postupujícími sovětskými jednotkami na jihu Slovenska.\n\nPo válce se vrátil do vlasti. Sloužil dále jako důstojník ve francouzské armádě. Působil jako vojenský atašé v Budapešti. V roce 1950 byl pro podezření ze špionáže ve prospěch Sovětů zbaven funkce. Později pracoval pro automobilku Renault.\n\nV roce 1995 mu město Žilina udělilo čestné občanství in memoriam. Na jeho památku a památku francouzských vojáků byla v Žilině po něm pojmenována ulice. Byly mu odhaleny pamětní tabule v Žilině, Sklabini, na Sliači a ve francouzském Roscoff, kde prožil většinu života a je i pohřben.\n\n\n\n"}
{"id": "1153176", "url": "https://cs.wikipedia.org/wiki?curid=1153176", "title": "Gennaro Di Napoli", "text": "Gennaro Di Napoli\n\nGennaro Di Napoli (* 5. března 1968 Neapol) je bývalý italský atlet, běžec, který se věnoval středním a dlouhým tratím, dvojnásobný halový mistr světa v běhu na 3000 metrů.\n\nJeho prvním úspěchem na mezinárodních soutěžích bylo druhé místo v běhu na 1500 metrů na mistrovství Evropy v roce 1990 ve Splitu. O rok později doběhl ve finále světového šampionátu v Tokiu ve finále běhu na 1500 metrů osmý. V roce 1992 se stal halovým mistrem Evropy v běhu na 3000 metrů, v následující sezóně zvítězil na stejné trati na světovém halovém šampionátu. Tento titul obhájil v roce 1995. Startoval celkem třikrát na olympijských hrách – zde však na medaili nedosáhl.\n\n\n"}
{"id": "1153177", "url": "https://cs.wikipedia.org/wiki?curid=1153177", "title": "Oceanárium", "text": "Oceanárium\n\nOceanárium je zpravidla umělá vodní nádrž uzpůsobená pro pěstování mořské fauny a flóry snažící se zachovat či napodobit přirozené podmínky a přírodní prostředí moří a oceánů s jeho složitými vazbami.\n\nOceanária mohou být jednotlivé nádrže či skupiny nádrží nejrůznějších tvarů a velikostí. Mohou je tvořit akvária, bazény i oddělené příbřežní části moře. Průhledné plochy sloužící k pozorování jsou obvykle rovinné nebo tvoří zaoblené průchozí tunely.\n\nOceanária jsou zřizována při vědeckovýzkumných institucích či muzeích. Mohou mít charakter veřejných akvárií představujících populárně-naučnými metodami mořský život, nebo mohou mít charakter zábavních parků, kde jsou předváděni cvičení mořští savci – delfinária. Ty ve své podobě přecházejí k parkům mořských savců. Oceanária ale mohou sloužit i pro potřeby národní obrany. Nebo mohou plnit funkci záchranných stanic mořských živočichů. \n\nOceanária zakládaná při vědeckých institucích slouží k usnadnění vědeckých pozorování, experimentům, případně dalším vědeckým metodám.\n\nOceanária zakládaná při muzeích plní obvykle populárně-naučnou funkci. Oceanária v nich představují jednotlivé druhy živočichů a rostlin nebo se snaží přiblížit jednotlivé biotopy nebo mezidruhové vztahy.\n\nOceanária využívaná pro potřeby národní obrany se zabývají vojenským výcvikem mořských savců. Ze světa je známé například oceanárium v americkém San Diegu či krymském Sevastopolu. Savci jsou v nich cvičeni zřejmě k hledání min či potopených předmětů.\n\nNejvětší akvárium světa leží v Singapuru, nazývá se Marine Life Park. Do roku 2012 bylo největší akvárium světa Georgia Aquarium, nacházející se ve Spojených státech, dodnes je to největší oceanárium západní polokoule. Největší evropské oceanárium se nachází v portugalském Lisabonu Lisbon Oceanarium.\n\n"}
{"id": "1153178", "url": "https://cs.wikipedia.org/wiki?curid=1153178", "title": "Karlovarská usnesení", "text": "Karlovarská usnesení\n\nKarlovarská usnesení (německy \"Karlsbader Beschlüsse\") byla ustanovení namířená proti liberálním a nacionálním tendencím vzešlá z výsledků konference nejvýznamnějších členských států Německého spolku, konané v srpnu 1819 v Karlových Varech. Usnesení byla přijata byla spolkovým sněmem 20. září 1819 ve Frankfurtu nad Mohanem. a zůstala v platnosti až do revolučního roku 1848. Záminkou pro vydání represivních opatření byla vražda Augusta von Kotzebue, kterého v Mannheimu ubodal fanatický buršák, nacionalistický student Karl Ludwig Sand. Bezprostřední záminkou však byly Hep-Hep nepokoje v kterých se od počátku srpna 1819 konalo pogromy mimo jiné vycházející z řad studentů. Na univerzity byli dosazeni vládní zmocněnci k dohledu a k odstranění opozičních učitelů, studentské spolky (tzv. buršácké spolky) byly zakázány a jejich členové vyloučeni z univerzit. Tiskový zákon zaváděl cenzuru, zákaz vydávání politických spisů a potlačoval demokratické politické projevy.\n"}
{"id": "1153181", "url": "https://cs.wikipedia.org/wiki?curid=1153181", "title": "Administrativní budova státních orgánů", "text": "Administrativní budova státních orgánů\n\nAdministrativní budova státních orgánů (, zkráceně ABŠO) v Považské Bystrici je výšková budova postavená v letech 1968-78 architektem Ivanem Melišem a statikem Severinem Ďurišem. Je postavena z oceli, skla a železobetonu. Budova má celkem 12 podlaží. Díky svému architektonickému a technickému řešení je zahrnuta v programu Docomomo a zapsaná v seznamu pamětihodností města.\n"}
{"id": "1153185", "url": "https://cs.wikipedia.org/wiki?curid=1153185", "title": "Prátr", "text": "Prátr\n\nJméno Prátr může znamenat:\n\n\n\n"}
{"id": "1153186", "url": "https://cs.wikipedia.org/wiki?curid=1153186", "title": "Faulkner", "text": "Faulkner\n\nFaulkner nebo Falkner [\"fókner\"] je příjmení:\n\n"}
{"id": "1153187", "url": "https://cs.wikipedia.org/wiki?curid=1153187", "title": "Kostel svatého Jana Nepomuckého (Svatý Jan)", "text": "Kostel svatého Jana Nepomuckého (Svatý Jan)\n\nKostel sv. Jana Nepomuckého je barokní kostel v obci Svatý Jan, okres Příbram.\n\nKostel stojí na vrchu poblíž Skrýšova, který byl v průběhu věků známý díky studánce, u níž docházelo k zázračným uzdravením a proto lákala poutníky. V roce 1705 zde Adam Ignác Mladota ze Solopysk, děkan svatovítské kapituly v Praze, nechal postavit poutní kapli svatých Čtrnácti pomocníků, u níž byly později pravidelně slouženy mše, především na den sv. Jana Nepomuckého.\n\nJelikož kaple přestávala ve druhé polovině 18. století dostačovat množství přicházejících poutníků, nechal zde tehdejší majitel panství, Norbert Kfelíř ze Zakšova, postavit kostel zasvěcený Janu Nepomuckému. Stavba proběhla v letech 1760-64, kostel vysvětil dne 16. května 1764 krumlovský děkan Jan František Kfelíř, mladší bratr zakladatele. Baron Kfelíř získal pro kostel i části ostatků svatého Jana a dal je zasadit do stříbrného a pozlaceného relikviáře.\n\nNa samostatnou farnost byl Svatý Jan povýšen v roce 1856. Ta existovala až do roku 2009, kdy byla sloučena s farností Krásná Hora nad Vltavou.\n\nV 70. letech 19. století byla do současné podoby přestavěna věž kostela a hlavní oltář a varhany, v roce 1903 byl zřízen samostatný vstup na kůr. Velká rekonstrukce interiéru byla provedena roku 1933, roku 1949 byla do kostela zavedena elektřina.V době první světové války a znovu během protektorátu byly zrekvírovány dva zvony kromě umíráčku, nového zvonu se kostel dočkal v roce 1967.\n\nVýroční bohoslužbu k 280. výročí svatořečení Jana Nepomuckého celebroval v květnu 2009 pražský světící biskup Václav Malý.\n\nKostel je postaven na zvláštním basovitém půdorysu připomínajícím tvar hořícího srdce. Pozoruhodná je konstrukce mansardové střechy, která ve Středočeském kraji nemá údajně obdoby.\n\nV lodi kostela jsou dva boční oltáře a jeden hlavní, zděný, pokrytý umělým mramorem; v jeho vrcholu se nachází štít s výjevem Nejsvětější Trojice. Nástropní freska pochází z roku 1934 a zobrazuje Pannu Marii s klečícím svatým Janem Nepomuckým, pod nimiž je vymalována obec Svatý Jan. V kněžišti se nalézá vzácný obraz Čtrnácti sv. pomocníků, který byl do kostela přenesen z původní kaple.\n\nV prostoru mezi schodištěm vedoucím na kazatelnu a vlastní kazatelnou nad sakristií se nachází oratoř, odkud dřív sledovala průběh bohoslužeb šlechta. Na baldachýnu nad kazatelnou bylo několik sošek andělů, ty však byly v 90. letech 20. století odcizeny.\n\nV roce 1976 se kostel a přiléhající hřbitov objevily ve filmu Na samotě u lesa. Od roku 2011 se zde nepravidelně konají benefiční koncerty vážné hudby. Ve spolupráci s místním mysliveckým sdružením se rozvíjí tradice tzv. Svatohubertských mší, konaných vždy v listopadu za přítomnosti myslivců a jejich trubačů.\n\nKostel je spolu s budovou fary zapsán v seznamu nemovitých kulturních památek ČR.\n\nPravidelné bohoslužby se v kostele konají v neděli v 11:15 a mimo zimní měsíce v pátek v 16:00.\n\n"}
{"id": "1153189", "url": "https://cs.wikipedia.org/wiki?curid=1153189", "title": "Bedford QL", "text": "Bedford QL\n\nBedford QL byl sériově vyráběný víceúčelový nákladní automobil pro britské ozbrojené síly ve druhé světové válce. Bedford QL byl vyráběn v letech 1941 – 1945, pro firmu Bedford to bylo první sériově vyráběné auto pro armádu.\n\nBedford Vehicles, zkráceně Bedford, byla značkou aut vyráběných ve Vauxhall Motors, které se nakonec stalo vlastnictvím General Motors (GM). Založena byla v roce 1930 pro výrobu užitkových vozidel.\n\nPrvní prototyp byl vyroben už v roce 1938, ale armáda o něj neprojevila zájem. po vypuknutí 2. světové války Válečný úřad vystavil příkazy na dodání vozidel 4x2. Firma Bedford Vehicles měla postavit prototyp třítunového univerzálního automobilu s pohonem všech kol. V roce 1939 byla schválená specifikace a v únoru 1940 bylo provedeno testování prvních prototypů. V roce 1941 byla zahájená sériová výroba. V obtížném terénu byl využíván pohon všech čtyř kol, na silnicích se vypínal pohon předních kol. Od podvozku typu Bedford QL byly odvozeny další modifikace. Vozy byly vyráběny v Vauxhall v Lutonu, Bedfordshire. Od roku 1942 do roku 1945 byla měsíční výroba 12 000 kusů aut.\n\nMezi nejznámější patřil Bedford QLD, který se používal jako valník, sklápěcí vůz, pojízdná kuchyň, pojízdná kantýna. Modifikace Bedford QLT měla na prodlouženém podvozku korbu se třemi řadami pro sezení a mohla pojmout 29 pěšáků s výstrojí a výzbrojí. QLT byl přezdívaný Trooper (Voják). Od srpna 1941 do konce války bylo vyrobeno 3300 kusů. Modifikace QLB měla zkrácenou korbu, na které bylo uloženo střelivo pro tažený protiletadlový kanon Bofors 40 mm. Za kabinou řidiče byla další uzavřená kabina pro šestičlennou osádku protiletadlového kanonu. Této modifikace bylo vyrobeno cca 5 500 kusů. Modifikace Bedford QLC byla využívána jako tahač návěsů, mobilní ústředna nebo tankovací cisternový vůz – hlavně pro RAF. Modifikace Bedford QLR byla využívána jako skříňový vůz, především jako radiový vůz a velitelský vůz.\n\nPro bojiště v Severní Africe byl upraven na přepravu 6 liberního rychlopalného kanonu (57 mm) na korbě auta.\n\nBedford QL byl nejrozšířenějším automobilem britských ozbrojených sil za druhé světové války. Pro rychlé nasazení a náhradu za ztracenou techniku u Dunkerque byl nazýván \"\"Queen Lizzie\"\" (Královna Líza). Vyráběl se až do roku 1955 a pak byl nahrazen verzí \"R\". Mezi 11 000 kusy aut dodaných za 2. světové války Sovětskému svazu byly i Bedford QL. Po válce byly využívány v armádách západní Evropy např. Dánsko. Byl zařazen do výzbroje armády Nového Zélandu jako tahač protiletadlového kanonu Bofors. V letech 1951 až 1954 byly Bedford QLC používány v Koreji novozélandskými jednotkami. V bojích v Severní Africe, Středním Východě a západní Evropě používaly automobily Bedford QL také československé jednotky.\n\nV civilním sektoru jezdily do konce šedesátých let. V Československé republice byl v používání Bedford QLR od roku 1958 v hasičském sboru Dobroslavice.\n\n\n\n"}
{"id": "1153190", "url": "https://cs.wikipedia.org/wiki?curid=1153190", "title": "Frank O'Mara", "text": "Frank O'Mara\n\nFrank O'Mara (* 17. července 1960, Limerick) je bývalý irský atlet, dvojnásobný halový mistr světa v běhu na 3000 metrů.\nV roce 1986 se umístil ve finále běhu na 1500 metrů na mistrovství Evropy na osmém místě. V následující sezóně se stal halovým mistrem světa v běhu na 3000 metrů. Podruhé získal tento titul v roce 1991. Třikrát startoval na olympijských hrách, vždy bez medailového úspěchu.\n\n\n"}
{"id": "1153194", "url": "https://cs.wikipedia.org/wiki?curid=1153194", "title": "Xerxes (Cavalli)", "text": "Xerxes (Cavalli)\n\nXerxés je italská opera (\"dramma per musica\") od Francesca Cavalliho. Libreto sepsal Nicolò Minato. Děj je založen na sedmém dílu Hérodotových spisů \"Dějiny\"; příběh samotný pojednává o perském velkokráli Xerxovi I.\n\nOpera měla premiéru 12. ledna 1654v Benátkách v \"Divadle svatého Jana a Pavla\" (\"Teatro Santi Giovanni e Paolo\").\n\nOpera \"Xerxés\" byla v Itálii velice populární, nejen díky Cavalliho árii \"Ombra mai fù\" (kterou později více proslavil ve svém zhudebnění Händel); ještě během Cavalliho života bylo napříč Itálií uvedeno 9 rozdílných provedení. V roce 1660 byl Cavalli přesvědčen, aby vycestoval do Francie, složit novou operu pro svatbu Ludvíka XIV. Pro skladatele to nebyla příznivá situace, protože se dostal do dvorských intrik, které způsobily, že opera, kterou měl rozpracovanou pro královu svatbu (\"Ercole amante\"), nebyla včas dokončena. Proto byl proveden opět \"Xerxés\", pro který složil baletní mezihry Cavalliho rival Jean-Baptiste Lully, dvorní skladatel Ludvíka XIV. Celé představení trvalo osm až devět hodin, ale pro cizí jazyk měli Francouzi raději Lullyho hudební vložky, než Cavalliho operu jako takovou.\n\n\n\n"}
{"id": "1153195", "url": "https://cs.wikipedia.org/wiki?curid=1153195", "title": "João Campos", "text": "João Campos\n\nJoão Campos (* 22. září 1958, Albufeira) je bývalý portugalský atlet, halový mistr světa v běhu na 3000 metrů z roku 1985.\nV nejlepší formě byl v polovině 80. let 20. století - v roce 1985 zvítězil v běhu na 3000 metrů při premiéře Světových halových her v atletice (později přejmenovaných na halové mistrovství světa v atletice). V následující sezóně vybojoval bronzovou medaili na stejné trati na evropském halovém šampionátu. Dvakrát startoval na olympijských hrách (1980 a 1984) - vždy bez medailového úspěchu.\n"}
{"id": "1153196", "url": "https://cs.wikipedia.org/wiki?curid=1153196", "title": "Seznam kulturních památek v Olomouci - Olomouc-historické jádro, západní část", "text": "Seznam kulturních památek v Olomouci - Olomouc-historické jádro, západní část\n\nTento seznam zahrnuje památky na území západní části centrální základní sídelní jednotky Olomouc-historické jádro.\n\nViz též Seznam kulturních památek v Olomouci - Olomouc-historické jádro, východní část.\n\n"}
{"id": "1153201", "url": "https://cs.wikipedia.org/wiki?curid=1153201", "title": "Oltář z Graudenz", "text": "Oltář z Graudenz\n\nOltář z Graudenz (pol. Grudziądz) je gotický křídlový oltář z doby kolem roku 1390, původně umístěný v kapli hradu Řádu německých rytířů v Graudenz (Grudziądz), nyní v Národním muzeu ve Varšavě. Tzv. \"Mistr oltáře z Graudenz\" byl anonymní český malíř z přelomu 14. a 15. století.\nOltář je polyptych se dvěma páry pohyblivých a oboustranně malovaných křídel. Střední část má dva velké výjevy nad sebou, každý o rozměrech 123 x 204,5 cm, a na osmi deskách křídel, z nichž každá má rozměry přibližně 123 x 93 cm je celkem 16 scén.\n\nOtevřený oltář zobrazuje \"vánoční\" mariologický cyklus – horní střední část \"Korunování se sv. Barborou a sv.Kateřinou\", dolní \"Smrt Panny Marie\". Postranní výjevy zobrazují příchod Krista – \"Zvěstování, Narození, Klanění tří králů a Představení Krista v chrámu\".\n\nZavřený první pár křídel ukazuje osm obrazů pašijového cyklu – \"Kristus v Getsemanské zahradě, Jidášův polibek, Kristus před Pilátem, Bičování, Korunování trním, Nesení kříže, Ukřižování a Zmrtvýchvstání\".\n\nNa dalších obrazech zavřeného oltáře je \"Noli me tangere, Kristus Vládce, Vzkříšení mrtvých a Modlitba Panny Marie a apoštola sv. Jana\".\n\nJe pravděpodobné, že oltář je dílem dvou umělců. Hlavní mistr byl vyškolen v českém prostředí a mohl být následovníkem Mistra Třeboňského oltáře, ale používal jinou techniku malby (olejové pojidlo pigmentů). Druhý z malířů patrně přišel z Dolního Saska z okruhu Mistra Bertrama.\n\n"}
{"id": "1153204", "url": "https://cs.wikipedia.org/wiki?curid=1153204", "title": "Prátr (park)", "text": "Prátr (park)\n\nPrátr ( \"Wiener Prater\") je velký veřejný rekreační park, jenž se rozkládá mezi Dunajem a Dunajským kanálem na ploše asi 6 km v 2. vídeňském obvodu Leopoldstadt. V jeho severozápadní části se nachází známý zábavní park, který v češtině přejal jeho jméno (Prátr), v němčině se však nazývá \"Wurstelprater\". Ve skutečnosti tvoří jen malou část parku.\n\nPrvní písemná zmínka o oblasti, v níž se rozkládá moderní Prátr, pochází z roku 1162, kdy ji rakouský vévoda Fridrich I. Babenberský daroval šlechtickému rodu de Prato. Výraz \"Prater\" byl poprvé použit v roce 1403 a původně se vztahoval k malému ostrůvku v toku Dunaje severně od dnešního zimního přístavu Freudenau. Postupně se však začal používat i pro sousedící oblasti.\n\nPozemek často měnil majitele, až jej v roce 1560 zakoupil císař Maxmilián II. jako honitbu pro pořádání loveckých kratochvílí. Císař Rudolf II. pak zakázal vstup na území Prátru ve snaze vypořádat se s pytláky.\n\nDne 7. dubna 1766 prohlásil císař Josef II. Prátr za veřejně přístupný prostor, který má sloužit pro zábavu veřejnosti, a povolil zde zřídit kavárny a občerstvení. To vedlo posléze ke vzniku zábavního \"Wurstelprateru\". Po celou dobu, až do roku 1920, sloužil Prátr současně i k lovu.\n\nV roce 1873 se v Prátru konala Světová výstava. Bylo to vůbec poprvé, kdy se tato významná akce konala mimo Londýn nebo Paříž. Pro výstavu byl vyčleněn prostor kolem výstavního pavilonu Rotunda, jenž byl 84 m vysoký a průměr jeho základny činil 108 m, v roce 1937 však vyhořel. Na pozemku tehdejšího výstaviště se dnes nachází výstavní prostor zvaný \"Messegelände\".\n\nV roce 2004 se začalo s renovací zábavní části parku, \"Wurstelprateru\". 11. května 2008 byl zprovozněn nový úsek U2 vídeňského metra se třemi stanicemi podél parku. Nedaleko vchodu do parku stojí i Nádraží Wien Praterstern, odkud lze dojet vlakem i do Brna či Prahy.\n\nBěhem let se celková plocha parku zmenšila díky výstavbě \"Praterstadionu\", dnes Stadion Ernsta Happela, který je největší v Rakousku, takzvané \"Südosttangente\" neboli dálnici A23 a Závodišti v Krieau (\"Trabrennbahn Krieau\").\n\nV roce 2013 byl v sousedství parku zprovozněn kampus Vídeňské obchodní univerzity.\n\nHlavní třídou parku je \"Hauptallee\" lemovaná kaštany a uzavřená pro motoristy. Každoročně se zde pořádá Vídeňský maraton a půlmaraton. Parkem vede i trať zdejší miniželeznice. Dalším nevšedním objektem, s nímž se zde může návštěvník setkat, je kulatý dům „Republiky Kugelmugel“. V Prátru je také planetárium a Muzeum Prátru.\n\n"}
{"id": "1153208", "url": "https://cs.wikipedia.org/wiki?curid=1153208", "title": "Kostel U Jákobova žebříku", "text": "Kostel U Jákobova žebříku\n\nKostel U Jákobova žebříku je sakrální stavba kobyliského sboru Českobratrské církve evangelické postavená v severní části Prahy, v Kobylisích, v ulici U Školské zahrady. Jeho vybudování bylo plánováno v době politického uvolnění na konci šedesátých let 20. století coby náhrada za nevyhovující, do té doby užívanou provizorní modlitebnu. Architektem stavby je Švýcar Ernst Gisel a její slavnostní otevření se uskutečnilo roku 1971. Následně v letech 1995 a 2001 proběhla rekonstrukce a přestavba objektu podle návrhů českých architektů Radovana Schauflera a Jakuba Roskovce, během níž byla u kostela vybudována také zvonice se dvěma zvony.\n\nV domě se nachází bohoslužebný prostor s kapacitou 150 lidí, ve kterém jsou od roku 1992 umístěny píšťalové varhany zbudované německou společností Orgelbau Wünning. Na čelní stěně kostela visí oltářní obraz od Miroslava Rady nazvaný \"Ježíš Kristus včera i dnes tentýž i na věky\". V objektu je poskytováno též ubytování církevním návštěvám. Vedle toho se v kostele pořádají i svatby nebo pohřby a s ohledem na akustické parametry prostoru také koncerty či nahrávání kompaktních disků.\n\nV prosinci roku 1939 byl ustaven filiální sbor v Kobylisích spadající pod libeňský sbor. Nově vzniklý sbor tvořili jednak evangelíci z kobyliské Jednoty českobratrské (od roku 1966 Církev bratrská) a jednak členové Českobratrské církve evangelické z Kobylis a okolí, kteří původně patřili do libeňského sboru. Ke svým shromážděním se věřící scházeli v prostorách kobyliské školy a během druhé světové války, kdy byla církev ze škol vyhoštěna, se bohoslužby konaly v modlitebně Jednoty českobratrské. Od roku 1942 si sbor pro svá setkání pronajal truhlářskou dílnu v Rumburské ulici (mezi roky 1946 a 1992 se ulice jmenovala Rudé armády, poté Klapkova). Ke sboru od roku 1940 (dle jiných zdrojů až 1950) navíc patřila i kazatelská stanice letních shromáždění v Troji, v oblasti Na Farkách.\nPo válce se sbor snažil získat pozemky na stavbu vlastního kostela. Z odkazů svých členů sice vlastnil několik parcel v Kobylisích, ale o ty přišel vlivem účelových machinací státních organizací. Nepovedlo se ani získat některý z objektů ze zkonfiskovaného, původně německého majetku. Roku 1956 ale sbor zakoupil objekt truhlářské dílny v Rumburské ulici, v níž tou dobou konal svá shromáždění, a následujícího roku začal s tvorbou plánů na přestavbu budovy na sborový dům. Ten měl podle požadavků sboru obsahovat modlitebnu pro 150 lidí, v jejíž zadní části se měl nacházet prostor pro varhany. Dále měl obsahovat sborovou místnost o kapacitě 50 lidí a kuchyňku v její blízkosti, ústřední topení a byt 3+1 pro faráře sboru. Synodní rada, nejvyšší orgán Českobratrské církve evangelické, si k tomu ještě doplnila požadavek na čtyři pokoje pro ubytování jejích hostů. S návrhem na úpravu dosavadní truhlářské dílny státní správa souhlasila a následně se hledal způsob jejího financování. Ten byl zvolen formou daru nebo půjčky z prostředků církve či Jeronymovy jednoty a dále z prostředků členů sboru. Ovšem ani církev, ani Jeronymova jednota potřebnými financemi nedisponovaly a navíc stavbu nedokázal do svého plánu zahrnout ani žádný z tehdejších stavebních podniků. K přestavbě tak nedošlo.\n\nKdyž se roku 1964 začala plánovat asanace před výstavbou sídlišť Severního Města, nacházel se objekt modlitebny v prostoru, jenž se měl stát součástí této úpravy. Pravděpodobnost výstavby náhradní sakrální budovy na socialistickém sídlišti byla malá. Sbor měl v tu dobu téměř tisíc členů. Představitelé kobyliského sboru se proto rozhodli prostřednictvím sekretáře Světové rady církví požádat o finanční prostředky na výstavbu kostela ze zahraničních zdrojů. Vhodný pozemek pro výstavbu modlitebny se sbor snažil nalézt ve spolupráci s Útvarem hlavního architekta hlavního města Prahy formou náhrady za státními orgány dříve odebrané parcely. O rok později (1965) navíc skončila nájemní smlouva na pozemek v ulici U Školské zahrady, na němž sborový dům dnes stojí. Pozemek nakonec připadl do vlastnictví sboru.\n\nVlivem společenského uvolnění na konci šedesátých let 20. století i díky zapojení architekta několika evangelických kostelů Bohumíra Kozáka spolu s tehdejším farářem kobyliského sboru Jaroslavem Němcem Ondrou, jenž tou dobou zastával také funkci generálního sekretáře mezinárodní Křesťanské mírové konference, se zdařilo stavbu zahájit. Příslib zahraničního financování také napomohl zařazení stavby do plánu stavebního podniku.\nNávrhů na stavbu kostela se objevilo několik, a sice od architektů Ferdinanda Kouby, jeho syna Radka, dále Antonína Turka a Jaroslava Zbořila. Svůj návrh podal také architekt Kozák a právě ten staršovstvo sboru vybralo a doporučilo k realizaci. Ač jej schválili i úředníci z Útvaru hlavního architekta, nakonec se ukázalo, že by jeho realizace byla příliš nákladná. Synodní rada proto roku 1967 doporučila změnu plánů a do finálního výběru zařadila jak Kozákův projekt, tak návrh švýcarského architekta Ernsta Gisela, kterého zkontaktovala díky známostem českobratrského faráře Eugena Zeleného, tehdy tajemníka Synodní rady. Gisel měl v té době za sebou návrh divadla v Grenchenu či kongresového centra v Davosu a svými pracemi si získal mezinárodní uznání. Staršovstvo sboru ale jeho návrh, který představoval vybudování nízkého domu ve stylu izraelských staveb, označilo za nepraktický a odmítlo jej. Vyzvalo proto ještě autory dříve vyřazených návrhů, architekty Turka a Zbořila, aby své plány přepracovali. Nakonec se ale staršovstvo rozhodlo názor Synodní rady respektovat a budova se začala stavět podle Švýcarova návrhu. Ten svůj projekt roku 1968 církvi daroval.\n\nS výstavbou budovy se začalo během září 1969 a datum jejího otevření stanovila Synodní rada na 6. června 1971. Tento termín ovšem nedokázal dodavatel stavby splnit. Díky dobrovolné práci členů sboru, především na okolních úpravách kostela, se to však podařilo. Poslední bohoslužby v původních prostorách se konaly v neděli 30. května 1971 a kázala při nich Julie Matoušková. Následující neděli (6. června) se již bohoslužby uskutečnily v nových prostorách, kdy zde kázal tehdejší nejvyšší představitel církve, synodní senior Václav Kejř, který pak na konci bohoslužby předal klíče od budovy faráři sboru Janu Karasovi. Slavnosti i následného odpoledního programu se účastnili hosté jak z Československa, tak ze zahraničí, včetně architekta Ernsta Gisela.\n\nStavba je jediným kostelem Církve Českobratrské evangelické postaveným mezi roky 1952 až 1989. Ve stejné době jako objekt v Kobylisích (1969–1971) se stavěl také římskokatolický kostel svatého Josefa v Senetářově v okrese Blansko.\n\nV následujících letech se sbor v Kobylisích rozrůstal díky příchodu nových členů z dokončovaných sídlišť v okolí. Současně se pokoje využívaly k ubytování hostů jak z Východního (NDR), tak také ze Západního Německa (NSR).\n\nV roce 1986 odešel Jan Karas do důchodu a vystřídal ho nový farář Jiří Štorek. Za jeho působení rozhodlo v únoru 1993 staršovstvo sboru o spojení nutných oprav technického zázemí objektu s provozními úpravami a kapacitním rozšíření domu. Po letech provozu se totiž projevily nedostatky, jež bylo potřebné odstranit. Mezi ně se řadila nemožnost oddělit bohoslužebné prostory od ubytovacích a služebního bytu. Dále vlastní stavba navenek nepřipomínala sakrální objekt a jevila se uzavřeně. Navíc vlivem nekvalitního provedení během výstavby na přelomu šedesátých a sedmdesátých let zatékalo střechou do budovy a docházelo též k poruchám vodovodních rozvodů.\n\nPřestavba se prováděla podle návrhu českého architektonického ateliéru Radovana Schauflera a Jakuba Roskovce, schváleného staršovstvem v roce 1995. Ten vedle oddělení jednotlivých provozních částí budovy také umožňoval provádět stavební práce po samostatných etapách a bez přerušení provozu v domě. Během úvodní etapy došlo k přesunu ubytování do podzemního podlaží, kde vznikly čtyři pokoje. Poté prošly úpravou obě nadzemní podlaží, nad které se přistavělo patro třetí se dvěma služebními byty. Navíc přibyl i výtah, díky čemuž je objekt kompletně bezbariérový. Součástí přestavby se také stala úprava vstupní části a prostoru do ulice U Školské zahrady. Zde také byla na přelomu let 2000 a 2001 vystavěna zvonice a na ni osazeny dva zvony. Finančními prostředky na stavbu přispěli jak jednotlivci, tak organizace, mezi nimi například Magistrát hlavního města Prahy, Česko-německý fond budoucnosti, Nadace Divoké husy, Výbor dobré vůle – Nadace Olgy Havlové nebo třeba Daewoo Leasing Czech Republic.\n\nNávrh ateliéru Schaufler–Roskovec navíc ještě obsahoval další rozšíření podzemní ubytovací části o sedm pokojů, které by se nacházely v prostorách stávající zahrady. Na tomto podlaží měla vzniknout i kaple. V přízemí by měl být dobudován ještě víceúčelový sál s malou kuchyňkou a na něj měla plynule navázat rovná zahrada, jejíž součástí by byla i střecha nového ubytovacího křídla a kaple. Na východní straně zahrady by stála konstrukce z trubek porostlých břečťanem, ke které měly být připevněny nerezové kolumbární schránky. Tyto úpravy již nebyly z finančních důvodů realizovány. Sbor proto roku 2011 u příležitosti čtyřicátého výroční otevření kostela vydal brožurku „Otevřeno / “, která má případným donátorům přestavbu objektu přestavit a seznámit je s plány a záměry.\n\nOd Svatého ducha roku 1997 nese stavba pojmenování „Kostel U Jákobova žebříku“, které odkazuje na biblický příběh o Jákobově žebříku – i zde je poutníkům umožněno přespat a mají tu možnost rozjímat a vytvořit pomyslné spojení mezi nebem a zemí.\n\nPodloží budovy tvoří zvětralý pískovec a objekt je založen na pasech. Samotná stavba je dle Giselova návrhu tvořena dvěma kubickými tělesy o dvou nadzemních a jednom podzemním podlaží. Ve větším, východně umístěném, se nachází modlitebna ve tvaru lichoběžníku a společenská místnost. Oba tyto sály lze vzájemně propojit díky vysouvací mobilní dřevěné stěně. Do západně stojícího, menšího z obou těles byl umístěn byt faráře a též administrativní zázemí. Oba objekty spojuje střední díl s vestibulem. Nosné stěny jsou vyzděny z cihelných bloků a stropy mající rozpon přibližně pět metrů jsou tvořeny monolitickými železobetonovými deskami, jejichž tloušťka dosahuje 200 milimetrů. Boční fasády, ať už východní nebo západní, jsou prolomeny čtvercovými či obdélníkovými okny, z nichž některá jsou umístěna svisle a jiná zas vodorovně. V některých případech se jejich podoba vzájemně liší i mezi dolním a horním patrem. Na východní straně parter obzvláštňují čtyři vedle sebe umístěné mělké rizality. Jižní stěna východního křídla je hladká. Střecha byla plochá, jednoplášťová. Stropy uvnitř jsou tvořeny betonem, do něhož je otištěno bednění z nehoblovaných prken a stěny jsou pokryty hrubými omítkami. Pouze v modlitebně tvoří strop dřevěné obložení stropní konstrukce z ocelových nosníků. Schodiště je železobetonové s nosnou střední stěnou. Jeho jednotlivé stupně jsou tvořeny libereckou žulou. Parapety oken v celé budově jsou ze žuly. V podobě stavby lze nalézt paralelu s tvorbou amerického architekta estonského původu Louise Kahna.\n\nNavržený objekt ovšem nijak nekomunikoval s okolním prostředím. Příchozím se stavba jevila uzavřeně, neboť do ulice měla jen strohé průčelí, ve kterém se nacházelo pouze několik drobnějších oken. Vlastní vstup do budovy byl úzký a samotná stavba nepřipomínala sakrální objekt.\nBěhem úprav v devadesátých letech 20. století došlo ke zvýšení budovy o jedno podlaží, které ovšem nepokrývá plochu celého půdorysu budovy. Zbylá místa tvoří terasa. Přistavěné patro, v němž se nacházejí služební byty, je vyzděno škvárobetonovými bloky suchého zdění, jež jsou osazeny na původní stavbu. Prostor o šířce 150 milimetrů směrem k vnějšímu líci stavby se využívá k tepelné izolaci stěn. Z vnější strany je patro obloženo vodorovnými dřevěnými prkny. Ta jsou pravidelně po třech metrech členěna svislými sloupky, pod nimiž jsou umístěny malé reflektory, jež objekt v noci bodově osvětlují. Některé plochy mezi svislými sloupky jsou navíc prolomeny okny, z nichž některá jsou francouzská. Umístění oken však záměrně není totožné s původní zděnou stavbou, čímž dochází ke vzniku zajímavých efektů. Zastřešení je provedeno dvouplášťovou plochou střechou, která stavbu výrazně přesahuje. Podpírají ji subtilní vzpěry z nerezových trubek ve tvaru vidlice, jež jsou ukotveny do svislých sloupků v dřevěném obložení nástavby. Schodiště mezi druhým a třetím podlažím plynule navazuje na předchozí z nižších podlaží. Zde má ovšem ocelovou konstrukci a jeho jednotlivé stupně z liberecké žuly jsou bez podstupnic. Současně došlo ke zvětšení vstupu, u kterého příchozí před nepřízní počasí chrání zavěšená konstrukce prosklené markýzy, jež probíhá po celém čelním průčelí východní části objektu.\n\nBěhem rekonstrukce objektu prováděné dle návrhů architektů Schauflera a Roskovce se severně od kostela roku 2000 vybudovala zvonice o výšce 26 metrů, jež připomíná žebřík. Má trojúhelníkový půdorys. Její základ je tvořen podzemním železobetonovým blokem o rozměrech 4 × 4 × 2 metry. Masivní sokl, vytvořený z pohledového betonu, dosahuje do výšky zděné části sborového domu. Na něj dále navazuje konstrukce z ocelových válcovaných profilů o výšce 20 metrů, jež je tvořená třemi štíhlými sloupy osazenými v rozích soklu. Tyto sloupy jsou vzájemně spojeny vodorovnými ocelovými vazbami, čímž pohledově tato část zvonice vytváří dojem žebříku. Ten má sedm oddílů, přičemž nejvrchnější patro je zvonové.\n\nVybudování zvonice dalo objektu prvek, který veřejnosti ukazuje, že je sakrální stavbou. Jiné výraznější znaky bohoslužebné stavby totiž kostel nemá.\n\nNa vrchu zvonice jsou nad sebou osazeny dva zvony. Jejich autorem je zvonař Petr Rudolf Manoušek, který má svou dílnu v pražské Zbraslavi. Výzdobu zvonů provedla Květa Manoušková. Na obou zvonech je svrchu dolů pět nápisů slova „Anděl“ uvedených v pěti různých světových jazycích, a sice v hebrejštině (), řečtině (), latině (), češtině (posel) a korejštině ().\n\nPojmenování zvonů odkazuje na anděly z Jákobova žebříku. Vrchní, větší ze zvonů, je pojmenován po andělu sestupujícím. Má průměr 852 milimetrů, hmotnost 336 kilogramů a laděn je na tón B1. Jeho zvonění je řešeno elektricky spínaným kladivem. Naopak jméno pod ním umístěného menšího zvonu, majícího vyšší tón, je dle anděla vystupujícího. Jeho průměr dosahuje 655 milimetrů a hmotnost 176 kilogramů. Laděn je na tón D2. Zvoní se na něj ručně pomocí lanka svedeného do prostoru uvnitř betonového podstavce zvonice.\n\nV sobotu 14. dubna 2001 proběhla nad zvony umístěnými na paletách před vstupem do kostela modlitba pronášená tehdejším farářem sboru Jiřím Štorkem a kazatelem korejské části sboru Jong Sil Leem. Následně byly 20. dubna za pomoci autojeřábu vyzvednuty do zvonice a počínaje nedělí Quasimodo geniti (22. dubna 2001) zvoní pravidelně každý den jeden zvon o deváté hodině dopolední a poté též večer v 18. hodin. Těsně před bohoslužbami zní vždy oba zvony.\n\nFinančními příspěvky na stavbu zvonice i na pořízení zvonů přispělo několik dárců. Patří mezi ně Česko-německý fond budoucnosti, Diakonie Českobratrské církve evangelické, německá Diakonie, dále manželé Eun-Sup Hong spolu se svou chotí Kil-Ja Kim z Jižní Koreje a též čeští či korejští členové sboru spolu se sousedy z okolí.\n\nProstor ke shromážděním se nachází v přízemí, vlevo od hlavního vstupu do budovy. Visí v něm tři umělecká díla vytvořená otcem a syny Radovými. Na pravé straně, hned u dveří, je to obraz od Vojtěcha Rady s textem „Zatmělo se slunce, a opona chrámová roztrhla se na polovic. Amen.“ Nad vstupem se nachází kruchta s varhany. V centrální části čelní stěny kostela visí oltářní obraz od Miroslava Rady pojmenovaný \"Ježíš Kristus včera i dnes tentýž i na věky\". Jeho rozměry jsou 275 × 350 centimetrů a autor na něm temperami a olejem pracoval v letech 1973 až 1980. Vpravo od něj je na zdi uveden biblický text z Matoušova evangelia v kralickém překladu: „Jeden jest mistr váš, Kristus, vy pak všichni bratři jste“. Nalevo od Radova obrazu je na čelní stěně umístěna tabule s písněmi a biblickými texty dané bohoslužby. Šikmo pod ní se nachází kazatelna, před kterou na zemi stávala skleněná plastika nazvaná \"\" (Společenství). Dílo symbolizovalo přátelství mezi Čechy a Korejci, jenž se v tomto kostele scházejí. Tvůrcem plastiky byl korejský umělec Hong Sung Huan. Asi v roce 2013 však byla poškozena a odstraněna.\nNapravo od kazatelny (ambonu) se na stupínku nacházejí židle, na nichž během bohoslužby usedá farář, kurátor nebo presbyteři. Další stupínky (dva při levé boční stěně kostela a tři po pravé) vytváří vpředu prostor, ve kterém se nachází stůl Páně, jehož ztvárnění má připomínat archu úmluvy. V sále kostela se nacházejí dřevěné židle pro věřící. U stropu, na opačné straně, než je kruchta s varhany, visí dřevěná plastika Ondřeje Rady pojmenovaná \"Anděl\".\n\nV kostele se při doprovodu bohoslužeb používaly elektrofonické varhany zapůjčené Synodní radou. Ty v roce 1992 nahradil nástroj píšťalový, jenž patřil mezi troje varhany, které se v roce 1991 rozhodla saská církev darovat sborům Českobratrské církve evangelické. Za stavitele hudebního nástroje zvolil dárce německého varhanáře Georga Wünninga a jeho společnost Orgelbau Wünning z Großolbersdorfu. Varhany mají mechanickou rejstříkovou a tónovou trakturu, jeden manuál (klaviaturu), pedálnici a disponují devíti rejstříky. Sedm z nich je pro manuál – \"Koppelflöte 8′\", \"Rohrflöte 4′\", \"Prinzipal 4′\", \"Nasat 2/′\", \"Gemshorn 2′\", \"Terz 1/′\", \"Mixtura 2′\" (4×) – a zbylé dva pro pedály (\"Subbaß 16′\", \"Pommer 8′\"). Vedle toho je nástroj vybaven spojkou, která při svém vytažení zajišťuje, že se během hraní na pedálnici rozezní i příslušné píšťaly, které jsou v tu chvíli zapojeny manuálovými rejstříky. Varhany disponují také funkcí Tremolo umožňující nastavit chvění tónu. Pro nastavení rychlosti chvění se využívá vestavěné šoupátko. Přívod vzduchu k píšťalám je zajištěn pomocí ventilátoru poháněného elektromotorem.\nSamotný nástroj se řadí mezi malé nástroje. Obsahuje celkem 601 píšťal, z nichž nejkratší dosahuje 1,5 centimetru a nejdelší 2,5 metru. Během jeho stavby se zbourala část zídky kolem kruchty a nahradila se tak zvaným prospektem, tedy pohledovou částí varhan. S ohledem na rozměry a dispozici varhan není zajištěna přímá vizuální komunikace mezi kazatelem a varhaníkem. Tento problém je řešen umístěním zrcadla na stropě modlitebny.\n\nPřevoz nástroje z německé dílny do Prahy se uskutečnil poslední dubnový den roku 1992 následně po dobu asi čtyř týdnů probíhala jeho montáž. Po tu dobu nebyl zpěv při bohoslužbách doprovázen žádným nástrojem. Samotné uvedení varhan do služby proběhlo při slavnostních bohoslužbách 31. května 1992, při nichž doprovázel varhaník saské církve. Poslední zpěv (Žalm 150 „Chvaltež Nejmocnějšího“) ovšem shromáždění doprovázel místní kobyliský varhaník Jiří Polák. Tento akt měl symbolicky představovat předání nástroje do užívání.\n\nK ubytování církevních hostů slouží v domě několik pokojů. Ty se původně nacházely ve druhém podlaží, ale během rekonstrukce došlo k jejich přesunu do prvního podzemního podlaží, kde jsou tak vybudovány čtyři ubytovací místnosti. Přesto po jednom pokoji zůstalo ve druhém, i v přistavěném třetím nadzemním patře. Jsou třílůžkové a pouze v suterénu je jeden čtyřlůžkový. Všechny pokoje jsou jednoduše, ale účelně zařízené. V každém ze čtyř pokojů v prvním podzemním podlaží visí na zdi jeden z obrazů Ondřeje Rady. Jejich tématem jsou výjevy z prvních kapitol evangelií, a sice Marek 1; 8–13, dále Matouš 1; 21–25, Lukáš 1; 28–33 a poslední je inspirován textem Jan 1; 1–14.\n\nStavba kostela byla zařazena do několika odborných architektonických výběrů a publikací. Objevila se v průvodci \"Praha – architektura 20. století\" sestaveném Michalem Kohoutem, Vladimírem Šlapetou a Stephanem Templem, dále v odborné ročence \"Česká architektura 2000–2001\" zpracované Markétou Cajthamlovou a recenzoval ji též Pavel Halík v časopise Architekt. Spolu se dvěma stavbami z České republiky se dostala do evropské publikace \"\" věnující se v celoevropském kontextu církevní architektuře po roce 1950.\n\nV kostele se každou neděli konají bohoslužby, a sice od 9.30 české, od 11.30 korejské a od 14 hodin v japonštině. Každou první neděli v měsíci kromě letních prázdnin pak bohoslužby mezinárodní, pro všechny tři národnosti dohromady. Další setkání (například biblické hodiny) se v kostele konají i během pracovního týdne. Z bohoslužeb pravidelně jednou ročně uskutečňuje Český rozhlas přímý rozhlasový přenos. Konají se zde jak svatební, tak také pohřební obřady. U příležitosti významných milníků ve školním roce se uskutečňují v kobyliském kostele bohoslužby Bratrské školy, nad níž má tento sbor patronát. V květnu 2013 se v kostele uskutečnila závěrečná bohoslužba třetího zasedání 33. synodu Českobratrské církve evangelické, při níž kázal Hong Jung Lee, generální sekretář Presbyterní církve v Koreji. Od roku 1990 se zde pravidelně schází občanské sdružení Logos Česká republika, jež sdružuje křesťany s homosexuální orientací. Zdejší prostory využívá též Středoevropské centrum misijních studií. Ke svým Valným shromážděním užívá sál kostela i Česká biblická společnost.\n\nPravidelně od roku 2011 se na přelomu měsíce května a června v prostorách kostela koná Noc kostelů. V roce 2013 během tohoto pořadu pořizovala Česká televize přímé zpravodajské vstupy do vysílání, a sice do pořadu \"Události v regionech\" a pak také do své hlavní zpravodajské relace \"Události\". Počínaje rokem 2012 se v září prostory kostela otevírají během Dnů evropského dědictví (EHD).\n\nKostel se pro kvalitní akustiku také užívá pro koncerty uměleckých těles, například skupin Pláče kočka a Naholou 25, či Kühnova dětského sboru nebo vystoupení kobyliské základní umělecké školy. Koncertovali zde také Bohdan Mikolášek nebo Tomáš Najbrt. Své kompaktní disky v prostorách kostela nahrávalo Stamicovo kvarteto či cembalistka Sylvia Georgieva.\n\n\n\n"}
{"id": "1153209", "url": "https://cs.wikipedia.org/wiki?curid=1153209", "title": "Grenchen", "text": "Grenchen\n\nGrenchen je sídlo ve švýcarském kantonu Solothurn. Žije zde okolo šestnácti tisíc obyvatel, takže patří k nejpočetnějším v tomto kantonu. V místě byl kolem roku 1000 postaven hrad, který je ale pod názvem Grenchen znám až od roku 1131. Ve městě se nachází divadlo, které bylo vybudováno podle projektu architekta Ernsta Gisela.\n\n"}
{"id": "1153210", "url": "https://cs.wikipedia.org/wiki?curid=1153210", "title": "Adresní sběrnice", "text": "Adresní sběrnice\n\nAdresní sběrnice ( ) je část počítačové sběrnice (což je sada vodičů propojujících dvě nebo více zařízení) používaná pro přenos fyzické adresy: pokud procesor nebo zařízení podporující DMA potřebuje z určité adresy v paměti načíst data nebo na určitou adresu v paměti data zapsat, nastaví fyzickou adresu požadovaného paměťového místa na adresní sběrnici; hodnota, kterou paměť při čtení vrátí, nebo hodnota, která se má do paměti uložit, se naproti tomu předává po datové sběrnici.\n\nŠířka adresní sběrnice určuje maximální velikost paměti, kterou je systém schopen adresovat. Například systém s 32bitovou adresní sběrnicí může adresovat 2 (4,294,967,296) paměťových míst. Má-li paměťové místo velikost jeden byte, lze adresovat 4 GiB paměťového prostoru.\n\nNejstarší procesory používaly pro každý bit šířky adresy samostatný vodič. 16bitová adresní sběrnice tak byla tvořena 16 fyzickými vodiči. Když začaly být sběrnice širší a delší, tento přístup začal být příliš nákladný kvůli počtu vývodů a cest na deskách. Od uvedení paměti Mostek 4096 DRAM začalo být obvyklé multiplexování adresy pomocí multiplexerů. U sběrnic s multiplexovanou adresou se adresa předává rozdělená na dvě stejně velké části přenášené v různých cyklech sběrnice. Díky tomu je počet vodičů adresní sběrnice potřebných pro připojení pamětí poloviční. Například 32bitová adresní sběrnice může být realizována 16 vodiči, po kterých se nejdříve předá první polovina adresy a vzápětí druhá polovina.\n\nJinou možností, jak snížit počet signálů na sběrnici, je multiplexování datové a adresní sběrnice. Toto řešení používal například 16bitový mikroprocesor Intel 8088, který měl spodních 8 bitů 20bitové adresní sběrnice multiplexovaných s datovou sběrnicí. Snížení ceny vedlo k rozšíření počítačů IBM PC, ve kterých byl tento procesor použit.\n\nPočítače, které mají větší šířku datové sběrnice než jeden byte, nemusí být schopné fyzicky adresovat jednotlivé byty paměti. Přístup k jednotlivým bytům pak vyžaduje přečtení nebo zápis plné šířky datové sběrnice (slovo) najednou. V těchto případech mohou nejméně významné bity adresní sběrnice úplně chybět - odpovědnost za výběr požadovaného bytu z celého slova (nebo vložení do slova) má řídící zařízení. To je případ sběrnice VESA Local Bus, která nemá dva nejméně významné bity adresy, což ji omezuje na zarovnané 32-bitové přenosy.\n\nV historii existovaly také počítače, které byly schopny adresovat pouze celá slova.\n\n\n"}
{"id": "1153211", "url": "https://cs.wikipedia.org/wiki?curid=1153211", "title": "Datová sběrnice", "text": "Datová sběrnice\n\nDatová sběrnice ( ) je část počítačové sběrnice, která slouží pro přenos dat mezi procesorem a pamětí, procesorem a vstupně-výstupním zařízením nebo (při použití DMA) mezi vstupně-výstupním zařízením a pamětí. Datová sběrnice bývá obousměrná.\n\nŠířka datové sběrnice bývá obvykle rovna velikosti slova procesoru.\n\nMaximální teoretická přenosová rychlost sběrnice je dána násobkem šířky datové sběrnice a rychlosti hodinových impulsů.\n\n"}
{"id": "1153212", "url": "https://cs.wikipedia.org/wiki?curid=1153212", "title": "Řídicí sběrnice", "text": "Řídicí sběrnice\n\nŘídicí sběrnice ( ) je část počítačové sběrnice, která slouží pro přenos řídicích signálů. Pracuje v součinnosti s adresní a datovou sběrnicí.\n\nPočet vodičů řídicí sběrnice je různý.\n\nJako příklad uvádíme vodiče řídicí sběrnice mikroprocesoru Z80.\n\nObvykle je na vodičích vysoká úroveň v klidovém stavu a nízká úroveň v aktivním stavu, což bývá signalizováno pruhem nad jménem signálu nebo apostrofem za jménem signálu.\n\nVysoká impedance: procesor na aktivních výstupech udržuje logickou jedničku (vyšší napětí) nebo logickou nulu (nižší napětí). Některé výstupy mohou být také uvedeny do stavu vysoké impedance, takže příslušný signál může ovládat jiný obvod než procesor. Takový výstup používá třístavovou logiku. Stav vysoké impedance se také nazývá třetí stav.\n\nCyklus sběrnice vypadá takto:\n\n\n"}
{"id": "1153216", "url": "https://cs.wikipedia.org/wiki?curid=1153216", "title": "John Vane", "text": "John Vane\n\nJohn Robert Vane (29. březen 1927, Tardebigge – 19. listopad 2004, Kent) byl anglický farmakolog a biochemik, který roku 1982 získal Nobelovu cenu za fyziologii nebo lékařství (spolu se Sune Bergströmem a Bengtem Samuelssonem), a to za výzkum struktury prostaglandinů a dalších příbuzných biologicky aktivních látek, který umožnil jejich terapeutické využití.\n\nRoku 1946 vystudoval chemii na Univerzitě v Birminghamu. Titul Ph.D. získal roku 1953 na Oxfordské univerzitě v oboru farmakologie. V letech 1953–1955 působil na Yaleově univerzitě v USA, poté se vrátil do Anglie a učil na Londýnské univerzitě, kde se stal nakonec profesorem. Roku 1974 se stal členem Královské společnosti a roku 1984 byl povýšen do šlechtického stavu. V letech 1973–1985 byl ředitelem \"The Wellcome Research Laboratories\" v Beckenhamu. Roku 1986 založil \"William Harvey Research Institute\", který působí při nemocnici sv. Bartoloměje v Londýně a zaměřuje se na výzkum kardiovaskulárních chorob.\n\nProstaglandiny u savců ovlivňují srážení krve (zejm. Vanem objevený prostacyclin), teplotu či alergické reakce. Zajímavostí je, že teprve Vaneův výzkum prostaglandinů vysvětlil účinnost aspirinu, který byl užíván již mnoho let předtím.\n\n"}
{"id": "1153219", "url": "https://cs.wikipedia.org/wiki?curid=1153219", "title": "Ryan Dungey", "text": "Ryan Dungey\n\nRyan Dungey (* 4. prosince 1989) je americký profesionální motokrosový závodník, který soutěží v mistrovství AMA Superkrosu a Motokrosu. Ryan Dungey jezdí třídu 450ccm Monster Energy Supercross šampion a AMA 450 Motocross šampion.\n\nRyan Dungey se narodil v Belle Plaine, Minnesota a v současné době žije s manželkou \"Lindsay Dungey\" v Tallahassee, Florida. V současné době jezdí na motocyklu rakouské výroby KTM a jezdí za severoamerický závodní tým Red Bull KTM. Ryan Dungey trénuje s legendárním trenérem Aldonem Bakerem a manažer tréninku týmu Red Bull KTM je Roger Decoster. Ryan Dungey je jeden z mála vyznamenaných profesionálních motokrosových sportovců přímo z třídy \"B\" v amatérském závodění.\n\nDungey byl třikrát mistrem světa v největším mezinárodním motokrosovém závodě na Motocross des Nations. Ryan Dungey vyhrál v současné době celkem šest hlavních šampionátů AMA, které ho umísťují mezi nejlepší motokrosové závodníky všech dob. Dungey je v roce 2015 na 8. místě 450 Superkrosu, celkem vyhrál 22 závodů a má trvale 6. místo v kombinovaných Superkrosových závodech, celkem vyhrál 32 závodů. V motokrosu je v roce 2015 Dungey na 2. místě v 450 motokros a má k roku 2015 celkem 38 vítězství. Kombinovaných motokrosových závodů vyhrál k roku 2015 celkem 45 a má trvale 3. místo. Ryan Dungey je v roce 2015 také na 5. místě ve všech časových kombinovaných Superkrosových a Motokrosových závodech, kde získal k roku 2015 celkem 67 vítězství.\n\n\n"}
{"id": "1153225", "url": "https://cs.wikipedia.org/wiki?curid=1153225", "title": "Českoslovenští vojáci v záloze", "text": "Českoslovenští vojáci v záloze\n\nČeskoslovenští vojáci v záloze je česko-slovenská iniciativa sdružující zejména bývalé vojáky, kteří skládali přísahu ve starších verzích ( z let 1951 až 1993 ) a jsou ochotni pomoci s obranou své vlasti. Iniciativa vznikla v lednu 2015 a vymezuje se proti Severoatlantické alianci. Na jejím založení se podílel Ondřej Hrčiak a Marek Obrtel.\n\nJedná se o proruskou skupinu, která je známa svými extrémistickými a xenofobními názory. Mezi současné vůdce patří Andrea Krulišová, Ivan Kratochvíl či Nela Lisková. Několik jejích členů působilo a zřejmě stále působí ve válce v Donbasu na straně proruských separatistů.\nZkušenosti získané účastí na tomto konfliktu mají vybraní členové po příjezdu zpět předávat prostřednictvím výcviků dalším členům a tím být zlepšit připravenost k paramilitantním akcím.\n\n"}
{"id": "1153234", "url": "https://cs.wikipedia.org/wiki?curid=1153234", "title": "Světový pohár v ledolezení 2016", "text": "Světový pohár v ledolezení 2016\n\nSvětový pohár v ledolezení 2016 se uskutečnil na přelomu let 2015 a 2016 ve čtyřech zemích v Severní Americe, Asii a Evropě. Zahájen byl 10. prosince v americkém Bozemanu prvním závodem Světového poháru v ledolezení v disciplínách ledolezení na obtížnost a rychlost (proběhlo zde zároveň Mistrovství Severní Ameriky v ledolezení), pod patronací Mezinárodní horolezecké federace (UIAA). Současně s druhým závodem světového poháru v Jižní Koreji se uskutečnilo také kontinentální Mistrovství Asie, při čtvrtém závodu v Itálii Mistrovství Evropy a týden poté Mistrovství světa juniorů.\n\n\n"}
{"id": "1153245", "url": "https://cs.wikipedia.org/wiki?curid=1153245", "title": "August Dötz", "text": "August Dötz\n\nAugust Dötz (23. května 1844 Döllersheim – 5. července 1912 Allentsteig) byl rakouský politik německé národnosti z Dolních Rakous, na přelomu 19. a 20. století poslanec Říšské rady.\n\nByl majitelem nemovitostí v Allentsteigu. Od roku 1874 působil jako starosta Allentsteigu.\n\nByl politicky činný. Zasedal jako poslanec Dolnorakouského zemského sněmu. Zvolen sem byl v roce 1884 jako všeněmecký kandidát a stoupenec Georga von Schönerera za kurii venkovských obcí, obvod Zwettl. Mandát obhájil v zemských volbách roku 1890. Na sněmu zasedal do října 1896. V následných volbách roku 1896 ho porazil Alois Hofbauer . Brzy poté ale uspěl v doplňovacích volbách počátkem roku 1897 poté, co zemřel zemský poslanec Heinrich Fürnkranz, a od února 1897 opětovně zasedal v zemském sněmu, nyní za kurii venkovských obcí, obvod Krems, Gföhl, Langenlois, Mautern. I nyní zastupoval stranu Georga von Schönerera. V zemských volbách roku 1902 ho porazil Leopold Daschl.\n\nByl i poslancem Říšské rady (celostátního parlamentu Předlitavska), kam usedl ve volbách roku 1891 za kurii venkovských obcí v Dolních Rakousích, obvod Zwettl, Dobersberg atd. Do parlamentu se vrátil ve volbách roku 1901, nyní za všeobecnou kurii, obvod Krems, Horn, Zwettl, Waidhofen a. d. Thaya atd. Ve volebním období 1891–1897 se uvádí jako August Dötz, majitel nemovitostí, bytem Allentsteig.\n\nV roce 1891 se na Říšské radě uvádí jako antisemitský poslanec. Po volbách roku 1901 je řazen mezi Německo radikální kandidáty.\n\nZemřel v červenci 1912.\n"}
{"id": "1153251", "url": "https://cs.wikipedia.org/wiki?curid=1153251", "title": "Hurikán Patricia", "text": "Hurikán Patricia\n\nHurikán Patricia byla nejintenzivnější tropická cyklóna jaká kdy byla na západní polokouli zaznamenána podle baromerického tlaku a obecně nejsilnější ve smyslu zaznamenání maximální rychlosti větru. Vznikla uprostřed října 2015 v blízkosti Mexického zálivu. Poprvé byla klasifikována jako \"tropická deprese\" dne 20. října. Její počáteční vývoj byl pomalý pouze s jedním zesílením v den, kdy byla zaznamenána. Později však zeslábla na tropickou bouři a dostala jméno \"Patricia\", čímž se stala 24. pojmenovanou bouří v letošní sezóně hurikánů.\n\n\n"}
{"id": "1153252", "url": "https://cs.wikipedia.org/wiki?curid=1153252", "title": "Ludwig Heinemann", "text": "Ludwig Heinemann\n\nLudwig Heinemann (31. července 1832 Kremže – 21. listopadu 1900 Kremže) byl rakouský právník a politik německé národnosti z Dolních Rakous, na konci 19. století poslanec Říšské rady a starosta města Kremže (Krems).\n\nProfesí byl advokátem. Vystudoval piaristické gymnázium v Kremži. Studoval práva ve Vídni a Štýrském Hradci. V roce 1857 získal titul doktora práv. Od roku 1874 vykonával povolání advokáta v Kremži a od roku 1894 byl členem výboru advokátní komory. Byl aktivni v komunální politice. Od roku 1885 zasedal v obecní radě v Kremži a od roku 1889 až do své smrti byl starostou města.\n\nZasedal jako poslanec Dolnorakouského zemského sněmu. Zvolen sem byl v roce 1890 za městskou kurii, obvod Kremže. Mandát zde obhájil ve volbách roku 1896 a poslancem byl až do své smrti roku 1900. Do roku 1896 na sněmu zastupoval liberály, pak byl nezařazeným poslancem.\n\nByl i poslancem Říšské rady (celostátního parlamentu Předlitavska), kam usedl ve volbách roku 1891 za kurii městskou v Dolních Rakousích, obvod Krems, Stein, Zwettl atd. Mandát obhájil ve volbách roku 1897 a poslancem byl až do své smrti roku 1900. Ve volebním období 1891–1897 se uvádí jako Dr. Ludwig Heinemann, advokát a starosta, bytem Kremže.\n\nV roce 1891 se na Říšské radě uvádí jako člen klubu Sjednocené německé levice, do kterého se spojilo několik ústavověrných (liberálně a centralisticky orientovaných) proudů. Po volbách roku 1897 patřil k Německé straně lidové.\n\nV závěru života přestal kvůli onemocnění aktivněji vystupovat v zákonodárných sborech. Zemřel v listopadu 1900 po dlouhé nemoci.\n"}
{"id": "1153254", "url": "https://cs.wikipedia.org/wiki?curid=1153254", "title": "Aquacentrum Agricola", "text": "Aquacentrum Agricola\n\nAquacentrum Agricola je lázeňská budova v Jáchymově. Sto let nesla jednoduchý název Lázeňská budova.\n\nNové lázně Dr. Gottlieba provozované v domě pekaře Kühna velice brzy přestaly kapacitně dostačovat. Proto bylo v prostorách c. k. Uranové továrny zřízeno šest lázeňských kabin. Posléze byly zřízeny další čtyři provizorní kabiny, ale kapacita byla stále nedostatečná. Proto bylo příslušným ministerstvem přistoupeno v roce 1906 k výstavbě nové, ryze lázeňské budovy. Budova byla stavěna v letech 1906 – 1911 podle projektu c. k. dvorního stavitele Zottera. Pod nátlakem veřejnosti bylo prvních šest kabin již 1. července 1911. Dne 22. října 1911 byl nový státní lázeňský ústav hotov a připraven k využití. Jednalo se a dosud se jedná o první lázeňský ústav svého druhu na světě. To neopomněl při slavnostním otevření dne 22. října 1911 zdůraznit sekční šéf ministerstva veřejných prací ve Vídni, Emil Homann. Původní název zněl \"k. k. Kuranstalt für Radiumtherapie\", Lázeňská budova.\n\nJednalo se o dvoukřídlou budovu s atriem uprostřed. Do centrální dvorany byly potrubím přivedeny Štěpovo prameny. Stavba nabízela všechny druhy léčby – koupele, pitné kúry i prozařování radiem (krabičky). K těmto procedurám docházeli pacienti z okolních hotelů a penziónů v období od května do konce září. Budova disponovala 42 kabinami se salónními koupelemi, koupelnami 1. – 3. třídy (podle luxusu), ústředním topením, elektrickým osvětlením, telefonem, společenskou místností a čítárnou. Dále skrývala lékařské a lékařsko-chemické pracovny, kotelnu a prádelnu se sušárnou. V roce 1921 byla ukončena léčba prozařováním, protože prostory byly od počátku shledány nevyhovujícími. Proto bylo o rok dříve přistoupeno k dostavbě sousedního Prozařovacího pavilonu, jehož výstavba byla započata ještě za I. světové války. Ten měl být původně s Lázeňskou budovou spojen krytou chodbou nebo balustrádou. V roce 1928 byla protažena obě křídla budovy. Pacienti tehdy byli ubytováni v Radium-Kurhaus-Dependanci (Hotel Miracle, Praha).\nBudova prakticky nezměnila svou podobu až do sedmdesátých let dvacátého století. Tehdy byla k zadnímu traktu přilepena přístavba, ve výšce dvou metrů nad zemí spojená s budovou krytým koridorem. Ta skrývala tělocvičnu, rehabilitační bazének, ordinace lékařů a ordinace elektroterapie.\n\nVýznam budovy začal upadat poté, co jednotlivá sanatoria začala nabízet veškeré služby „pod jednou střechou“. V té době ale zároveň stoupala poptávka po samostatně kupovaných léčebných procedurách a wellnes pobytech.\nProto Léčebné lázně Jáchymov přistoupily k celkové změně koncepce a využití Lázeňské budovy. Balneoprovozy byly nahrazeny solnou jeskyní, prostory pro masáže, vybudováno bylo fitnescentrum, lymfodrenážní kabina, wellnes nebo prostor pro kryoterapii. Zároveň ale budova nabízí běžné služby jako je kadeřnictví, kosmetika, informační koutek. K ubytování klientů slouží Garni hotel Astoria.\n\nPoslední přestavba začala 11. listopadu 2008 v 11 hodin 11 minut. Tehdy byl položen základní kámen bazénového centra se saunami. V roce 2011 došlo při příležitosti výročí sta let poskytování služeb k přejmenování Lázeňské budovy na Aquacentrum Agricola.\n"}
{"id": "1153258", "url": "https://cs.wikipedia.org/wiki?curid=1153258", "title": "Gottfried Jax", "text": "Gottfried Jax\n\nGottfried Jax (4. listopadu 1844 Waidhofen an der Ybbs – 17. srpna 1902 Waidhofen an der Ybbs) byl rakouský politik německé národnosti z Dolních Rakous, na konci 19. století poslanec Říšské rady.\n\nProfesí byl majitelem nemovitostí. Vystudoval reálnou školu, pak v letech 1860–1863 techniku ve Vídni a v letech 1863–1865 hornickou akademii v Leobenu. V roce 1865 byl jmenován hutním adjunktem a roku 1867 huťmistrem. Pracoval na různých řídících postech v dolech a hutích. Od roku 1888 byl sokromníkem ve Waidhofen an der Ybbs. Po několik let byl i starostou tohoto města.\n\nZasedal jako poslanec Dolnorakouského zemského sněmu. Zvolen sem byl v roce 1890 za městskou kurii, obvod Amstetten, St. Peter, Scheibbs, Seitenstetten, Waidhofen. Porazil tehdy dosavadního poslance Theodora Plenkera. Mandát zde obhájil i ve volbách roku 1896 a poslancem byl až do své smrti roku 1902. Do roku 1896 na sněmu zastupoval katolické konzervativce, pak byl zástupcem Křesťansko-sociální strany. Od roku 1896 do roku 1902 byl rovněž náhradníkem zemského výboru.\n\nByl i poslancem Říšské rady (celostátního parlamentu Předlitavska), kam usedl ve volbách roku 1891 za kurii městskou v Dolních Rakousích, obvod St. Pölten, Scheibbs atd. Mandát obhájil ve volbách roku 1897. Ve volebním období 1891–1897 se uvádí jako Gottfried Jax, majitel nemovitostí, bytem Waidhofen an der Ybbs.\n\nV roce 1891 se na Říšské radě uvádí jako člen konzervativního Hohenwartova klubu. Po volbách roku 1897 patřil ke Křesťansko-sociální straně. V zákonodárných sborech se profiloval jako odborník na hospodářské otázky. V parlamentních volbách roku 1901 ho porazil Wilhelm Voelkl.\n\nTrpěl rakovinou hrtanu. Zemřel v srpnu 1902.\n"}
{"id": "1153259", "url": "https://cs.wikipedia.org/wiki?curid=1153259", "title": "CTR group", "text": "CTR group\n\nSkupina CTR je stabilní a silná firma s více než 35letou historií. Společnost má dlouhodobé zkušenosti ve třech hlavních oblastech podnikání. V oblasti výroby a distribuce stavebních hmot, v oblasti obchodní a privátní letecké dopravy a v oblasti realizace developerských projektů. Skupina CTR působí nejen na území České republiky, ale také na Slovensku, v Německu, Rakousku a Maďarsku.\nRozvoj holdingu vedl k rebrandingu skupiny a založení skupiny CTR. Název se skládá ze 3 počátečních písmen pocházejících z odvětví, kde společnosti holdingu v současnosti působí. C = Cement, T = Transport, R = Real estate. Níže jsou všechny tři divize popsány blíže.\n\nSkladba cementové divize sestává ze tří společností (Zeocem – Slovensko, Zeocem Hungary – Maďarsko a DTG Optimus – Maďarsko) zabývající se výrobou a prodejem zeolitových produktů a prodejem a distribucí cementu.\n\nStředisko letecké dopravy působící pod značkou Atmospherica Aviation zajišťuje služby privátní a obchodní letecké dopravy. Společnost provozuje pět soukromých letadel – letoun Challenger 300 kategorie Super Mid-Size Jet, dva letouny Hawker 900XP kategorie Mid-Size Jet, letoun Embraer Phenom 300 kategorie Super-Light Jet a letoun Cessna Citation Mustang kategorie Light Jet. Společnost je držitelem Osvědčení leteckého provozovatele č. CZ-64 a držitelem provozní specifikace k letounům své flotily. Mezi nejpoužívanější letiště patří: St. Gallen – letiště Altenrhein, Praha – Václav Havel Airport Prague, letiště Mämingen a Friedrichshafen.\n\nOd roku 1991, kdy se společnost začala věnovat také realizaci developerských projektů, byla uskutečněna již celá řada projektů zahrnujících nejen výstavbu nových bytových domů, ale také administrativních a obchodních komplexů. CTR group patří mezi první developery, kteří vytváří větší obytné projekty na území ČR, které nejsou stavěny za účelem jejich okamžitého prodeje, ale pronájmu. Tuto svou filosofii přenáší i do Německa a na Slovensko. Hlavními lokalitami, kde CTR group působí, jsou: Praha, Drážďany, Regensburg, Košice a Bratislava.\n\nDominantní budova Košic dokončená roku 2010 s celkové rozlohou komerčních ploch 18 000 metrů čtverečních vznikla pro účely obchodních jednání, schůzek, školení a konferencí. Je vlastněna a provozována skupinou CTR.\n\nVýše zmiňovaný projekt dokončený roku 2008 a čítající 269 bytů je průlomový v oblasti výstavby bytových projektů na území ČR , které nejsou stavěny za účelem jejich následného prodeje, ale vlastního provozování a pronájmu koncovým zákazníkům. Je vlastněn a provozován skupinou CTR.\n\nNázev projekt nese podle svého umístění, nachází se přímo proti světově známému drážďanskému Zwingeru. Residenz am Zwinger obsahuje 190 bytů, kdy větší část je pronajímána, po vzoru Albertov Rental Apartments. Je vlastněn a provozován skupinou CTR.\n\nV centru města, v blízkosti Dunaje bylo na začátku roku 2019 dokončeno 79 nájemních bytů a restaurace. Tento projekt doplňuje portfolio nájemních projektů skupiny. Je vlastněn a provozován skupinou CTR.\n\nProjekt 359 bytů a obchodních prostor na hranici historického centra Košic. V atriu projektu je umístěna historicky první Lavička Václava Havla na Slovensku.\n\nModerní rezidenční komplex s 298 byty se nachází v lokalitě na okraji historického centra Košic. Projekt nabízí širokou skladbu bytů od malých 1+kk, vhodných pro mladé singles nebo investory, až po velkorysé rodinné byty s terasami.\n\nVe fázi příprav nebo v procesu výstavby jsou dále projekty Viktoria Center v Praze, Boulevard am Wall II a Marina Garden v Drážďanech a Karloveské terasy v Bratislavě.\n\nSkupina CTR realizovala také developerské projekty, které již byly kompletně dokončeny a vyprodány. Jsou jimi: Sladkovského – Praha 3, Palmovka – Praha 8, Francouzská – Praha 10, Ruská – Praha 10, Křižíkova – Praha 8, Kobylisy I – Praha 8, Rezidence Výhledová – Praha 5, Atrium Kobylisy – Praha 8, Haus Merkur I – Drážďany, Panorama Pražačka – Praha 3 a Boulevard am Wall I – Drážďany.\n"}
{"id": "1153260", "url": "https://cs.wikipedia.org/wiki?curid=1153260", "title": "Turbanovka", "text": "Turbanovka\n\nTurbanovka (\"Mitrasacme\") je rod rostlin z čeledi logániovité. Jsou to jednoleté nebo vytrvalé byliny s drobnými vstřícnými listy a čtyřčetnými květy. Rod zahrnuje asi 40 druhů. Vyskytuje se zejména v Austrálii, dále v Asii a Oceánii. Rostliny rostou na výslunných, suchých stanovištích.\n\nZástupci rodu turbanovka jsou jednoleté nebo vytrvalé byliny. Listy jsou vstřícné nebo v přeslenu na bázi lodyhy, téměř přisedlé, bez palistů. Květy jsou bílé, žluté nebo vzácně vzácně světle modré, čtyřčetné, úžlabní nebo vrcholové, jednotlivé nebo uspořádané ve stopkatých vrcholících připomínajících okolík. Kalich je zvonkovitý, čtyřlaločný nebo výjimečně jen dvoulaločný. Koruna je zvonkovitá, řidčeji nálevkovitá nebo baňkovitá, tenká nebo lehce dužnatá, s dlouhou nebo krátkou korunní trubkou, často v ústí vousatá. Tyčinky jsou přirostlé ve spodní polovině korunní trubky, s dlouhými nitkami, nevyčnívající nebo jen lehce vyčnívající z květů. Semeník je svrchní nebo polospodní, se 2 komůrkami obsahujícími mnoho vajíček. Čnělky jsou nejčastěji ve spodní části volné a v horní srostlé, řidčeji celé srostlé nebo volné. Blizna je dvouramenná nebo hlavatá. Plodem je kulovitá, dvourohá, pouzdrosečná, mnohasemenná tobolka pukající štěrbinami ve vrcholové části. Semena jsou drobná, elipsoidní nebo hranatá, s dužnatým endospermem.\n\nRod turbanovka zahrnuje asi 40 druhů. Je rozšířen zejména v Austrálii, dále na Tasmánii a Novém Zélandu, některé druhy přesahují i do jižní, východní a jihovýchodní Asie a na Tichomořské ostrovy. Turbanovky se vyskytují na suchých, výslunných stanovištích v nadmořských výškách od 0 do 3000 metrů. V Austrálii rostou zejména v severní a jihovýchodní části kontinentu.\n\nTurbanovky jsou vzhledově podobné rodu ušatice (\"Hedyotis\") z čeledi mořenovité. Odlišují se zejména polohou semeníku (spodní u mořenovitých).\n\n\n \n"}
{"id": "1153262", "url": "https://cs.wikipedia.org/wiki?curid=1153262", "title": "Trappstadt", "text": "Trappstadt\n\nTrappstadt je městys v německé spolkové zemi Bavorsko, v zemském okrese Rhön-Grabfeld ve vládním obvodu Dolní Franky.\n\nV 2014 zde žilo 1 011 obyvatel.\n\nTrappstadt leží u hranic Bavorska s Durynskem. Sousední obce jsou: Bad Königshofen im Grabfeld, Gleichamberg (Durynsko), Gompertshausen (Durynsko), Hellingen (Durynsko), Herbstadt, Schlechtsart (Durynsko), Straufhain (Durynsko) a Sulzdorf an der Lederhecke.\n\n"}
{"id": "1153265", "url": "https://cs.wikipedia.org/wiki?curid=1153265", "title": "Leopold Muth", "text": "Leopold Muth\n\nLeopold Muth (25. října 1854 Vídeň – 17. října 1893 Vídeň-Unterdöbling) byl rakouský politik německé národnosti z Dolních Rakous, na konci 19. století poslanec Říšské rady.\n\nProfesí byl majitelem hospodářství. Navštěvoval národní školu a od mládí působil v zemědělství. Byl vinařem a angažoval se v profesních organizacích vinařů. V roce 1890 svolal do Nußdorfu první vinařský sjezd. Od roku 1888 zasedal v obecním zastupitelstvu v Heiligenstadt, kde setrval až do sloučení obce s Vídní. Byl členem katolického školského spolku a předsedou jeho pobočky v Heiligenstadtu.\n\nZasedal jako poslanec Dolnorakouského zemského sněmu. Zvolen sem byl v roce 1890 za kurii venkovských obcí, obvod Hernals. Poslancem byl až do své smrti roku 1893. Na sněmu zastupoval antisemity.\n\nByl i poslancem Říšské rady (celostátního parlamentu Předlitavska), kam usedl ve volbách roku 1891 za kurii venkovských obcí v Dolních Rakousích, obvod St. Pölten, Lilienfeld atd. Poslancem byl až do své smrti roku 1893. Pak ho v parlamentu nahradil Josef Scheicher. Ve volebním období 1891–1897 se uvádí jako Leopold Muth, zemský poslanec a majitel hospodářství, bytem Heiligenstadt.\n\nV roce 1891 ho \"Národní listy\" řadí mezi členy nacionalistického Deutschnationale Vereinigung. Podle četných jiných zdrojů ovšem patřil ke Křesťansko-sociální straně. V parlamentu se profiloval jako obhájce zájmů vinařů.\n\nZemřel ve věku necelých 39 let po těžké nemoci (trpěl zánětem břicha) v říjnu 1893. V posledních týdnech musel být převezen do léčebného ústavu Rudolphinerhaus v Unterdöblingu.\n"}
{"id": "1153268", "url": "https://cs.wikipedia.org/wiki?curid=1153268", "title": "Světový pohár v ledolezení 2015", "text": "Světový pohár v ledolezení 2015\n\nSvětový pohár v ledolezení 2015 se uskutečnil na přelomu roku 2014 a 2015 v šesti zemích v Severní Americe, Asii a Evropě. Zahájen byl 11. prosince 2014 v americkém Bozemanu prvním závodem Světového poháru v ledolezení v disciplínách ledolezení na obtížnost a rychlost, pod patronací Mezinárodní horolezecké federace (UIAA). Mistrovství světa v ledolezení 2015 se konalo zároveň na závodech světového poháru v Rabensteinu (obtížnost) a Kirově (rychlost) a výsledky závodů se započítávaly do celkového hodnocení světového poháru.\n\nZa České horolezce se tří závodů ze šesti zúčastnil Milan Dvořáček, který v ledolezení na rychlost skončil celkově na 25. místě, s nejlepším výsledkem ze 13. místa ve švýcarském Saas-Fee.\n\n\n"}
{"id": "1153270", "url": "https://cs.wikipedia.org/wiki?curid=1153270", "title": "Bitva na Harzhornu", "text": "Bitva na Harzhornu\n\nBitva na Harzhornu se odehrála ve 30. letech 3. století (patrně v roce 235) mezi Římany a Germány na svazích vrchu Harzhorn, nedaleko dnešního města Bad Gandersheim. Římská legie zde pravděpodobně germánské kmeny porazila nebo donutila k ústupu. Bitva není zaznamenána v písemných pramenech té doby, opírá se pouze o archeologické nálezy na místě bitvy.\n\nV letech předcházejících bitvě germánské kmeny, hlavně Alamanů, Gótů a Vandalů podnikaly čím dál častější nájezdy na Limes Romanus na řece Rýn a přitom napadali římské provincie Horní Germánii a Dolní Germánii. Situace na Limes Romanus byla tak vážná, že se do oblasti přesunul i mladý římský císař Alexander Severus se svojí matkou, který se snažil s Germány dojednat smírné řešení krize v podobě placení tributů. Jeho jednání vyvolalo nevoli v římských legiích, které chtěli krizi vyřešit vojenským tažením do Germánie s vidinou tučné kořisti a proto císaře i s jeho matkou zavraždili. Římští vojáci si následně zvolila novým císařem důstojníka ze svých řad Maximina Thraxe, ten vojsku slíbil bohatou kořist z vojenského tažení do Germánie.\n\nO velikosti římské armády ani o průběhu tažení do Germánie se z písemných ani archeologických nálezů mnoho neví. Pravděpodobně se Římané vraceli z tažení na území kmene Svébů cestou, která procházela údolím pod vrchem Harzohorn. Z více než 600 nalezených artefaktů, od seker, dílů římských vozů až po mince a šipky, které byly nalezeny na zalesněném kopci se archeologové domnívají, že germánské kmeny zatarasili cestu v údolí, proto se Římané rozhodli zaútočit za pomoci katapultů, lučištníků a jízdy na germánské křídlo při vrcholu harzhornského kopce. Na vrcholu kopce došlo ke střetu s Germány. Podle rozmístění nalezených cvočků z podrážek římských vojáků se archeologové domnívají, že Římané z bojiště odcházeli v uspořádaném šiku, z čehož usuzují, že bitva skončila jejich vítězstvím. Římané po bitvě pokračovali v pochodu k Moguntiaku.\n\n\n"}
{"id": "1153272", "url": "https://cs.wikipedia.org/wiki?curid=1153272", "title": "Carsten Rentzing", "text": "Carsten Rentzing\n\nCarsten Uwe Rentzing (* 27. září 1967, Berlin-Spandau) je německý luterský duchovní a teolog. Od roku 2015 je zemským biskupem Evangelické luterské zemské církve Saska. V etických otázkách (např. homosexuální partnerství) zastává teologicky konzervativní postoje, což vede ke sporům v této církvi.\n\nPo obviněních ze zastávání krajně-pravicových postojů v říjnu 2019 na svůj úřad rezignoval.\n"}
{"id": "1153274", "url": "https://cs.wikipedia.org/wiki?curid=1153274", "title": "Římskokatolická farnost Dub", "text": "Římskokatolická farnost Dub\n\nŘímskokatolická farnost Dub je územním společenstvím římských katolíků v rámci prachatického vikariátu českobudějovické diecéze.\n\nV roce 1785 byla v Dubu zřízena lokálie a po dvou letech byl dokončen kostel. V polovině 19. století byla dubská lokálie povýšena na samostatnou farnost. Začátkem 20. století (po roce 1906) zde jako farář působil Karel Traxler, jinak též šachista. Po roce 1950 přestal být do farnosti ustanovován sídelní kněz. \n\nDubská farnost je administrována ex currendo z Vlachova Březí.\n\n\n"}
{"id": "1153276", "url": "https://cs.wikipedia.org/wiki?curid=1153276", "title": "Kalanka", "text": "Kalanka\n\nKalanka (\"Spigelia\") je rod rostlin z čeledi logániovité. Jsou to byliny a polokeře se vstřícnými nebo přeslenitými jednoduchými listy a nálevkovitými květy s dlouhou korunní trubkou. Rod zahrnuje asi 50 druhů a je rozšířen v Americe. Některé druhy jsou používány v medicíně.\n\nKalanky jsou jednoleté nebo vytrvalé byliny či polokeře. Listy jsou vstřícné, na vrcholu lodyh často i přeslenité. Báze protistojných listů jsou spojené linií, pochvou nebo palisty. Květy jsou téměř nebo zcela přisedlé, uspořádané ve vrcholových vijanech (jednostranných vrcholících). Kalich je pětičetný, s cípy kratšími než kališní trubka. Koruna je obvykle nálevkovitá, pětičetná, s dlouhou trubkou. Tyčinek je 5 a většinou nevyčnívají z květů. Semeník obsahuje 2 komůrky s několika vajíčky. Čnělka je tenká, zakončená nitkovitou bliznou. Plodem je tobolka, otevírající se zprvu 4 chlopněmi a později pukající kolem dokola. Semena jsou kulovitá nebo vejcovitá.\n\nRod kalanka zahrnuje asi 50 druhů. Je rozšířen v Americe od jižních oblastí USA po Chile a severní Argentinu a na Karibských ostrovech. Některé druhy byly introdukovány i do tropů Starého světa, např. \"Spigelia anthelmia\" do Afriky a Indonésie.\n\nDruh \"Spigelia anthelmia\" obsahuje toxický alkaloid ryanodin (někdy uváděný jako spigelin) a kardiotonické alkaloidy, zejména spiganthin. Největší obsah účinných látek je v kořenech a slupce plodů.\n\nDruh \"Spigelia anthelmia\" je používán k odčervování lidí i hospodářských zvířat. Druh je přirozeně rozšířený v Americe od Floridy po Bolívii. \"Spigelia marylandica\" je používána zejména jako antipyretikum a kardiotonikum.\n\n"}
{"id": "1153285", "url": "https://cs.wikipedia.org/wiki?curid=1153285", "title": "OK-NEP", "text": "OK-NEP\n\nOK-NEP je registrační značka letounu Airbus A319 výrobního čísla 3660, který je provozován ve flotile Českých aerolinií. Vyroben byl v roce 2008 a 30. zaří 2008 byl dodán Českým aeroliniím. Jeho kapacita je 135 sedadel. \n\n19. září 2014 došlo na tomto letounu během letu z Prahy do Jerevanu k vážnému incidentu. Nad Černým mořem došlo k náhlému a významnému poklesu tlaku v kabině letadla. Bylo provedeno nouzové klesání a přistání na letišti v Burgasu. Nedošlo ke zranění žádného cestujícího ani člena posády.\n\nV listopadu 2014 byl opatřen nátěrem propagujícím město Praha. Na trupu je umístěno panorama Hradčan a nápis „Fly to the City of Magic!“.\n\nVlastníkem letounu je společnost B.aircraft, a.s., dceřiná společnost Letiště Praha, a.s. Letadlo by mělo být dle plánu provozováno u Českých aerolinií až do konce srpna 2021.\n\n"}
{"id": "1153290", "url": "https://cs.wikipedia.org/wiki?curid=1153290", "title": "Ron Woodroof", "text": "Ron Woodroof\n\nRon Woodroof (3. února 1950 Dallas, USA – 12. září 1992, tamtéž) byl americký elektrikář. V polovině 80. let, když mu bylo 35 let, se nakazil virem HIV. Ve snaze získat životní čas hledal jakékoli možnosti léčby a neváhal je využít, i když se při tom dopouštěl překračování zákonů. Založil \"Dallas Buyers Club\", ve kterém nemocným prodával neschválené léky propašované do USA, a mnoha z nich tak prodloužil život.\n\nZ různých zemí (především z Mexika, ale i Japonska, Švédska nebo Izraele) pašoval léky, jejich použití nebylo v dané době schváleno vládním Úřadem pro kontrolu potravin a léčiv (FDA). Tento úřad Woodroof za jeho pomalý postup nakonec zažaloval. V roce 1992 měl \"Dallas Buyers Club\" 4000 pravidelných zákazníků a dodával až 112 druhů léčiv, z nichž žádné nebylo schváleno FDA.\n\nLékaři dávali Woodrofovi při sdělení diagnózy 30 dní života – díky svému přístupu a léčivům, která si dokázal opatřit, dokázal svůj čas prodloužit na sedm let.\n\nWoodroof byl třikrát ženatý, všechna manželství skončila rozvodem.\n\nZápas Rona Woodroofa s AIDS i s americkými úřady se stal předlohou filmu Klub poslední naděje (v originále \"Dallas Buyers Club\"). Hlavní roli ztvárnil Matthew McConaughey. Za svůj herecký výkon v roli, kvůli jejímuž věrohodnému ztvárnění zhubl o 20 kg, získal za rok 2013 Oscara.\n\nWoodroof je ve filmu vykreslen jako jezdec rodea a homofob. Ve skutečnosti nebyl aktivním jezdcem, jen fanouškem rodea. Pokud jde o jeho homofobní postoje, podle scenáristy filmu odpovídají jeho skutečným názorům, naopak podle jiných svědectví měl ve skutečnosti vztahy jak s ženami, tak s muži.\n"}
{"id": "1153293", "url": "https://cs.wikipedia.org/wiki?curid=1153293", "title": "James Young (režisér)", "text": "James Young (režisér)\n\nJames Young (1. ledna 1872 – 9. června 1948) byl americký filmový režisér, herec a scenárista éry němého filmu. Předtím než Young začal dělat filmy měl úspěšnou kariéru, jakožto divadelní herec. Hrající na Broadwayi, nebo po celé zemi. Jeho první manželka byla libretistka Rida Johnson Youngová, která často skládala s Victorem Herbertem. Režíroval 93 filmů mezi roky 1912 a 1928. Také se objevil jako herec v 62 filmech mezi roky 1909 a 1917.\n\nNarodil se v Baltimoru, Maryland a zemřel v New Yorku. Jeho druhá žena byla herečka Clara Kimball Youngová, která si po rozvodu ponechala jeho příjmení.\n\n\n"}
{"id": "1153295", "url": "https://cs.wikipedia.org/wiki?curid=1153295", "title": "Ladislav Pacholík", "text": "Ladislav Pacholík\n\nLadislav Pacholík se narodil 26. listopadu 1903 v Praze. Navštěvoval I. českou reálku v Praze na Novém Městě, kterou ukončil s vyznamenáním v roce 1921. V letech 1921–1926 vystudoval Vysokou školu inženýrského stavitelství při ČVUT v Praze, směr konstruktivní–dopravní. Ještě během studií pracoval jako výpomocná technická síla v hydrografickém oddělení Zemské správy v Praze a stejnou práci zastával i v kancelářích různých stavebních podnikatelů. Podílel se na projektech, provádění, kalkulaci a fakturaci železničních staveb.\n\nPo ukončení vysokoškolských studií v roce 1926 byl do roku 1929 asistentem při ústavu mostního stavitelství Vysoké školy inženýrského stavitelství ČVUT (vedoucí prof. Jan Kolář).\n\nV listopadu 1929 nastoupil do oddělení pro stavbu státních mostů Zemského úřadu v Praze. V říjnu 1935 byl přeložen na Ministerstvo veřejných prací do oddělení pro stavbu silničních mostů. Dále pracoval na Ministerstvu techniky a Ministerstu dopravy.\n\nJako ministerský úředník a odborník na mostní stavby se podílel na zavádění nových technických postupů, zejména v oblasti konstrukcí z předpjatého betonu. Spolu s projektanty a statiky vypracoval řadu návrhů unikátních silničních mostů v Československu (mosty přes Vltavu, Moravu,Váh, Hron nebo Orlici). Dva z postavených objektů, Podolský most a Vojslavický most jsou kulturní památkou České republiky.\nKromě navrhování a příprav staveb různých mostů, připravil a vedl zatěžovací zkoušky již postavených obloukových mostů, při nichž sledoval spolupůsobení mostovky s obloukem, vliv teploty na chování konstrukcí a další technické parametry.\n\nByl zastáncem a propagátorem konstrukcí z předpjatého betonu a sledoval vývoj tohoto oboru i v zahraničí. Napsal řadu publikací i odborných článků a pořádal přednášky s touto tematikou v Praze, Berouně, Brně nebo Moravské Ostravě. Některé články byly publikovány v němčině v odborných německých časopisech (Beton und Eisen aj.).\n\nV období 2. světové války stavební činnost téměř ustala a s ní i práce na dálnici Praha – Brno – Zlín a plánovaných mostech přes údolí Šmejkalky u Senohrab, přes Sedlický potok u Borovska a Želivky u Píště.\n\nPo válce, v roce 1947, byly u dostavby válkou poničeného Vojslavického mostu poprvé v Československu použity předpjaté nosníky, vyrobené a uložené za dohledu ing. Ladislava Pacholíka. Následovaly další mostní konstrukce z předpjatého betonu (Živohošťský most, Cholínský most) a Zvíkovské mosty přes Vltavu a Otavu, postavené technikou\nletmé betonáže.\n\nJeho zájem patřil i dalším novodobým typům mostních konstrukcí, například spřaženým ocelobetonovým mostům. Ing. Pacholík pozorně sledoval i výstavbu moderního Žďákovského mostu z oceli, jeho dokončení se však nedožil. Zemřel\n19. února 1966 ve věku 62 let.\n\n\n\n\n\n\n"}
{"id": "1153298", "url": "https://cs.wikipedia.org/wiki?curid=1153298", "title": "Václav Kliment", "text": "Václav Kliment\n\nVáclav Kliment (12. srpna 1862 Praha – 7. března 1918 Smíchov) byl český operní pěvec (bas).\n\nNarodil se v rodině „sluhy v besedě šlechtické“ Jana Klimenta a jeho manželky Kateřiny, rozené Kramerové.\n\nV roce 1905 byl v Bratislavě (Poszony) adoptován Františkem Gyurmannem a jeho příjmení bylo úředně změněno na Kliment–Gyurmann. Druhé příjmení však ve své umělecké kariéře nepoužíval.\n\nPůvodním povoláním byl typograf a faktor v pražské knihtiskárně M. Schulze. Ve zpěvu se zdokonaloval u basisty Národního divadla Karla Čecha (1844–1916). V letech 1898–1899 navštěvoval v Praze školu manželů Loeweových (Marie Loewe–Destinnová (1837–1921 a Thomas Loewe (1836–1919) a školil se i u učitele zpěvu Moritze Wallersteina (1847–1906). V listopadu 1892 se pohostinsky uvedl v Národním divadle v malé úloze \"Poustevníka\" ve Weberově Čarostřelci a v lednu roku 1893 v úloze \"Krále\" ve Verdiho opeře Aida. V témže roce byl angažován do Národního divadla a setrval zde až do roku 1917. \n\nV roce 1903 odjel do Bayreuthu, kde se zúčastnil kursů wagnerovské interpretace. Deklamaci a mimiku studoval u C. Wagnerové. V roce 1904 hostoval v Brně a roku 1906 v Plzni. Od roku 1905 soukromě vyučoval několik operních zpěváků. V roce 1909 zastával funkci předsedy \"Ústřední jednoty českého herectva\". Václav Kliment se zajímal i o režijní práci, ale ta mu nikdy nebyla svěřena. K 30. červnu 1917 obdržel od správy Národního divadla výpověď a k tomuto datu naposledy vystoupil v roli Přibka v Psohlavcích. V následujícím roce na pražském Smíchově zemřel. \n\nNa jeho pohřbu došlo k demonstrativním projevům proti Společnosti Národního divadla. Pohřben je na Olšanských hřbitovech (Olšany IX, odd.6, hrob 38).\n\nDne 22. července 1888 se v Praze oženil s Annou Baumannovou (1858–1918). Manželé Klimentovi měli tři děti – Cecilii (1889–1894) a dvojčata Karla Václava Oldřicha (1895–1918) a Reginu Annu Boženu (1895–??). Rodina byla policejně hlášena na Královských Vinohradech. Manželství bylo s Annou Klimentovou bylo rozvedeno (datum rozvodu nezjištěno), bývalá manželka přežila Václava Klimenta o 22 dnů. \n\nDruhou manželkou Václava Klimenta byla herečka Národního divadla Leopolda Dostalová.\n\n"}
{"id": "1153300", "url": "https://cs.wikipedia.org/wiki?curid=1153300", "title": "Ara rudobřichý", "text": "Ara rudobřichý\n\nAra rudobřichý (\"Orthopsittaca manilata\") je pták z řádu papoušků a čeledi papouškovitých, jediný zástupce rodu \"Orthopsittaca\". Obývá oblast Latinské Ameriky.\n\nMůže dorůstat délky až 46 cm a váží pouhých 350 g. Je celkem nenápadně zbarvený, přibližně celé tělo má zbarvené do zelena až olivova. Na bradě, hrdlu a horní části hrudi je zbarvený do šeda, na čele a temeni zase do modra. Nahá líce jsou žlutavá a bez jakýchkoliv pírek. Má černý zobák a tmavě hnědé oči.\n\nVe volné přírodě ho můžeme najít na poměrně rozlehlém území Jižní Ameriky. Od Guayany přes Venezuelu, Kolumbii a Peru až po centrální Brazílii. Živí se převážně plody mauritijské palmy, které obsahují velké množství beta-karotenu. Proto se nepodařilo odchycené ptáky udržet při životě.\n"}
{"id": "1153301", "url": "https://cs.wikipedia.org/wiki?curid=1153301", "title": "Gary Ross", "text": "Gary Ross\n\nGary Ross (* 3. listopadu 1956 Los Angeles USA) je americký scenárista, filmový režisér a spisovatel. Režíroval filmy \"The Hunger Games\", \"Pleasantville\" a \"Seabiscuit\".\n\nJe synem scenáristy Arthura A. Rosse, který byl nominovaný na cenu Oscar za scénář k filmu Brubaker. Navštěvoval Universitu v Pensylvánii, ale nepromoval, později pracoval jako rybář. Jeho prvním produkovaným scénářem byl pro film Velký, který napsal společně s Anne Spielberg, sestrou Stevena Spielberga, který byl nominován na Oskara a Writers Guild of America Award. Napsal i několik dalších scénářů k filmům, například v roce 1993 k filmu Dave v režii Ivana Reitmana. V roce 1998 napsal a režíroval film \"Pleasantville\", a v roce 2003 napsal, režíroval a produkoval film \"Seabiscuit\". Film získal sedm nominací na Oscara. Zároveň je také režisérem filmu \"Hunger games\".\n"}
{"id": "1153304", "url": "https://cs.wikipedia.org/wiki?curid=1153304", "title": "Resilience (sociologie)", "text": "Resilience (sociologie)\n\nResilience v sociologii označuje schopnost sociálního systému vstřebat rušivé podněty nebo jim čelit, popřípadě odolávat stresům tak, aby systém zůstal ve stejném stavu, zachoval si svojí strukturu a funkce. Popisuje míru, do které je systém schopný sebeorganizace, učení a přizpůsobení.\n\nZvýšení míry resilience se projevuje tak, že je systém schopný lépe snášet náročné situace s menší újmou. Resilience je tedy v sociálně ekologických systémech schopnost lidí přecházet změny a vlivy v budoucnosti na kvalitativně vyšší úrovni.\n\nV sociologickém kontextu představuje slovo opačné k resilienci pojem zranitelnost.\n\nResilience v sociologii má tři základní rysy:\n\nSociální vědy zdůrazňují význam pojmu resilience a jeho politické a ideologické role, kterou hraje ve společenském kontextu. Původně se termín objevil v oboru dětské psychologie při zkoumání neočekávaného vývoje dětí vyrůstajících ve špatných podmínkách. Neočekávané množství dětí zůstalo i přes znevýhodňující a diskriminující prostředí ve stabilním a příčetném stavu oproti očekávanému rozvoji deviantních, delikventních nebo pasivních osobností. Resilience tedy představuje zvláštní schopnost, která pomáhá odolat těžkým situacím a překonat je.\n\nV případě zvyšování sociální resilience se často jedná o “program na rozvoj resilience” určený pro jednotlivce, skupiny a komunity.\n\nMaguire a Hagan poukazují na fakt, že se například vlády často snaží zvýšit resilienci skupin a komunit kvůli stále většímu nedostatku veřejných systémů krizového managementu. Autoři definují sociální resilienci jako “předpoklad sociálních subjektů (např. skupin nebo komunit) překonat náročné situace nebo se s nimi úspěšně vypořádat. K dosažení tohoto cíle jsou, dle Maguire a Hagan, potřeba tři dílčí části: odolnost, zotavení a kreativita. Odolnost, dle autorů, souvisí se snahami komunit ustát zátěžové situace a jejich důsledky. Zotavení se váže ke schopnosti komunit překonat zátěžové situace. Kreativita je nutná ke zrychlení a optimalizaci zotavení na všech úrovních komunity a k navrácení jejího stavu před zátěžovou situací.\n\nRodinná resilience nemá v sociologii ustálenou definici. Podle interpretace sociologů McCubbina a McCubbinové tento pojem zahrnuje „charakteristické vlastnosti, které pomáhají rodinám odolávat narušení tváří v tvář změnám, a adaptovat se v krizových situacích.“ National Network for Family Resilience ji definuje jako „dovednost rodiny upevňovat svou schopnost úspěšně čelit výzvám života.“ \n\nTuto dovednost je v rodině, jakožto funkční sociální jednotce, možné rozvíjet. K dosažení tohoto cíle využíváme čtyř strategií:\n\nPříkladem využití konceptu sociální resilience jsou \"resilientní\" města. Tato města se vyznačují sedmi vlastnostmi, které umožňují snadněji překonat stresy a šoky, reagovat na ně a přizpůsobit se jim:\n\n"}
{"id": "1153305", "url": "https://cs.wikipedia.org/wiki?curid=1153305", "title": "Andrej Maťašík", "text": "Andrej Maťašík\n\nAndrej Maťašík (10. července 1918, Vysoká nad Uhom – 21. října 1980, Bratislava) byl slovenský reformovaný duchovní a politik. \n\nPo druhé světové válce působil jako generální tajemník Reformované křesťanské církve na Slovensku; později jako senior Bratislavského seniorátu a zástupce biskupa této církve.\n\nByl poslancem Národní rady za Demokratickou stranu.\n\n\n"}
{"id": "1153308", "url": "https://cs.wikipedia.org/wiki?curid=1153308", "title": "Erasmus von Teufel", "text": "Erasmus von Teufel\n\nErasmus von Teufel ( - 1552 Konstantinopol) byl jedním z rakouských generálů císaře Ferdinanda I. Habsburského, účastník prvního obléhání Vídně Turky a bitvy u Plášťovců v roce 1552.\n\nPocházel ze staré šlechtické rodiny. Od mládí sloužil ve vojenských službách Habsburků. Během prvního obléhání Vídně v roce 1529 byl v hodnosti plukovníka v obleženém městě. Později byl jmenován velitelem Raabské pevnosti (dnes Győr). V roce 1552 ho Ferdinand I. jmenoval velitelem bitvy u Plášťovců. Podle informací byl v hodnosti polního maršála. Před samotnou bitvou v srpnu 1552 očekával příchod posily v podobě 7000 vojáků, ale byl napaden 10 000 osmanskými vojáky pod velením Hadima Ali Paši a poražen. Společně se 4000 vojáky byl zajat.\n\nZatímco ostatní vysoce postavení velitelé byli vyměněni za výkupné, Erasmus byl dopraven do Konstantinopoli a popraven.\n"}
{"id": "1153309", "url": "https://cs.wikipedia.org/wiki?curid=1153309", "title": "Černé košile", "text": "Černé košile\n\nMilizia Volontaria per la Sicurezza Nazionale, označované také jako Černé košile (, CCNN, singulár: \"Camicia Nera\") nebo squadristi (singular: \"squadrista\") bylo paramilitární křídlo italské Národní fašistické strany.\n\nČerné košile byly velice podobné jednotkám SA, které v téže době byly „hospodští rváči“ NSDAP.\nJednalo se o vyzbrojenou milici Mussoliniho fašistické strany. Jako výzbroj často používali jen zastaralé pušky a občas starou dodávku jako způsob přepravy.\n\nPo Mussoliniho totálním neúspěchu ve volbách roku 1921 se stali součástí pochodu na Řím od 27. do 29. října 1922.\nTéto události se zúčastnilo přes 20 000 členů Černých košil a vedla k převzetí moci fašistickým diktátorem Benitem Mussolinim, který poté vládl Itálii až do roku 1943.\n"}
{"id": "1153311", "url": "https://cs.wikipedia.org/wiki?curid=1153311", "title": "Anton Prídavok", "text": "Anton Prídavok\n\nAnton Prídavok (28. května 1904, Kežmarok - 12. května 1945, Ružomberok) byl slovenský básník, osvětový pracovník, publicista. Používal pseudonymy: Anton Kompánek; A.P. Umkin; K.Ž. Marčan; Peter Boleráz; strýc Anton; Zemkin.\n\nAnton Prídavok se narodil 28. května 1904 v Kežmarku v rodině železničních zaměstnanců, v důsledku čehož se rodina často stěhovala. Později studoval na gymnáziu v Spišské Nové Vsi a v Prešově. V roce 1918 přestoupil na učitelský ústav a v roce 1922 odmaturoval. Anton Prídavok měl další čtyři bratry, přičemž všech pět se významnou měrou zapsalo do slovenských dějin. Nejstarší Peter působil v Londýně jako vedoucí slovenského vysílání BBC. Bratři Anton, Peter, Marián, Jozef a Ján patřili mezi vzdělanou slovenskou generaci, mimořádně publikačně a redakčně činnou. Kromě osvětové, literární, dramatické a básnické činnosti Anton Prídavok patřil k prvním průkopníkům, kteří položili základy rozhlasového života na východním Slovensku. Organizoval rozhlasové vysílání v Košicích, později po okupaci jižního Slovenska horthyovským Maďarskem vybudoval rozhlasové studio v Prešově. V letech 1927 až 1932 byl oblastním tajemníkem literárně-dramatického oddělení Slovenské ligy. Současně měl nemalý podíl na položení základů profesionální scény dnešního Divadla Jonáša Záborského v Prešově, kde založil divadelní kroužek \"Záborský\", ve kterém byl režisérem a dramaturgem.\n\nBěhem druhé světové války se postavil jednoznačně proti nastupujícímu nacismu. Zúčastnil se občanského odboje a jako ředitel rozhlasu v Prešově odešel již během prvních dnů Slovenského národního povstání do Banské Bystrice. Pro potřeby Svobodného slovenského vysílače dal tajně do Banské Bystrice přemístit technickou aparaturu a rozhlasový archiv. Po potlačení SNP a následném krvavém honu na příslušníky povstaleckého hnutí byl v lednu 1945 chycen německým gestapem. Byl vězněn, vyslýchán a mučen, osvobození se dočkal, ale v důsledku prožitých útrap zemřel v Ružomberku tři dny po skončení války 12. května 1945. \n\n\n\n"}
{"id": "1153315", "url": "https://cs.wikipedia.org/wiki?curid=1153315", "title": "Světový pohár v severské kombinaci 2015/2016", "text": "Světový pohár v severské kombinaci 2015/2016\n\nSvětový pohár v severské kombinaci 2015/16 byl 33. ročníkem závodů nejvyšší světové úrovně v severské kombinaci. Světový pohár se skládal z 23 závodů na 12 místech, byl zahájen 28. listopadu 2015 ve finském Kuusamu a ukončen 6. března 2016 závodem v německém Schonachu. Vítězství z minulého ročníku obhajoval Němec Eric Frenzel.\n\n"}
{"id": "1153357", "url": "https://cs.wikipedia.org/wiki?curid=1153357", "title": "Paynesville", "text": "Paynesville\n\nNázev Paynesville nebo Painesville má více měst:\n\n"}
{"id": "1153358", "url": "https://cs.wikipedia.org/wiki?curid=1153358", "title": "Bad Königshofen im Grabfeld", "text": "Bad Königshofen im Grabfeld\n\nBad Königshofen im Grabfeld je lázeňské město v německé spolkové zemi Bavorsko, v zemském okrese Rhön-Grabfeld ve vládním obvodu Dolní Franky.\n\nV 2014 zde žilo 5 984 obyvatel.\n\nSousední obce jsou: Aubstadt, Großeibstadt, Herbstadt, Sulzdorf an der Lederhecke, Sulzfeld a Trappstadt.\n\n"}
{"id": "1153361", "url": "https://cs.wikipedia.org/wiki?curid=1153361", "title": "Sociologie vědy", "text": "Sociologie vědy\n\nSociologie vědy je sociologická disciplína, zaměřující se na sociologickou podmíněnost vědeckého poznání, vztahy vědy k ostatním sociologickým institucím, společenské působení vědeckých poznatků a jejich aplikací.\n\nSociologie vědy se vyvinula přibližně v 80. letech 19. Století, ale až do počátku 40. let 19. století byla součástí sociologie vědění. Mezi nejvýznamnější představitele této doby patří Karl Marx, Max Scheler, Karl Mannheim, Helmuth Plessner, György Lukács nebo Ludwik Fleck, který přesunul pozornost sociologie vědy ke zkoumání skutečných vztahů mezi vědci a vědeckými komunitami, a také Florian Witold Znaniecki a John Desmond Bernal.\n\nNejvýznamnější osobností sociologie 30. až 50. let 20. století byl Američan Robert King Merton, jehož strukturální funkcionalismus zásadně ovlivnil nahlížení na vědu. Merton je rovněž považován za zakladatele sociologie vědy. Navýšil základ studie vědy daný Durkheinem a Weberem natolik, že bylo možné začít připravovat a provádět první empirické výzkumy. Zaměřoval se na vědu jako na systém složený ze struktur a zejména na institucionální rámec vědy. Formuloval základní sociální normy, které řídí vědeckou činnost:\n\nSociologií vědy se Merton zabývá ve svém díle \"Social Theory and Social Structure\" (1949). Dalším významným sociologem této doby byl Bernard Barber, jehož \"Science and The Social Order\" (1953) je považováno za první systematickou práci ze sociologie vědy.\n\nV 60. letech 20. století byla sociologie vědy zařazena mezi samostatné disciplíny a to jak z výzkumného, tak i z akademického pohledu. Hlavní příčinou bylo častější uplatňování kvantitativních postupů a rozšíření oblastí, ve kterých je bylo možné implementovat (Eugene Garfield, Derek John de Solla Price). Dále bylo zkoumáno rozvrstvení ve vědeckých komunitách. Mertonovi žáci Harriet Zuckermannová, Jonathan R. Cole a Stephen Cole založili své pojetí na předpokladech, že vědci jsou hodnoceni na základě výsledků své práce a že ve vědě je nezpochybnitelné, který výsledek je dobrý.\n\nZměna paradigmatické struktury západní sociologie v 70. letech znamenala i zásadní změnu v sociologii vědy. Na základě fenomenologické sociologie, interpretativní sociologie, modernizované sociologie vědění a postpozitivistické filosofie vědy (Thomas Samuel Kuhn, Michael Polányi, Paul Karl Feyerabend) byla ustanovena kognitivní sociologie vědy, jejíž hlavní inspirací byl tzv. silný program sociologie vědy reprezentovaný Davidem Bloorem. Bloor se snažil obrátit pozornost sociologie od vědeckých institucí k samotnému vědeckému poznání. Formuloval zásady silného programu sociologie vědy:\n\nSociologií vědy se Bloor zabývá ve svém díle \"Knowledge and social imaginery\" (1976). Přírodní vědy a matematika přestaly být v 70. letech privilegovány a začaly být studovány stejně jako sociální vědy. Na základě etnometodologie se dostávalo více zájmu etnografickým studiím vědeckých společenství. Zakladatelem etnometodologie, která se zabývá výzkumem „metod“, kterými lidé dávají svému životu smysl, byl Harold Garfinkel. Rozvinulo se tvrzení, že vědecké zkoumání není odrazem skutečností ve vnějším světě, ale jen výsledkem konsensu vědecké komunity. Karin Knorrová-Cetinová rozlišuje ve vývoji vztahu mezi společností a vědou 3 fáze: kauzální pojetí podmíněné myšlenkami Marxe a Mannheima; konsensuální pojetí, které se zaměřuje na způsoby dosahování shody a antropologický přístup, který zkoumá reálné situace v laboratořích, pracovnách, ústavech.\n\nV 70. letech byl na univerzitě v anglickém městě Bath založen nový program sociologie vědy, který se nazývá \"Empirický program relativizmu\" (angl. Empirical program of relativism). Nejvýznamnějšími představiteli jsou Harry M. Collins a Trevor Pinch. Hlavním cílem tohoto programu bylo ukázat, že vědecké poznatky (Fyziky, Chemie, Biologie) jsou výsledkem často i neracionálních postupů při dosahování vědecké shody. Neexistuje sociální kontext a vědecký obsah. Vědecký obsah je sociální. Ve své knize \"The Golem: What You Should Know About Science\" (1993), Collins a Pinch zkoumají s menším důrazem na kauzalitu a větším důrazem na symetrii popisu, jak vědci sledují pravidla a zákonitosti při provádění experimentů a vědecké praxi. Podle autorů jsou průběh i výsledky experimentů podstatně ovlivněny sociálními faktory. Ve své knize popisují několik kontroverzních vědeckých experimentů, jak byly vnímány společností, a jak také veřejné mínění ovlivnilo jejich vývoj. Poukazují na různé experimenty, které „ověřily“ teorii relativity, studené fúze, Pasteurovy experimenty o tzv. „spontánní generaci“ (orig. génération spontanée) a jiné další. Ukazují, že věda není jen v metodách, zpracování dat, experimentování a zveřejňování výsledků. Každý vědecký předmět se musí vypořádat s egem, politikou, touhou a ochotou dělat vědu.\n\nActor-network teorie\nNa přelomu 80. a 90. let se zviditelnili Michel Callon, John Law a Bruno Latour tzv. teorii sítí-akterů (actor-network theory). Tato teorie je založena na představě, že všichni lidé, zvířata i věci jsou propojeny v heterogenních sítích, přičemž na všechny subjekty i objekty je nahlíženo rovnocenně. Tento systém je výrazně inspirován symbolickým interakcionalismem, francouzským postkulturalismem, teorií organizací atd. a uplatnil se i v mnoha dalších disciplínách.\n\nV Čechách a na Slovensku se sociologii vědy nevěnovala přílišná pozornost. Nejvýznamnější jsou práce Arnošta Bláhy, Václava Lamsera, Ireny Dubské, Jaroslava Kapra, Zory Bútorové, Ivana Dianiška, Miloslava Petruska a Josefa Alana.\n\nSociologie vědy zahrnuje makrosociologii (vztah vědy a společnosti, makrostrukturální determinace vědy, vliv politického režimu a duchovní atmosféry na vědu, prestiž vědy) i mikrosociologii (struktura vědeckých komunit, invisible college). Dalšími tématy, na která se sociologie vědy zaměřuje, jsou např. etika vědy a controversy studies.\n\n"}
{"id": "1153362", "url": "https://cs.wikipedia.org/wiki?curid=1153362", "title": "203 (číslo)", "text": "203 (číslo)\n\nDvě stě tři je přirozené číslo, které následuje po čísle dvě stě dva a předchází číslu dvě stě čtyři. Římskými číslicemi se zapisuje CCIII.\n\n\n\nSilnice II/203 je česká silnice II. třídy vedoucí na trase Benešovice – Kladruby – Nýřany – Vejprnice – Plzeň\n\n\n"}
{"id": "1153363", "url": "https://cs.wikipedia.org/wiki?curid=1153363", "title": "Konstantin Noske", "text": "Konstantin Noske\n\nKonstantin Noske (28. října 1848 Vídeň – 11. března 1920 Vídeň) byl rakouský politik německé národnosti z Dolních Rakous, na konci 19. století poslanec Říšské rady.\n\nProfesí byl tajemníkem svazu. Vystudoval reálnou školu a obchodní školu. Působil jako generální tajemník svazu továrních pojišťoven. V období let 1886–1895 zasedal ve vídeňské obecní radě, přičemž v letech 1891–1895 byl městským radním. Jako obecní radní liberálního zaměření byl trvalým oponentem křesťanských sociálů.\n\nZasedal jako poslanec Dolnorakouského zemského sněmu. Zvolen sem byl v roce 1890 za kurii městskou, obvod Vídeň I. Mandát obhájil roku 1896. Poslancem byl do roku 1902. Na sněmu zastupoval liberály.\n\nByl i poslancem Říšské rady (celostátního parlamentu Předlitavska), kam usedl v doplňovacích volbách roku 1894 za kurii městskou v Dolních Rakousích, obvod Vídeň, I. okres. Do parlamentu usedl 5. dubna 1894 místo zesnulého Heinricha Jaquese. Mandát zde obhájil v řádných volbách roku 1897 a volbách roku 1901. Ve volebním období 1891–1897 se uvádí jako Konstantin Noske, obecní radní, zemský poslanec a generální tajemník, bytem Vídeň.\n\nPo svém nástupu do Říšské rady usedl do klubu Sjednocené německé levice, do kterého se spojilo několik ústavověrných (liberálně a centralisticky orientovaných) proudů. Po volbách roku 1897 je uváděn jako kandidát Německé pokrokové strany. Stejně tak po volbách roku 1901. Ve volbách roku 1907 již nekandidoval a stáhl se z politického života.\n\nZemřel v březnu 1920.\n"}
{"id": "1153365", "url": "https://cs.wikipedia.org/wiki?curid=1153365", "title": "Psychologismus", "text": "Psychologismus\n\nPsychologismus je názor považující psychologii za základ vší filozofie a za základní vědu vůbec. Vztahuje psychologické techniky do řešení filosofických technik a vychází z pojetí, že psychologie je základem každé vědy, neboť neexistuje vědecké odvětví, v němž by také nešlo o vnímání, myšlení apod. V současné sociologii představují psychologismus zejména směry neofreudismus, fenomenologická sociologie a etnometodologie. Psychologismus je také označení pro jakékoliv přeceňování významu a dosahu psychologie, kdy jiná hlediska bývají zanedbána nebo zcela odmítnuta. Jiné definice říkají, že psychologismus spočívá v chybné identifikaci nepsychologických subjektů s psychologickými. Název vymyslel německý historik a filozof Johann Eduard Erdmann. Termín psychologismus vyvolával zejména v 19. století značné spory a vznikaly dobové kritiky.\n\nZakladatelem psychologismu je francouzský sociolog a sociální psycholog Gabriel Tarde. Považoval za nutné definovat v rámci sociologie elementární sociální fakt. Tím byl psychický stav jednotlivce. Začátkem 19. století se psychologie zabývala jedincem a sociální procesy nebrala v potaz. Ke konci století se situace zásadně změnila, Tarde sociální jevy považoval za jevy vznikající na základě vzájemného vztahu individuí. Psychologismus se velmi rozšířil, a to jako obecná tendence psychologicky zdůvodnit vědecké poznání a objasnit nejrůznější jevy. Psychologické zdůvodňování gnozeologie (F. E. Beneke), lingvistiky (G. Paul), estetiky (G. T. Fechner), logiky (J. Lipps), dějin a literární vědy (H. Taine) i dalších disciplín se stalo moderním.\n\nPoprvé Erdmann použil pojem „psychologismus“ při kritické charakteristice filozofického postoje Fridricha Eduarda Benekeho, který pokládal psychologii za veškerý základ filozofie. Podle Benekeho je psychologie nástrojem, který umožňuje propojit filozofii s vnitřní individuální zkušeností a z výsledku poté vyvodit strukturu lidského poznávání.\n\nPočátky psychologismu tak začínají v 60. letech 19. století, kdy psychologové a sociologové začali přicházet na to, že fungování lidského života, potažmo lidské chování, není možné nazírat jen z fyziologického hlediska. Psychologové dospěli k závěru, že lidské chování je ovlivněno i společenským životem člověka, naproti tomu sociologové pochopili, že lidské chování nelze posuzovat jen na základě chování ve společnosti, ale i na základě dílčích projevů chování, jako je například rozhodování.\n\nK rozvoji zkoumání tohoto fenoménu dochází tedy zejména v 19. století, a to hlavně ve Francii, kde dlouhodobě dochází k rozsáhlým společenským změnám, a to především kvůli francouzským revolucím. Francouzská revoluce jako taková se stává příčinou změn a zároveň těžištěm zkoumání tohoto období. Vzhledem k tomu dochází k rozsáhlému zkoumání tzv. psychologie davů, neboť to byly právě lidové davy, které ve francouzských revolucích sehrály klíčovou roli.\n\nZastánci psychologismu se v této době shodují na těchto rysech lidského chování:\n\n·        Lidská mysl má společný, nadosobní základ daný společností, ve které žije\n\n·        Člověk je svou povahou spíše bytost iracionální; to implikuje, že ani společnost nelze posuzovat na základě víry v rozumné chování členů, víry v logiku\n\nNa počátku 20. let 20. století se na našem území sporem o psychologismu zabýval český filozof a sociolog Josef Ludvík Fischer. Tuto problematiku rozebral především ve své publikaci \"Úvod do filozofie\", zejména v oddílu věnovaném její metodě.\n\nS postupem času se náhled na psychologismus mění a je chápán v nových souvislostech. Současný americký filozof Ned Block ve své knize \"Psychologism and Behaviorism\" líčí psychologismus jako pohled na inteligentní chování soudíc podle toho, jak člověk vnitřně zpracovává myšlenky konatele. Tento postoj je v kontrastu s behaviorálním pohledem, který tvrdí, že inteligence může být přisuzována bytosti výhradně skrze pozorování jejího chování.\n\nTermín psychologismus vyvolával zejména v 19. století značné spory. Vznikaly dobové kritiky, zaměřené zejména na to, zda logika a epistemologie jsou součástí psychologie. Přestože se diskuze o pojetí psychologismu vedly zejména v německém prostředí, do debaty významně přispěl také anglický filozof John Stuart Mill. Jeho následovníci se však dodnes nemohou shodnout, zda byl zastáncem psychologismu, či nikoliv, a to z toho důvodu, že ve svých dílech někdy zmiňuje závislost logiky na psychologii a jindy naopak tento vztah popírá.\n\nKritikou psychologismu v logice se zabýval německý filozof moravského původu Edmund Husserl ve svém díle \"Prolegomen k čisté logice\". Pojem psychologismus v logice vykládá, že logika je brána jako součást psychologie, jež se považovala za jediný a dostatečný teoretický základ logiky. Husserl se zabýval dvěma linkami kritiky psychologismu, které detailně popisuje ve svém díle. První princip vychází z analýzy povahy zákonů čisté logiky, podle níž se tyto zákony nemohou zakládat na empirických psychologických pravidlech, a tedy psychologie nemůže být základem logiky. Druhá linie Husserlovy kritiky se snaží dokázat vnitřní rozpornost psychologistického stanoviska, jsou-li z něj vyvozeny jeho nejzazší důsledky.\n\nDalším významným kritikem psychologismu byl německý fenomenologický filozof Martin Heidegger, žák a následovník myšlenek Edmunda Husserla. Na jeho raných publikacích se podepsal nejvíce kritický realismus a katolická filozofie, byl silným odpůrcem modernismu. V mládí byl hodně ovlivněn freiburským teologem a filozofem Carlem Braigem. Spor o psychologismus podle něj nebyl primárně sporem s psychologií, ale příležitostí k odhalení hlubokých filozofických problémů, které přímo vedly ke Kantovi a jeho filozofii. Významná je Heideggerova dizertace s názvem \"Nauka o soudu v psychologismu.\"\n\nV článku \"Psychologie náboženství a podvědomí\" vedl otevřený spor s psychologií a byl proti psychologizaci víry. Nechápal spor o psychologismus jako spor přímo s psychologií, ale jako možnost odhalení filozofických významů. Psychologizace logiky totiž nepramenila z psychologie, ta se ovšem právě díky psychologizaci logiky začala prezentovat jako samostatná vědní disciplína. K psychologizaci logiky mimo jiné vedlo nepochopení Kantových transcendentálních výzkumů výbavy lidského rozumu.\n\nO spor o psychologismus a logicismus se ve 20. letech 20. století zajímal také J. L. Fisher ve svém díle Úvod do filozofie. Pokusy logicismu dát poznávaným pravdám nadsubjektivní hodnotu podle J. L. Fishera končily nezdarem. Dle jeho slov ,logicismus chtěje ujíti domnělé absurdnosti psychologismu, který ujišťuje o pouze relativní povaze všech pravd, musí strpěti, aby byl obviněn z absurdnosti ještě větší‘‘. Podle něj nelze obejít subjektivní účast při vzniku poznání. Hlavní překážkou, jež se musela překonat, byla možnost veškerých psychologických bádání opřít se o prostý fakt, že logika je jako disciplína pojednávající o myšlení bezpochybně vnořena do psychických procesů myslícího subjektu.\n\nVýznamně se sporem o psychologismus ve 20. století zabýval Přemysl Dvorský, který teoreticky vycházel z Heideggerových myšlenek.\n\n\n\n"}
{"id": "1153371", "url": "https://cs.wikipedia.org/wiki?curid=1153371", "title": "Kisás", "text": "Kisás\n\nKisás (arabsky , DMG \"qiṣāṣ\") označuje princip islámského práva šaría, který upravuje právo na odplatu za zabití a v případě zranění. Vychází z principu krevní msty (krev vykoupí jenom krev) a principu, že odplata má být stejná, jako škoda (lex talionis).\n\nVýchozím pramenem principu je verš 178 druhé súry (podle Hrbka, který kisás překládá jako „krevní msta“): „Vám, kteří věříte, jest předepsán zákon krevní msty za zabití: muž svobodný za muže svobodného, otrok za otroka, žena za ženu. A bude-li komu sleveno něco bratrem jeho, pak nechť následován je zvyk uznaný a budiž zaplacení přijato s dobrou vůlí. A toto je ulehčení a milost od Pána vašeho; kdo pak přestoupí toto nařízení, tomu dostane se trestu bolestného.“ Zejména hadísy upravují kisás v případě zranění a jiné případy.\n\nV druhé části verše 178 („A bude-li komu sleveno něco bratrem jeho, pak nechť následován je zvyk uznaný a budiž zaplacení přijato s dobrou vůlí.“) je již naznačen související princip krevních peněz, těm se v islámském právu říká dijja.\n\n"}
{"id": "1153382", "url": "https://cs.wikipedia.org/wiki?curid=1153382", "title": "Rudolf Polzhofer", "text": "Rudolf Polzhofer\n\nRudolf Polzhofer (11. listopadu 1849 Uherský Ostroh – 11. listopadu 1919 Vídeň) byl rakouský politik německé národnosti z Dolních Rakous, na konci 19. století poslanec Říšské rady.\n\nNarodil se roku 1849. Jeho otec byl vyznamenaným vojákem. Profesí byl majitelem šenku.\n\nOd roku 1886 zasedal v okresním zastupitelstvu v Mariahilfu a byl i členem vídeňské obecní rady.\n\nByl i poslancem Říšské rady (celostátního parlamentu Předlitavska), kam usedl ve volbách roku 1891 za kurii venkovských obcí v Dolních Rakousích, obvod Hietzing, Bruck atd. Mandát zde obhájil i ve volbách roku 1897. Ve volebním období 1891–1897 se uvádí jako Rudolf Polzhofer, obchodník s čajem a rumem, bytem Vídeň.\n\nPo volbách v roce 1891 ho \"Národní listy\" řadí mezi kandidáty nacionalistického Deutschnationale Vereinigung (Deutsche Nationalpartei). Po jistou dobu byl pouze hospitantem tohoto klubu, ale počátkem května se stal přímo členem poslanecké skupiny Deutschnationale Vereinigung. Po volbách v roce 1897 je uváděn coby kandidát Německé lidové strany. V parlamentu se profiloval jako obhájce zájmů hostinských a vyjadřoval se k hospodářským otázkám. V parlamentních volbách roku 1901 ze zdravotních důvodů nekandidoval.\n"}
{"id": "1153389", "url": "https://cs.wikipedia.org/wiki?curid=1153389", "title": "Maurice Wertheim", "text": "Maurice Wertheim\n\nMaurice Wertheim (16. února 1886 New York – 27. května 1950 Cos Cob, Connecticut) byl americký bankéř a filantrop. Narodil se do bohaté židovské rodiny v New Yorku. Absolvoval v roce 1907 na Harvardově univerzitě. V roce 1907 se stal viceprezidentem firmy United Cigar Manufacturing Company svého otce Jacoba Wertheima. Když otec v roce 1913 odešel z podnikání, Maurice opustil společnost. V roce 1915 Wertheim nastoupil do investiční banky Hallgarten & Company. V roce 1927 založil vlastní investiční banku.\n\nByl významným filantropem, vydavatelem a v letech 1941–1943 prezidentem Amerického židovského výboru (American Jewish Committee).\n\nMaurice Wertheim byl ženatý třikrát. Z prvního manželství s Almou Morgenthauovou měl tři dcery, jednou z nich byla novinářka a historička Barbara Tuchmanová.\n\nMaurice Wertheim zemřel 27. května 1950 ve věku 64 let ve svém venkovském sídle v Cos Cob v Connecticutu na infarkt.\n"}
{"id": "1153390", "url": "https://cs.wikipedia.org/wiki?curid=1153390", "title": "Laura Ramsey", "text": "Laura Ramsey\n\nLaura Ramsey (* 14. listopadu 1982 Brandon, Wisconsin, USA) je americká filmová a televizní herečka. Je známá díky její roli ve filmu \"Ruiny\" (2008), \"Prostředníci\" (2009), \"Sejmout zabijáka \" (2011) a \"Are You Here\" (2014).\n\nNarodila se v Brandonu ve státě Wisconsin. V roce 2001 vystudovala střední školu v Rosendalu, poté navštěvovala univerzitu v Ripponu. Její kariéra začala v při práci v restauraci na Sunset Boulevardu, kde si ji povšiml agent. Následně dostala pozvánku na konkurz do role v dokumentu \"Ten pravý Cancun\" o mladých lidech v Mexiku. Poté hrála v ABC televizním seriálu \"Dny\". Jejím prvním celovečerním filmem byl \"Legendy z Dogtownu\" s Catherine Hardwicke.\n"}
{"id": "1153391", "url": "https://cs.wikipedia.org/wiki?curid=1153391", "title": "Logánie", "text": "Logánie\n\nLogánie (\"Logania\") je rod rostlin z čeledi logániovité. Jsou to byliny a keře se vstřícnými jednoduchými listy a drobnými bílými nebo žlutými, zvonkovitými květy. Rod zahrnuje asi 30 druhů a vyskytuje se především v Austrálii.\n\nLogánie jsou jednodomé nebo dvoudomé byliny či keře, dorůstající výšky až 4 metry. Listy jsou jednoduché, drobné nebo silně redukované a prchavé, vstřícné, tenké nebo kožovité, řapíkaté nebo přisedlé, s interpetiolárními palisty. Žilnatina je zpeřená. Květy jsou oboupohlavné nebo funkčně jednopohlavné, jednotlivé nebo ve vrcholících. Květy jsou drobné, pravidelné, pětičetné (výjimečně čtyřčetné), stopkaté. Kališní cípy jsou delší než trubka. Koruna je bílá nebo žlutá, pravidelná, zvonkovitá, s dlouhou korunní trubkou. Tyčinek je 5 (výjimečně 4) a jsou přirostlé v dolní polovině nebo v ústí korunní trubky. Semeník je svrchní, srostlý ze 2 plodolistů a obsahuje 2 komůrky s mnoha vajíčky. Čnělka je jedna, zakončená hlavatou bliznou. Podem je kulovitá nebo eliptická, přehrádkosečná tobolka pukající 2 tuhými chlopněmi. Semena jsou elipsoidní, hnědá.\n\nRod logánie zahrnuje asi 25 až 35 druhů. Je rozšířen především v Austrálii, kde se vyskytuje zejména v jihozápadní, jižní a východní části kontinentu. Druh \"Logania depressa\" se vyskytoval na Novém Zélandu a je považován za vyhynulý, druh \"L. imbricata\" je endemit Nové Kaledonie.\n\n"}
{"id": "1153393", "url": "https://cs.wikipedia.org/wiki?curid=1153393", "title": "Karina Bell", "text": "Karina Bell\n\nKarina Bell také Karen Gail Louise Parkov (26. září 1898 Hellerup Dánsko – 5. června 1979 Helsingør Dánsko) byla dánská herečka. Původně byla baletní tanečnice. Jejím mužem byl ředitel pivovaru Wiibroes Knud Parkov. Po svatbě užívala umělecké jméno Karina Bell.\n\n"}
{"id": "1153396", "url": "https://cs.wikipedia.org/wiki?curid=1153396", "title": "Kostel svaté Kateřiny (Svatá Kateřina, okres Blansko)", "text": "Kostel svaté Kateřiny (Svatá Kateřina, okres Blansko)\n\nKostel svaté Kateřiny je pozdně gotický kostel v obci Šebrov-Kateřina v okrese Blansko, zapsaný na seznamu kulturních památek ČR. Jde o filiální kostel farnosti Vranov u Brna.\n\nKostel stojí na vyvýšeném skalním ostrohu ve vesnici Svatá Kateřina, kde se podle místní legendy nacházel pohanský obětní kámen. Později bylo toto místo spojováno s Cyrilem a Metodějem, kteří se zde měli roku 861 zastavit na své cestě z Olomouce do Brna a vztyčit zde kříž. Na jeho místě měl být vystavěn první dřevěný kostelík. Není tak zcela jasné, zda se u současného kostela jedná o novou stavbu, nebo o přestavbu nějaké stávající stavby.\n\nSoučasná pozdně gotická podoba kostela pochází z konce 15. století, jeho stavba (či přestavba) je spojena s rodem Černohorských z Boskovic. Stavba probíhala patrně ve dvou fázích, přičemž presbytář byl vystavěn o něco dříve než loď. Původně byl zřejmě zasvěcen sv. Petrovi a Pavlovi, o čemž by svědčil nápis na kůru.\n\nV průběhu existence kostela se zde několikrát vystřídali katoličtí a protestantští kněží a kostel byl proto opakovaně svěcen, což dokládá řada červených konsekračních křížů vymalovaných na stěnách.\n\nAčkoliv byl kostel během své existence několikrát\nopravován, na rozdíl od většiny podobných staveb nebyl nikdy přestavěn ve stylu nadcházejících staletí a uchoval si tak svou původní pozdně gotickou podobu. V průběhu 19. století byl kostel nicméně již dosti zchátralý, proto bylo přistoupeno k jeho rekonstrukci, financované lidovou sbírkou. Práce byly dokončeny roku 1855 a v kostele byla sloužena slavnostní mše. Ve 20. letech 20. století byla opravována poničená klenba.\n\nKostel je postaven z lámaného kamene. Jedná se o drobnou stavbu s polygonálním\npresbytářem, halovým trojlodím s křížovou klenbou a nízkou hranolovou zvonicí. Zvonice je asi do čtyř metrů kamenná s navazujícím dřevěným\npatrem. Kněžiště a loď jsou rozděleny vítězným obloukem. Hlavní oltář zasvěcený svaté Kateřině pochází z roku 1710.\n\nV kostele jsou stále původní malby, které byly odkryty při pozdějších rekonstrukcích, a rovněž dřevěná socha sv. Kateřiny z 15. století. Na vnitřních zdech kostela bylo odkryto množství starobylých poutních nápisů. Nápadná je absence figurálních maleb v prostoru kostela.\n\nKolem kostela se původně rozkládal hřbitov, ten však byl zrušen již roku 1581 a koncem 19. století přemístěn.\n\nPravidelné bohoslužby jsou slouženy pouze v sobotu, v posledních letech bývá kostel otevřen v rámci oblíbené Noci kostelů.\n\nV pobělohorské době se kostel stal velmi oblíbeným poutním místem. Byl také spojován s mnoha zázraky a uzdraveními, na které bylo upomínáno pomocí pamětních desek. V 17. století je zde doložena rovněž existence obydlené poustevny.\n\nO významu svaté Kateřiny coby poutního místa svědčí i\nexistence římského papežského breve z roku 1733, které zaručuje udělení odpustků poutníkům navštěvujícím kostel.\n\nTradice poutí zůstala zachována až do dnešních časů. Konají se v létě okolo svátku Cyrila a Metoděje a v listopadu na den sv. Kateřiny.\n\nKolem vzniku kostela se objevuje řada nejasností.\nKvalita a charakter stavby úplně neodpovídají prostému venkovskému kostelu; jedná se o stavbu\ns náročnější dispozicí a výzdobou. Je možné, že by kostel mohl být\nvystavěn za nějakým významnějším účelem. Tomu by mohla napovídat také existence\nhrobky umístěné pod podlahou kostela. Ta byla odkryta během oprav v 1. polovině 19. století, bylo v ní však nalezeno pouze několik poškozených dřevěných rakví. Nevíme však, komu hrobka měla původně sloužit.\n\n"}
{"id": "1153400", "url": "https://cs.wikipedia.org/wiki?curid=1153400", "title": "Acuto", "text": "Acuto\n\nAcuto je italská obec v v provincii Roma v oblasti Lazio.\n\nV roce 2014 zde žilo 1 932 obyvatel.\n\nSousední obce jsou: Anagni, Ferentino, Fiuggi a Piglio.\n\nZdroj: \n\n"}
{"id": "1153414", "url": "https://cs.wikipedia.org/wiki?curid=1153414", "title": "Alfred Naujocks", "text": "Alfred Naujocks\n\nAlfred Helmut Naujocks (20. září 1911, Kiel – 4. dubna 1966, Hamburk) alias \"Hans Müller\", \"Alfred Bonsen\", \"Rudolf Möbert\" byl německý důstojník SS. Účastnil se několika tajných a speciálních operací, např. přepadení vysílačky v Gliwicích, které posloužilo jako záminka k německému útoku na Polsko.\n\nAlfred Naujocks se narodil jako syn Richarda Naujockse a jeho manželky Therese, rozené Pahlke. V Kielu navštěvoval od roku 1917 reálnou školu. V roce 1925 školu opustil a začal se vzdělávat v jemné mechanice. Od 1. srpna 1931 byl členem NSDAP. V roce 1933 vstoupil do SS a od roku 1934 byl přidělen k tajné službě Sicherheitsdienst (SD) pod vedením Reinharda Heydricha. Zde nejprve pracoval jako řidič a běžný pracovník, ale brzy mu začaly být přidělovány speciální úkoly. V roce 1935 vycestoval s Wernerem Göttschem do Československa, kde zavraždili inženýra Rudolfa Formise, pracovníka organizace Schwarze Front, který z Československa vysílal protinacistickou propagandu na území Třetí říše. V roce 1937 Naujocks přešel do zahraničního oddělení \"SD-Auslandsnachrichtendienst\".\n\nPodílel se na zorganizování fingovaného přepadu vysílače v Gliwicích (Gleiwitz), který byl zamýšlen jako záminka pro útok na Polsko a byl fakticky začátkem druhé světové války. V září 1939 se zúčastnil incidentu ve Venlo, kdy se nacistům podařilo unést dva agenty britské tajné služby v nizozemském pohraničním městě Venlo. Akce zmařila činnost britské špionážní sítě v západní a střední Evropě. V důsledku tohoto neúspěchu odstoupil šéf nizozemské tajné služby. Hitler použil tento incident v květnu 1940 jako záminku k okupaci Nizozemska.\n\nV letech 1939 až 1941 byl Naujocks vedoucím oddělení zprostředkování zpráv a zpravodajskotechnického nasazení v zahraničí \"Amt VI J\" (od začátku roku 1940 pod jménem \"Amt VI B\".) Mezi jiným spočívala jeho role v obstarávání falešných pasů, průkazů a bankovek pro zahraniční agenty SD. Podílel se na operaci Bernhard, v níž nacisté ve velkém padělali převážně britské libry, později i dolary, se záměrem takto poškodit ekonomiku Británie.\n\nV roce 1941 byl převelen od SD k Waffen-SS kvůli obvinění z korupce. Sloužil na východní frontě až do roku 1943, kdy byl v důsledku zhoršení zdravotního stavu přesunut na západ. Sloužil dále v ekonomickém oddělení SS v Belgii. Zde se podílel na bojích proti odbojovému hnutí. Po povýšení na Obersturmführera SS (nadporučíka) se od prosince 1943 do podzimu 1944 zapojil do boje proti dánskému hnutí odporu jako člen skupiny \"Petergruppe\" vedené Otto Schwerdtem.\n\nV listopadu 1944 se dobrovolně vzdal do rukou amerických jednotek. Po válce vypovídal jako svědek na Norimberském procesu. Potvrdil, že útok na vysílač v Gliwicích byl zorganizován Heydrichem a Heinrichem Müllerem, velitelem gestapa. \n\nPo válce žil a pracoval jako podnikatel v Hamburku. Podle některých zdrojů byl ve spojení s Otto Skorzenym a podporoval organizaci ODESSA. \n\nNaujocks zemřel na infarkt v Hamburku 4. dubna 1966.\n\nAltenhöner, Florian: Muž, který začal druhou světovou válku. Praha: Academia, 2019. ISBN 978-80-200-2975-1\n\n"}
{"id": "1153419", "url": "https://cs.wikipedia.org/wiki?curid=1153419", "title": "Arados", "text": "Arados\n\nArados (: ), dříve známý jako \"Arado\" a \"Antiochie v Pieře\", se nachází ve Středozemním moři, je to jediný obydlený ostrov v Sýrii. Město Arado pokrývá celý ostrov a nachází se 3 km (1,9 mil) od Tartusu, druhého největšího přístavu Sýrie. Dnes je to především rybářské městečko. Podle syrského ústředního statistického úřadu mělo v roce 2004 při sčítání lidu 4 403 obyvatel. Je správním centrem oblasti Arados a zároveň její jediná lokalita. Jeho obyvatelé patří převážně do sunnitské větve islámu. Dříve bylo državou libanonského města Tripolis.\n"}
{"id": "1153424", "url": "https://cs.wikipedia.org/wiki?curid=1153424", "title": "Okna vesmíru dokořán", "text": "Okna vesmíru dokořán\n\nOkna vesmíru dokořán je populárně naučný seriál natáčený v bratislavském studiu Československé televize, vysílaný od roku 1981 do roku 1991. V roce 1998 byly dotočeny ještě další dva díly. Pořadem provázel český astronom, astrofyzik a popularizátor vědy Jiří Grygar, který byl zároveň autorem námětu. Prvních šest dílů s ním moderovala také Dr. Jana Plichtová. Scénář pořadu napsal pozdější ředitel TV Nova Vladimír Železný. Nedílnou součástí pořadu byly komiksové ilustrace Káji Saudka. Hlasy astronomických klasiků (Bruno, Kepler, Koperník a dalších) namluvil Michal Dočolomanský. K úspěchu seriálu přispěla i úvodní instrumentální znělka řeckého hudebníka Vangelise.\n\nImpulsem k televiznímu seriálu byla nabídka tehdejšího redaktora Technického magazínu Vladimíra Železného panu Grygarovi, aby do tohoto měsíčníku napsal seriál článků o nových objevech v astronomii. Celkem v časopisu vyšlo v letech 1979–1980 osm článků pod souhrnným názvem \"Okna vesmíru dokořán\". Název vymyslel Vladimír Železný.\n\nČlánky v Technickém magazínu si přečetl dramaturg vzdělávací redakce bratislavského studia Československé televize RNDr. Jaroslav Čorba, který se v roce 1980 přišel podívat na Grygarovu přednášku v Parku kultury a oddechu v Bratislavě, po které mu nabídl tzv. pilotní pořad o slunečních neutrinech. Ten Grygar moderoval spolu se slovenskou herečkou Janou Nagyovou (známou ze seriálu Arabela). Dr. Čorbu to inspirovalo k nápadu na televizní seriál.\n\nV době normalizace, na konci 70. let, po odchodu doc. Perka z Astronomického ústavu ČSAV v Ondřejově odmítl dát Grygarovi nový ředitel souhlas k dalšímu vystupování v televizi (pořady prý byly málo angažovanými a ještě k tomu objektivistickými, tj. \"dostatečně nevyzdvihoval skvělé vědecké úspěchy vědců tábora míru a socialismu v protikladu s dekadentními názory vědců buržoazních\"), jeho knihy kritizovali členové základní organizace KSČ v Astronomickém ústavu: \"Grygar v této encyklopedii preferuje Američany a nedrží se vědeckého světového názoru!\" Vladimír Železný byl po sovětské invazi vyhozen z Československé televize za účast v \"ilegálním\" televizním vysílání proti okupaci z vysílače na Kleti (nedaleko hvězdárny). Tyto souvislosti, spolu s vlivem komunistů z Ondřejova v pražské televizi, prakticky vylučovaly vznik podobného seriálu v Praze. V době kdy začal dr. Čorba s přípravou pořadu již Grygar zanechal práce v Ondřejově a přešel do Fyzikálního ústavu ČSAV v Řeži a svého vedoucího o souhlas s vystupováním v televizi nežádal, protože odhadl, že to bude \"nízkoteplotním fyzikům jedno\". V Bratislavě tehdy obecně panovaly mnohem liberálnější poměry než v Praze, bratislavská televize na rozdíl od pražské od Grygara žádné potvrzení zaměstnavatele nikdy ani nechtěla. Protože dramaturg Čorba byl Slovák, vznikl seriál ve studiu Bratislava. Přesto muselo být jméno Vladimíra Železného odstraněno z titulků.\n\n\nV roce 1989 (do prodeje se ale dostala až po Novém roce) vydalo nakladatelství Naše vojsko knižní podobu seriálu autorů Jiřího Grygara a Vladimíra Železného \"Okna vesmíru dokořán\" (ISBN 80-206-0126-0) s ilustracemi Káji Saudka. Kniha vyšla v nákladu 106 800 výtisků.\n\n"}
{"id": "1153426", "url": "https://cs.wikipedia.org/wiki?curid=1153426", "title": "Safranbolu", "text": "Safranbolu\n\nSafranbolu (z řeckého ) je město a okres v provincii Karabük v Černomořském regionu v Turecku.\n\nBývalé turecké názvy města jsou a a řecké a později . Do roku 1923 bylo součástí provincie Kastamonu a v letech 1923 až 1995 provincie Zonguldak. Název města je odvozen od \"šafránu\", jelikož Safranbolu bylo střediskem obchodu s ním. Dnes se šafrán dosud pěstuje v obci Davutobası, která se nachází 22 km východně od Safranbolu, jehož kvalita patři k nejlepším na světě.\n\nV historické části se nachází množství starých domů s 1008 historickými artefakty. Jedná se o 1 soukromé muzeum, 25 mešit, 5 hrobek, 8 historických fontán, 5 tureckých lázní, 3 karavansaraje, 1 historickou věž s hodinami, 1 sluneční hodiny a stovky domů a sídel. Dále je zde množství starých sídlišť, skalních hrobek a historických mostů. Staré město se nachází v hluboké rokli na poměrně suchém místě v dešťovém stínu hor. Nové město se nachází na náhorní plošině asi dva kilometry západně od starého města. Safranbolu bylo zapsáno na seznam světového dědictví UNESCO v roce 1994 kvůli domům a architektuře z osmanské éry.\n\n"}
{"id": "1153429", "url": "https://cs.wikipedia.org/wiki?curid=1153429", "title": "Sbor kněze Ambrože", "text": "Sbor kněze Ambrože\n\nSbor kněze Ambrože v Hradci Králové je sídelním sborem Královéhradecké diecéze Církve československé husitské. Pojmenován je po husitském knězi Ambrožovi, který v Hradci Králové působil.\n\nV roce 1925 bylo rozhodnuto, že se Hradec Králové stane sídlem východočeské diecéze nově vzniklé československé církve, což jen podpořilo snahu již fungující královéhradecké náboženské obce o výstavbu odpovídajícího sboru. Původní pozemek na nároží třídy Karla IV. a Průmyslové ulice byl vyměněn za parcelu mezi vznikající školskou čtvrtí na Tylově nábřeží a Ulrichovým náměstím a vypracováním projektu byl pověřen architekt Josef Gočár, který realizoval regulační plán celého města. Samotná stavba byla zadána místní firmě Josefa Vyleťala, odborný dozor prováděl ing. Viktor Lehovec. Základní kámen byl položen 8. srpna 1926 a 22. září 1929 byl sbor slavnostně otevřen. Vysvěcení se kromě místního biskupa Stanislava Kordule a řady významných hostů účastnil i patriarcha československé církve Gustav Adolf Procházka.\n\nSbor kněze Ambrože byl vzhledem ke své hodnotě zapsán roku 1958 do seznamu kulturních památek České republiky. V 80. letech 20. století bylo zrekonstruováno už plně obsazené kolumbárium, tehdy byl také sjednocen vzhled jednotlivých schránek, a v letech 1994 až 2001 došlo ke generální rekonstrukci celého kostela. Do budoucna je počítáno ještě se zvonkohrou ve zvonici. \n\nCelý areál sboru je symetricky řešen a svým tvarem připomíná loď. Nachází na netypické trojúhelníkovité parcele mezi ulicemi Nerudova a V Lipkách, vstupuje se do něj bránou mezi dvěma administrativními budovami (diecézní a farní) z režného zdiva. Ty jsou pak přes přes ambity, které obsahují kolumbárium a zároveň vymezují klidný vnitřní prostor sboru, spojeny s vlastním kostelem s dominantní hranolovou věží – zvonicí. V kolumbáriu jsou uloženy urny s popelem významných místních osobností, např. starosty Františka Ulricha. Jak vlastní stavba sboru, tak interiér kostela je pojat velmi střídmě, bez rušivé výzdoby. V bíle omítnutém kostele s kruhovými okny se už od roku 1952 nachází třímanuálové varhany s 32 rejstříky, dále žulový stůl Páně připomínající rozlomenou hostii a nad ním je umístěn bílý kříž od Maxima Velčovského. Kromě bohoslužeb se zde konají také přednášky a výstavy.\n"}
{"id": "1153431", "url": "https://cs.wikipedia.org/wiki?curid=1153431", "title": "Diferenciální signál", "text": "Diferenciální signál\n\nDiferenciální signál, diferenciální signalizace ( ) je způsob přenosu informace dvěma komplementárními elektrickými signály, při němž se dvěma samostatnými vodiči posílá stejný elektrický signál, ale s opačnou polaritou. Obvody přijímače nevyhodnocují napětí mezi signálovým vodičem a zemí jako u signalizace se společnou zemí, ale pouze rozdíl mezi dvojicí signálových vodičů.\n\nDiferenciální pár může být tvořen dvěma izolovanými vodiči (obvykle zkroucenými) nebo dvojicí cest na desce plošných spojů; dobře známou realizací diferenciálních párů představuje kroucená dvojlinka, ale diferenciální páry je možné realizovat i v plochých kabelech, konektorech a na deskách plošných spojů.\n\nZa předpokladu, že impedance vysílače a přijímače v diferenciálním signalizačním okruhu jsou stejné, vnější elektromagnetické rušení ovlivňuje oba vodiče téměř stejně. Protože přijímač detekuje pouze rozdíl mezi vodiči, technika odolává elektromagnetickému rušení v porovnání s jedním vodičem se společnou zemí. Diferenciální signály lze používat pro signály analogové (např. symetrické audio, ) i digitální (např. sériová komunikační rozhraní RS-422, RS-485, Ethernet po kroucené dvoulince, sběrnice PCI Express, rozhraní DisplayPort, HDMI a USB).\n\nDíky tomu, že při diferenciálním přenosu přijímač vyhodnocuje pouze vzájemný rozdíl signálů, nemá posun potenciálu země žádný vliv na přenášený signál.\n\nPři výrobě přenosných a mobilních zařízení používají návrháři a výrobci stále nižší napájecí napětí, aby se snížil příkon i vyzařované elektromagnetické rušení. Nízké napájecí napětí však snižuje šumovou odolnost. Diferenciální signalizace pomáhá při řešení tohoto problému, protože při stejném napájecím napětí poskytuje dvojnásobnou šumovou odolnost proti zapojení se společnou zemí:\n\nUvažujme digitální systém se společnou zemí s napájecím napětím formula_1, u něhož vysoká logická úroveň H představuje napětí formula_2 a nízká logická úroveň L napětí 0 V. Rozdíl mezi oběma úrovněmi je formula_3. U diferenciálního systému se stejným napájecím napětím bude vysoká logická úroveň H reprezentována rozdílem napětí formula_2, nízká logická úroveň L rozdílem napětí formula_5. Rozdíl mezi vysokou a nízkou logickou úrovní je tedy formula_6, což je dvojnásobný rozdíl oproti systému se společnou zemí. I kdyby rušivé napětí na jednom vodiči bylo jiné než na druhém, je u diferenciálního systému nutná dvojnásobná úroveň rušení pro způsobení chyby, než u systému se společnou zemí. Jinými slovy, diferenciální signalizace zdvojnásobuje šumovou odolnost.\n\nOdolnost proti elektromagnetickému rušení neplyne přímo ze samotné diferenciální signalizace, ale je důsledkem postupů obvyklých při přenosu diferenciálních signálů na symetrických vedeních. V systému s diferenciálním přijímačem se žádoucí signály sčítají a šum se odečítá. I signály se společnou zemí jsou odolné proti rušení, pokud se použijí symetrická vedení a zakončená diferenciálním zesilovačem.\n\nPři signalizaci se společnou zemí vysílač generuje napětí, které přijímač porovnává s pevným referenčním napětím vůči zemi, která je společná pro oba konce. V mnoha případech zapojení se společnou zemí nelze vůbec použít. Dalším problémem je elektromagnetické rušení, které systém signalizace se společnou zemí může způsobovat ve snaze pracovat vysokou rychlostí.\n\nPoužití diferenciálních signálů minimalizuje elektronický přeslech a elektromagnetické rušení, jak na straně vyzařování tak na straně příjmu šumu a může dosáhnout konstantní nebo známou charakteristickou impedanci, což umožňuje používat metody přizpůsobení impedancí důležité pro přenosové vedení vysokorychlostního signálu i pro vysoce kvalitní přenos audio signálu symetrickým vedením a symetrickými obvody.\n\nDiferenciální páry mohou být realizovány:\n\n\nDruhý bod lze považovat za obdobu obvyklé implementace diferenciálních párů pomocí známého kabelu s kroucenými páry na deskách plošných spojů.\n\nDiferenciální páry obecně přenášejí diferenciální nebo semi-diferenciální signály, jako například vysokorychlostní digitální sériová rozhraní včetně LVDS diferenciálního ECL, PECL, LVPECL, Hypertransport, Ethernet po kroucené dvoulince, Serial Digital Interface, RS-422, RS-485, USB, Serial ATA, TMDS, FireWire a HDMI atd. nebo jiné vysoce kvalitní nebo vysokofrekvenční analogové signály (například video signál, symetrický audiosignál, atd.).\n\n\nTyp signalizace je dán typem přenosového vedení, které propojuje dvě zařízení (čipy, moduly). Při signalizaci se společnou zemí se používají koaxiální kabely, u nichž jeden vodič úplně odstiňuje druhý od okolního prostředí. Všechna stínění jsou navzájem spojena pro vytvoření společné země. Diferenciální signalizace používá symetrické páry vodičů. Pro krátké kabely a nízké frekvence jsou obě metody ekvivalentní, takže pro levné obvody se společnou zemí se společnou zemí lze používat levné kabely. Když je signalizační rychlost vyšší, vodiče se začnou chovat jako přenosové vedení.\n\nDiferenciální signalizace se často používá v počítačích pro omezení elektromagnetického rušení, protože při použití microstripů a čipů není úplné stínění možné kvůli geometrickým omezením a také kvůli faktu, že stínění nefunguje pro stejnosměrný proud. Pokud a nízkonapěťový signalizační okruh sdílí společnou zem se stejnosměrným výkonovým napájecím okruhem, výkonový proud vracející se zemí může v signalizačních okruzích naindukovat značné napětí. Tento problém může do určité míry omezit nízká impedance země.\n\nObvyklým řešením je použití vyvážených párů vedení typu microstrip, který nevyžaduje další vrstvu desky plošných spojů jako stripline. Protože každé vedení způsobí odpovídající proudový obraz v zemní rovině, která je nezbytná pro napájení, pár se chová jako čtyři vodiče, a proto má menší přeslechovou vzdálenost než jednoduchý izolovaný pár. Ve skutečnosti se chová stejně dobře jako kroucená dvoulinka. Nízký přeslech je důležitý, pokud je mnoho vodičů směstnaných do malého prostoru, což je na deskách plošných spojů obvyklé.\n\nVysokonapěťová diferenciální signalizace ( ) používá vysokonapěťové signály, kterými se v počítačové elektronice zpravidla myslí napětí 5 voltů nebo více.\n\nSCSI-1 definovalo vysokonapěťovou diferenciální (HVD) implementaci, u které byla maximální délka kabelů mnohonásobně větší než u standardního SCSI se společnou zemí. Při použití HVD mohla SCSI zařízení používat kabely s maximální celkovou délkou 25 metrů, zatímco SCSI se společnou zemí umožňuje maximální délku kabelu 1,5 až 6 metrů, podle rychlosti sběrnice. LVD verze SCSI dovoluje kratší délku kabelu než 25 m, nikoli kvůli nižšímu napětí, ale protože tyto SCSI standardy umožňují mnohem vyšší rychlosti než starší HVD SCSI.\n\nZatímco \"vysokonapěťová diferenciální signalizace\" je obecný termín, který popisuje množství systémů, \"nízkonapěťová diferenciální signalizace\" ( ) je zvláštní systém definovaný normou TIA/EIA.\n\n"}
{"id": "1153432", "url": "https://cs.wikipedia.org/wiki?curid=1153432", "title": "Alamanda", "text": "Alamanda\n\nAlamanda (\"Allamanda\") je rod rostlin z čeledi toješťovité. Jsou to liány a keře s přeslenitými jednoduchými listy a velkými, žlutými nebo výjimečně purpurovými květy. Rod zahrnuje 15 druhů a je rozšířen v tropické Americe. Nejznámějším zástupcem je alamanda počistivá, pěstovaná v tropech celého světa jako okrasná liána a využívaná v domorodé medicíně.\n\nAlamandy jsou dřevnaté liány nebo vzpřímené keře, ronící bílý latex. Listy jsou jednoduché, v přeslenech nebo na horních nodech někdy vstřícné či střídavé. Na bázi řapíku jsou četné prstovité žlázky. Květy jsou velké a nápadné, uspořádané ve vrcholových nebo zdánlivě úžlabních, chudokvětých chocholících. Kalich je hluboce členěný na 5 obvykle silně nestejných, lupenitých laloků. Koruna je žlutá nebo výjimečně purpurová (\"Allamanda blanchetii\"), nálevkovitá. Okraje korunních laloků se překrývají směrem doleva. Tyčinky jsou zanořené v úzké části korunní trubky a mají velmi krátké nitky. V květech je dužnatý, miskovitý, celistvý nebo lehce pětilaločný nektáriový terč. Semeník obsahuje jedinou komůrku s mnoha vajíčky. Čnělka je nitkovitá, zakončená hlavatou, krátce dvoulaločnou bliznou. Plodem je kulovitá, eliptická nebo zploštělá, ostře ostnitá tobolka pukající 2 chlopněmi. Obsahuje mnoho zploštělých semen. Semena jsou křídlatá nebo mají blanitý okraj.\n\nRod alamanda zahrnuje 15 druhů. Je rozšířen v tropické Americe od Mexika po Argentinu. Alamanda počistivá roste zplaněle i v jiných částech tropů, např. na Karibských ostrovech, Floridě, Myanmaru, Thajsku nebo Indii.\n\nRod \"Allamanda\" je v rámci čeledi \"Apocynaceae\" řazen do podčeledi \"Rauvolfioideae\" a tribu \"Plumerieae\". Mezi příbuzné rody ze stejného tribu náleží např. rody \"Cerbera\", \"Plumeria\" a \"Thevetia\".\n\nAlamandy jsou jedovaté. Alamanda počistivá obsahuje plumericin, látku s dráždivým účinkem na trávicí trakt. Je obsažena v kůře, šťávě, listech i plodech. Rostlina při požití způsobuje zejména břišní křeče a průjem.\n\n\nAlamanda počistivá (\"Allamanda cathartica\") je pěstována v tropech celého světa jako okrasná liána. Řidčeji jsou pěstovány i jiné druhy, zejména keřovitý druh \"Allamanda schottii\" nebo purpurově kvetoucí \"Allamanda blanchetii\". Existují i okrasné kultivary, například plnokvěté formy alamandy počistivé. Kříženec neznámého původu, \"Allamanda\" 'Cherries Jubilee', má velké, růžovopurpurové květy. Alamanda počistivá je používána v domorodé medicíně tropické Ameriky při ošetřování různých neduhů. Lze se s ní setkat ve sklenících českých botanických zahrad.\n\n"}
{"id": "1153440", "url": "https://cs.wikipedia.org/wiki?curid=1153440", "title": "Sen letní noci", "text": "Sen letní noci\n\nSen letní noci (ve francouzském originále \"\") je drobné příležitostné hudebně dramatické dílo francouzského skladatele Jacquese Offenbacha z roku 1855 na libreto Étienna Tréfeua, žánrově označené jako „saynète“ (hudební skeč, scénka), o jednom dějství.\n\nNázev je narážkou na Shakespearovu komedii \"Sen noci svatojánské\", která je v libretu zmiňována. Její název se do francouzštiny tradičně překládá jako \"Le Songe d'une nuit d'été\". Odchylku z \"le songe\" na \"le rêve\" – která nemá dopad na význam – vysvětluje Albert de Lasalle ve své knize \"Histoire des Bouffes-Parisiens\". Kniha byla vydána ve spolupráci s divadlem Bouffes-Parisiens v roce 1860. Lasalle hovoří o důmyslné variaci názvu, která měla zabránit záměně nejen se Shakespearovou komedií, ale také se stejnojmennou opérou-comique Ambroise Thomase, která měla premiéru o pět let dříve.\n\nJacques Offenbach otevřel své vlastní divadlo Théâtre des Bouffes-Parisiens brzy po začátku světové výstavy v Paříži roku 1855. Jeho malý sál se nacházel v přímé blízkosti centra výstavy, Průmyslového paláce, a první představení v něm bylo 5. července 1855. Po čtyřech kusech premiérového programu (z nichž největší úspěch měli \"Dva slepci\") jako první repertoár nového divadla na konci července obohatil právě \"Sen letní noci\", spíše charakteristický obraz než dramatické dílo, jehož téma přímo souviselo s výstavou. Libreto k němu napsal Offenbachův vrstevník Étienne Tréfeu (vlastním jménem Victor de Tréval), který se stal jedním ze skladatelových nejdůvěrnějších přátel a autorem řady libret, z nichž nejznámější se stala zřejmě \"Trebizondská princezna\" (\"La Princesse de Trébizonde\", 1869).\n\nVelkou část návštěvníků výstavy tvořili Angličané a Offenbach a Tréfeu uvádějí ve \"Snu letní noci\" na scénu dva anglické turisty v Paříži. Magickým prostředím letní noci byla známá Mabillova zahrada, v níž se od 40. do 60. let 19. století konaly velké veřejné plesy zvané „bal Mabille“, jež se staly v pařížském společenském životě módní a vyhledávanou institucí. Atmosféra letní noci s navazováním a rozvazováním erotických vztahů připomíná anglickým hrdinům díla Shakespearovu hru \"Sen noci svatojánské\". Offenbach a Tréfeu přitom navazovali na tradici, protože zpodobnění Angličanů, jejich stereotypizovaných vlastností a komické ztvárnění jejich francouzštiny byly jedním z oblíbených témat soudobé francouzské komedie, mimo Francii nejlépe známé v postavách lorda a lady Cokbourgových z Auberovy opery \"Fra Diavolo\". Ve \"Snu letní noci\" jsou ovšem hrdinové pojednáni mnohem groteskněji, jejich role jsou v dialogu i zpěvu plné předstírané angličtiny a slovních hříček a nedorozumění. Dívka jménem Rosita je obrazem hvězdy plesů Élise–Rosity Sergent, která na ně prý přinesla tanec polku.\n\n\"Sen letní noci\" neměl při premiéře valný ohlas, teprve škrty mu získaly větší přízeň publika, takže byl uváděn nejen po dobu trvání výstavy (skončila v listopadu 1855), ale ještě do roku 1856. Jako příležitostné dílo však poté opustil repertoár Bouffes-Parisiens navždy; Offenbach jeho hudbu ani nevydal tiskem, až na samostatný stejnojmenný valčík. Námětem oslavy mnohdy klamoucího, ale vždy na plné obrátky žijícího města, jehož kouzlu každý návštěvník rád podlehne, předjímá \"Sen letní noci\" jedno z Offenbachových nejznámějších a nejcharakterističtějších děl, opéru-bouffe \"Pařížský život\" (\"La Vie parisienne\", 1866).\n\nMaster John, Angličan na cestách po kontinentě, dorazil do Paříže a opěvuje její půvaby. Potkává svého krajana, kapitána Groga, a ten mu dává za pravdu (duet \"Oh! Pariss, Pariss, séjour vraiment charmant\"). Na večerním plese v Mabillově zahradě potkávají Rositu, mladou, pohlednou a také protřelou Pařížanku, kterou hostí jídlem a šampaňským a se kterou rozprávějí o krásách Paříže a jejich obyvatel(ek). Není jasné, kterému z obou ostrovanů dává dívka přednost, a aby mezi sebou vyřešili otázku, komu bude patřit příští polka, dávají se Angličané do souboje spočívajícího ve vyprazdňování sklenic šampaňského. Dopadne to tak, že oba znaveni usnou; ale rozverná Rosita nelituje úsilí, aby je vzburcovala, a nakonec přece jen všichni společně tancují jako ve snu za pařížské letní noci.\n"}
{"id": "1153441", "url": "https://cs.wikipedia.org/wiki?curid=1153441", "title": "Sestřelení ruského bombardéru Suchoj Su-24 (2015)", "text": "Sestřelení ruského bombardéru Suchoj Su-24 (2015)\n\nK sestřelení ruského bombardéru Suchoj Su-24 tureckým bojovým letadlem F-16 došlo 24. listopadu 2015 během probíhající ruské intervence v Sýrii blízko syrsko-turecké hranice. Pilot i navigátor se katapultovali, ale pilot byl během seskoku zastřelen. Povstalecký bojovník obviněný z tohoto činu je v Turecku ve vazbě. Letoun dopadl na zem v syrském guvernorátu Latákija poblíž vesnice Bayir Bucak v oblasti obývané syrskými Turkmeny.\n\nTurecká účast v syrském konfliktu, kde Turecko stojí proti syrskému prezidentovi Bašáru Asadovi, vedla během války k řadě konfrontací mezi tureckou a syrskou stranou:\n\nK narušením tureckého vzdušného prostoru ze strany ruských vojenských letounů během ruské intervence v Sýrii došlo poprvé 3. října 2015, kdy vzlétla turecká letadla poté, co ruské letadlo Suchoj Su-30SM překročilo turecké hranice. Rusko incident vysvětlovalo navigační chybou a špatným počasím. Následujícího dne turecký prostor narušil Su-24 a 5. října Turecko oznámilo narušení svého vzdušného prostoru neidentifikovaným MiGem-29, který zaměřil dvě turecká letadla F-16 hlídkující nad hranicí. Podle ruských zdrojů ruský kontingent v Sýrii tou dobou žádné MiGy-29 neměl a pokud byla turecká identifikace typu správná, jednalo se pravděpodobně o jeden ze syrských MiGů.\n\nTurecko varovalo, že přelety svého vzdušného prostoru nebude tolerovat, a 16. října sestřelilo neidentifikované bezpilotní letadlo ruské výroby (pravděpodobně Orlan 10) které jej narušilo.\n\nRuský letoun Su-24M (mohlo se ale jednat i o Su-24M2) „bílá 83“ s posádkou pilot \"podpolkovnik\" ( ~ podplukovník) Oleg Peškov () a navigátor/operátor zbraňových systémů \"kapitan\" ( ~ kapitán) Konstantin Murachtin () odstartoval v 8:42 místního času (UTC+2) 24. listopadu 2015 ze základny Hmímím jihovýchodně od Latákie. Stroj nesl čtyři tříštivo–trhavé pumy OFAB-250-270 a jeho úkolem bylo – spolu s dalším Su-24 – zaútočit na cíle v oblasti Kepir–Mortlu–Zachyja na severozápadě Sýrie u syrsko–turecké hranice. Oba letouny tak měly poskytnout vzdušnou podporu vojákům syrské armády, která zde čelí brigádám syrských Turkménů ovládajících oblast. K Turkmenům se zde připojili bojovníci z organizací Džaíš al-Fatah a Fronty an-Nusrá (odnož Al-Káidy v Sýrii). Podle turecké strany v těchto oblastech nepůsobí příslušníci Islámského státu ani jiné teroristické skupiny, proti nimž Rusko podle svých prohlášení v Sýrii bojuje, ale dochází zde k bojům mezi syrskými vládními sílami a vzbouřenci z řad syrských Turkmenů, kteří spolupracují s SSA, frontou an-Nusrá a Ahrar aš-Šám (koalice islámských radikálních skupin Džaíš al-Fatah) v boji proti syrské armádě, Islámskému státu a Hizballáhu.\n\nV době útoku ruské dvojice na pozemní cíl hlídkovala na turecké straně hranice – přibližně v prostoru Antakya – ve výšce 4200 metrů turecká stíhací F-16C od \"181.\" nebo (~ letka) (~ základna nadzvukového letectva) z letecké základny Diyarbakır u stejnojmenného města v jihovýchodním Turecku.\n\nV 9:24 místního času, těsně po odhození pum, byl ruský letoun zasažen tepelně naváděnou raketou vzduch-vzduch krátkého dosahu AIM-9X Sidewinder z turecké F-16C. Podle ruského ministerstva obrany byl letoun sestřelen během návratu na leteckou základnu Hmímím v Sýrii z výšky 6000 metrů, 1 kilometr od tureckých hranic v syrském vzdušném prostoru.\n\nPodle prohlášení Turecka do Rady bezpečnosti OSN dvě letadla porušila turecký vzdušný prostor do hloubky 2 km po dobu asi 17 sekund, jedno z nich bylo sestřeleno a poté dopadlo na syrskou stranu turecko-syrské hranice. Na turecké straně hranice padající úlomky údajně zranily dva civilisty. Toto syrské území bylo pod kontrolou syrských Turkmenů. Podle Ankary bylo letadlo opakovaně varováno. Byl také zveřejněn zvukovým záznam varování a video se sestřelem ruského stroje. Americké bezpečnostní zdroje uvedly, že podle tepelné stopy byl ruský letoun zasažen po krátkém proniknutí nad Turecko v syrském vzdušném prostoru. Podle velitele ruských leteckých sil Su-24 nepřekročil tureckou hranici a naopak turecký F-16, který Su-24 sestřelil, vstoupil do vzdušného prostoru Sýrie po dobu 40 sekund a přelétal až 2 km uvnitř syrského území. Sestřelen byl prý nad územím ovládaném teroristy ze Severního Kavkazu a bývalých Sovětských republik. \n\nPilot \"Oleg Peškov\" a navigátor/operátor zbraňových systémů \"Konstantin Murachtin\", se katapultovali ve výšce několika tisíc metrů. \"Oleg Peškov\" byl zastřelen syrskými Turkmeny ještě při klesání na padáku. Toto odporuje Ženevské úmluvě článku 42: Katapultovaný pilot v nouzi nesmí být předmětem útoku během jeho sestupu. Podle některých ruských zdrojů byl pilot Peškov při seskoku padákem zraněn a na zemi brutálně zabit. Povstalci uvedli, že stříleli na piloty v reakci na to, že letadlo shodilo na jejich území pumu. Bojovníci na videu u mrtvého vojáka křičeli například „Alláh Akbar“ a že by tělo mělo být spáleno. Video si nárokuje koalice islámských organizací Džaíš al-Islám (Islámská fronta). Šéf Brigády syrských Turkmenů nejprve prohlásil, že zastřelili oba piloty. Nicméně později se ukázalo, že Konstantina Murachtina zachránilo speciální komando ruské armády a syrští vojáci.\n\nNa záchranou misi na místo havárie byly ze základny Hmímím poslány během 15 minut od zjištění sestřelení dva vrtulníky a ne všechno šlo podle plánu. Podle Moskvy šlo o dva transportní vrtulníky Mil Mi-8AMTŠ s námořními pěšáky, povstalecké narhávky ale zachytily jeden Mi-8 v doprovodu s Mi-24. Vrtulníky dorazily do cíle vzdáleného asi 50 km během pár minut a v hornatém a zalesněném terénu začaly velmi pomalu a nízko kroužit a hledat piloty, což bylo velmi riskantní. Jeden z těchto vrtulníků byl poškozen a donucen nouzově přistát střelbou z ručních zbraní syrských Turkmenů. Na palubě měl 3 členy posádky a 12 vojáků. Přistál sice u pozic syrských vojáků, kteří na něj mávali, ale ruští dezorientovaní vojáci se vydali směrem k povstalcům, kde se dostali do těžké palby. Tehdy asi zemřel ruský voják Alexandr Pozynič, který byl podle Rusů smrtelně raněn už při nouzovém přistávání ve vzduchu. Rusové se následně stáhli a zkontaktovali syrské vojáky, kteří jim přišli na pomoc. Zbytek posádky byl evakuován na ruskou základnu a zbylé vrtulníky se vrátily na základnu. Poškozený opuštěný Mi-8 později rebelové zničili. Na internetovém kanálu spojovaném s 1. pobřežní divizí (organizace spadající pod Svobodnou syrskou armádu) se poté objevilo video, na kterém je vrtulník Mi-8AMTŠ zničen na zemi zásahem americké protitankové střely BGM-71 TOW.\n\nV nové vlně záchranné akce se do pátrání po pilotovi zapojila tři syrská komanda s podporou ruských letadel. Akci údajně řídil íránský generál Kásim Sulejmání. Za soumraku našel pilota ruský bezpilotní letoun, který navedl záchranáře na místo. Během akce, která vedla po 12 hodinách k úspěchu, bylo zraněno několik syrských vojáků a nikdo nebyl zabit.\n\nUdálost způsobila ostrou diplomatickou roztržku mezi Tureckem a Ruskem. Zatímco Turecko tvrdilo, že ruský letoun narušil vzdušný prostor Turecka na 17 sekund a byl před sestřelením desetkrát varován, Rusko tvrdilo, že turecký vzdušný prostor letoun nenarušil a že Turecko nijak neohrožoval. Událost vedla ke zvýšení napětí na Blízkém východě a přivedla rusko-turecké vztahy k bodu mrazu.\n\nZachráněný navigátor Konstantin Murachtin popřel, že by došlo k porušení tureckého vzdušného prostoru a řekl, že posádka nijak varována nebyla: „Nebylo žádné varování. Ani přes rádio, ani vizuálně. Kontakt nebyl vůbec žádný. Raketa nás zasáhla zcela nečekaně. Nestihli jsme ji ani zpozorovat, abychom provedli úhybné manévry.“\n\nJeště týž den Turecko svolalo kvůli incidentu schůzku NATO. Ruský prezident Vladimir Putin označil sestřelení za „bodnutí do zad“ a označil Turecko za „komplice teroristů“. Ruský ministr zahraničí Sergej Lavrov zrušil návštěvu Turecka plánovanou na 25. listopadu 2015. Putin prohlásil, že pilot Peškov obdrží nejvyšší ruské vyznamenání Hrdina Ruské federace \"in memoriam\", Murachtin a Pozynič pak Řád za statečnost. Ruský generálporučík Sergej Rudskoj prohlásil, že ruský letoun nevstoupil do vzdušného prostoru Turecka, byl sestřelen na syrském území a trosky dopadly 4 kilometry v hloubi syrského území a že naopak turecký stíhací letoun se nepokusil navázat jakékoliv spojení a narušil letecký prostor Sýrie. Označil to za „flagrantní porušení mezinárodního práva“.\n\nDne 26. listopadu Rusko oznámilo přerušení veškerých komunikačních kanálů s Tureckem, včetně „horké linky“ která měla zabránit incidentům během leteckých operací nad Sýrií. Jako varování Turecku vyslalo Rusko k syrskému pobřeží křižník \"Moskva\" a na letecké základně Hmímím, vzdálené jen 50 km od syrsko-turecké hranice, umístilo nejmodernější ruský protiletadlový systém S-400. Střely tohoto systému dokážou sestřelit letadlo z výšky 30 kilometrů a operační dosah je až 400 kilometrů. V platnost vešla i další opatření, ruské bombardéry například začaly operovat v doprovodu stíhaček. Turecko reagovalo rozmístěním mobilního rušícího systému KORAL u hranice se Sýrií.\n\nRusko omezilo cesty občanů do Turecka a zkomplikovalo cestu tureckým kamionům. Turecko doporučilo svým občanům necestovat do Ruska. 28. listopadu 2015 Vladimir Putin vyhlásil dekretem proti Turecku dočasné sankce, kdy budou odvolána, se v dekretu nepíše. Rusko zakázalo dovoz některého tureckého zboží, vyřazení tureckých firem z ruských zakázek a obecně z některých oborů, zesílení kontrol tureckých vozidel a plavidel, zákaz ruským leteckým společnostem prodávat zájezdy do Turecka a od prvního ledna zákaz zaměstnávání tureckých občanů a zrušení bezvízového styku. Turecko bylo spolu s Egyptem a Kyprem nejoblíbenější destinací ruských turistů. Turecký prezident Recep Tayyip Erdoğan ten samý den projevil lítost nad událostí, „Přejeme si, aby se to bývalo nestalo, ale stalo se to. Doufám, že se něco podobného nebude opakovat,“ řekl v projevu. Omluvit se však již dříve odmítl.\n\nV Rusku vznikla odvetná kampaň proti Turecku, svou silou připomínající kampaň proti Ukrajině po tom, co se Kyjev odklonil od Moskvy. Ve středu 25. listopadu účastníci neohlášené demonstrace v Moskvě zaútočili na budovu tureckého vyslanectví, čemuž ruská policie přihlížela, aniž by proti nim zasáhla. Na začátku prosince se tvrdá masivní antikampaň přes očekávání uklidnění situace po vyhlášení ruských sankcí dále stupňovala.Rusko oznámilo přerušení přípravných prací na ropovodu Turkish Stream. Aktivisté z mládežnického křídla konzervativní strany „Rodina“ v Moskvě nesli v rakvi panáka, znázorňujícího tureckého prezidenta, na Krymu jiní aktivisté panáka s jeho podobou zapálili a provolávali: „Pryč s IS.“ Ve městech byly vyvěšovány protiturecké plakáty. V Simferopolu chtěli přejmenovat Tureckou ulici na ulici Olega Peškova, pilota, který byl po sestřelení letadla zabit. Turci se báli vyhoštění a raději nevycházeli ven. Vedení Ruského fotbalového svazu vyzvalo kluby, aby nesjednávaly kontrakty s tureckými hráči. V Petrohradu tajná policie FSB prohledala sídla sedmi tureckých obchodních společností. V Turecku už nezůstávali prakticky žádní ruští turisté a stahovali se odtud ruští studenti a autodopravci. Státní duma chystá zrušit poslaneckou prodejnu tureckých sladkostí, podle poslance Andreje Svincova v těchto sladkostech může být jed, který by vyhladil celou dumu.\n\nRusko už několikrát obvinilo turecké vedení, že kupuje od Islámského státu ropu a že na tom vydělává i prezident a jeho rodina. Ten to popřel a zdůraznil, že pokud se něco takového prokáže, rezignuje. Ruský generální štáb jako důkaz předložil satelitní snímky cisteren pohybujících se k hranicím a další důkazy se zatím ministerstvo obrany vydat nechystá. Turci obviňují Moskvu z téhož a navíc mluví o tom, že Rusko používá propagandu jako za Sovětského svazu. Je přitom složité prokázat viníka, protože ropu v Sýrii prodává a kupuje mnoho překupníků.\n\nNavzdory předchozím prohlášením zaslal 27. června 2016 Erdoğan svému protějšku Putinovi omluvný dopis, v němž vyjádřil lítost nad incidentem a soustrast pozůstalým. Ruská strana dopis přijala jako omluvu Turecka, ačkoliv turecká prezidentská kancelář se takovému označení dopisu vyhýbala a popsala jej pouze jako projev lítosti a omluvu rodině zabitého pilota. V následujících dnech mezi prezidenty proběhl první telefonát od sestřelení letounu, v němž se dohodli na zahájení normalizace vztahů mezi oběma zeměmi.\n\nPiloti, kteří měli sestřelit ruské letadlo, byli po neúspěšném pokusu o vojenský převrat v Turecku umístěni do vazby a jsou dotazováni na vazby s gülenisty. Podle Erdogana je možné, že piloti svým rozhodnutím chtěli narušit vztahy mezi Tureckem a Ruskem.\n\n\n29. ledna 2016 údajně opět narušil ruský stroj Su-34 turecký vzdušný prostor, což ale ruské ministerstvo obrany popřelo. NATO vyzvalo Rusko, aby nedocházelo k dalšímu narušování tureckého vzdušného prostoru, kde podle tureckých zdrojů byl Su-34 asi na 20–25 sekund. Jednalo se o provincii Gaziantep u turecko-syrských hranic. V prohlášení tureckého ministra zahraničí zaznělo, že ruský Su-34 narušil turecký vzdušný prostor v 11:46 místního času tento pátek a ignoroval několik varování v ruštině a angličtině.\n\n"}
{"id": "1153443", "url": "https://cs.wikipedia.org/wiki?curid=1153443", "title": "Adolf Schuster", "text": "Adolf Schuster\n\nAdolf Schuster (21. března 1909 Malacky, Rakousko-Uhersko – 20. července 1978 Brezno, Československo) byl pedagog, školní inspektor, publicista a kulturní pracovník. Účastnil se také slovenského národního povstání.\n\nSchuster vyšel obecnou a měšťanskou školu v Malackách. Státní koedukační učitelský ústav absolvoval v Bratislavě (v letech 1924-1928), kde maturoval a složil zkoušku způsobilosti pro měšťanské školy (1934). Působil jako pomocný učitel v Hasprunce, jako odborný učitel ve Vranově nad Topľou, po výběrovém řízení byl jmenován ředitelem státní měšťanské školy v Brezně (v letech 1939 -1945). Zde vykonával funkci školního inspektora, ředitele OSS a ZDS i po válce (1945-1969). V důchodu vyučoval na Hotelové škole v Brezně. Během existence slovenského národního povstání byl členem ilegálního podzemního národního výboru a Revolučního národního výboru v Brezně. Po válce se stal členem místního národního výboru v Brezně, vykonával funkci odpovědného redaktora časopisu \"Horehronie\", byl členem Pedagogické rady pověřenec tví školství a kultury v Bratislavě. Členem Matice slovenské byl od roku 1931. Základem pro jeho práci byla jeho knižnice s více než 4000 svazky. Působil také jako odborářský funkcionář a člen muzejní společnosti v Brezně. Svoji tvorbu publikoval v pedagogických časopisech a byl spoluautorem a autorem historických a pedagogických děl. Jeho celoživotní práce ve veřejných funkcích i v školství byla oceněna vícero vyznamenáními státních i kulturních orgánů. \n"}
{"id": "1153445", "url": "https://cs.wikipedia.org/wiki?curid=1153445", "title": "Terézia Vansová", "text": "Terézia Vansová\n\nTerézia Zuzana Vansová (pseudonymy: \"Johanka Georgiadesová\", \"Milka S.\", \"Milka Žartovnická\", \"Nemophila\", \"Neznáma veličina\", \"P. Kronikár\", \"P. Rokytovský\", \"Reseda\", \"Tereza Vansová-Medvecká\", \"Terézka M.\") (18. dubna 1857, Zvolenská Slatina – 10. října 1942, Banská Bystrica) byla slovenská spisovatelka, představitelka první generace realismu na Slovensku, zakladatelka ženského časopisu Dennica, funkcionářka ženského spolku Živena, podporovatelka ochotnického divadla a etnografka. \n\nPocházela ze šlechtického rodu Medveckých z Medvedzieho a Malého Bysterca (: \"Medveczky de Medveczei és Kis Bisterczei\"), její otec byl evangelický farář Samuel Medvecký. Její rodina měla velký vliv i na její literární činnost. Měla šest sourozenců, z nichž např. její sestra Adéla byla manželkou spisovatele Jána Čajaka a později Pavola Dobšinského. Byla starší z dvojčat – podle zápisu v matrice se narodila o 9. hodině večerní, mladší bratr Juraj Anton se narodil hodinu po ní. Den po narození dostala při křtu jména Terézia Zuzana.\n\nVzdělání získala nejprve v lidové škole ve Zvolenské Slatině, později na soukromé dívčí škole K. Orfanida v Banské Bystrici a v Rimavské Sobotě, ale také samostudiem. V roce 1875 se provdala za evangelického faráře Jána Vansu a odstěhovala se za manželem do Lomničky (1875–1882), kde začala psát první básně a prózu nejen ve slovenštině, ale i v němčině. Po přestěhování na Rimavskou Pílu (1882–1911) se začala aktivně věnovat své spisovatelské kariéře. \n\nJejí manžel Ján Vansa (1846-1922) byl, jako její otec, evangelický kněz. Od roku 1911 žila po manželově penzionovaní v Banské Bystrici. Kromě toho, že jí osud nepřál a přišla o nejbližší (ještě v Lomničce jí zemřel malý synek, v roce 1922 spáchal sebevraždu její manžel), ji postihly i existenční problémy, se kterými musela zápasit.\n\nByla zakladatelkou, redaktorkou a později i majitelkou prvního ženského časopisu na Slovensku Dennica (1898–1908 a 1910–1914), do kterého přispívali mladí básníci (Ivan Gall, Ivan Krasko, František Votruba), a tak se stal orgánem nastupující slovenské moderny. V letech 1920 až 1923 redigovala časopis Slovenská žena. Podporovala ochotnické divadlo, rozširovala slovenský tisk. Věnovala se i etnografii, spolupracovala s družstvem Lipa. Byla autorkou \"Nové kuchařky\" (1914). Zasloužila se o založení rodinné školy a místního odboru Živeny v Banské Bystrici. V Živeně zastávala funkci místopředsedkyně ústředí.\n\nV roce 1937 se v Banské Bystrici konaly velkorysé oslavy jejích osmdesátých narozenin, na které se sjelo 200 delegátek Živeny z celého Slovenska.\n\nDožívala v Banské Bystrici spolu se svou schovankou (v roce 1937 jí \"Lidové noviny\" věnovaly reportáž).\n\nJejí díla začínají nést znaky realismu, ačkoli v její rané tvorbě stále přetrvává i náznak idealismu. Svá díla se snažila podávat tak, aby přitahovaly čtenáře, ale zejména čtenářky. Stala se průkopnicí ženského románu, její díla zpočátku ovlivňovaly takové autorky ženských románů, jakými je např. Hedwiga Courths-Mahlerová. Témata jejích děl často připomínají dnešní bulvární zprávy, protože se pokoušela upoutat čtenáře soudobými pikantními tématy. Kromě dobrodružství nabízejí i pestrý obraz tehdejší společnosti, módy, bydlení, takže její knihy často připomínají živé obrazy. Rovněž zveřejila i životopisy svých nejbližších, které však vyšly pouze v periodickém tisku. Její román \"Sirota Podhradských\" (1889) byl prvním románem slovenské ženské spisovatelky.\nVyzdvihovala česko-slovenskou vzájemnost, propagovala českou kulturu, zejména díla Boženy Němcové, která i překládala do slovenštiny. Její politické i osobní zájmy se odrážely i v její tvorbě, stejně jako její veřejné a společenské aktivity a životní zkušenosti. V roce 1927 získala státní cenu za román \"Kliatba\".\n\nByla autorkou několika divadelních her.\n\n\n\n\n\n\n\n"}
{"id": "1153447", "url": "https://cs.wikipedia.org/wiki?curid=1153447", "title": "Štefan Kalický", "text": "Štefan Kalický\n\nŠtefan Kalický (2. července 1911, osada Piesok u Valaské, Rakousko-Uhersko – 3. září 1944, Pusté Pole, Slovensko) byl pedagog a účastník Slovenského národního povstání.\n\nKalický vyrůstal jako polosirotek; o otce přišel ve věku tří let. Ačkoliv měl velmi pozitivní vztah k hudbě, rozhodl se nakonec stát se učitelem; absolvoval učitelský ústav v Banské Bystrici v roce 1931. Později pracoval jako učitel na lidové škole v Čierném Balogu a na měšťanské škole v Dobšiné. Během Slovenského národního povstání pracoval v ilegálním protifašistickém hnutí jako člen Revolučního národního výboru v Dobšiné. Pomáhal s organizováním pořádku v Dobšiné poté, co město obsadily jednotky národního povstání. Sám Kalický padl v boji při jeho potlačení na přelomu léta a podzimu 1944.\n"}
{"id": "1153448", "url": "https://cs.wikipedia.org/wiki?curid=1153448", "title": "Koníčkův mlýn", "text": "Koníčkův mlýn\n\nKoníčkův mlýn je označení více mlýnů: \n"}
{"id": "1153449", "url": "https://cs.wikipedia.org/wiki?curid=1153449", "title": "Římskokatolická farnost Frantoly", "text": "Římskokatolická farnost Frantoly\n\nŘímskokatolická farnost Frantoly je územním společenstvím římských katolíků v rámci prachatického vikariátu českobudějovické diecéze.\n\nPlebánie ve Frantolech byla zřízena v roce 1360. V pozdější době plebánie zanikla a Frantoly se staly filiálkou Chrobol. Roku 1796 byla v místě zřízena lokálie. Roku 1862 byla obnovena samostatná farnost. Po polovině 20. století přestal být do farnosti ustanovován sídelní duchovní správce.\n\n\nOd roku 2015 je farnost Frantoly ex currendo spravována z Prachatic.\n\n\n"}
{"id": "1153450", "url": "https://cs.wikipedia.org/wiki?curid=1153450", "title": "Golem Grad", "text": "Golem Grad\n\nGolem Grad (makedonsky Голем Град), česky doslova Velká pevnost je ostrov v severomakedonské části Prespanského jezera. Má rozlohu 0,18 km² a je neobydlený. Od roku 2008 jej mohou navštěvovat turisté.\n\nOstrov má také několik alternativních názvů (Hadí ostrov, Zimní ostrov, Ostrov sv. Petra aj.). Je to místo, kde se nachází celá řada pozůstatků kulturních památek z dob jak antiky, tak i středověku. Mezi ně patří např. kostel sv. Petra z 14. století, podle něhož získal ostrov jeden ze svých názvů. Z několika stran obklopují ostrov vysoké skály.\n"}
{"id": "1153498", "url": "https://cs.wikipedia.org/wiki?curid=1153498", "title": "Věra Klimková", "text": "Věra Klimková\n\nVěra Klímková, rozená Leskovjanská (* 11. srpna 1957, Spišská Nová Ves) je bývalá slovenská běžkyně na lyžích reprezentantka Československa, která závodila v letech 1982 až 1988.\n\nVěra Leskovjanská se narodila v roce 1957 v Košickém kraji. Poprvé se reprezentaci žen Československa objevila 9. ledna 1982 na zahajovacím Světového poháru v alpském lyžování 1981/82 v Klingenthalu. Na soutěži v Novém Městě na Moravě získala 18. února 1985 třetí místo.\n\nV roce 1985 reprezentovala Československo na Mistrovství světa v klasickém lyžování, kde v závodě na 5 km v Seefeldu v Tyrolsku získala 21. února s časem 15:36.7 šesté místo.\n\nNa Zimních olympijských hrách 1988 v Calgary v Kanadě získala sedmé místo ve štafetě žen 4 × 5 km.\n\n"}
{"id": "1153503", "url": "https://cs.wikipedia.org/wiki?curid=1153503", "title": "Franz Rigler", "text": "Franz Rigler\n\nFranz Rigler, též Riegler (23. března 1839 Ziersdorf – 18. dubna 1914 Ziersdorf) byl rakouský politik německé národnosti z Dolních Rakous, na konci 19. století poslanec Říšské rady.\n\nProfesí byl majitelem nemovitostí. V období let 1879–1888 byl starostou Ziersdorfu.\n\nZasedal jako poslanec Dolnorakouského zemského sněmu. Zvolen sem byl v roce 1884 za kurii venkovských obcí, obvod Horn, Eggenburg, Geras, Ravelsbach, Retz. Porazil tehdy dosavadního poslance Antona Rufa. Mandát obhájil roku 1890 a 1896. Poslancem byl do roku 1902. Na sněmu zastupoval v prvním volebním období liberály, v roce 1890 se uvádí jako antisemitský kandidát a po roce 1896 byl zvolen za Antisemitské volební společenství a v období 1896–1902 zastupoval Německou lidovou stranu. Podle jiného zdroje zasedal na sněmu v klubu Křesťansko-sociální strany.\n\nByl i poslancem Říšské rady (celostátního parlamentu Předlitavska), kam usedl ve volbách roku 1891 za kurii venkovských obcí v Dolních Rakousích, obvod Korneuburg, Ober-Hollabrunn atd. Mandát zde obhájil ve volbách roku 1897. Ve volebním období 1891–1897 se uvádí jako Franz Rigler, majitel nemovitostí, bytem Ziersdorf.\n\nPo volbách v roce 1891 ho \"Národní listy\" řadí mezi členy nacionalistického Deutschnationale Vereinigung. Po volbách v roce 1897 je uváděn coby kandidát Německé lidové strany.\n\nZemřel v dubnu 1914 po dlouhé nemoci.\n"}
{"id": "1153505", "url": "https://cs.wikipedia.org/wiki?curid=1153505", "title": "Goran Višnjić", "text": "Goran Višnjić\n\nGoran Višnjić (9. září 1972, Šibenik) je chorvatský herec.\n\nV mládí se zúčastnil války se Srbskem. Od roku 1994 hrál v americkém seriálu \"Pohotovost\" (\"ER\"), a to chorvatského lékaře Luku Kovače. Hrál též ve filmu \"Muži, kteří nenávidí ženy\" (\"The Girl with the Dragon Tattoo\") z roku 2011. Roku 1998 se objevil v klipu \"The Power Of Goodbye\" americké zpěvačky Madonny.\n\nRoku 2005 patřil k finálovým uchazečům o roli Jamese Bonda, avšak zvolen byl nakonec Daniel Craig.\n"}
{"id": "1153506", "url": "https://cs.wikipedia.org/wiki?curid=1153506", "title": "Walter Troll", "text": "Walter Troll\n\nWalter von Troll, též Walter von Troll-Obergfell (4. června 1856 zámek Urstein – 3. září 1937 Vídeň), byl rakouský statkář a politik německé národnosti z Dolních Rakous, na konci 19. století poslanec Říšské rady.\n\nProfesí byl statkářem. Vystudoval gymnázium v Kalksburgu a studoval práva. Po jistou dobu pracoval u finanční prokuratury, pak byl statkářem v Krumbachu. Byl též kurátorem zemské hypoteční banky.\n\nZasedal jako poslanec Dolnorakouského zemského sněmu. Zvolen sem byl v roce 1890 za kurii venkovských obcí, obvod Neunkirchen, Aspang, Gloggnitz, Kirchschlag. Mandát zde obhájil i ve volbách roku 1896, 1902 a 1909. Poslancem byl až do roku 1915. Od listopadu 1918 do května 1919 se ještě krátce vrátil jako poslanec provizorního zemského sněmu. Do roku 1896 na sněmu zastupoval katolické konzervativce, pak byl trvale zástupcem Křesťansko-sociální strany.\n\nByl i poslancem Říšské rady (celostátního parlamentu Předlitavska), kam usedl ve volbách roku 1891 za kurii venkovských obcí v Dolních Rakousích, obvod Neustadt, Baden atd. Mandát obhájil ve volbách roku 1897. Ve volebním období 1891–1897 se uvádí jako rytíř Walter von Troll, statkář, bytem Krumbach.\n\nV roce 1891 se na Říšské radě uvádí jako člen konzervativního Hohenwartova klubu. Po volbách roku 1897 patřil ke Křesťansko-sociální straně.\n\nZemřel v září 1937.\n"}
{"id": "1153509", "url": "https://cs.wikipedia.org/wiki?curid=1153509", "title": "Thieux (Seine-et-Marne)", "text": "Thieux (Seine-et-Marne)\n\nThieux je francouzská obec v departementu Seine-et-Marne v regionu Île-de-France. V roce 2012 zde žilo 811 obyvatel.\n\nSousední obce jsou: Compans, Dammartin-en-Goële, Juilly, Le Mesnil-Amelot, Nantouillet, Saint-Mard, Saint-Mesmes a Villeneuve-sous-Dammartin.\n\n\"Počet obyvatel\" \n\n"}
{"id": "1153510", "url": "https://cs.wikipedia.org/wiki?curid=1153510", "title": "Maurizio Cazzati", "text": "Maurizio Cazzati\n\nMaurizio Cazzati (1. března 1616 Luzzara – 28. září 1678 Mantova) byl italský hudební skladatel.\n\nMaurizio Cazzati se narodil 1. března 1616 v Luzzaře, malém městě na severu provincie Reggio Emilia, tehdy patřícímu mantovskému vévodství. Byl velmi úspěšným hudebním ředitelem a kapelníkem v mnoha městech v okolí svého rodiště. Působil v Mantově, Bozzolu, Ferraře a Bergamu. \n\nDíky vynikající pověsti byl v roce 1657 požádán, aby převzal řízení hudby v bazilice sv. Petra v Bologni (\"Basilica di San Petronio\"). Okamžitě po svém příchodu zahájil radikální reformy, což mu vyneslo nepřátelství hudební komunity a přerostlo v osobní spory mezi členy orchestru. V čele kritiků byli Lorenzo Perti (strýc Giacoma Antonia Perti) a varhaník Giulio Cesare Arresti, kteří zpochybňovali jeho schopnost vést orchestr. Pravděpodobně však za vším stála pouhá závist. \n\nV roce 1671 se vrátil do Mantovy a získal titul \"maestro di Cappella da Camera\" na dvoře vévodkyně Anny Isabelly Gonzagy. Zemřel v Mantově 28. září 1678 ve věku 62 let.\n\nCazzatiova jevištní díla jsou z valné části ztracena. Dochovala se však většina jeho chrámové a komorní tvorby, která vyšla za jeho života v Mantově v 66 svazcích. Vysoce ceněny jsou zejména jeho komorní skladby. \"Sonáta pro trubku op. 35\" z roku 1665 je prvním známým příkladem trubkové sonáty.\n\n\n\n\n\n"}
{"id": "1153513", "url": "https://cs.wikipedia.org/wiki?curid=1153513", "title": "Thieux", "text": "Thieux\n\nThieux je název dvou obcí ve Francii:\n\n"}
{"id": "1153514", "url": "https://cs.wikipedia.org/wiki?curid=1153514", "title": "Abruptum", "text": "Abruptum\n\nAbruptum je švédská blackmetalová kapela založená roku 1989 multiinstrumentalistou Tony Särkkou známým pod přezdívkou It. Zpěvák All (Jim Berger) a baskytarista Ext se přidali později. V roce 1991 se členem kapely stal bubeník Evil; All a Ext z kapely odešli. Po odchodu Ita ze scény se frontmanem Abruptum stal Evil (Morgan Steinmeyer Håkansson).\n\nDebutní studiové album s názvem \"Obscuritatem Advoco Amplectère Me\" vyšlo v roce 1993 u nezávislé firmy Deathlike Silence Productions založené frontmanem kapely Mayhem Øysteinem Aarsethem známým pod pseudonymem Euronymous.\n\n\n\n\n\n"}
{"id": "1153516", "url": "https://cs.wikipedia.org/wiki?curid=1153516", "title": "Compans", "text": "Compans\n\nCompans je francouzská obec v departementu Seine-et-Marne v regionu Île-de-France. V roce 2012 zde žilo 795 obyvatel.\n\nSousední obce jsou: Gressy, Messy, Mitry-Mory, Saint-Mesmes a Thieux.\n\n\"Počet obyvatel\" \n\n\n"}
{"id": "1153522", "url": "https://cs.wikipedia.org/wiki?curid=1153522", "title": "Cölestin Baumgartner", "text": "Cölestin Baumgartner\n\nCölestin Baumgartner (9. února 1844 Waizenkirchen – 30. dubna 1934 Lambach) byl rakouský římskokatolický duchovní a politik německé národnosti z Horních Rakous, na přelomu 19. a 20. století poslanec Říšské rady.\n\nProfesí byl opatem. Vystudoval gymnázium ve Freinbergu, později studoval teologii na Univerzitě Innsbruck. V roce 1861 vstoupil do benediktinského kláštera v Lambachu. 28. července 1867 byl vysvěcen na kněze. Pobýval krátce v klášterech Beuron a Solesmes. Roku 1869 byl jmenován katechetou a roku 1872 se stal kooperátorem a rentmeisterem kláštera v Lambachu. Byl též administrátorem kláštera. Roku 1889 se stal převorem a od 11. června 1890 až do své smrti roku 1934, tredy po více než čtyřicet let, byl opatem kláštera v Lambachu. Od roku 1899 zastával funkci vrchního kurátora zemské hypoteční a komunální úvěrové banky. Zasloužil se o výstavbu lokálních železničních drah v Horních Rakousích. Od roku 1905 byl předsedou diecézní komise pro chrámovou hudbu. Zasedal v obecní radě v Lambachu. Byl mu udělen Řád Františka Josefa.\n\nZasedal jako poslanec Hornorakouského zemského sněmu. Zvolen sem byl v roce 1890 za kurii velkostatkářskou. Do sněmu se vrátil roku 1897, mandát tu obhájil roku 1902 a roku 1909. V letech 1890–1895, 1897–1902 a 1902–1908 byl kromě toho náhradníkem zemského výboru. Poslancem byl až do roku 1915. Na sněmu trvale zastupoval Křesťansko-sociální stranu.\n\nByl i poslancem Říšské rady (celostátního parlamentu Předlitavska), kam usedl ve volbách roku 1891 za kurii velkostatkářskou v Horních Rakousích. Mandát zde obhájil ve volbách roku 1897 a volbách roku 1901. Uspěl i ve volbách roku 1907, konaných poprvé podle všeobecného a rovného volebního práva. Byl zvolen za okrsek Horní Rakousy 21. Ve volebním období 1891–1897 se uvádí jako Cölestin Baumgartner, konzistorní rada a opat, bytem Lambach.\n\nV roce 1891 se na Říšské radě uvádí jako člen konzervativního Hohenwartova klubu. Po volbách roku 1897 je řazen mezi konzervativní statkáře. Po volbách roku 1901 se uvádí jako konzervativec, několik týdnů po volbách je potom zmiňován coby člen Klubu středu, který primárně utvořila Katolická lidová strana. Po volbách roku 1907 usedl do klubu Křesťansko-sociální sjednocení (Křesťansko-sociální strana).\n\nV roce 1929 byl Baumgartner fakticky zbaven vedení kláštera a místo něj těmito pravomocemi pověřen coby koadjutor Jakob Reimer. Šlo o výsledek vizitace, která zjistila rozsáhlé zadlužení kláštera. Podle jiného zdroje byl opatem-koadjutorem od roku 1929 Lambert Zauner.\n\nBaumgartner zemřel v dubnu 1934 ve věku 90 let.\n"}
{"id": "1153525", "url": "https://cs.wikipedia.org/wiki?curid=1153525", "title": "Karaburun", "text": "Karaburun\n\nKaraburun (znamená \"černý nos\" nebo \"černý mys\") může být:\n\n\n"}
{"id": "1153529", "url": "https://cs.wikipedia.org/wiki?curid=1153529", "title": "Sociální hnutí", "text": "Sociální hnutí\n\nSociální hnutí je sítí neformálních interakcí mezi větším počtem individuí, skupin nebo organizací angažovaných v politických nebo kulturních konfliktech na\nzákladě sdílené kolektivní identity s cílem rozšířit občanské svobody. Obecným cílem teorie sociálních hnutí je snaha o vysvětlení důvodů, proč dochází ke kolektivní akci, tedy k mobilizaci a protestu\nobčanů. Teoretici zabývající se sociálními hnutími se snaží přijít na to, proč v některých zemích k mobilizaci občanů dochází a v jiných ne, zda je příčinou např. nastavení politických\nsystémů nebo schopnost vůdců mobilizovat občany.\n\nHobbes, Rousseau a Marx se jako jedni z prvních pokouší objasnit tajemství jednání kolektivních aktérů. Avšak počátky „moderních“ dějin teorie kolektivního jednání se pojí s analytikem davu Gustavem Le Bonem. Francouzský sociolog ve svých výzkumech čerpá z revolučních časů Francie a dochází k závěrům, že aristokracie, která do potenciálně destruktivního chování vnášela racionalitu, odchází a nastává čas davu, ve kterém jsou individuální chování, morální soudy a prožívání ovládány sugescí, která často vzniká působením vůdcovské osobnosti.\nPo 1. světové válce, kdy se studium sociálních hnutí přesouvá do USA, z myšlenek Le Bona a pod vlivem Tarda vychází představitel Chicagské školy Robert Park, který stojí na počátku teorie, kterou dnes známe po názvem \"teorie kolektivního chování\" a pokládá tak základy racionálnímu pojetí kolektivního chování (iracionálním je Le Bonovo pojetí zmíněné výše). Na počátku 20. Století na něj navazuje Blumer, který se věnuje problému kolektivní identity v práci Outline of Collective behavior. Od většiny ostatních předchůdců (zejména těch evropských), kteří připisovali kolektivnímu chování davový a iracionální charakter, vnesl do teorie nový prvek – tvořivost. Tvořivost byla základem Blumerova interakcionizmu, který naznačuje racionální přizpůsobení lidí proměnám jejich prostředí. Mezi další významné sociology sociálních hnutí patří Smelser, chápající kolektivní chování jako neinstitucionalizované v důsledku nestrukturované situace. Jako jeho nejdůležitější formy uvádí paniku, mánii, výbuch nepřátelství, normativně orientované hnutí a hodnotově orientované hnutí. Aby určil, které příčiny rozhodují o té či oné formě kolektivního chování, konstruuje model \"přidané hodnoty\" (\"value-added\" model). Teorie Blumera a Smelsera se pak vzájemně doplnily a vytvořily tak ucelenou teorii kolektivního chování. Teorie je vybudována na předpokladu, že chování člověka, který je součástí spontánně se tvořící skupiny, se liší od jeho chování individuálního.\nPo 2. Světové válce vzniká teorie masové společnosti inspirující se v díle iracionalistů, zejména Le Bona a Ortegy y Gasseta, která ve velkém reaguje na zkušenosti s autoritativními a totalitními režimy. Od 50. Let probíhají v USA hnutí za občanská práva a v západní Evropě bylo možno vídat pochody organizované mírovým hnutím. Velice šokující však bylo hnutí 60. let, kde jako sociální aktéři působili studenti a profesoři. Problémem bylo, že dominující sociologické školy neuměly na fenomén sociálních hnutí odpovědět, protože studenty a učitele nebylo možné považovat za iracionálního společenského aktéra (vyhýbali se elitářství, nechtěli převzít politickou moc). Studentské hnutí uvedlo do pohybu hnutí starší (př. feministické, environmentální) a také dalo vzniknout novým hnutím (př. hnutí za práva homosexuálů). Na události této doby reaguje sociologie nejen změnou principů vysvětlujících kolektivní jednání, ale také terminologickými inovacemi, kdy do jejích textů začíná pronikat termín \"sociální hnutí\", který se objevoval vedle již zavedeného označení \"kolektivní chování\", aniž by byl řádně vysvětlen vztah obou významů. Velmi brzy se termín \"sociální hnutí\" stal označením tak rozmanitých forem jednání kolektivit, že dnes lze jen stěží odpovědět na otázku, co se pod tímto názvem vlastně skrývá, a tak tím je dnes označován téměř každý stabilnější komplex jednání menší nebo větší skupiny lidí.\n\nRozlišujeme tři typy:\n\nTento model přináší hierarchii podmínek, za nichž dochází ke kolektivnímu chování. Od podmínek méně specifikujících projevy kolektivního chování tak lze dojít až k podmínkám určujícím konkrétní formy chování kolektivit. Úrovně podmínek následují v tomto pořadí:\n"}
{"id": "1153532", "url": "https://cs.wikipedia.org/wiki?curid=1153532", "title": "Eugen Ruffínyi", "text": "Eugen Ruffínyi\n\nEugen Ruffínyi (1. března 1846, Dobšiná – 13. ledna 1924, tamtéž) byl slovenský báňský inženýr, jeskyňář, objevitel Dobšinské ledové jeskyně.\n\nRodina Ruffinyů pocházela z Itálie, do Dobšiné se přistěhovali jako báňští odborníci. Eugenův otec Pavol byl báňský inženýr a důlní měřič.\nEugen jako dítě chodil do základní školy nejdříve v Dobšiné, střední školu navštěvoval v Rožňavě a v Kežmarku, později v Košicích. Ve studiích pokračoval v Banské Štiavnici, kde v roce 1869 získal titul důlního inženýra. Po studiích se vrátil do Dobšiné a zde se ve funkci důlního měřiče stal báňským a hutním inspektorem. \n\nUž jako dítě se zajímal o místní pověsti o neprobádaných místech v podzemí. Na letních prázdninách roku 1869 se Eugen s přítelem poručíkem Gustávem Langem vydal k propasti blízko Dobšiné. Ruffínyi hodil kámen do úzkého otvoru, kde bylo slyšet jak se kámen kutálí a naráží na jiné kameny a po celou dobu se zdola ozýval podivný dutý zvuk. Po chvíli ticha Gustáv Lang vystřelil ze své lovecké pušky dolů do úzké štěrbiny a zdola se ozvala několikanásobná dutá ozvěna výstřelu. Po těchto pokusech Eugen Ruffinyi dospěl k závěru, že vnitřek vrchu Duča v sobě ukrývá jeskyni. Oba se dohodli, že se sem později vrátí a pokusí se prostory prozkoumat.\n\n15. června 1870 začali spolu s A. Megem průzkumem jeskyně. Ruffinyi jištěn svým přáteli na konopném laně vstoupil do podzemí jako první. Veřejnosti byla jeskyně zpřístupněna již rok po objevení a v roce 1887 byla jako první jeskyně v Evropě elektricky osvětlena.\n\nNa počest Eugena Ruffínyiho byla pojmenována základní škola v Dobšiné. \n\n"}
{"id": "1153535", "url": "https://cs.wikipedia.org/wiki?curid=1153535", "title": "Christoph Sigmund Hayden", "text": "Christoph Sigmund Hayden\n\nChristoph Sigmund Hayden, též Sigmund Christoph Hayden zu Dorff (12. ledna 1853 Schlierbach – 28. prosince 1926 Kirchdorf an der Krems), byl rakouský šlechtic a politik německé národnosti z Horních Rakous, na přelomu 19. a 20. století poslanec Říšské rady.\n\nPocházel z šlechtického rodu. Jeho otec Eduard Hayden (1815–1895) byl také aktivním politikem. Christoph Sigmund byl jeho jediným synem. Po otcově smrti převzal roku 1896 správu fideikomisního statku.\n\nChristoph Sigmund vystudoval reálnou školu v Innsbrucku. Byl aktivním vojákem. Odsloužil si jeden rok jako dobrovolník a roku 1873 se zapsal na desetiletou vojenskou službu. V roce 1883 se stal nadporučíkem. Z armády odešel roku 1885.\n\nZasedal jako poslanec Hornorakouského zemského sněmu. Zvolen sem byl v roce 1897. Poslancem byl do roku 1902. Na sněmu zastupoval katolické konzervativce.\n\nByl i poslancem Říšské rady (celostátního parlamentu Předlitavska), kam usedl v doplňovacích volbách roku 1895 za kurii velkostatkářskou v Horních Rakousích. Nastoupil 7. června 1895 místo svého otce Eduarda Haydena. Mandát zde obhájil ve volbách roku 1897 a volbách roku 1901. Ve volebním období 1891–1897 se uvádí jako svobodný pán Christoph Sigmund von Hayden, statkář, bytem Dorff.\n\nPo nástupu na Říšskou radu byl roku 1895 přijat za člena konzervativního Hohenwartova klubu. Po volbách roku 1897 je řazen mezi konzervativní statkáře. Po volbách roku 1901 se uvádí jako konzervativec, několik týdnů po volbách je potom zmiňován coby člen Klubu středu, který primárně utvořila Katolická lidová strana.\n"}
{"id": "1153536", "url": "https://cs.wikipedia.org/wiki?curid=1153536", "title": "Giulio Cesare Arresti", "text": "Giulio Cesare Arresti\n\nGiulio Cesare Arresti (26. února 1619 Bologna – 17. července 1701 tamtéž) byl italský varhaník a hudební skladatel.\n\nArresti se narodil 26. února 1619 v Bologni a nikdy toto město neopustil. Od roku 1649 do roku 1699 byl varhaníkem v bazilice sv. Petra. Kromě toho působil jako kapelník v několika dalších kostelech Bologne (S. Salvatore a S. Domenico). Založil hudební akademii (\"Accademia Filarmonica\") a v roce 1701 jí předsedal. V roce 1659 publikoval článek \"Dialogo fatto tra un maestro ed un discepolo desideroso d’approfittare nel contrappunto\", ve kterém ostře napadl tehdejšího kapelníka baziliky sv. Petra Maurizia Cazzati. Spor mezi těmito muži trval až do Cazzatiho odchodu z Bologne v roce 1671.\n\nByl významným skladatelem církevní hudby, mší, žalmů, oratorií a skladeb pro varhany. Byl prvním skladatelem, který ve své komorní hudbě použil dnešní violoncello.\n\nJeho syn Floriano Arresti (1667-1717) se stal rovněž hudebním skladatelem. Byl žákem Bernarda Pasquiniho a působil převážně v Římě.\n\n\nOratoria\n\n"}
{"id": "1153539", "url": "https://cs.wikipedia.org/wiki?curid=1153539", "title": "Autonomní oblast", "text": "Autonomní oblast\n\nAutonomní oblast je autonomní část státu, která je určena na úrovni oblasti jakožto správního celku. V roce 2015 existuje pouze Židovská autonomní oblast v Rusku. Ve 20. století existovaly autonomní oblasti v Sovětském svazu a v 90. letech v Chorvatsku a Bosně a Hercegovině na územích kontrolovaných Srby.\n\n\nV Itálii je správním celkem na nejvyšší úrovni region (), z nichž pět má status autonomního regionu ( nebo ). Tyto regiony jsou někdy v češtině označovány jako oblasti resp. autonomní oblasti.\n\nV Číně je správním celkem na nejvyšší úrovni provincie () a na stejné úrovni je také pět autonomních regionů (). Tyto regiony jsou v češtině (a také např. v srbštině) označovány jako autonomní oblasti.\n\nV Srbsku je správním celkem na nejvyšší úrovni okruh (), kromě těchto jednotek, kterými je pokryto celé území Srbska existují však ještě autonomní provincie (), které mají vyšší úroveň, ale nepokrývají celé území Srbska. Tyto provincie (Vojvodina a Kosovo a Metohije) jsou v češtině označovány jako autonomní oblasti.\n\n"}
{"id": "1153540", "url": "https://cs.wikipedia.org/wiki?curid=1153540", "title": "Galerie Franta", "text": "Galerie Franta\n\nGalerie Franta je galerie v Třebíči, je zřizována Městským kulturním střediskem Třebíč a sdružuje dílo třebíčského rodáka Františka Mertla. Galerie je umístěna v tzv. Národním domě na Karlově náměstí v Třebíči. František Mertl daroval 34 svých děl právě městu Třebíč, odhadní cena děl je přibližně 15 milionů korun, 7. května 2014 proběhlo podepsání darovací smlouvy s podmínkou toho, že díla budou vystavena veřejnosti.\n\nVe stálé expozici je vystaveno 34 děl Františka Mertla. Součástí expozice je i promítání filmu \"Návrat Franty na Vysočinu\". V expozici je uvedena i 215 cm vysoká bronzová plastika s názvem Osmý den, ta byla městu zapůjčena na dva roky, město se posléze domluvilo na odkoupení plastiky za 40 tisíc Eur.\n\n"}
{"id": "1153542", "url": "https://cs.wikipedia.org/wiki?curid=1153542", "title": "Milan Benian", "text": "Milan Benian\n\nMilan Benian (Kamzík; * 29. září 1970, Československo) je český horolezec a bývalý reprezentant v závodním lezení. Leze od roku 1990 a již v roce 1993 se účastnil svých prvních dvou závodů Světového poháru ve sportovním lezení. Je prvním českým lezcem, který získal medaili na Mistrovství světa ve sportovním lezení, v roce 1995 stříbrnou v lezení na rychlost, prvním českým Vicemistrem celkově i v této disciplíně. Závodil převážně v disciplíně lezení na obtížnost, kde skončil dvakrát na 12. místě na závodech světového poháru v roce 1997. Vítězství si odnesl také z českého poháru \"(neupřesněno)\". V Boulderingu zvítězil dvakrát v letech 1997 a 1998 na českých závodech Mejcup konaných jednoročně v Brně.\n\n\n\n\n\n\n\n"}
{"id": "1153547", "url": "https://cs.wikipedia.org/wiki?curid=1153547", "title": "Mathias Rammer", "text": "Mathias Rammer\n\nMathias Rammer, též Matthias Rammer (24. března 1830 Ried in der Riedmark – 7. března 1908 Heid bei Mauthausen), byl rakouský politik německé národnosti z Horních Rakous, na konci 19. století poslanec Říšské rady.\n\nByl statkářem v Albernu. Byl ženatý, měl šest dětí.\n\nZasedal jako poslanec Hornorakouského zemského sněmu. Zvolen sem byl v roce 1878 za kurii venkovských obcí, obvod Perg. Mandát zde obhájil v roce 1884. Ve volbách roku 1890 uspěl za kurii venkovských obcí, obvod Grein. Mandát obhájil roku 1897. Poslancem byl do roku 1902. Na sněmu zastupoval katolické konzervativce. V letech 1884–1890 a 1890–1895 byl náhradníkem zemského výboru.\n\nByl i poslancem Říšské rady (celostátního parlamentu Předlitavska), kam usedl ve volbách roku 1891 za kurii venkovských obcí v Horních Rakousích, obvod Perg, Freistadt atd. Mandát zde obhájil ve volbách roku 1897. Ve volebním období 1891–1897 se uvádí jako Matthias Rammer, majitel hospodářství a starosta obce, bytem Albern.\n\nPo volbách roku 1891 se uvádí jako člen konzervativního Hohenwartova klubu. V listopadu 1895 odešel na Říšské radě z Hohewartova klubu do nové poslanecké frakce Katolické lidové strany. I po volbách roku 1897 je řazen mezi kandidáty Katolické lidové strany.\n\nZemřel v březnu 1908.\n"}
{"id": "1153552", "url": "https://cs.wikipedia.org/wiki?curid=1153552", "title": "Rade Šerbedžija", "text": "Rade Šerbedžija\n\nRade Šerbedžija (* 27. červenec 1946, Bunić) je chorvatský herec srbské národnosti, který se proslavil rolemi v anglickojazyčných produkcích, zejména ve filmech \"Harry Potter a Relikvie smrti - část 1\" (\"Harry Potter and the Deathly Hallows: Part 1\"), \"\" (\"X-Men: First Class\"), \"Batman začíná\" (\"Batman Begins\") a \"\". Vystudoval drama na Univerzitě v Záhřebu. Roku 1992, během jugoslávské války, emigroval do Spojených států, žije v Londýně. Největší uznání kritiků získal za roli v makedonském snímku \"Před deštěm\" (\"Pred Dozhdot\") z roku 1994, z níž byl oceněn na filmovém festivalu v Benátkách.\n"}
{"id": "1153563", "url": "https://cs.wikipedia.org/wiki?curid=1153563", "title": "Georg von Peuerbach", "text": "Georg von Peuerbach\n\nGeorg von Peuerbach (30. květen 1423, Peuerbach – 8. duben 1461, Vídeň) byl rakouský matematik a astronom.\n\nVystudoval filozofii a svobodná umění na Vídeňské univerzitě. Od roku 1458 zde přednášel matematiku.\n\nVydal tabulky s výpočty zatmění Slunce a Měsíce pod názvem \"Theoricae Novae Planetarum\". Syntetizoval přitom učení o planetárních sférách (Eudoxovo a Aristotelovo) a Ptolemaiovou soustavou epicyklů a deferentů, jak je formuloval ve své slavné práci \"Almagest\". V této podobě a s Peuerbachovým komentářem se s Ptolemaiovým systémem seznamoval nejen Mikuláš Koperník, ale ještě Galileo Galilei a Johannes Keppler. Peuerbach tvrdil, že každá planetární sféra je tvořena dvěma kulovými plochami, které vymezují největší a nejmenší vzdálenost planety od Slunce. Planeta se pohybuje mezi nimi, což způsobuje proměnnou jasnost planet.\n\n"}
{"id": "1153569", "url": "https://cs.wikipedia.org/wiki?curid=1153569", "title": "Johann Wimhölzel", "text": "Johann Wimhölzel\n\nJohann Evangelist Wimhölzel (20. října 1833 Pischelsdorf am Engelbach-Stempfen – 15. srpna 1900 Linec) byl rakouský podnikatel a politik německé národnosti z Horních Rakous, na konci 19. století poslanec Říšské rady a starosta Lince.\n\nVystudoval normální školu v Salzburgu. Byl kupcem v Linci. Od roku 1862 měl vlastní obchod na Schmidtorstraße. Od roku 1871 byl členem hornorakouské obchodní a živnostenské komory a od roku 1878 do své smrti roku 1900 působil jako její prezident. Byl členem správního výboru obchodní akademie v Linci. Zasedal v předsednictvu městské spořitelny. Vykonával funkci protektora hornorakouského živnostenského spolku. Působil coby přísedící obchodního soudu a cenzor linecké pobočky Rakousko-uherské banky. Byl členem zemské školní rady.\n\nOd roku 1873 do roku 1897 byl členem obecní rady v Linci a od dubna 1885 do května 1894 působil jako starosta Lince.\n\nZasedal jako poslanec Hornorakouského zemského sněmu. Zvolen sem byl v roce 1878 za kurii obchodních a živnostenských komor. Mandát zde obhájil v roce 1884 a 1890. Na sněmu opět zasedal od roku 1897 a poslancem byl do své smrti roku 1900. Na sněmu zastupoval liberály.\n\nByl i poslancem Říšské rady (celostátního parlamentu Předlitavska), kam usedl v doplňovacích volbách roku 1894 za kurii obchodních a živnostenských komor v Horních Rakousích, obvod Linec. Nastoupil 22. února 1894 místo Wilhelma Schaupa. Mandát zde obhájil v řádných volbách roku 1897. Poslancem byl až do své smrti roku 1900. Ve volebním období 1891–1897 se uvádí jako Johann Wimhölzel, prezident obchodní a živnostenské komory v Linci, bytem Linec.\n\nPo vstupu na Říšskou radu roku 1894 byl přijat za člena klubu Sjednocené německé levice, do kterého se spojilo několik ústavověrných (liberálně a centralisticky orientovaných) proudů. Po volbách roku 1897 je řazen mezi kandidáty Německé pokrokové strany, popřípadě jako umírněný liberál. Byl členem staroliberálně orientovaného poslaneckého klubu Freie Deutsche Vereinigung.\n\nByl mu udělen Řád železné koruny a Řád Františka Josefa. Zemřel v srpnu 1900.\n"}
{"id": "1153572", "url": "https://cs.wikipedia.org/wiki?curid=1153572", "title": "Bohuslav ze Švamberka", "text": "Bohuslav ze Švamberka\n\nBohuslav ze Švamberka († 1425) byl za panování krále Václava IV. nejvyšší komoří a nejvyšší sudí. Bojoval proti husitům v mnoha bitvách např. u Nekmíře nebo u Sudoměře, ale později se přidal na stranu husitů, a po smrti Jana Žižky se stal jedním z vůdců povstání. Zemřel v roce 1425 na následky zranění obličeje utrpěného při obléhání Retzu. Jeho ostatky pak byly přeneseny do Moravského Krumlova.\n\nBohuslav ze Švamberka měl bratry Hynka Krušinu a Jana. Jejich otec, taktéž Bohuslav ze Švamberka, zemřel okolo roku 1401.\n"}
{"id": "1153573", "url": "https://cs.wikipedia.org/wiki?curid=1153573", "title": "Nikolaus Joseph von Jacquin", "text": "Nikolaus Joseph von Jacquin\n\nNikolaus Joseph von Jacquin [\"žakén\"] (16. únor 1727, Leiden - 26. říjen 1817, Vídeň) byl francouzsko-rakouský botanik, narozený v Nizozemí. Jeho botanická zkratka je \"Jacq\".\n\nNarodil se v nizozemském Leidenu ve francouzské katolické rodině a navštěvoval katolické vzdělávací instituce, jako byla jezuitská kolej v Antverpách a katolická univerzita v Lovani. Vystudoval též lékařství a botaniku na univerzitě v Leidenu, kde ho vedl Adriaan van Royen, zastánce Linnéovy nomenklatury. S Linném si později Jacquin hojně dopisoval a užíval jeho binomický systém ve svých knihách. V letech 1750–1752 studoval medicínu též na pařížské Sorbonně, kde se setkával s botanikem Jussieuem, ale nakonec přešel (na doporučení přítele a osobního lékaře císařovny Marie Terezie Gerarda van Swietena) na univerzitu vídeňskou. \n\nZde dostal jedinečnou nabídku – zúčastnit se čtyřleté botanické expedice do Karibiku, která měla doplnit sbírky rostlin v zahradě císařského zámku Schönbrunnu. Expedice vyplula roku 1755. Sbírala květenu na Martiniku, v Grenadě, na Arubě, ve Venezuele, v Kolumbii, na Haiti, Jamajce i na Kubě. Do Vídně se vrátila roku 1759 a Jacquinovi zajistila proslulost. Ač měl nabídku profesorského místa z Innsbrucku a Petrohradu, nakonec roku 1763 přijal profesuru chemie a hutnictví na Báňské a hornické akademii ve slovenské Banské Štiavnici. Na Slovensku působil šest let. Poté se vrátil do Vídně, kde se stal profesorem chemie a botaniky na Vídeňské univerzitě a také ředitelem císařské zahrady v Schrönbrunnu. Zde byl také povýšen do šlechtického stavu a jeho syn Joseph Franz von Jacquin (1766-1839) vystudoval také lékařství a chemii a převzal po otci správu schönbrunnské zahrady.\n\nJeho klíčovými spisy jsou:\n\nDalší spisy: \n\nPopsal přes 3000 nových druhů rostlin, například \"Androsace sempervivoides\", \"Anthemis austriaca\", \"Astragalus austriacus\", \"Bryonia dioica\", \"Campanula alpina\", C\"ampanula carpatica\", \"Doronicum austriacum\", \"Hieracium villosum\", \"Loranthus europaeus\", \"Meum athamanticum\", \"Orchis palustris\", \"Polygala major\", \"Potentilla clusiana\", \"Rhamnus saxatilis\", \"Scopolia carniolica\", \"Scorzonera parviflora\", \"Viola alpina\", \"Zinnia elegans\" aj.\n\n"}
{"id": "1153576", "url": "https://cs.wikipedia.org/wiki?curid=1153576", "title": "Henrietta Amálie Anhaltsko-Desavská (1720–1793)", "text": "Henrietta Amálie Anhaltsko-Desavská (1720–1793)\n\nHenrietta Amálie Anhaltsko-Desavská (7. prosince 1720, Dessau – 5. prosince 1793, tamtéž) byla princezna askánská, pátá a nejmladší dcera Leopolda I. Anhaltsko-Desavského a jeho neurozené manželky, dcery lékárníka, Anny Louisy Föhsové.\n\nV roce 1741 porodila jednadvacetiletá princezna Henrietta Amálie syna. Za jeho otce se pak odmítla provdat a byla vyhoštěna z Dessau. Následně ji rodiče vyškrtli jako možnou nástupnici a odebrali jí veškeré tituly. Sám její otec Leopold ale zplodil dvě nemanželské děti. Dalších jedenáct roků proto žila jako jeptiška v Herfordu, kde se setkala i se svojí tetou Johanou Šarlotou, která zde byla abatyší. Leopold se snažil najít pro svoji dceru možného manžela, všechny plány ale selhaly. Mezitím, po jedenácti letech, Henrietta Amálie žila s baronem Rackmannem. Ten byl o patnáct let mladší než ona a díky jejímu vlivu získal titul říšský hrabě.\n\nHenriettin syn mezitím žil v rodině bankéře a jeho matka jej pravidelně navštěvovala. I díky pomoci synova \"adoptivního otce\" získala Henrietta Amálie velký dům v Bockenheimu, později pojmenovaný \"Villa Passavant\". Ten byl pak přestavěn na školu a v současnosti se zde nachází nemocnice.\n\nRoku 1753 pak princezna získala další majetek, a to dům spolu s oranžérií. Byla schopnou ekonomkou i obchodnicí a proto z menšího domu udělala prakticky soběstačný statek. Pěstovala zde například pomeranče, chřest a jiné druhy zeleniny i ovoce. Mimo jiné se zde choval i bourec morušový, ze kterého se vyrábí hedvábí. O několik let později získala panství v Kreuznachu a založila zde malý zámek v klasicistním stylu, na kterém bychom dnes našli muzeum. Stavba zámku trvala do roku 1775.\n\nHenriettě Amálii se povedlo vytvořit menší panství a sama byla prozíravá a schopná. Ona sama byla pětkrát bohatší než jiní zemědělci či baroni v regionu a k dosáhnutí takového majetku nevyužívala svoji rodinu. Byla známá i díky tomu, že finančně podporovala umění. V roce 1771 rozšířila svůj venkovský dům na hrad. Jen v prvním patře hradu bylo vystaveno přibližně 700 uměleckých děl. V té době jí bylo pouhých třicet jedna let, když její syn zemřel.\n\nRoku 1790 získala dům ve Frankfurtu nad Mohanem. O dva roky později se ale francouzská vojska přesunula právě do Frankfurtu a Henrietta Amálie byla nucena utéct do rodného Dessau. Zde se přestěhovala do menšího panství zvaného \"Palais Dietrich\", které bylo pojmenováno po jejím bratru Dětřichovi Anhaltsko-Desavském, ten zemřel roku 1769.\n\nHenriette Amálie zemřela o rok později, dva dny před jejími sedmdesátými třetími narozeninami. Byla pohřbena v Dessau, aniž by se jejího pohřbu zúčastnil některý z jejích příbuzných.\n"}
{"id": "1153580", "url": "https://cs.wikipedia.org/wiki?curid=1153580", "title": "Petr Soukup (básník)", "text": "Petr Soukup (básník)\n\nPetr Soukup (* 5.3.1987) je hudební a reklamní textař a básník, jehož tvorba je populární na sociálních sítích.\n\nMaturoval na SOU elektrotechnickém v Plzni a vystudoval režijní školu SČDO v Brandýse nad Labem. Od roku 2008 žije v Praze. Je autorem řady hudebních textů (Lucie Bílá, Monika Bagárová, Eva Burešová, Memphis, Varhan Orchestrovič Bauer, Calm Season, Roman Dragoun, Viktor Dyk, Slávek Janda), významná je jeho práce pro hudební skupinu Abraxas, v níž působil nejen jako textař, ale také jako manažer a jako producent (alba \"Klid\" a \"Tribute Abraxas\").\n\nJe autorem krátkých básnických útvarů. První básnickou sbírku \"Darebák\" vydal již v roce 2007 v plzeňském literárním klubu ASON. V září 2013 u nakladatelství Čas vyšla jeho druhá sbírka básní \"2/3 chlapa\". Objevily se v ní také doprovodné ilustrace grafika Aleše Čumy, s nímž Soukup o dva roky později rozvinul spolupráci knihou kresleného humoru založeného na slovních hříčkách \"Skecy\". Na konci roku 2016 vydal sbírku básní a stíracích glos s názvem \"Vyšší plevel\". Ke svým 30. narozeninám vydává v roce 2017 sbírku \"Milovat šohaiku\", která vychází zároveň v japonštině a jedná se o limitovanou edici jen několika kusů. Přeložila Yukiko Tokuda a ilustrovala Zuzana Osako. V roce 2018 vyšla sbírka Erekce srdce, která reagovala na rostoucí popularitu textů Petra Soukupa na sociálních sítích. O rok později vyšlo pokračování Inspekce srdce. Petr Soukup vystupuje se svým stand-up poetry po celé České republice. Diváci ho mohou také vidět na Barování v Malostranské besedě. Zabývá se reklamními slogany a názvy různých projektů.\n\n2/3 chlapa\n\n\"Mám dům co hezky stojí\"\n\n\"Svůj strom co krásně roste\"\n\n\"99 dcer\"\n\n\"A jdu to zkusit po sté\"\n\n\nTexty na hudební alba:\n\nHudební produkce:\n\n"}
{"id": "1153582", "url": "https://cs.wikipedia.org/wiki?curid=1153582", "title": "Josef Jan Evangelista Hais", "text": "Josef Jan Evangelista Hais\n\nJosef Jan Evangelista Hais (9. února 1829, Budětice u Sušice – 27. října 1892, Chrast u Chrudimi) byl český katolický kněz a od roku 1875 také 18. biskup královéhradecký. Ve vedení diecéze zastával konzervativnější a prohabsburský směr. U široké veřejnosti byl oblíbený díky své podpoře charitativních a církevně-uměleckých projektů.\n\nPo absolvování gymnázia a teologie v Českých Budějovicích byl dne 2. listopadu 1851 vysvěcen na kněze českobudějovickým biskupem Janem Valeriánem Jirsíkem. Poté sloužil jako kaplan v Blovicích. Začátkem ledna 1857 odjel do Vídně, kde později – cca po půlročním studiu, úspěšně složil doktorát z teologie. Od října 1857 začal působit jako pedagog v českobudějovickém bohosloveckém semináři. Dne 19. dubna 1871, tedy po více jak třinácti letech, se stal rektorem této instituce. Sídelním kanovníkem kapituly v Českých Budějovicích byl jmenován v září roku 1873.\n\nDo úřadu 18. biskupa královéhradeckého ho jmenoval František Josef I. dne 27. května 1875. Po následném souhlasu papeže Pia IX. s tímto rozhodnutím byl dne 25. července 1875 vysvěcen v Českých Budějovicích na biskupa. Po slavnostní intronizaci, která proběhla 8. srpna 1875 v Hradci Králové, se plně ujal svého úřadu.\n\nJiž na počátku svého působení na biskupství v Hradci Králové měl zájem vybudovat speciální vzdělávací ústav pro hluchoněmé, který v královéhradecké diecézi doposud chyběl. Podařilo se mu ho zřídit až v roce 1881, když koupil a dva domy naproti tehdejšímu kněžskému semináři (v současnosti se zde sbíhají ulice Zieglerova a Dlouhá). Ty nechal zbrourat a místo nich nařídil vystavět novou budovu s neorenesanční fasádou (na kterou přispěl 100 tis. zlatými). Ústav pro hluchoněmé, nazývaný Rudolfinum, zde vydržel až do začátku 20. století. Poté byl přestěhován do větších a modernějších prostor.\n\nV Chrasti zřídil dětskou opatrovnu a zabezpečil ji 12 tis. zlatými.\n\nJosef Jan E. Hais byl na postě královéhradeckého biskupa prvním Čechem. Také proto zavedl několik opatření, která měla za úkol snížit diskriminaci českých katolíků v diecézi a zavést spravedlivé zacházení vůči oběma národům, které tehdy žily na území diecéze (Češi a Němci). První z nich nařizovalo biskupské konzistoři (administrativnímu odboru), aby opustila vyřizování korespondence výhradně v němčině. V praxi to tedy znamenalo, že na jednotlivé písemnosti se muselo odpovídat ve stejné řeči, v jaké byly podány. Další opatření mělo za úkol alespoň částečně vyrovnat postavení českých duchovních vůči těm německým v diecézi tím, že pro ně biskup Hais zavedl exercicie v českém jazyce. V neposlední řadě měl v záměru pomoci české katolické menšině, která žila v tehdy převážně německém městě Trutnově. Chtěl jim zde postavit kostel, kde by se mohly sloužit bohoslužby v češtině. Avšak díky velkému odporu německých nacionalistů se mu nepodařil tento záměr realizovat.\nZa biskupa Haise se také hodně rekonstruovaly sakrální stavby – např. rekonstrukce kláštera na Hoře Matky Boží v Králíkách po požáru z roku 1846 (obnovil zde i každoroční poutě, kterých se účastnilo až 20 tis. lidí), obnova a dostavba kostela v Podlažicích, rozšíření rezidence biskupství v Hradci Králové, renovace v zámku v Chrasti atd.\n\nBiskup také nakupoval a restauroval pro diecézi různé umělecké předměty.\n\nPři oslavě dokončení rekonstrukce zámecké kaple v Chrasti prohlásil, že to je jeho poslední počin, který pro královéhradeckou diecézi udělal, protože brzy očekává svoji smrt. Tři dny poté, dne 27. října 1892, opravdu zemřel na následky mozkové mrtvice.\n\n\n"}
{"id": "1153583", "url": "https://cs.wikipedia.org/wiki?curid=1153583", "title": "Průmyslová zóna Ostrava – Mošnov", "text": "Průmyslová zóna Ostrava – Mošnov\n\nPrůmyslová zóna Ostrava – Mošnov se nachází 25 km jižně od centra Ostravy a je jednou z pěti Strategických průmyslových zón v České republice. Je jedinečnou příležitostí pro investory, kteří do ní investují z důvodu její strategické pozice v rámci dopravní infrastruktury. Zvláště se upřednostňuje spolupráce s místními dodavateli. Lokalita je plně otevřena různým obchodním aktivitám, především technickému pokroku a exportu. Zvláštností je, že přímo v místě se nacházejí celní služby i Free zone. Vlastníkem pozemků je Statutární město Ostrava a rozloha je 200 ha, přičemž 164 ha je plocha určená k prodeji investorům. Zóna je podporovaná státem a akreditována agenturou CzechInvest. Celkem se v SPZ Ostrava – Mošnov proinvestovalo 5,36 mld. Kč a nabízí 2 198 pracovních míst (k 30. 6. 2015). Nedaleko této průmyslové zóny se nachází i Průmyslová zóna Ostrava – Hrabová.\n\nOd roku 1998 začala Česká republika využívat systém přímých zahraničních investic. Strategické průmyslová zóna Ostrava-Mošnov začala vznikat již v letech 1999 – 2000 v přímém sousedství u mezinárodního Letiště Leoše Janáčka Ostrava . Tato průmyslová zóna byla investičně připravována na základě poptávky společnosti Hyundai Motor Company. Ta měla v úmyslu vytvořit novou automobilku na území České republiky s výměrou plochy přes 200 ha a nejvýše 80 km od budovaného závodu Kia-Hynuday v Žilině. Hyundai byly předloženy tři návrhy na umístění (SPZ Ostrava-Mošnov, SPZ Nošovice, SPZ Holešov), ze kterých vyšel vítězně závod v Nošovicích .\nSpolečně se SPZ Ostrava-Mošnov byla vystavěna průmyslová zóna Ostrava-Hrabová a Vědeckotechnologický park Ostrava. Na financování staveb se podílely státní dotace a prostředky z Evropské unie z fondu PHARE .\n\nZóna se vyznačuje velmi dobrou dopravní dostupností s možností využití silniční, železniční a letecké dopravy.\nPřímé napojení na síť Českých drah, dálnici D48 a páteřní komunikaci České republiky dálnici D1, která vede z Prahy přes Brno až do Polska. Hraniční přechod do Polska se nachází zhruba 45 km od zóny .\nV bezprostřední blízkosti se nachází Letiště Leoše Janáčka Ostrava. Jako jediné v České republice je napojeno na železnici. Nová trať pojí letiště s hlavním železničním koridorem mezi Ostravou a Prahou nebo Brnem. Součástí stavby je zastřešený terminál, který s letištní odbavovací halou spojuje krytá chodba. Kolejového napojení mohou využívat jak cestující, kteří se tímto způsobem dostanou z vlaku na letiště suchou nohou, tak investoři v rozvojové lokalitě .\n\nBehr (Německo, automobilový průmysl)\n\nPřevládající činnost: výroba chladičů, chladírenských zařízení a klimatizace do automobilového průmyslu. Výroba pro automobily světových značek má téměř stoletou tradici. V České republice byly první závody zahájeny v Mnichově Hradišti, v roce 2007 přibyly podniky v Holešově a Mošnově. V současnosti má výrobní podniky v 36 zemích světa. Důvody umístění výroby do Ostravy byla blízkost jiných automobilových výrobců v okolí (KIA v Žilině), dostatek kvalifikované pracovní síly, ale i vize spolupráce s Technickou univerzitou v Ostravě .\n\nPlakor (Jižní Korea, automobilový průmysl)\nFirma Plakor poskytuje komplexní výrobu v oblasti automobilových plastů. Hlavními výrobky pro zákaznický odběr jsou nárazníky, spojlery, palubní desky a ostatní exteriérové a interiérové aplikace. Spolupracuje s automobilovými výrobnami KIA Motors a Hyundai Motor, proto jako dodavatel zaujímá strategickou polohu v průmyslové zóně Ostrava- Mošnov .\n\nHyundai Mobis (Jižní Korea, automobilový průmysl)\n\nPůvodní průmyslový podnik zaměřený na výrobu kontejnerů začal v roku 1977. V průběhu dvacátých let se přetransformoval na automobilový průmysl a v současnosti dodává výrobky světovým producentům automobilů - KIA Motors a Hyundai Motor. Hlavním zaměřením je výroba modulů a autosoučástek .\n\nCromodora Wheels (Itálie, automobilový průmysl)\n\nZávod se nachází v Mošnově od roku 2008 přičem hlavním výrobním artiklem jsou kola větších rozměrů a tzv. „flow-formed“ kola. Dnes dodává kola pro prestižní automobilové podniky jako je Audi, BMW, Porsche a pod. a také českou Škoda auto. V průmyslové zóně zaměstnává přibližně 300 pracovníků avšak plánuje rozšíření výroby a zásobování automobilových závodů i na Slovensko .\n\nFree Zone Ostrava (Česko, služby svobodného celního pásma)\n\nHlavní náplní firmy jsou komplexní celní služby, skladování v svobodném celním pásmu a možnost výroby v tomto prostoru. Obsluhuje obchod v multimediálním koridoru evropského významu Vídeň- Brno- Olomouc- Ostrava- Varšava. Jako jedna z prvních společností v Česku získala osvědčení Oprávněný hospodářský subjekt (AEO) .\n\nHb Reavis Group (Slovensko, developerská společnost)\n\nSpolečnost vznikla v roce 1993 v Bratislavě. Využívá integrovaný obchodní model zahrnující development, výstavbu, správu majetku a investiční managment. Aktuálně působí na klíčových trzích střední Evropy, Spojeného království a Turecka. Na kontě má desítky úspěšně realizovaných projektů jako například výstavbu obchodně-zábavných center (Aupark), kancelářských prostorů a logistických center .\n"}
{"id": "1153584", "url": "https://cs.wikipedia.org/wiki?curid=1153584", "title": "Schönburg-Hartensteinové", "text": "Schönburg-Hartensteinové\n\nSchönburg-Hartensteinové pocházejí z povodí Sály z jihu Saska-Anhaltska z rodu Schönburg, následně se usadili v saském Podkrušnohoří.\n\nRod Schönburg se rozdělil do několika linií. V roce 1700 získali titul říšských hrabat. V roce 1790 získal Otto Karl Friedrich Schönburg (1759–1800) knížecí titul. Vlastnil statky Glauchau, Hartensein, Lichtenstein, Stein a Waldenburg. V roce 1811 získal Heinrich Eduard Schönburg (1787–1872) inkolát v Čechách. Na základě tohoto práva koupil Černovice, Červenou Lhotu, Hojovice, Chválkov a na Moravě zakoupil Staré Brno, Královo Pole. V roce 1840 založil linii Schönburg-Hartenstein. Po jeho smrti převzal majetek Alexander kníže Schönburg-Hartenstein (1826–1896), který působil v diplomatických službách. Také jeho syn Johan kníže Schönburg-Hartenstein (1864–1937) působil v diplomatických službách.\n\n\n"}
{"id": "1153586", "url": "https://cs.wikipedia.org/wiki?curid=1153586", "title": "TJ Calex Zlaté Moravce", "text": "TJ Calex Zlaté Moravce\n\nTelovýchovná jednota Calex Zlaté Moravce byl slovenský fotbalový klub z okresního města Zlaté Moravce. Založen byl v roce 1920, pravidelnou činnost ovšem vykazoval až po roce 1928.\n\nV sezóně 2000/01 klub vyhrál západní skupinu třetí ligy a poprvé v historii postoupil do druhé nejvyšší soutěže. Historická sezóna ve druhé lize se pro klub později ukázala jako likvidační. Nejen, že bylo klubu odebráno dvanáct bodů za inzultaci rozhodčího v zápase s Topoľčany, ale i přes velké finanční potíže byl klub ke konci sezóny sloučen s městským rivalem FC ViOn Zlaté Moravce.\n\nSvé domácí zápasy hrál klub na stadionu TJ Calex\n\nZdroj: \n\n\nZdroj: \n\nPoznámky:\n\n"}
{"id": "1153588", "url": "https://cs.wikipedia.org/wiki?curid=1153588", "title": "Virna Lisiová", "text": "Virna Lisiová\n\nVirna Lisi (přechýleně Virna Lisiová), rodným jménem Virna Pieralisi (8. listopadu 1936, Ancona, Itálie – 18. prosince 2014, Řím, Itálie) byla italská filmová herečka.\n\nNarodila se 8. listopadu 1936 v Anconě, v kraji Marche ve střední Itálii. Po ukončení střední školy se rozhodovala mezi studiem práv na římské univerzitě, jak si přáli její rodiče a studiem klavírní hudby. Z právnické fakulty ale záhy odešla a odmítla i studium na konzervatoři, o kterém původně uvažovala. Hudební talent a láska k hudbě ji však přivedly do filmových ateliérů. Zařídil to rodinný přítel, zpěvák Giacomo Rondinella, který jí zprostředkoval vystupování v zábavných pořadech, kde mohla uplatnit své hudební vlohy. Seznámila se s prostředím filmových ateliérů a s lidmi, kteří jí pomohli v její další kariéře. První větší filmovou příležitost\njí nabídl režisér Francesco Maselli ve filmu \"Žena, o které se mluví\". S tímto filmem reprezentovala Itálii jako začínající mladá herečka na MFF v Karlových Varech v roce 1957, a film získal „Cenu mladých tvůrců“.\n\nPrudký vzesup kariéry nastal v 60. letech. Fotogenická tvář, odvaha a temperament ji předurčily pro role emancipovaných mladých žen. Jejími filmovými partnery byli slavní herci Alain Delon ve filmu \"Černý tulipán\" (1963), Marcello Mastroianni ve fimu \"Casanova 70\" (1965) nebo Vittorio Gassman ve filmu \"Panna pro knížete\" (1966). V historickém filmu z roku 1961 \"Romulus a Remus\" si s ní zahráli neherci, známí kulturisté Steve Reeves a Gordon Scott.\n\nStejně jako mnoho západoevropských herců, ani ona neodolala nabídkám z Hollywoodu, kde natočila několik úspěšných filmů. Zahrála si s předními americkými herci, ve filmu \"Jak zabít svou ženu\" (\"How to Murder Your Wife\") to byl Jack Lemmon (1965) a ve filmu \"S mojí ženou ne!\" (\"Not with My Wife, You Don't!\") byl jejím partnerem Tony Curtis (1966). V dobrodružném filmu \"Útok na Queen Mary\" (\"Assault on a Queen\") hrála po boku Franka Sinatry (1966). Sama ale v Hollywoodu příliš spokojená nebyla, především proto, že producenti se ji snažili přizpůsobit americkým vzorům, jaké představovaly Doris Dayová, Kim Novaková nebo Marilyn Monroeová a z temperamentní italské dívky se měla stát chladnou a vypočítavou platinovou kráskou. V roce 1969 natočila ještě s americkým režisérem Stanley Kramerem válečnou komedii \"Tajemství Santa Vittorie\" (\"The Secret of Santa Vittoria\"), kde byli jejími partnery herec Anthony Quinn a herečka Anna Magnani.\n\nVrátila se zpět do Itálie, kde ji čekala ještě řada zajímavých rolí. Pozvolna se přehrála do role elegantních nezávislých žen, s nimiž slavila úspěch v 70. letech. V 90. letech pak natočila řadu úspěšných televizních minisérií, seriálů a televizních filmů.\n\nNejvětší filmový úspěch ji čekal v roce 1994, kdy byla obsazena do role Kateřiny Medicejské ve filmu režiséra\nPatrice Chéreaua \"Královna Margot\". Za tuto roli získala filmovou cenu César pro nejlepší herečku ve vedlejší roli (1995). Naposledy se objevila ve filmu \"Milovník po italsku\" (\"Latin Lover\") italské režisérky Cristiny Comenciniové (2015).\n\nKromě filmu a televize účinkovala také v milánském divadle Teatro Piccolo. Zemřela na rakovinu, 18. prosince 2014 v Římě, ve věku 78 let.\n\nPřestože patřila mezi nejznámější italské i světové herečky, její život neprovázely skandály. V roce 1960 se provdala za italského architekta Franca Pesciho a manželství trvalo 53 let, do jeho smrti v roce 2013. Virna Lisiová zemřela pouhý rok po něm, v roce 2014. V manželství se jim narodil v roce 1962 syn Corrado Pesci. Kvůli péči o rodinu, chtěla přerušit filmovou kariéru, ale na žádost manžela to neudělala.\n\n\n\n\n\nArgentinská skupina Sumo, hrající alternativní rock, věnovala herečce svoji píseň s názvem \"TV Caliente (Virna Lisi)\". Píseň, kterou nazpíval zpěvák Luca Prodan je součástí alba \"Time fate love\" z roku 1981.\n\n"}
{"id": "1153602", "url": "https://cs.wikipedia.org/wiki?curid=1153602", "title": "Aventinum", "text": "Aventinum\n\nAventinum bylo české nakladatelství a vydavatelství, založené Otakarem Štorchem-Marienem, působící v letech 1919–1934; obnoveno bylo v období 1945–1949.\n\nNázev \"Aventinum připomínal\" českého renezančního tiskaře a typografa 16. století Jiřího Melantricha z Aventina. Současně odkazoval na pahorek Aventinum v Ŕímě, kde stávala od r. 37 př. n. l. první veřejná knihovna.\n\nNakladatelskou značku Aventina tvořilo písmeno \"A\". S časem se jeho forma měnila tak, jak ji vytvářeli přední výtvarníci té doby jako František Muzika, Josef Čapek, Josef Šíma nebo Jan Zrzavý a další. Pokud byl tentýž titul vydán znovu, mohl být vytištěn s odlišnou nakladatelskou značkou. Zatímco např. značka Jana Zrzavého vytváří dojem větví s lístečky, Josef Čapek navrhl písmeno \"A\" jako ostře řezaný trojúhelník.\n\nNakladatelství Aventinum založil tehdy dvaadvacetiletý student Otakar Štorch-Marien (1897-1974). Kapitál 100 000 Kč získal od svého otce. Nakladatelství působilo postupně na čtyřech pražských adresách, než se definitivně usídlilo v prestižním sídle v Purkyňově ulici.\n\nV letech 1919-1920 vydával Štorch-Marien nejprve literární čtrnáctideník \"Sladko je žíti\". Jako první aventinská kniha z roku 1919 je uváděna \"Dolfa\" (autor Jaroslav Maria - truchlohra o nevěstce o třech dějstvích).\n\nV knižní produkci se Otakar Štorch-Marien zpočátku zaměřoval na bibliofilské výtisky prací svých vrstevníků. V roce 1919 také v Aventinu vydal své verše \"Vzkázání mojí milé\"\n\nOd svého vzniku do roku 1925 vydalo nakladatelství Aventinum sto svazků. Od září 1925 začal vycházet časopis \"Rozpravy Aventina\" s podnázvem \"Měsíční list pro kulturu, umění, kritiku a zvláště literaturu\"; od září 1926 vycházely \"Rozpravy\" jako čtrnáctideník a od září 1928 jako týdeník.\n\nZa počátek vrcholného období nakladatelství Aventinum je možno považovat jeho přestěhování do pronajatého Zedwitzovského paláce v pražské Purkyňově ulici. Nakladatelství získalo vhodné prodejní a redakční prostory a v podkroví mohlo vybudovat reprezentační výstavní síň a čítárnu s prodejnou. Ta dostala název \"Aventinská mansarda\" a stala se významným pražským kulturním a výstavním centrem.\n\nV roce 1928 si Aventinum pronajalo část suterénu ve vedlejší budově (Purkyňova 2) a v roce 1930 v téže budově otevřelo reprezentativní \"Aventinské knihkupectví\".\n\nAktivity nakladatelství Aventinum byly rozsáhlé, od vydávání časopisů, přes základní činnost - vydávání knih, pořádání výstav moderního umění až po film a založení filmové společnosti.\n\nOtakar Štorch-Marien označuje umisťuje počátek obtíží k počátku sezóny 1931-1932. V září 1931 byl omezen rozsah i obsah \"Rozprav Aventina\". Vymizely karikatury a zmizel román na pokračování; cena jednoho výtisku ale byla snížena. Koncem září 1931 byla též uzavřena \"Aventinská mansarda\" a prostory byly využity pro účetní a upomínkovou činnost.\n\nHlavním věřitelem Aventina byla firma Oskar Stein, která obchodovala s papírem. Ta vyvolala v listopadu 1931 exekuci, která vedla k zabavování knih a majetku Aventina.\n\nAktiva Aventina v roce 1931 sice dosahovala přes 38 000 000 Kč, z toho ale představovaly 35 000 000 Kč neprodané knihy. Naopak Aventinum dlužilo dodavatelům a finančním institucím 7 000 000 Kč. Otakar Štorch-Marien podrobně popsal finanční situaci a problémy let 1931-1934 ve třetím díle svých pamětí. \nRůzná opatření měla zamezit nebo oddálit úpadek Aventina. V lednu 1933 bylo uzavřeno knihkupectví v Purkyňově ulici 2, v září 1933 opustilo Aventinum Zedwitzovský palác a přestěhovalo se do pražské Revoluční ulice. Na tři čtvrti roku bylo v roce zastaveno vydávání Rozprav Aventina; jejich vydávání bylo ukončeno číslem 15 z 5. června 1934 (v tiráži tohoto čísla je ještě uvedena informace o předplatném).\n\nNa podzim 1934 byl na Aventinum vyhlášen obchodním soudem konkurs. \n\nSoučástí zániku Aventina byl v období 1931–1932 jeho rozchod s nejvýznamnějšími kmenovými autory – bratry Čapky. Jak později napsal ve svých memoárech Julius Firt, tehdy ředitel firmy Borový, při jednáních o možné fúzi Aventina s Borovým vyšlo najevo, že Štorch-Marien zatajil bratřím Čapkům část prodaného nákladu. V důsledku toho 17. června 1931 odeslali oba bratři Otakaru Štorchu-Marienovi dopis, ve kterém se praví: „Podle smlouvy máte nám dávat vyúčtování i honoráře každého čtvrtletí. Nebude-li první čtvrtletí vyrovnáno do týdne (29. t. m.), budeme to považovat nejen za porušení, nýbrž za rozvázání naší smlouvy, následkem čehož se cítíme volni uzavřít ihned smlouvu jinou.“\n\nJulius Firt k tomu ještě v roce 1939 napsal, že Karel Čapek podnikl mnoho kroků k záchraně Aventina a že odešel až tehdy, když přestal věřit na jeho obrodu. Podle Fürtha byla ještě první kniha u Borového \"Devatero pohádek a ještě jedna od Josefa Čapka jako přívažek\" vytištěna (na podzim 1931) jako dílo nakladatelů \"Aventinum-Borový\"; to se stalo na pokyn Karla Čapka pro případ, že by se ještě Aventinum podařilo zachránit. \n\nKarel Čapek pak poskytl Borovému půjčku, aby mohl být od Aventina koupen sklad publikací bratří Čapků, a tím se stal tichým společníkem firmy Borový.\n\nOtakar Štorch-Marien obnovil Aventinum v prosinci 1945; podařilo se mu též vrátit nakladatelství na původní adresu Purkyňova 2. Toto soukromé nakladatelství však bylo zrušeno v březnu 1949, v souvislosti s vydáním Zákona 94/1949 Sb. o vydávání a rozšiřování knih, hudebnin a jiných neperiodických publikací.\n\nAventinum nakladatelství, s.r.o. bylo zapsáno do Obchodního rejstříku 19. června 1992.\n\nKarel Čapek a Josef Čapek patřili od založení Aventina k jeho nejvýznamnějším autorům. Dále jsou uvedena pouze první vydání knih bratří Čapků v Aventinu:\n\nV Aventinu vydávala svá díla i sestra bratří Čapků Helena.\n\nOlga Scheinpflugová a Karel Scheinpflug tiskli do roku 1932 část svých děl v Aventinu; po rozchodu bratří Čapků s tímto nakladatelstvím přešli do jiných nakladatelských domů (Olga Scheinpflugová k Františku Borovému a Karel Scheinpflug k Josefu R. Vilímkovi).\n\nMezi české autory, které Aventinum vydávalo nejčastěji, patřili Jaroslav Durych, Jiří Karásek ze Lvovic, František Langer, Josef Svatopluk Machar, Antonín Sova, Josef Karel Šlejhar, Otakar Štorch-Marien, Otakar Theer aj.\n\nAventinum se zaměřovalo především na původní českou literaturu. Nicméně vydalo přes 350 svazků překladů. Otakar Štorch-Marien uvedl v Aventinu na český trh překladová díla dnes již klasických autorů, jako:\n\nNakladatelství Aventinum seskupovalo vydávané knihy do tzv. edic:\n\n\nAventinum vydávalo v jednotlivých obdobích tyto časopisy:\n\n\nMezi nejvýznamnější tvůrce obálek knih vydávaných Aventinem patřili Josef Čapek a František Muzika. František Muzika též řídil výtvarnou složku výstavní síně \"Aventinská mansarda\" a podílel se i na tvorbě časopisu Rozpravy Aventina.\n\nAdolf Hoffmeister se nejen podílel na výzdobě knih Aventina (Ilja Erenburg: 10 HP), ale zejména vytvářel karikatury pro Rozpravy Aventina. Obálky a ilustrace tvořili i další významní umělci, jako Jan Zrzavý, Emil Filla a Vratislav Hugo Brunner.\n\nUmělci blízcí Aventinu vystavovali svá díla ve výstavní síni Aventinská mansarda.\n\nPrvní kniha vydaná Aventinem v roce 1919, divadelní hra \"Dolfa\" Jaroslava Marii byla v roce vydání (1919) též uvedena dnešním Vinohradským divadlem. Hanuš Jelínek v Národní politice o hře praví, že \"...bylo by bývalo lépe ji nechati odpočívati\". Divadelní provedení zkritizoval a označil představení za \"pochybný experiment\".\n\n\n"}
{"id": "1153605", "url": "https://cs.wikipedia.org/wiki?curid=1153605", "title": "Krugerrand", "text": "Krugerrand\n\nKrugerrand je jihoafrická zlatá mince, vyražená poprvé v roce 1967 Jihoafrickou mincovnou. Mince nemá nominální hodnotu, její hodnota je určena objemem zlata a jeho aktuální cenou. Účelem této mince bylo rozhýbat jihoafrický trh. V 80. letech pokrývala 90 % světového trhu zlatých mincí. Jméno mince je složenina jména „Kruger“ (bývalý jihoafrický prezident Paul Kruger znázorněný na aversu mince, vytvořeném podle návrhu Otta Schulze) a označením měnové jednotky Jihoafrické republiky „rand“. Na reversu je vyobrazený jeden ze symbolů Jihoafrické republiky – antilopa skákavá. Na minci jsou také nápisy „Jihoafrická republika“ napsané afrikánštinou i angličtinou.\n\nBěhem 70. a 90. let některé západní mocnosti zakázaly import této mince, kvůli její údajné spojitosti s jihoafrickým apartheidem. V 21. století je mince populární nejen mezi investory, ale i mezi sběrateli.\n\nPočet emitovaných kusů je hodně kolísavý. V letech 1967–1969 bylo každoročně vyraženo 40 000 kusů této mince. V 70. letech se jednalo o emisi 200 000 kusů, v roce 1974 spatřilo světlo světa dalších 1 000 000 kusů a v roce 1978 bylo vyrobeno dokonce 6 milionů kusů mince Krugerrand. S koncem apartheidu počet vyražených kusů rapidně klesl a v roce 1998 přibylo jen 23 277 nových Krugerrandů. Od roku 1998 se počet vyražených kusů ročně zvyšuje, ale předchozí rozmach se neočekává.\n\nKrugerrand byl představen v roce 1967 jako investiční příležitost pro veřejnost. Na rozdíl od dalších mincí ražených z drahých kovů, získal Krugerrand status zákonného platidla nebo měny. Aby zvýšili odolnost mince, byla ražena jako slitina mědi a zlata. Navzdory tomu, že mince byla zákonným platidlem, se z Krugerrandu stalo v období 70. a 80. let 20. století zboží zakázané k importu do mnoha západních zemí. Důvodem byly ekonomické sankce proti Jihoafrické republice kvůli její politice apartheidu.\n\nV roce 1980 představoval Krugerrand 90 % celosvětového trhu zlatých mincí. V tomto roce také jihoafrická mincovna dala poprvé vyrazit tři zmenšeniny Krugerrandu, které se vyrábí dodnes. Jedná se o minci s 1/2 unce zlata, 1/4 unce zlata a 1/10 unce zlata. Celkově bylo v podobě mincí Krugerrand prodáno více než 46 milionů uncí zlata.\n\nBěhem stále rostoucí hodnoty zlata v 70. letech 20. století se Krugerrand rychle stala první volbou po světové investory, kteří chtěli nakupovat zlato. Jihoafrická republika v té době měla pod kontrolou přibližně 2/3 celosvětové produkce zlata. Odhaduje se, že mezi roky 1974 a 1985 bylo jen do Spojených států dovezeno 22 milionů mincí.\n\nObrovský úspěch této mince zapříčinil, že i další země produkující zlato se rozhodly razit své vlastní zlaté investiční mince. Vznikl takto například \"Zlatý Kanadský javorový list\" v roce 1979, \"Australský nuget\" v roce 1981, legendární zlatá \"Čínská panda\" v roce 1982, \"Americký orel\" v roce 1986 nebo britská mince \"Britannia\" v roce 1987.\n\nSoukromé mincovny také vydávají vlastní zlaté či stříbrné emise (označení mince nese jen zákonné platidlo s nominální hodnotou) inspirované stylem Krugerrandu. Emise často vyobrazují Paula Krugera a antilopu skákavou, některé přímo kopírují vzhled Krugerrandu a jen změní nápisy. Takovéto numismaty nejsou emitovány Jihoafrickou mincovnou nebo vládou Jihoafrické republiky, tím pádem nejsou oficiální, nejsou zákonným platidlem a nemohou být považovány za mince.\n\nV České republice zlaté investiční mince vydává Česká národní banka. Na rozdíl od Krugerrandu mají nominální hodnotu, a to většinou 5 000 Kč. K významným událostem, jako bylo 600 let od upálení Mistra Jana Husa nebo 800 let od Zlaté buly sicilské, je nominální hodnota mince určena na 10 000 Kč. Tyto mince také obsahují 1 unci zlata. Mince typu Krugerrand, která by se razila pravidelně, v České republice není. Je však možné ji prostřednictvím distributorů zakoupit.\nPůvodní Krugerrand s 1 uncí zlata má v průměru 32,77 mm. Váha mince je ve skutečnosti 1,0909 troyské unce. Je vyražena z 22 karátového zlata, takže téměř 92 % kovu je ryzí zlato, mince tedy obsahuje přesně 1 celou unci zlata. Zbylých 8 % váhy tvoří měď, která minci dodává více oranžový vzhled. Mince s malým obsahem mědi jsou také odolnější, takže se tak nepoškrábají.\n\n"}
{"id": "1153617", "url": "https://cs.wikipedia.org/wiki?curid=1153617", "title": "Evolučně vývojová biologie", "text": "Evolučně vývojová biologie\n\nEvolučně vývojová biologie (evoluce vývoje nebo také  evo-devo) je obor biologie, který srovnává vývojové procesy různých organismů ve snaze najít jim společného předka a objevit jak vývojové procesy procházely evolucí. Zkoumá původ embryonálního vývoje; jak přizpůsobení a modifikace vedly k produkci nových znaků, jako například peří v případě dinosaurů. roli fenotypické plasticity v evoluci; jak ekologie ovlivňuje vývoj a evoluční změnu a vývojové předpoklady konvergence a homologie.\n\nPřestože zájem o spojení ontogeneze a fylogeneze sahá zpět do devatenáctého století, moderní obor evo-devo získal hlavní impuls rozvojem teorie genů regulující vývoj embryí v modelových organismech. Hlavní hypotézu je stále za těžko testovat neboť se organismy velice liší ve své tělesné stavbě.\n\nPřesto, zdá se, že evoluce skutečně vytváří nové geny z části těch starých (molekulární ekonomie), evo-devo demonstruje, že evoluce mění své vývojové procesy k vytvoření nových úspěšných struktur ze starých genových sítí (jako například struktura čelisti se velmi liší od kůstek ve středním uchu) nebo zachová (molekulární ekonomie) podobný program ve svém hostitelském organismu, to můžeme vidět třeba ve vývoji genů pro oko měkkýšů, hmyzu i bezobratlých.\n Zpočátku byl hlavní zájem v důkazu homologie v buněčných a molekulárních mechanismech, které regulují plán těla a vývoj orgánů. Nicméně, další výzkum sleduje spíše vývojové změny spojené s speciací.\n\nDarwinova evoluční teorie staví na třech principech: přirozeném výběru, dědičnosti a variaci. Ve své době Darwin napsal, že tyto principy nejsou s výjimkou výběru dobře chápány. Ve čtyřicátých letech 20. století ale Gregor Mendel vysvětlil svým principem tvrdé dědičnosti obojí, což vedlo ke slavné moderní syntéze. Až do 80. a 90. let však data z porovnávaných molekulárních sekvencí mezi všemi druhy organizmů však tento princip nebyl prokázán experimentálně.\n\nDnes je model tvoření mutací velmi dobře popsaný. Přesto, vývojové mechanizmy nejsou dostatečně dobře popsané na to, aby věrohodně vysvětlily, které druhy fenotypických variací mohou vzrůst v každé generaci až na úroveň alel. Evolučně-vývojová biologie studuje jak funguje dynamika vývoje a pokouší se určit variaci fenotypů v závislosti na genové variaci a jak ovlivňuje evoluci fenotypů (přesněji její směr). Zároveň se evo-devo zaměřuje na vývoj samotný.\n\nNěkteří výzkůmníci z oblasti evolučně-vývojové biologie si myslí, že ve skutečnosti pouze prohlubují poznatky molekulární genetiky a vývojové biologie do nové evoluční syntézy.\n\nEvolučně-vývojová biologie byla do jisté míry aplikována již dříve. Jedním ze zásadních bodů je modularita: Jak je již dlouho známo, rostliny a zvířata mají těla modulární, jsou organizována jako celek propojených samostatných orgánů. Některé z nich se v těle opakují, například prsty či žebra. Evo-devo hledá genetické a evoluční principy v rozdělování embryí na oddělené a částečně nezávislé systémy.  \n\nDalším zásadním bodem je poznání, že některé funkce produktů genů přepínají tam, kde je třeba, pokud například přijmou signály rozkladu. Geny tvoří proteiny, z nichž se některé chovají jako části struktury buněk a jiné zase jako enzymy, které regulují mnoho biochemických cest v organismu. Většina biologů pracuje s moderní syntézou uvažovanou tak, že organismy svou evolucí přímo reflektují části svých genů. Modifikace existují, pokud probíhá evoluce nových, biochemických cest (a univerzálně, evoluce nových druhů organismů) závisí na specifických genetických mutací. Roku 1961 však Jacques Monod, Jean-Pierre Changeux a Francois Jacob objevili za pomocí genu Escherichie coli, že se v jádru skutečně mohou produkují jiné látky v závislosti na okolí. Později bylo také objeveno, že určité geny zvířat, mohou ovlivňovat stejným mechanismem působení jiných genů. Tyto objevy přilákaly pozornost biologů k faktu, že geny mohou být účelně \"přepínány\" spíše než být za všech okolností aktivní a že velmi druhově variabilní organismy (jako Drosophila melanogaster) mohou stejné geny užít pro embryogenezi, pouze je jinak regulují.\n\nPodobný systém funguje, pokud je vzhled organismu narušen mutací v promotorových genových oblastech,těch částí DNA, které produkuje některé geny spojené se s ovládáním aktivit stejných či podobných genů, a to nejen těch bílkovinotvorných. Tento poznatek poukazuje k zásadnímu důvodu tvoření rozdílností mezi různými druhy (dokonce i mezi rozdílnými kmeny), a totiž, že kvůli menší rozdílnosti v obsahu jejich produktů genů než v jejich nakládáním s uloženými geny. Z toho plyne závěr, že velké evoluční změny v morfologii organismu jsou spojeny s jejich změnami na regulaci genů, spíše než s evolucí nových genů, proto Hox geny a jiné \"přepínací\" mohou hrát velkou roli v evoluci, což se zdá být v rozporu s neo-darwinistickou syntézou\n\nDalší působení evo-devo se projeví ve vývojové plasticitě, základem rozlišení, že fenotypy organismů nejsou jednotně určené jejich genotypy- Pokud je generace fenotypů podmíněna podmínkami, ve kterých žije, evoluce může být tvarována \"primárně-fenotypickou\" cestou, s nadcházející změnou v genech spíše než způsobováním morfologické změny nebo jiných fenotypických novinek ve vzhledu organismu. Mary Jane West-Eberhard takto argumentovala roku 2003 ve své knize \"Developmental plasticity and evolution\".\nRaná verze rekapitulační teorie, byla protlačována Étienne Serresem v 1824–26 to vešlo ve známost jako \"Meckel-Serresův zákon\" což pomohlo najít spojitost mezi srovnávací embryologií a \"jednotným vzorem\" mezi známými organismy.\n\nV O původu druhů (1859) Charles Darwin navrhuje evoluci přirozeným výběrem, centrální teorii moderní biologie. Darwin rozpoznal význam embryonálního vývoje v poznání evoluce a její spojitostí s Baerovým klíčem k rozlišování druhů.\n\nErnst Haeckel (1866), ve snaze spojit lamarckismus a Darwinův přirozený výběr s přírodní filozofií, navrhl teorii, že \"ontogeneze\" je výsledkem fylogeneze, tedy, že vývoj embrya každého druhu (ontogeneze) plně opakuje vývoj druhu (fylogenezi), a to ve shodě s Geoffroyho lineárnim modelem spíše než jak si představoval Darwin.\n\nHaecklův koncept vysvětloval například proč lidé, ale i obecně obratlovci mají stále žaberní štěrbiny a ocasy v průběhu ontogenetického vývoje.Jeho teorie však nebyla uznávaná. Přesto, jeho teorie se částečně vrátila zpátky s moderní evoluční syntézou.\n\nJohn R. Horner začal svůj projekt \"Jak postavit dinosaura\" v roce 2009 ve spojení se svou stejnojmennou knihou. S využitím principů evo-devo, vzal embryo kuřete a donutil ho vlivem okolí se změnit tak, že vyrostlo v jedince připomínající dinosaura. Úspěšně vypěstoval zárodky zubů a v současnosti pokračuje v práci na pěstování ocasu a změny křídel a drápů. Horner využil evo-devo na kuřeti protože, věděl, že není možné vytvořit přesnou repliku dinosaura, protože se dosud nenašly žádné zachované vzorky jejich DNA.\n\nOntogeneze\n\nFylogeneze\n"}
{"id": "1153619", "url": "https://cs.wikipedia.org/wiki?curid=1153619", "title": "Seznam starostů Lince", "text": "Seznam starostů Lince\n\nToto je seznam starostů Lince od zavedení moderní formy obecní samosprávy v roce 1850 do současnosti.\n\n\n\n\n"}
{"id": "1153620", "url": "https://cs.wikipedia.org/wiki?curid=1153620", "title": "Sociální bydlení", "text": "Sociální bydlení\n\nSociální bydlení je forma pomoci domácnostem, které si nedokáží zajistit bydlení svépomocí.\n\nJe možné interpretovat dvě definice:\n\nJe nutné zmínit, že výše zmíněné definice nejsou striktně platné, jelikož ve světě jasně daná definice sociálního bydlení neexistuje. Většina států má svůj systém sociálního bydlení, který je odlišný v závislosti např. na ekonomické situaci nebo politice vlády. Ve všech systémech se však objevují tři základní charakteristiky:\n\nDefinice sociálního bydlení v Evropské unii neexistuje, ale členské státy se shodují na třech základních bodech. Shodují se na smyslu sociálního bydlení, dále na jeho účelu (dostupnost levného bydlení) a na cílových skupinách (určených podle sociální situace). Rozlišné je pojmenování sociálního bydlení – ve Francii se používá termín „bydlení za nízký nájem“, ve Španělsku je to „chráněné bydlení“. Z průzkumů vyplývá, že podíl sociálního bydlení v celkovém bytovém fondu je vyšší v zemích západní Evropy, naopak nižší čísla jsou vykazována ve východních členských státech EU. Rozlišnost sociálního bydlení v jednotlivých státech je možné určit s pomocí čtyř faktorů: forma vlastnictví, poskytovatel služby, příjemce a způsob financování. Vlastnictví bydlení je ve většině případů řešeno pronájmem, ale vyskytují se i země, kde je možné bydlení odkoupit – to je možné hned nebo formou částečného vlastnictví, kdy zájemce zaplatí část ceny bytu a zbytek splácí nájemným. Poskytovatelem sociálního bydlení jsou především orgány veřejné správy, neziskové organizace, soukromí podnikatelé atd. Dnes se v této oblasti pohybují hlavně soukromé subjekty, které mají motivaci vydělat a stát je zpravidla láká na udělení dotací. U příjemců sociálního bydlení je důležité nastavení systému daného státu, někde je sociální bydlení dosažitelné takřka pro všechny, někde pouze pro domácnosti, které na bydlení nedosáhnou – rozhodnutí o přidělení sociálního bydlení závisí ve většině států EU na výší příjmů. Financování sociálního bydlení je různorodé – jsou státy, které ho platí z vlastního rozpočtu a aktivně podporují sektor sociálního bydlení, podnikatelé, kteří jsou závislí na hypotékách a půjčkách a důležité je i nastavení ceny nájmu.\n\nV České republice se na zákon o sociálním bydlení dlouho čekalo. Koncepce zákona o sociálním bydlení byla schválena vládou 12. října 2015, samotný zákon pak vládou prošel 8. března 2017, ale Poslanecká sněmovna ho ve svém volebním období nestihla projednat.\n\nSystém je rozdělen na tři stupně a ke každému náleží specifické podmínky:\n\n\nNejstarší formy sociálního bydlení lze najít v 19. století ve Velké Británii. Následkem industriální revoluce se během krátké doby výrazně zvýšila populace měst. Nedostatek bytů dostupných slabším sociálním vrstvám měl za následek vznik chudinských čtvrtí, ve kterých vládla vysoká kriminalita a v nichž docházelo k šíření nemocí. Byty pro chudé nejdříve budují filantropové a továrníci, později se přidává i stát.\n\nNa počátku 20. století vlády začínají za účelem zlepšení podmínek bydlení nižších vrstev zasahovat do trhu s byty. Angažují se i neziskové organizace. Zejména po první světové válce se v důsledku bytové nouze koncept sociálního bydlení značně rozšířil.\n\nKonec druhé světové války znamenal pro sociální bydlení velkou revoluci, ve druhé polovině 40. let lze nalézt počátek užšího pojetí sociálního bydlení. Státy silně zasahují do trhu s byty a vnímají sociální bydlení jako důležitý prostředek obnovy hospodářství a podpory industrializace. Proto se v této době odehrává v mnoha zemích masivní výstavba sociálních bytů, která končí až v druhé polovině 60. let.\n\nOd 70. let se hovoří o období úpadku. Dochází k omezení zásahů státu do trhu s byty. Charakter sociálního bydlení 50. a 60. let naráží na řadu negativních jevů a potýká se s nedůvěrou. Problém se na přelomu 80. a 90. let povedlo částečně vyřešit, zvláště tedy v některých zemích Evropské unie.\n\n\n\n"}
{"id": "1153621", "url": "https://cs.wikipedia.org/wiki?curid=1153621", "title": "Bistřický", "text": "Bistřický\n\nPříjmení Bistřický nosí více osobností:\n\n"}
{"id": "1153623", "url": "https://cs.wikipedia.org/wiki?curid=1153623", "title": "Klaus Luger", "text": "Klaus Luger\n\nKlaus Luger (* 8. listopadu 1960 Linec) je rakouský politik z Horních Rakous, od roku 2013 starosta Lince.\n\nStarostou města je od 7. listopadu 2013. Je členem Sociálně demokratické strany Rakouska (SPÖ). Předtím byl od roku 1997 členem obecního zastupitelstva a od roku 2003 městským radním. V roce 2009 se stal místostarostou.\n\nJe ženatý, má dva syny a dceru z předchozího manželství. Získal maturitu. Vystudoval sociální vědy na Univerzitě v Linci a historické vědy a publicistiku na Univerzitě v Salzburgu. Pracoval jako vědecký referent v Institutu pro sociální a hospodářské vědy v Linci. Byl okresním předsedou SPÖ v Linci.\n"}
{"id": "1153626", "url": "https://cs.wikipedia.org/wiki?curid=1153626", "title": "The Neighbourhood", "text": "The Neighbourhood\n\nThe Neighbourhood (někdy nazývaná jako \"\"NBHD\"\") je americká alternativní rocková kapela, která vznikla v Newbury Park, Kalifornie v roce 2011. Kapela se skládá ze zpěváka Jesseho Rutherforda, kytaristů Jeremyho Freedmana a Zacha Abelse, basisty Mikeyho Margotta a bubeníka Brandona Frieda. Po uvolnění dvou EP, \"I'm Sorry...\" a \"Thank You\", The Neighbourhood vydali jejich první plně dlouhé album, \"I Love You.\", 23. dubna 2013, přes Columbia Records. V listopadu 2014 vydali mixtape s názvem \"# 000000 & #FFFFFF\". Druhé album \"Wiped Out!\" bylo vypuštěno do světa 30. října 2015.\n\nČlenové si vybrali britské hláskování \"sousedství\" (neighbourhood) na radu svého manažera, aby se odlišili od kapely již využívají americké hláskování (neighborhood). Na počátku roku 2012, The Neighbourhood vydali \"Female Robbery\" a jejich nejslavnější hit \"Sweater Weather\". V květnu 2012 kapela představila EP s názvem \"I'm sorry...\" a v prosinci vydali EP \"Thank You\", ve které jsou písně \"Let It Go\" a \"Little Death\". \"I Love You.\" vyšla 23. dubna 2013 a album lámalo všechny žebříčky hitparád i s písní \"Sweather Weather\" například ve slavné americké \"Billboard\" a magazín Rolling Stone popsal album jako náladové a atmosférické. důkazem jsou i točení jejich oficiálních videí, jsou pod černobílou barvou. \"The Love Collection\" zahrnoval tři písně \"West Coast\", \"No Grey\", a \"Sting\".\n\nDne 16. ledna kapela oznámila, že je opouští bubeník Bryan Sammis. Jejich mixtape \"# 000000 & #FFFFFF\" (tak to jsou označovány barvy černé a bílé) bylo vydáno 28. listopadu 2014 s jednodenním zpožděním. Vystupují v něm DJ Drama, který představuje hip-hop a rock, poté hosté YG, Dej Loaf, French Montana, Danny Brown. V srpnu 2015, skupina oznámila, že 30. října 2015 vydání jejich druhého alba \"Wiped Out!\" s debutovým singlyem \"R.I.P 2 My Youth\".\n\nS vydáním alba I Love You., kapela také hrála na slavné Coachelle v roce 2013 a na SXSW také představili hit Afraid v březnu 2013. Na jejich letním turné The Love Collection se zúčastnili i kapely Lovelife, the 1975 a JMSN. pozvali si je i Imagine Dragons na jejich letní turné. To léto vystoupili i na kanadských festivalech Edgefest a Osheaga. Po úspěchu s písní Sweater Weather si je zvalo mnoho talk show. Kapela již dvakrát zavítala do České republiky. V roce 2016 zahráli v pražské Lucerně, v roce 2019 ve Fóru Karlín a v roce 2020 zahrají v pražském O2 universum. \n\n\n"}
{"id": "1153627", "url": "https://cs.wikipedia.org/wiki?curid=1153627", "title": "Naučná stezka Louny – Zeměchy", "text": "Naučná stezka Louny – Zeměchy\n\nNaučná stezka Louny – Zeměchy je naučná stezka na katastrech města Louny a vesnice Zeměchy (Jimlín). Je zaměřena na dějiny vodárenství v Lounech, podnebí regionu, geomorfologii Českého středohoří, flóru krajiny a pedologii v souvislosti s těžbou opuky u Zeměch. Z finančních prostředků Města Louny ji vybudovalo lounské středisko Junáka. Její východiště se nachází u vodárenské věže nad Louny (), končí nad přejezdem železniční trati u Zeměch (). V seznamu tras KČT má číslo 9396.\n\nStezka byla zřízena v roce 2007 při příležitosti oslav 90. výročí založení lounského skautingu. Měří 3,12 km a má pět zastavení. Její trasa vede první kilometr po červeném turistickém značení až k rozcestí U Vodárny, pak pokračuje až do konce po modrém turistickém značení. Většina cesty vede po hřebeni terénní vyvýšeniny, odkud je panoramatický pohled na Louny a kopce Českého středohoří.\n\n\n"}
{"id": "1153631", "url": "https://cs.wikipedia.org/wiki?curid=1153631", "title": "Polygamie v bibli", "text": "Polygamie v bibli\n\nPolygamie v bibli je spojena především ze Starým zákonem, jelikož v kultuře starého Izraele bylo běžné mnohoženství (polygynie). O mnoha starozákonních mužských postavách jsme výslovně informováni, že měli více žen. Králové jako David a Šalamoun byli známi zvlášť vysokým počtem manželek a vedle manželek měli i konkubíny. Tóra manželství včetně polygynního upravuje řadou předpisů. \n\nNaopak Nový zákon je vůči mnohoženství kritický a křesťanským vůdcům výslovně přikazuje mít jen jednu manželku (1 Tim 3,2.12). Některé křesťanské skupiny mimo hlavní proud křesťanství, především mormoni v 19. století, mnohoženství praktikovaly. \n\n\n"}
{"id": "1153632", "url": "https://cs.wikipedia.org/wiki?curid=1153632", "title": "Kakadu přilbový", "text": "Kakadu přilbový\n\nKakadu přilbový (\"Callocephalon fimbriatum\") je pták z řádu papoušků (\"Psittaciformes\") a z čeledi kakaduovitých (\"Cacatuidae\"). Je nejmenším z černých kakaduů, ale i přesto měří nejvýše 35 cm a váží 330 g. Hlavu, líce a chocholku má jasně červené, zobák má trochu a konce pírek má namodralé až světle modré. Samička červenou barvu postrádá a hlavu má zcela šedou. I když se v přírodě vyskytuje v hojném množství, tak v domácím chovu nebo v zoo se vyskytuje zřídka kdy. Ve volné přírodě se vyskytuje v jihovýchodní Austrálii a v Tasmánii. Obývá horské lesy a pahorkatiny až do výšky 2000 m. Je velmi odolný, dokáže přežít i v podmínkách, kdy noční teploty klesají pod bod mrazu.\n\n"}
{"id": "1153640", "url": "https://cs.wikipedia.org/wiki?curid=1153640", "title": "Franz Dobusch", "text": "Franz Dobusch\n\nFranz Dobusch (* 9. května 1951 Raab) je rakouský politik z Horních Rakous, bývalý starosta Lince.\n\nStarostou města byl od 21. ledna 1988 do 7. listopadu 2013. Je členem Sociálně demokratické strany Rakouska (SPÖ). Předtím byl od roku 1985 členem obecního zastupitelstva.\n\nV roce 1971 maturoval na dělnické střední škole. V roce 1977 byl promován na Univerzitě v Linci na doktora práv. V roce 1978 se stal zástupcem ředitele univerzity a od roku 1981 vedl rektorát vysoké školy Universität für künstlerische und industrielle Gestaltung Linz. Od roku 1978 do roku 1982 zastával funkci zemského předsedy mládežnické organizace SPÖ a od 26. ledna 1981 byl předsedou organizace strany v Neustadtu. Od roku 1987 zastával funkci okresního předsedy SPÖ Linec-město. Když se v roce 1988 stal starostou Lince, byl nejmladším starostou města v jeho historii.\n"}
{"id": "1153641", "url": "https://cs.wikipedia.org/wiki?curid=1153641", "title": "Floriano Arresti", "text": "Floriano Arresti\n\nFloriano Maria Arresti (15. prosince 1667 Bologna – 1717 tamtéž) byl italský barokní hudební skladatel.\n\nFloriano Maria Arresti pocházel z hudební rodiny. Jeho otec byl varhaník a hudební skladatel Giulio Cesare Arresti. Základní hudební vzdělání získal u otce. 6. dubna 1684 byl přijat do Filharmonické akademie (\"Accademia filarmonica di Bologna\"). V letech 1689–1691 dále studoval hru na varhany a kontrapunkt v Římě u Bernarda Pasquiniho a působil také jako varhaník v kostele \"S Maria in Trastevere.\" V roce 1703 se vrátil do rodného města a byl jmenován varhaníkem katedrály San Pietro v Bologni, kde působil až do své smrti v roce 1717. Přesné datum není známo.\n\n\n\n\n\n"}
{"id": "1153651", "url": "https://cs.wikipedia.org/wiki?curid=1153651", "title": "Anexe Krymu Ruskem", "text": "Anexe Krymu Ruskem\n\nAnexe Krymu Ruskem může být:\n"}
{"id": "1153660", "url": "https://cs.wikipedia.org/wiki?curid=1153660", "title": "Anexe Krymu Ruským impériem", "text": "Anexe Krymu Ruským impériem\n\nAnexe Krymu Ruským impériem byla formálně dovršena 8. dubna 1783 (podle juliánského kalendáře). Tím bylo území Krymu, dříve ovládané Krymským chanátem, připojeno k Ruskému impériu. Území nacházející se severně od Krymu, takzvané Nové Rusko, bylo postupně připojeno k Ruské říši v průběhu Rusko-tureckých válek v 18. století.\n"}
{"id": "1153661", "url": "https://cs.wikipedia.org/wiki?curid=1153661", "title": "FC Petržalka", "text": "FC Petržalka\n\nFC Petržalka (celým názvem: Football Club Petržalka) je slovenský fotbalový klub, který sídlí v bratislavské městské části Petržalka. Od sezóny 2018/19 působí ve druhé fotbalové lize. Klubové barvy jsou černá a bílá.\n\nSvé domácí zápasy odehrává v areálu na ulici M. C. Sklodowskej (zkráceně též Štadión na Sklodowskej) s kapacitou 1 500 diváků.\n\nKlub byl založen v roce 2014 po krachu jeho úspěšného předchůdce FC Petržalka 1898 (poté, co majitel Ivan Kmotrík starší klub opustil a odešel do konkurenčního Slovanu Bratislava). Za vznikem FC Petržalka akadémia stojí bývalý předseda fanklubu Petržalky Marek Mojto. Vedení nového klubu se po založení zaměřilo na výchovu mládeže, s čímž souviselo i přidání slova \"akadémia\" do samotného názvu.\n\nVe své premiérové sezóně 2014/15 byl klub zařazen do nejnižší fotbalové soutěže v Bratislavě (5. liga). V ní se mužstvu nevídaně dařilo a dokázalo soutěž dokonce vyhrát, ovšem kvůli reorganizaci lig v Bratislavském futbalovém zväzu (zrušení formátu dvou skupin) nakonec klub do čtvrté nepostoupil. V průběhu sezóny se také dokončovala výstavba areálu na ulici M. C. Sklodowskej ve čtvrti Ovsište.\n\nZdroj: \n\n\n\nZdroj: \n\n\n\nZdroj: \n\nPoznámky:\n\n"}
{"id": "1153671", "url": "https://cs.wikipedia.org/wiki?curid=1153671", "title": "Kyberaktivismus", "text": "Kyberaktivismus\n\nKyberaktivismus (znám také jako online aktivismus nebo internetový aktivismus) znamená využívání internetových prostředků a relativní anonymity internetu k politickému a dalšímu aktivismu, agitaci, organizaci a vytváření hnutí .\n\nPokud chceme pochopit, co to je kyberaktivismus, je důležité vědět, že jde o více než hackování a kampaně aktivistů. Je to nový fenomén, který je postavený na aktivismu, ale mění způsoby, kterými se vyvíjí tlak na korporace. Aktivistické skupiny změnily svoje organizační struktury a donutily společnosti, aby vyvinuly způsoby jak těmto novým uskupením odolávat. Je zde důležitá role jednotlivců, kteří rozvíjejí spontánní vztahy mezi uživateli internetu. Již nejde o dlouhodobou spolupráci, jejímž výsledkem je nějaká asociace nýbrž o okamžitou spontánní síť vztahů.\n\nPřed vznikem tzv. webu 2.0, tj. internetu jako média zajišťující vyšší stupeň interakce, sloužil internet především k přenosu informací a dat, nežli k vyjadřování názorů nebo organizování veřejných akcí. Komunikačním prostředkem na internetu byla zejména e-mailová korespondence, prakticky neexistovaly sociální sítě, které se rozvinuly až později a jsou příčinou rozšíření internetového aktivismu. I přesto ale můžeme pozorovat koncem 90. let 20. století první projevy kyberaktivismu. Ty jsou spojovány především s diktátorskými či autoritářskými režimy, přesto se objevují všude po světě. Níže můžete nalézt několik příkladů reflektujících kyberaktivismus v praxi.\n\nZa vůbec první větší kyberaktivistickou akci je považována hromadná e-mailová korespondence nespokojených zákazníků společnosti Lotus. Zákazníci reagovali na nový produkt společnosti, který firma představila v roce 1990 – databázi obsahující jména, adresy a kupní preference asi 120 milionů Američanů. Pro zhruba 30 tisíc uživatelů uvedených v databázi představoval výrobek ohrožení osobní bezpečnosti. Výsledkem bylo velké množství e-mailových zpráv adresovaných společnosti, což vedlo Lotus ke zrušení databáze v roce 1991.\nPoprvé se kyberaktivismus, zabývající se vysokou politikou, projevil v roce 1998. Joan Blades a Wes Boyd vytvořili uskupení \"MoveOn.org\" a umístili na internet petici, týkající se kauzy Billa Clintona a Monicy Lewinské. V petici vyzývali Kongres, aby upustil od projednávání impeachmentu amerického prezidenta, a věnuje se raději problémům, kterým čelí národ. Petici během jednoho týdne podepsalo asi 100 tisíc lidí. Koncem roku 2016 je \"MoveOn.org\" tzv. „elektronickou advokátní kanceláří“, která má více než 3,2 miliony členů a aktivně podporuje např. všechny demokratické kandidáty v amerických prezidentských volbách.\no  V roce 1998 byla vytvořena webová stránka s francouzským názvem \"Bongo Doit Partir\" (v češtině Bongo musí odejít), namířena proti druhému gabonskému prezidentovi Omaru Bongovi. Stránku vytvořil Daniel Mengara, Gabonec působící v Americe. Vyzývá v ní k odporu a boji proti Bongovu režimu, který byl značně autoritářský. To potvrzuje i s tím související událost v roce 2003, kdy Amnesty International uvedla, že bylo v Gabonu zadrženo 5 členů, kteří se ke stránce \"Bongo Doit Partir\" aktivně hlásili.\nRoku 1999 se uskutečnila stávka čítající mezi 50 000 – 100 000 protestujících proti WTO (Světová obchodní organizace), jejíž ministerské zasedání se ten rok po dobu pěti dnů odehrávalo v americkém Seattlu. Tohoto protestu se zúčastnily ekologické skupiny bojující za lidská práva, studenti, teologové bojující za spravedlivější podmínky při obchodování. Po odtržení menší skupiny protestujících, která začala rabovat a páchat násilí, výrazně zasáhla policie Seattlu (slzný plyn, pepřový sprej a střílení slepými náboji) a dokonce i národní garda. Byl vyhlášen vyjimečný stav a zákaz vycházení. Tato událost byla sledována mnoha médii, které kritizovaly razantní zásah policie a zobrazovali protestující jako násilné a šílené skupiny, bez důvodu k protestu.\n\nKyberaktivisté se snažili zmást účastníky konference vytvořením téměř stejnojmenné webové stránky přímo pro konferenci v Seattlu (oficiální URL WTO byl www.wtoseattle.org, falešný  www.seattlewto.org). Během protestu v ulicích zaútočili The Electrohippies Collective na webovou stránku WTO a na nějakou dobu ji znepřístupnili.\n\nWikileaks je jeden z nejznámějších případů kyberaktivismu v politice, po zveřejnění přísně tajných dokumentů Pentagonu o válce v Afghánistánu, o válce v Iráku, zveřejněním emailů předsedy kampaně Hillary Clinton, Johna Podesty, (které sahají až do doby, kdy byl Podesta spolupředsedou kampaně Baracka Obamy a uvádějí jména všech, co se na kampani podíleli).\n\nHacknutí emailu Hillary Cliton, kandidátky na post prezidenta Spojených států amerických ve volbách v roce 2016, a jejich uveřejněním na WikiLeaks v roce 2015, bylo dalším výrazným krokem. Kyberaktivisté tak zvýhodnili další kanditáty a Hillary Clinton se ocitla ve vyšetřování FBI.\n\nDalší celosvětové uskupení, které se věnuje kyberaktivismu, je skupina Anonymous. Aktivističtí hackeři mimo jiné znepřístupnili web FBI, CIA, amerického ministerstva spravedlnosti a zveřejnili mailové korespondence syrské vlády. Kromě nabourávání státních webů se skupina vyjádřila například i k boji proti Islámskému státu a dětské pornografii (jejíž stránky opakovaně nabourala a uveřejnila seznam jmen uživatelů těchto stránek).\n\nKdyž se řekne web 2.0 je souhrn internetových nástrojů, sociálních médií. Jedním z nich je twitter, který se stal mocným nástrojem internetových aktivistů. Hlavním rozdílem mezi raným kyberaktivismem a kyberaktivismem využívající web 2.0 je míra aktivity, kdy sociální média umožňují diskuzi a vysokou aktivitu uživatelů a dále mohou přerůst až k fyzické protesty.\n\nVzestup nových médií pomohl interakci a komunikaci aktivistů. V kontextu revolucí můžeme uvést několik příkladů:\n\nUkrajinská oranžová revoluce – V listopadu 2004 stovky tisíc ukrajinců protestovalo proti podvodu v prezidentských volbách. Proti sobě stáli populární a prodemokratický Viktor Juščenko a Viktor Janukovyč. Druhé kolo bylo zfalšováno, po protestech opakováno a toto opakování vyústilo v Juščenkovo vítězství. Název této revoluce je odvoz od barvy juščenkovy strany ‚Naše Ukrajina‘.\n\nTato revoluce je důležitá především proto, že se považuje za první, která byla organizována online. Byly využívány SMS zprávy, vznikla nezávislá online média, používala se internetová komunikace a sociální média. Joshua Goldstein na toto téma publikoval rešerši.\n\nÍránská zelená revoluce\n\nWikileaks\n\nKomerční využití internetových technologií a růst nástrojů webu 2.0 vytvořil novou kulturu online protestů. Příkladem použití twitteru může být Mexiko a jeho Necessary Internet movement (nezbytné internetové hnutí). Použila diskuze na twitteru, fyzické protesty. To přivábilo pozornost tradičních medií díky čemuž se stalo virálním.\n\nVývoj kyberaktivismu a využití webu 2.0 reflektuje situace v Mexiku:\n\n1.      Mexiko a internet necesario\n\nMexiko upravuje svoje daně každý rok. V roce 2009 chtěl kongres uvalit daň na použití internetu. Alejandro Pisanty v reakci na vývoj situace publikoval tweet ‚promote, not tax‘ a použil hashtag #InternetNecesario (nutný internet). Imitoval tak stejnojmenné venezuelské hnutí. Piantyho zpráva měla za následek zformování početného hnutí. O pár dní později byla daň z internetu oficiálně odmítnuta. Zdaněny byly jen telefonické hovory a satelitní a kabelová televize. Hashtag zůstává aktivní na stránce protestu (www.internetnecesario.org).\n\n2.      Odpověď médií\n\nMédia o těchto událostech brzy informovala. Psalo se o twitteru, byla i odvysílána reportáž.\n\n3.      Virální organizace\n\nPisantyho zpráva měla velikou odezvu. 21. října, 7 hodin po protestu na ni zareagovalo 51 000 uživatelů. Stala se tak světově pátou nejrozšířenější zprávou, což přimělo tradiční média k tomu, aby se o ní více psalo.\n\n4.      Fyzický protest\n\n22. října mluvilo 12 organizátoru online protestu s mexickými senátory. Bylo to poprvé, kdy mexická vláda přijala nestranné protestující, kteří se zorganizovali za pomoci internetu.\n\n5.      I’m 132\n\nStudentský projekt, který si dal za úkol informovat mexické občany o politické situaci za pomoci Facebooku, Twitteru a YouTube.\n\nJedná se o využívání internetových nástrojů, především sociálních sítí či portálů, jako je YouTube, k upozornění na téma, kterým se aktivisté zabývají, případně k propagaci své kampaně či organizace. Valná většina aktivistických uskupení, ať již lokálních či globálních, využívá zcela běžně sociální sítě, provozuje webové stránky či kanál na YouTube.\nZa formu kyberaktivismu můžeme považovat i občanský žurnalismus, kdy účastníci událostí tvoří vlastní zpravodajství (příkladem může být projekt Indymedia).\nTato nová média hrála například výraznou roli coby spouštěč událostí během tzv. Arabského jara , v rámci hnutí Occupy Wall Street a dalších. Již při protestech proti zasedání Světové obchodní organizace v Seattlu roku 1999 sehrála internetová komunikace významnou roli při informování o situaci v ulicích, právě skrze tehdy poměrně nový projekt Indymedia. Zásadní roli zde hraje rychlost šíření informací, široký okruh recipientů a menší možnosti cenzury. Aktivisté z různých zemí se velice rychle učí účinné strategie komunikace a propagace od sebe navzájem, takže internet získává v aktivistických hnutích stále větší význam.\n\nAktivistické skupiny užívají internet ke zjednodušení své komunikace a k organizaci akcí. Mnohdy skrze sociální sítě, e-maily (někdy jsou vytvářeny mailinglisty pro informování sympatizantů o stávajících akcích atp.), internetová fóra či konspirativnější prostředky v případě, že se aktivisté obávají např. perzekuce. Existují i specializované skupiny zabývající se vytvářením bezpečných komunikačních kanálů, jako je například Riseup.net, nabízející bezplatné vytvoření e-mailové schránky, komunikačního fóra či mailinglistu.\n\nInternet a především sociální sítě jsou používány takřka všemi aktivistickými skupinami pro mobilizaci veřejnosti k veřejným akcím a kampaním. Může se jednat o dlouhodobou mobilizační kampaň (např. envirnomentální kampaně) či o snahu sezvat maximum lidí na konkrétní jednorázovou akci (typicky prostřednictvím samostatné stránky na sociální síti).\n\nKromě záležitostí, jako je komunikace a propagace, slouží aktivistům internet i k reálným aktivitám – typicky k organizování petic a k lobbingu. Především internetové petice mají značný úspěch a ty lépe propagované se vyznačují velkým množstvím petentů (např. petice proti TTIP disponující více než třemi miliony podpisy). Existují dokonce i specializované weby, které umožňují vytvoření vlastní petice, kterou je možno následně vytisknout a převést tak do standardní formy.\n\nHacktivismus tvoří specifickou formu kyberaktivismu, která by se dala označit za internetovou přímou akci. Majíce kořeny v hackingu, zabývá se nabouráváním různých cílů skrze internet, blokováním serverů pomocí DDoS útoků, virtuálními sabotážemi, krádežemi informací atp.\nNejvýraznější celosvětově působící skupinou jsou Anonymous, stojící za celou řadou úspěšných kybernetických útoků. Její terče tvořily například servery státních institucí či profily sympatizantů rasistických nebo teroristických skupin na sociálních sítích.\n\nAnglické slovo \"leak\" nemá v češtině jasný ekvivalent – nejlépe by se dalo přeložit jako \"únik\", či \"to, co prosáklo\". V kontextu kyberaktivismu se používá pro případy, kdy aktivisté zveřejní důvěrné informace s cílem rozšířit povědomí o nějaké problematice, případně dehonestovat protivníka. Nejznámějším případem je WikiLeaks, tedy nezisková mediální společnost zveřejňující tajné vládní a korporátní dokumenty, označovaná Pentagonem za hrozbu pro národní bezpečnost USA.\nZa významné leaky lze považovat např. zveřejnění dokumentů o zabíjení a mučení iráckých civilistů během války v Iráku americkými vojáky nebo publikování seznamu členů krajně pravicové Britské národní strany.\nNěkteré skupiny zneužívají internetové prostředí k získávání a publikování kompromitujících či osobních údajů o svých protivnících, v českém prostředí např. neonacistický web white-media.info.\n\nSlacktivismus je druh aktivismu, kdy lidé používají nástroje webu 2.0, sociální média pro vyvinutí aktivity, která reálně nemusí mít žádný dopad, přesto dává aktivistovi pocit, že pro svůj cíl něco udělal\n\nKyberaktivisté se často zaměřují i na prostředí samotného internetu, především na ochranu jeho anonymity a kultivaci obsahu. Může se jednat o projekty, jako je např. Tor nebo kolektivy poskytující služby k bezpečné práci na internetu, případně k bezpečnému kyberaktivismu.\nV rámci údržby internetového prostoru a obhajoby jeho autonomie se některé skupiny, především hacktivisté Anonymous, zaměřili na boj proti dětské pornografii a jejím šiřitelům.\n\nJulian Assange – zakladatel serveru WikiLeaks, podílel se na mnoha protivládních aktivitách. Např. odtajnil dokumenty americké vlády o válce v Iráku, dokumenty Pentagonu o válce v Afghánistánu (mimo jiné zveřejnil jména Afghánců spolupracujících s Pentagonem, za to byl značně kritizován). V roce 1995 se málem dostal do vězení kvůli 25 hackerským útokům, později byl obviněný ze znásilnění dvou švédských žen a od uveřejnění tajných diplomatických dokumentů byl trestně stíhán Spojenými státy.  V roce 2016 se ukrýval na Ekvádorské ambasádě před evropským zatykačem.\n\nJacob Appelbaum – Jeden ze zakladatelů projektu Tor, který pomocí speciálního algoritmu šifruje IP adresy. Skrze několik počítačů se tedy uživatel může dívat na stránky, aniž by byla zjištěna jeho identita. Appleubaum skupinu, která Tor před dvaceti lety vyvinula (The United States Naval Research Laboratory), opustil, po obvinění ze sexuálního pochybení. Applebaum se taktéž účastnil projektu WikiLeaks , je spoluzakladatelem Noisebridge a vynalezl program Blockfinger (umožňuje najít a potenciáně se dostat do každého počítače).\n\nDaniel Domscheit-Berg – známý pod falešným jménem Daniel Schmitt. Byl mluvčím WikiLeaks a druhou nejznámější osobou po Julianovi Assange. Po odchodu z WikiLeaks se věnoval tvorbě nového serveru na podobné platformě.\n\nAaron Swartz – významně se podílel na vývoji nástroje RSS a licence Creative Commons.\n\nJeremy Hammond – hacktivista; za své aktivity odsouzen v USA k deseti letům vězení.\n\nBarrett Brown – americký novinář označovaný za \"mluvčího Anonymous\"; stíhán za podíl na tzv. Stratforském e-mailovém leaku.\n"}
{"id": "1153673", "url": "https://cs.wikipedia.org/wiki?curid=1153673", "title": "Věra Kotasová-Kostruhová", "text": "Věra Kotasová-Kostruhová\n\nVěra Kotasová-Kostruhová (* 14. července 1977, Československo) je česká horolezkyně, bouldristka a bývalá reprezentantka Českého horolezeckého svazu v závodním lezení. Dvojnásobná Mistryně České republiky v soutěžním lezení na obtížnost z let 2000 a 2001 a v boulderingu z let 2003 a 2008. Vítězka Českého poháru v soutěžním lezení na obtížnost v letech 1999 a 2000. Na českém boulderingovém závodě Mejcup konaném jednoročně v Brně vyhrála první ročník v roce 1996.\n\nJako česká závodní lezkyně drží dosud (2015) na světových závodech několik českých prvenství v disciplíně bouldering. Na světových závodech v lezení na obtížnost patří mezi několik málo českých nejlepších semifinalistek, nejlépe si vedla na Světových pohárech. Za své výkony se nominovala na několik prestižních závodů třídy Masters v boulderingu, kde získala zlatou i stříbrnou medaili. V roce 2004 ukončila závodní kariéru na světových závodech kvůli narození syna, ale s lezením nepřestala.\n\nV roce 2001 získala v Birminghamu první českou (bronzovou) medaili ze Světového poháru v boulderingu, jako druhý český závodník s medailí ze Světového poháru ve sportovním lezení vůbec i jako první česká žena v letech 1989-2015 (Češi celkově jedenáct medailí). V roce 2003 získala v Edinburghu opět bronz v boulderingu. Z českých žen získala poté další medaili na Světovém poháru už jen Silvie Rajfová (SP La Reunion v roce 2007, bronz v boulderingu). Celkově se na Světovém poháru ve sportovním lezení umístila Věra v boulderingu v letech 1999 (kdy se v této disciplíně začalo závodit) - do roku 2003 na 15., 5., 19., 6. a 5. místě.\n\nJako první Češka získala v roce 2002 na Mistrovství světa ve sportovním lezení spolu s dalším českým závodníkem (Tomáš Mrázek 2. obtížnost) medaili za 3. místo v boulderingu. Je jedinou českou ženskou medailistkou, v letech 1992-2015 získali spolu s ní desítku medailí pouze tři muži, z toho v boulderingu již pouze dvě stříbrné Adam Ondra.\nJe třetím českým lezcem, první a jedinou ženou, která získala medaili z Mistrovství světa ve sportovním lezení v letech 1991-2014 (3. místo v boulderingu v roce 2005 v Mnichově). V tomto období získalo celkem šest českých závodních lezců dohromady čtrnáct medailí z Mistrovství světa ve sportovním lezení, z toho v boulderingu získala Věra první českou medaili ze čtyř českých v této disciplíně.\n\n\n\n\n\"- druhý český závodník s medailí ze SP; první česká žena s medailí ze SP; první česká medaile z boulderingu na SP\"\n\"- první česká medaile na ME i v boulderingu na ME, jediná česká medailistka na ME\"\n\"- třetí česká medaile na MS, první česká medaile v boulderingu na MS, jediná česká medailistka na MS\"\n\n\n\n\"- druhá česká medaile v boulderingu a druhá ženská medaile v závodu SP; celkově osmá česká medaile ze závodu SP\"\n\n\n\n\n\n"}
{"id": "1153675", "url": "https://cs.wikipedia.org/wiki?curid=1153675", "title": "Hugo Schanovsky", "text": "Hugo Schanovsky\n\nHugo Schanovsky (29. listopadu 1927 Steyr – 5. listopadu 2014) byl rakouský politik z Horních Rakous, starosta Lince.\n\nStarostou města byl od 26. ledna 1984 do 20. ledna 1988. Byl členem Sociálně demokratické strany Rakouska (SPÖ). Předtím byl od roku 1967 členem obecního zastupitelstva, od roku 1969 městským radním a od roku 1979 místostarostou.\n\nNarodil se ve Steyru, v roce 1935 se jeho rodina přestěhovala do Lince. Po maturitě pracoval v penzijní pojišťovně. Od 50. let byl členem SPÖ a angažoval se ve Svazu penzistů. Za jeho působení v čele města došlo k rozhodnutí o stavbě nové nemocnice, zimního stadionu a nové pošty. Byl i literárně činný. Jeho prvotinou byla kniha \"Im Reich der Armen\", napsal celkem přes 200 knih a tisíce článků.\n"}
{"id": "1153682", "url": "https://cs.wikipedia.org/wiki?curid=1153682", "title": "Franz Hillinger", "text": "Franz Hillinger\n\nFranz Hillinger (24. října 1921 Linec – 10. května 1991 Linec) byl rakouský politik z Horních Rakous, starosta Lince.\n\nStarostou města byl od 17. listopadu 1969 do 22. ledna 1984. Byl členem Sociálně demokratické strany Rakouska (SPÖ). Předtím byl od roku 1954 členem obecního zastupitelstva, od roku 1956 městským radním a od roku 1965 místostarostou.\n\nByl synem tesaře. Navštěvoval školu a pak byl obchodním úředníkem. V roce 1939 nastoupil jako úředník na linecký magistrát. V roce 1940 byl odveden do wehrmachtu. V roce 1942 se oženil. Za války byl zajat na východní frontě. Ze sovětského zajetí se vrátil roku 1947. Brzy poté začal opět pracovat na lineckém magistrátu. Od roku 1953 byl ředitelem personálního odboru. V lednu 1954 byl poprvé zvolen do zastupitelstva. Od roku 1972 do roku 1974 byl zemským předsedou SPÖ. Za jeho působení na postu starosty Lince došlo k výstavbě domovů důchodců, stadionů a sportovní haly. Byla založena vysoká škola.\nZemřel po dlouhé nemoci roku 1991.\n"}
{"id": "1153686", "url": "https://cs.wikipedia.org/wiki?curid=1153686", "title": "Juilly (Seine-et-Marne)", "text": "Juilly (Seine-et-Marne)\n\nJuilly je francouzská obec v departementu Seine-et-Marne v regionu Île-de-France. V roce 2012 zde žilo 2 205 obyvatel.\n\nSousední obce jsou: Montgé-en-Goële, Nantouillet, Saint-Mard a Thieux.\n\n\"Počet obyvatel\"\n\n\n"}
{"id": "1153687", "url": "https://cs.wikipedia.org/wiki?curid=1153687", "title": "Václav Novotný (politik TOP 09)", "text": "Václav Novotný (politik TOP 09)\n\nVáclav Novotný (* 31. května 1959 Praha) je český politik a ekonom, v letech 2010 až 2018 zastupitel hlavního města Prahy, v letech 2011 až 2014 postupně radní města a náměstek primátora, člen TOP 09.\n\nVystudoval Gymnázium Sladkovského na Praze 3 a následně obor finance na Národohospodářské fakultě Vysoké školy ekonomické v Praze (získal titul Ing.). Složil také státní jazykovou zkoušku z jazyka anglického.\n\nDo roku 1984 byl zaměstnaný v Československé obchodní bance v oblasti financování podniků. Následující dva roky pracoval jako ekonom středního odborného učiliště stavebního. Později byl až do roku 1990 zaměstnancem Vojenských staveb, konkrétně zastával funkci vedoucího finančního oddělení generálního ředitelství.\n\nPo revoluci pracoval mezi lety 1990 a 2008 jako ředitel Pražské informační služby. Z titulu této funkce byl zástupcem v organizacích jako \"European Federation of Congress Towns\", \"Federation of European Cities Tourist Organizations\" nebo \"European Cities Marketing\". Následně byl v letech 2008 až 2011 vedoucím Oddělení řízení programu exportu na Ministerstvu průmyslu a obchodu ČR.\n\nAngažuje se v organizaci Mensa ČR, jejím členem je od roku 1988. Václav Novotný má trvalé bydliště na Praze 13.\n\nV letech 1988 až 1990 byl členem Československé strany socialistické (ČSS). V roce 2009 pak vstoupil do TOP 09. Nejprve byl předsedou výboru Regionální organizace TOP 09 Praha 13, od roku 2010 je pouze členem tohoto výboru. Stejně tak je od roku 2010 členem Krajského výboru TOP 09 Praha.\n\nV komunálních volbách v roce 2010 byl za TOP 09 zvolen do Zastupitelstva hlavního města Prahy. Po rozpadu koalice ODS a ČSSD a vzniku koalice ODS a TOP 09 se dne 24. listopadu 2011 stal radním hlavního města pro oblast kultury. Další změna nastala v červnu 2013, kdy se rozpadla koalice ODS a TOP 09 a vznikla jednobarevná vláda TOP 09 s podporou ČSSD. Dne 20. června 2013 byl zvolen náměstkem primátora pro oblasti památkové péče, zdravotnictví, školství a legislativy. V komunálních volbách v roce 2014 obhájil za TOP 09 post zastupitele hlavního města (pokoušel se dostat i do Zastupitelstva Městské části Praha 13, ale neuspěl). Strana však skončila v opozici a ke dni 26. listopadu 2014 tak přestal být členem Rady hlavního města. Od té doby působí jako předseda politického klubu \"TOP 09 a nezávislých\" a člen Výboru pro kulturu, památkovou péči, výstavnictví, cestovní ruch a zahraniční vztahy. Ještě jako předseda představenstva společnosti Rozvojové projekty Praha se pokoušel přesvědčit dozorčí radu, aby mohl ze své pozice společnost řídit. To se mu však nepovedlo a v polovině prosince 2014 byl z představenstva odvolán.\n\nPůvodně měl za TOP 09 kandidovat ve volbách do Evropského parlamentu v roce 2014, ale z kandidátky v únoru 2014 odstoupil. Vadilo mu, že v první desítce bylo málo straníků a že při sestavování kandidátky nebyl brán v potaz názor pražské TOP 09.\n\nV komunálních volbách v roce 2018 již do Zastupitelstva hlavního města Prahy nekandidoval. Kandidoval však na předposledním 34. místě kandidátky TOP 09 na Praze 13, ale neuspěl.\n"}
{"id": "1153689", "url": "https://cs.wikipedia.org/wiki?curid=1153689", "title": "Juilly", "text": "Juilly\n\nJuilly je název dvou obcí ve Francii:\n\n"}
{"id": "1153691", "url": "https://cs.wikipedia.org/wiki?curid=1153691", "title": "Theodor Grill", "text": "Theodor Grill\n\nTheodor Grill (15. října 1902 Bad Ischl – 6. srpna 1986 Linec) byl rakouský politik z Horních Rakous, starosta Lince.\n\nStarostou města byl od 17. května 1968 do 8. listopadu 1969. Byl členem Sociálně demokratické strany Rakouska (SPÖ). Předtím byl od roku 1955 členem obecního zastupitelstva a od roku 1955 místostarostou.\n\nByl synem poštovního úředníka. V roce 1918 vstoupil do sociálně demokratické strany. Od roku 1925 byl učitelem ve službách magistrátu města Linec. V roce 1934 se účastnil bojů mezi rakouskou levicí a pravicí, pak uprchl do Švýcarska. V Curychu byl mezi jeho spolupracovníky Friedrich Adler. Koncem května 1934 byl vypovězen ze Švýcarska. V Rakousku byl pro nelegální politické aktivity v roce 1936 odsouzen na jeden rok do vězení. Po propuštění uprchl přes Švýcarsko do Belgie, kde opět spolupracoval s Friedrichem Adlerem. V roce 1940 uprchl do jižní Francie, kde byl internován. V roce 1941 odcestoval do USA. Do Rakouska se vrátil roku 1947. Byl politicky a veřejně aktivní.\n"}
{"id": "1153698", "url": "https://cs.wikipedia.org/wiki?curid=1153698", "title": "Edmund Aigner", "text": "Edmund Aigner\n\nEdmund Aigner (29. března 1900 Gaspoltshofen – 3. května 1968 Linec) byl rakouský politik z Horních Rakous, poválečný starosta Lince a poslanec rakouské Národní rady.\n\nStarostou města byl od 24. září 1962 do své smrti 3. května 1968. Byl členem Sociálně demokratické strany Rakouska (SPÖ). Předtím byl od roku 1927 do roku 1934 a znovu od roku 1961 členem obecního zastupitelstva.\n\nVystudoval učitelský ústav. Profesí byl poštovním úředníkem. Roku 1917 nastoupil jako poštovní aspirant. V roce 1934 byl poslán mimo službu pro účast na bojích mezi levicí a pravicí. Opětovně nastoupil do služby na poště v roce 1940. V letech 1934–1945 byl opakovaně držen ve vazbě. V letech 1932–1934 působil coby poslanec Hornorakouského zemského sněmu. Od roku 1945 do roku 1962 zasedal jako poslanec rakouské Národní rady za sociální demokraty.\n"}
{"id": "1153699", "url": "https://cs.wikipedia.org/wiki?curid=1153699", "title": "Josep Maria Bartomeu", "text": "Josep Maria Bartomeu\n\nJosep Maria Bartomeu Floreta (* 6. února 1963) je aktuální prezident klubu FC Barcelona od roku 2014, kdy nastoupil po rezignaci předcházejícího prezidenta Sandra Rosella.\n\nPartner a generální ředitel společností ADELTE a EFS podávané v FC Barcelona během Joan Laporta předsednictví (jako vedoucí sekce basketbal) spolu s Sandro Rosell, který odstoupí kvůli rozdílným názorům s tehdejším prezidentem. Podílel se v Barceloně na spolupráci fotbalového klubu od července 2010 do ledna 2014 poté, co vyhrál volby s 61,35% hlasů členů klubu. Po rezignaci Sandro Rosella z prezidentské funkce, dne 23. ledna 2014. Se Bartomeu stal 40. prezidentem FC Barcelona od 23. ledna 2014 do konce vypršení Rosellovy smlouvy, který skončil dne 30. června 2016.\n\n"}
{"id": "1153702", "url": "https://cs.wikipedia.org/wiki?curid=1153702", "title": "Seznam nejjasnějších hvězd souhvězdí", "text": "Seznam nejjasnějších hvězd souhvězdí\n\nToto je seznam hvězd, které jsou nejjasnější ve svém souhvězdí, seřazený podle jejich klesající zdánlivé jasnosti (u vícenásobných hvězd je započítána nejjasnější složka):\n\n"}
{"id": "1153715", "url": "https://cs.wikipedia.org/wiki?curid=1153715", "title": "Ernst Koref", "text": "Ernst Koref\n\nErnst Koref (11. března 1891 Linec – 15. listopadu 1988 Linec) byl rakouský politik z Horních Rakous, poslanec rakouské Národní rady, člen rakouské Spolkové rady a poválečný starosta Lince.\n\nStarostou města byl od 7. května 1945 do 10. září 1962. Byl členem Sociálně demokratické strany Rakouska (SPÖ). Předtím byl od roku 1927 do roku 1934 a znovu od roku 1945 členem obecního zastupitelstva.\n\nVychodil národní školu a gymnázium v Linci. Maturoval v roce 1909. V letech 1909–1914 vystudoval Vídeňskou univerzitu. Roku 1914 byl promován. Roku 1918 složil učitelské zkoušky. Od roku 1919 do roku 1922 působil jako pedagog. V letech 1922–1930 pracoval jako konceptní úředník na horonorakouské zemské školní radě, v oddělení středních škol. Od roku 1935 do roku 1945 byl soukromým učitelem. V roce 1934 a znovu roku 1944 byl z politických důvodů držen ve vazbě. Po nuceném penzionování byl v roce 1945 znovu přijat do služebního poměru. V roce 1957 se stal školním inspektorem.\n\nDo sociální demokracie vstoupil roku 1918. V roce 1923 se stal členem jejího zemského předsednictva. V letech 1945–1957 působil coby zemský předseda SPÖ v Horních Rakousích. Od roku 1930 do roku 1934 a znovu od roku 1945 až do roku 1958 zasedal jako poslanec rakouské Národní rady za sociální demokraty, pak v letech 1958–1965 zasedal jako člen rakouské Spolkové rady.\n"}
{"id": "1153724", "url": "https://cs.wikipedia.org/wiki?curid=1153724", "title": "Mauricio Macri", "text": "Mauricio Macri\n\nMauricio Macri (* 8. února 1959, Tandil, provincie Buenos Aires, Argentina) je argentinský stavební inženýr podnikatel a politik, od 10. prosince 2015 do 10. prosince 2019 prezident Argentiny ().\n\nJeho otec Francisco Macri se narodil v Itálii a v Argentině se stal úspěšným podnikatelem. Macriho matka se za svobodna jmenovala Alicia Blanco Villegas.\n\nMauricio Macri působil od roku 2007 jako starosta Buenos Aires. Od roku 1995 do 2008 šéfoval fotbalovému klubu Boca Juniors. V roce 2011 byl považován za potenciálního kandidáta na úřad prezidenta, tuto možnost ale odmítl a znovu se stal starostou hlavního města. V roce 2015 se již zúčastnil prezidentských voleb a v listopadu 2015 porazil kandidáta Fronty za vítězství podporovaného končící prezidentkou Cristinou Fernández de Kirchner. Jeho zvolením končí tzv. éra kirchnerismu, kdy Argentině vládli levicoví Néstor Kirchner a po něm jeho manželka Cristina Fernández.\n"}
{"id": "1153735", "url": "https://cs.wikipedia.org/wiki?curid=1153735", "title": "Arup Kumár Datta", "text": "Arup Kumár Datta\n\nArup Kumár Datta (Arup Kumar Dutta) (* 2. července 1946, Jorhat, Ásám, Indie) je anglicky píšící indický spisovatel a novinář, autor příběhů pro děti a mládež.\n\nRoku 1966 ukončil s vyznamenáním studium anglické literatury na univerzitě v Dillí. Po absolvování aspirantského studia se roku 1969 vrátil do Jorhatu jako učitel angličtiny. Současně zahájil svou literární kariéru jako nezávislý novinář, satirický publicista a spisovatel povídek. Časem se stal jedním z hlavních autorů píšících pro známý indický satirický časopis \"Shankar’s Weekly\". V polovině osmdesátých let ukončil své učitelské povolání a zcela se věnoval literatuře. V současné době žije ásámském městě Guvahátí.\n\nJe autorem více než deseti knih pro dospělé a čtrnácti dobrodružných příběhů pro děti a mládež. Získal za ně řadu ocenění, z nichž nejvýznamnější je Shankarova cena (Shankar’s Award) z roku 1979, udělená mu u příležitosti Mezinárodního roku dítěte, a cena za celoživotní dílo od indické sekce Mezinárodního sdružení pro dětskou knihu IBBY.\n\n"}
{"id": "1153742", "url": "https://cs.wikipedia.org/wiki?curid=1153742", "title": "Římskokatolická farnost Horní Vltavice", "text": "Římskokatolická farnost Horní Vltavice\n\nŘímskokatolická farnost Horní Vltavice je územním společenstvím římských katolíků v rámci prachatického vikariátu českobudějovické diecéze.\n\nHorní Vltavice byla původně součástí vimperské farnosti, v roce 1724 zde byla zřízena lokálie s vlastním knězem. O čtyři roky později pak byla ustavena samostatná farnost. Farní kostel byl vystavěn na místě starší kaple v roce 1726. Ve 20. století přestal být do farnosti ustanovován sídelní duchovní správce.\n\nV Zátoni u Lenory byl v roce 1404 postaven gotický kostelík královským podkomořím Zikmundem Hulerem, v pozdější době však zanikl. Zasvěcen byl Panně Marii a existovala při něm poustevna.\n\nFarnost Horní Vltavice je administrována ex currendo z Vimperka.\n\n\n"}
{"id": "1153743", "url": "https://cs.wikipedia.org/wiki?curid=1153743", "title": "Třída Hero", "text": "Třída Hero\n\nTřída Hero je třída hlídkových lodí kanadské pobřežní stráže vyvinutých na základě nizozemského typu Damen Stan Patrol 4207. Mezi jejich hlavní úkoly patří pobřežní hlídkování, ochrana rybolovu, protipašerácké operace, nebo pátrací a záchranné mise. Plavidla jsou pojmenována po představitelích kanadských bezpečnostních složek a ozbrojených sil. Objednáno bylo devět jednotek této třídy.\n\nKanadská vláda v září 2009 objednala stavbu devíti jednotek této třídy. Kontrakt měl hodnotu 194 milionů dolarů. Základní projekt Damen Patrol 4207 byl pro kanadské podmínky adaptován loděnicí Irving Shipbuilding v Halifaxu, ve které byla plavidla postavena. Prototypová jednotka byla do služby přijata v roce 2012 a poslední kus byl dodán do roku 2014. Čtyři plavidla jsou určena pro službu na Velkých jezerech a řece sv. Vavřince a pět primárně slouží k ochraně rybolovu.\n\nJednotky třídy \"Hero\":\nPosádku tvoří osm námořníků, šest policistů či inspektorů úřadu pro rybolov a až čtyři další osoby (např. kadeti). Plavidla mají ocelový trup a nástavby ze slitin hliníku. Na zádi jsou dle typu mise uloženy jeden až dva sedmimetrové inspekční čluny RHIB. Pohonný systém tvoří dva diesely Catepillar o celkovém výkonu 4992 kW, pohánějící dva lodní šrouby se stavitelnými lopatkami. Cestovní rychlost je 14 uzlů a nejvyšší rychlost 25 uzlů. Dosah je 2000 námořních mil při rychlosti 14 uzlů.\n"}
{"id": "1153744", "url": "https://cs.wikipedia.org/wiki?curid=1153744", "title": "Marjata (2014)", "text": "Marjata (2014)\n\nMarjata je norská zpravodajská loď (ELINT). Postavena byla jako náhrada stejnojmenné lodě sloužící od roku 1995. Její vstup do služby je plánován na rok 2016, přičemž plavidlo bude norská vojenská zpravodajská služba provozovat především v Barentsově moři a v Arktidě. Dle vyjádření představitele tajné služby loď bude sloužit zejména k monitorování ruských vojenských a částečně civilních aktivit, např. základen s jadernými zbraněmi na poloostrově Kola. Plavidlo bude dle norských zdrojů patřit mezi nejvýkonnější svého druhu. Plánovaná životnost plavidla je 30 let.\n\nFinance na stavbu plavidla byly přiděleny roku 2009. Trup plavidla byl postaven rumunskou pobočkou loděnice Vard Langsten a v březnu 2014 odtažen k dokončení do norské loděnice Vard Langsten v Romsdalu. Plavidlo bylo pokřtěno dne 6. prosince 2014 za přítomnosti norské premiérky Erny Solberg. V roce 2015 loď strávila několik měsíců na americké námořní základě Yorktown ve Virginii, kde na ní byly instalovány různé systémy a vybavení.\n\nVětšina informací o plavidle nebyla zveřejněna. Loď je však výrazně větší než její předchůdce, s modernějším a výkonnějším vybavením. Nenese žádnou výzbroj. Pohonný systém je diesel-elektrický.\n"}
{"id": "1153749", "url": "https://cs.wikipedia.org/wiki?curid=1153749", "title": "Mistrovství Evropy v basketbalu mužů 1993", "text": "Mistrovství Evropy v basketbalu mužů 1993\n\n28. mistrovství Evropy v basketbale proběhlo ve dnech 22. června – 4. července v Německu.\n\nMistrovství se zúčastnilo šestnáct mužstev, rozdělených do čtyř čtyřčlenných skupin, z nichž první tři týmy postoupily do dvou osmifinálových skupin, týmy z prvního až čtvrtého místa postoupily do play off. Mistrem Evropy se stalo družstvo Německa.\n\n\n\n1. Německo \n\n\n2. Rusko \n\n3. Chorvatsko \n\n\n4. Řecko \n\n\n5. Španělsko \n\n\n6. Estonsko \n\n\n7. Francie \n\n\n8. Bosna a Hercegovina \n\n\n9. Itálie \n\n\n10. Lotyšsko \n\n\n11. Turecko \n\n\n12. Belgie \n\n\n13. Švédsko \n\n\n14. Bulharsko \n\n\n15. Izrael \n\n\n16. Slovinsko \n\n\n"}
{"id": "1153750", "url": "https://cs.wikipedia.org/wiki?curid=1153750", "title": "Lina Mayer", "text": "Lina Mayer\n\nLina Mayer, vlastním jménem Karolína Majerníková (Slovensko) je slovenská zpěvačka, skladatelka a tanečnice. Její první singl, nesoucí název \"Dream\", vydala v roce 2012, ale nedosáhl mnoha ohlasů. O dva roky později nazpívala soundtrack This Time pro český film \"Pojedeme k moři\". V roce 2015 vydala cover verzi známé písně \"Stay With Me\" od anglického zpěváka Sama Smitha. Později téhož roku vydala svůj druhý singl, který ji konečně dostal do většího povědomí. Je jím písnička \"Personal Sky\", která sklidila velký úspěch hlavně v českých a slovenských hitparádách.\n\nV roce 2009 se ještě pod svým rodným jménem zúčastnila soutěže Česko Slovenské superstar, kde vypadla ve třetím semifinále. Účinkovala také ve StarDance, kde tančila čaču se Sašou Rašilovem.\n\n"}
{"id": "1153752", "url": "https://cs.wikipedia.org/wiki?curid=1153752", "title": "Muttler", "text": "Muttler\n\nMuttler (rétorománsky \"Muot\", 3294 m n. m.) je hora v horské skupině Samnaunské Alpy ve švýcarském kantonu Graubünden, nejvyšší vrchol této skupiny. Nachází se asi 5 km jihovýchodně od obce Samnaun a 14 km severovýchodně od městečka Scuol. Západně od vrcholu stojí anténa. \n\nNa vrchol lze vystoupit po značené turistické cestě, například přímo z obce Samnaun.\n\n"}
{"id": "1153753", "url": "https://cs.wikipedia.org/wiki?curid=1153753", "title": "Sohostov", "text": "Sohostov\n\nSohostov (též \"Soustov\") je zaniklý hrad v okrese Klatovy. Stál na vrchu \"Hrádek\" asi pět set metrů východně od vesnice Soustov v nadmořské výšce 530 m. Dochovaly se z něj pouze terénní relikty poškozené lomem.\n\nHrad je zmiňován po roce 1397, kdy se nacházel v držení velhartického purkrabího \"Ondřeje ze Soustova.\" Jeho potomkům patřil až do 16. století. Mezi příslušníky rodu patřili \"Volfart ze Sohostova,\" který stál na počátku husitských válek v roce 1420 na katolické straně, a ve druhé polovině 15. století \"Mikuláš ze Sostova.\" Na počátku 16. století hrad za neznámých okolností připadl králi. V průběhu roku 1520 byl poškozen a od krále Ludvíka Jagellonského ho získal \"Heřman Janovský z Janovic,\" který jeho panství připojil k Janovicím a nevyužívaný hrad zpustl. Při dělení Heřmanova majetku mezi dědice je hrad Sohostov uváděn jako pustý.\n\nPředhradí bylo obdélné a z jeho opevnění se dochovala část příkopu zejména na severní a východní straně. Prohlubně v severozápadním a jihovýchodním nároží by mohly být pozůstatky podsklepených budov. Hradní jádro se nacházelo na podlouhlém skalním útvaru podél západní strany předhradí. Dnes je téměř beze stop zástavby, ale na jeho jižní straně stála čtverhranná věž.\n\n\n"}
{"id": "1153760", "url": "https://cs.wikipedia.org/wiki?curid=1153760", "title": "Hemiplegie", "text": "Hemiplegie\n\nHemiplegie je obrna celé levé nebo pravé části těla. Tato nemoc je nejzávažnější formou kompletního ochrnutí jedné poloviny těla. Hemiplegie může být způsobena různými zdravotními příčinami, jako jsou vrozené genetické choroby, psychické trauma, nádorová onemocnění nebo mrtvice.\n\nV závislosti na typu diagnostikované hemiplegie můžou být ovlivněny různé tělesné funkce. Za prvotní příznaky se považuje např. částečná paralýza končetin na postižené straně. Za další poruchy, i když na první pohled to není zcela související, se diagnostikuje silná slabost obou končetin, ale ve skutečnosti je přímým důsledkem poškození postižené strany mozku.\n\nLéky jako Librium a Valium mohou sloužit k léčbě problémů spojených s horním motorickým nervovým syndromem. Léky se však mohou užívat, až po řádné diagnostice pacienta a po prozkoumání jeho příčin a okolností. Tyto léky se užívají převážně pro pacienty s opakovanými záchvaty, které souvisejí s poraněním mozku.\n\nRehabilitace je hlavní léčba osob s hemiplegií. Ve všech případech je hlavním cílem rehabilitace získat zpět základní pohybové funkce a kvality života. Fyzické i pracovní terapie můžou výrazně zlepšit stav pacienta a napomáhat k navrácení hybnosti končetin.\n"}
{"id": "1153763", "url": "https://cs.wikipedia.org/wiki?curid=1153763", "title": "První bitva o Atlantik", "text": "První bitva o Atlantik\n\n__BEZOBSAHU__\n\nPrvní bitva o Atlantik se odehrála během první světové války a trvala prakticky po celou dobu světové války. Německé císařství se v ní, prostřednictvím ponorek, pokusilo oslabit námořní převahu Dohody a zamezit zásobování Britských ostrovů.\n\nZpočátku byla ponorková kampaň namířena proti britské \"Grand Fleet\", ale později se zaměřila i na obchodní loďstvo. Nejprve v mezích křižníkové války podle Haagských úmluv z let 1899 a 1907 (zejména Haag X, 1907) a Londýnské deklarace z roku 1909 (kterou ale nikdo ze signatářů neratifikoval) a později (poprvé v únoru 1915) formou neomezené ponorkové války. To vyústilo v ničivou kampaň, ve které Británie ztratila téměř polovinu svého obchodního loďstva. Na obranu před německými ponorkami státy Dohody zavedly konvojový systém, blokádu Doverské úžiny, minové přehrady a provedly několik námořních a leteckých útoků na základny ponorek na pobřeží Severního moře.\n\nPo vstupu USA do války v roce 1917 se do protiponorkových operací zapojilo i americké námořnictvo. Konec první bitvy o Atlantik přineslo až zhroucení západní fronty, obsazení významných ponorkových základen (Ostende bylo obsazeno v říjnu 1918) a podepsání příměří.\n\n"}
{"id": "1153765", "url": "https://cs.wikipedia.org/wiki?curid=1153765", "title": "Eric Murray", "text": "Eric Murray\n\nEric Gordon Murray MNZM (* 6. května 1982) je novozélandský veslař a vítěz letních olympijských her v Londýně 2012 . Vyhrál šest po sobě jdoucích Mistrovství světa ve veslování a zajel dva světové nejlepší časy.\n\nSvoji první medaili z mistrovství světa si vyjel na novozélandské nepárové čtyřce bez kormidelníka na Mistrovství světa ve veslování 2007. Murray poté přesedl na dvojku bez, na které vyhrál se svým kolegou ze čtyřky Hamishem Bondem třikrát mistrovství světa  Dojeli si pro zlato na Mistrovství světa ve veslování 2009 a poté to zopakovali i v roce 2010, 2011, 2012, 2013, 2014 a 2015. Murrayho úspěchy v obou posádkách mu pomohly vyhrát šestkrát Halberg sports awards za posádku roku, poprvé v roce 2007 díky úspěchu na čtyřce, a poté v roce 2009, 2010, 2011, 2012, 2013 a 2014 s Bondem.\nMurray také representoval Nový Zéland na dvou Olympijských hrách jako člen čtyřky bez, pátý ve finále A na Olympiádě 2004 a první ve finále B a celkové 7. místo v roce 2008.\n\nNa konci prosince 2011 Murray zajel světový rekord na veslařském trenažeru. Na Concept 2 Dynamic Rowing Machine Murray ujel 18,728 m za jednu hodinu.\n\n17. ledna 2012 Murray předjel Mahého Drysdale, pětinásobného mistra světa na skifu a při závodě skifů na Mistrovství Severního ostrova družstev a vyhrál o méně než půl sekundy. Drysdale a Murray byli jediní dva závodníci kvůli silnému bočnímu větru.\n\nNa Letních olympijských hrách v Londýně Murraymu a jeho strokovi Hamishi Bondovi chybělo 6 sekund do nového světového rekordu, který je 6:08.5. Ve finále se Murray a Bond dostali do vedení už po 500 metrech a dojeli první v čase 6:16.65. Francouzi střihli Velkou Británii a získali stříbro s časem 6:21.11 a čas Velké Británie byl 6:21.77. Toto vítězství dovršilo neporaženost, která trvala od té doby kdy Murray a Bond začali jezdit mezinárodní závody na dvojce v roce 2009.\n\nMurray je držitelem ceny New Zealand Order of Merit, kterou dostal v roce 2013 za jeho výkony ve veslování.\n"}
{"id": "1153773", "url": "https://cs.wikipedia.org/wiki?curid=1153773", "title": "Křížová cesta (České Budějovice - Dobrá Voda)", "text": "Křížová cesta (České Budějovice - Dobrá Voda)\n\nZaniklá křížová cesta z Českých Budějovic do Dobré Vody vedla z města na východ přes obec Suché Vrbné a byla dlouhá přibližně 4 kilometry. Jediná dochovaná kaple této cesty je chráněna jako nemovitá kulturní památka.\n\nKřížovou cestu tvořila řada barokních zděných výklenkových kaplí postavených roku 1768. Cesta vycházela z Českých Budějovic a vedla k Poutnímu místu v Dobré Vodě. Z řady kapliček se dochovala jediná v obci Suché Vrbné na Dobrovodské ulici a informace o následující výklenkové kapli, která byla roku 1853 přestavěna na kapli se zvoničkou a 3. dubna 1955 zbourána v souvislosti s úpravou náměstí, „protože ruší přehled provozu a není žádnou pamětihodností“. Obě kapličky byly od sebe vzdáleny asi 300 metrů.\n\n“.. V naší vesnici byly dvě kapličky, jedna od vedoucí před mnoha léty křížové cesty do Dobré Vody a sice na místě dnešní kaple, a druhá před chalupou Lupauera čp. 1 (Lohbauera)…” Původně bylo plánováno jednu kapličku zvětšit na zvoničku a druhou zbourat, ta určená ke zbourání se jako jediná dochovala. Stojí po levé straně ulice Dobrovodské před odbočkou ulice J. Dobrovského, druhá kaple-zvonička stála na náměstí v místech parkoviště před obchodním domem s točnou trolejbusů. 21. září 1853 byla na ní zřízena věžička a do ní pořízen zvonek.\n\nZ Českých Budějovic vycházela cesta ze zaniklé Vídeňské brány v místech ulice Karla IV. a pokračovala ulicí Průmyslová, která byla v jedné linii s ulicí Dobrovodskou. Mezi roky 1827 –1836 byla tato linie přerušena Koněspřežnou drahou. Za Suchým Vrbným pokračovala cesta podél Dobrovodského potoka do Dobré Vody k Mariánskému pramenu na Lázeňské ulici, nad kterým byla roku 1769 postavena kaplička, přestavěná roku 1830.\n\n\n"}
{"id": "1153777", "url": "https://cs.wikipedia.org/wiki?curid=1153777", "title": "Strážov (rozcestník)", "text": "Strážov (rozcestník)\n\nNázev Strážov může označovat:\n\n"}
{"id": "1153778", "url": "https://cs.wikipedia.org/wiki?curid=1153778", "title": "Ken Levine", "text": "Ken Levine\n\nKen Levine (* 1. září 1966) je americký herní vývojář, který je nejvíce znám jako kreativní ředitel a spoluzakladatel Irrational Games. Produkoval počítačovou hru \"BioShock\" a je také znám jako tvůrce her \"\" a \"System Shock 2\". V roce 2010 ho americký magazín \"Game Informer\" zařadil mezi „Storytellers of the Decade“ („vypravěče dekády“). V roce 2013 obdržel za práci na titulech \"System Shock 2\" a \"BioShock\" ocenění „Lifetime Achievement Award“.\n"}
{"id": "1153779", "url": "https://cs.wikipedia.org/wiki?curid=1153779", "title": "Rafael Cardoso", "text": "Rafael Cardoso\n\nRafael Cardoso (* 17. listopadu 1985, Brazílie) je brazilský herec z Porto Alegre, hlavního města nejjižnějšího spolkového státu Rio Grande do Sul. Od roku 2013 je ženatý a je otcem dcery Aurory (* 1. říjen 2014).\n\nFilmovou kariéru začal v televizní společnosti RBS TV, která sídlí ve spolkové zemi Rio Grande do Sul. Po sérii telenovel byl objeven až ve filmu národní brazilské televize v roce 2008, ve kterém ztvárnil výraznou roli mýdlové opery Beleza Pura. V roce 2009 debutoval v celovečerním hraném filmu, romantickém dramatu From Beginning to End, kde se představil v hlavní roli Thomase, mladého muže zapleteného do incestního homosexuálního vztahu se svým nevlastním bratrem Franciskem.\n\n"}
{"id": "1153786", "url": "https://cs.wikipedia.org/wiki?curid=1153786", "title": "Městský stadion (Gliwice)", "text": "Městský stadion (Gliwice)\n\nMěstský stadion v Gliwicích (polsky Stadion Miejski w Gliwicach) je fotbalový stadion v polském městě Gliwice, na němž hraje své domácí zápasy klub Piast Gliwice. Má kapacitu 10 024 míst. Osvětlení stadionu je 2 000 luxů. V letech 2010 a 2011 došlo k rekonstrukci stadionu.\n\nV letech 2010-11 došlo k rozsáhlé rekonstrukci stadionu. Starý stadion byl zbourán a na jeho místě postaven nový. Byly vytvořeny kryté tribuny kolem trávníku (tribuny tvoří ovál). Proběhla instalace dvou světelných tabulí. Byl vytvořen nový trávník i zázemí pro klub. Stadion má po přestavbě kapacitu pro 10 024 diváků. První zápas po rekonstrukci odehrál Piast Gliwice proti Wisłe Płock (výhra Gliwic 2:1) 5. 11. 2011 v 18. kole I ligy a utkání sledovalo 9 432 lidí.\n\n"}
{"id": "1153790", "url": "https://cs.wikipedia.org/wiki?curid=1153790", "title": "Július Slabeycius", "text": "Július Slabeycius\n\nJúlius Slabeycius (1. dubna 1916, Brezno, Rakousko-Uhersko – 31. ledna 1988, Bratislava, Československo) byl slovenský lékař a chirurg, účastník slovenského národního povstání. \n\nSlabeycius v letech 1926–1934 navštěvoval reálné gymnázium v Banské Bystrici. V letech 1934–1940 studoval na Lékařské fakultě Univerzity Komenského v Bratislavě. Od roku 1940 byl držitelem titulu MUDr. Poté pracoval jako přednosta Chirurgické kliniky v Bratislavě, městský chirurg a krajský soudní znalec. Stal se také pedagogem středního zdravotnického personálu. Zabýval se problematikou hrudní chirurgie a anesteziologie. Byl odborníkem na operace plic a srdce. Účastnil se slovenského národního povstání a zahraničního odboje. Byl autorem odborných přednášek, studií, publikací.\n"}
{"id": "1153805", "url": "https://cs.wikipedia.org/wiki?curid=1153805", "title": "Kristian August Seilern", "text": "Kristian August Seilern\n\nKristián August hrabě Seilern (\"Christian August Graf von Seilern-Aspang\") (22. dubna 1717 – 15. listopadu 1801, Vídeň) byl rakouský diplomat a státník z německého šlechtického rodu usazeného mimo jiné na Moravě. Za svou dlouhou kariéru vystřídal vysoké funkce v diplomacii, státní správě a justici. Majetek zděděný po otci výrazně rozšířil nákupy na Moravě, kde je také pohřben.\n\nPocházel z početné rodiny dvorského vicekancléře Jana Bedřicha hraběte von Seilern-Aspang (1676–1751) a jeho manželky Anny Marie von Lengheim, kteří měli celkem deset dětí. Kristián August jako nejstarší syn dostal pečlivé vzdělání a již od roku 1745 byl členem říšské dvorské rady. Po otcově smrti v roce 1751 převzal rodová panství Lukov a Kralice na severní Moravě, zároveň zdědil čestné hodnosti dědičného nejvyššího poštmistra v Mantově a dědičného nejvyššího kuchmistra v Korutansku.\n\nV roce 1752 byl jmenován císařsko-královským tajným radou a vstoupil do diplomatických služeb; v letech 1752–1764 byl vyslancem Českého království u říšského sněmu v Řezně, v závěru sedmileté války byl pak jedním z účastníků mírových jednání. Po skončení sedmileté války byl císařským vyslancem ve Velké Británii (1763–1770). Po návratu do Vídně byl jmenován místodržitelem v Dolním Rakousku (1770–1779) a svou kariéru završil jako prezident nejvyššího soudu (1779–1791). Poté odešel do soukromí a za zásluhy obdržel Řád sv. Štěpána\n\nKristián August Seilern byl již od roku 1751 majitelem rozsáhlých statků na Moravě (Lukov-Kralice), vzhledem k dlouhodobé diplomatické službě v zahraničí se tady ale vůbec nezdržoval. V roce 1763 ve veřejné dražbě koupil panství s hradem Litschau v Dolním Rakousku. Až po návratu do Rakouska ve funkci dolnorakouského místodržitele rozšířil svůj majetek na Moravě. V roce 1772 koupil za 220 000 zlatých panství Starý Jičín, poblíž Lukova přikoupil v roce 1779 statky Přílepy, Žeranovice a Kurovice. Zatímco hrady ve Starém Jičíně a Lukově se stávaly postupně zříceninami, pro občasný pobyt rodiny byl v roce 1791 postaven zámek v Kralicích na Hané.\n\nManželkou Kristiána Augusta byla hraběnka Charlotta Marie hraběnka zu Solms-Sonnenwalde (1725–1793), měli spolu dva syny. Starší Josef (1752–1838) navázal na otcovu kariéru v diplomacii a v letech 1790–1801 byl rakouským vyslancem v Bavorsku. Kristián August zemřel ve Vídni 15. listopadu 1801 ve věku 84 let a pohřben byl ve Štípě pod hradem Lukovem. Poutní kostel ve Štípě byl dokončen v roce 1764 a byl určen mimo jiné jako rodová hrobka Seilernů. Mramorový náhrobek Kristiána Augusta Seilerna patří k hodnotným uměleckým dílům v interiéru kostela. Jeden jeho portrét je k vidění v Sále předků na zámku v Lešné, další portrét má ve svých sbírkách Muzeum Novojičínska.\n\n"}
{"id": "1153807", "url": "https://cs.wikipedia.org/wiki?curid=1153807", "title": "Římskokatolická farnost Vimperk", "text": "Římskokatolická farnost Vimperk\n\nŘímskokatolická farnost Horní Vltavice je územním společenstvím římských katolíků v rámci prachatického vikariátu českobudějovické diecéze.\n\nV roce 1384 byla ve Vimperku zřízena plebánie při kostele Navštívení Panny Marie, který byl postaven asi 20 let předtím. Roku 1500 byla ke kostelu přistavěna kaple, zasvěcená sv. Anně. V roce 1883 byla místní farnost povýšena na děkanství. Roku 1912 byl na hřbitově postaven kostelík Nejsvětějšího Srdce Ježíšova. V letech 1790–1938 existovalo Vimperské arcikněžství, v letech 1857–1961 pak také Vimperský vikariát. Poslední zásadní rekonstrukce farního kostela proběhla v 70. letech 20. století.\n\nFarnost Vimperk je centrem farního obvodu, který zahrnuje ex currendo spravované farnosti Horní Vltavice, Korkusova Huť, Kvilda, Nicov u Stach, Nové Hutě, Stachy, Strážný, Svatá Maří, Šumavské Hoštice a Zdíkovec.\n\n"}
{"id": "1153817", "url": "https://cs.wikipedia.org/wiki?curid=1153817", "title": "Augustín Morávek", "text": "Augustín Morávek\n\nAugustín Morávek (15. července 1901, Trnava – ) byl vedoucí Ústředního hospodářského úřadu, který prosazoval protižidovská opatření a v letech 1940–1942 řídil proces arizace a likvidace židovských podniků na Slovensku.\n\nAugustín Morávek byl nedostudovaný právník, bývalý člen čechoslovakisticky orientované Živnostenské strany. V roce 1939 byl tajemníkem bratislavských živnostenských společenství a grémií. Ty ho v září 1939 pověřily dvouměsíční cestou po Německu a Maďarsku s cílem prozkoumat řešení židovské otázky. Výsledkem cesty byla 150-stránková srovnávací studie, která obsahovala i návrhy dalšího postupu při řešení této otázky na Slovensku. Studii následně Morávek rozeslal všem vedoucím funkcionářům HSĽS a státu. Zůstala však bez všeobecné odezvy. Jediný, kdo zareagoval, byl předseda vlády Vojtech Tuka, který si ho pozval na osobní pohovor a dal si vysvětlit jeho plány. V lednu 1940 absolvoval další pohovor s Dr. Izidorem Kosem. Morávek se následně zúčastnil připomínkování prvního arizačního zákona. Původní návrh zákona připravený ministerstvem vnitra neodpovídal Morávkovým radikálním představám. Tuka ho znovu přijal a požádal o zpracování připomínek, které se staly základem pro nový návrh, přičemž Morávek byl pověřen přípravou zákona v legislativním sboru a výborech parlamentu. V rámci schvalovacího procesu byl prosazen požadavek nucené arizace, neprošla však ještě jeho snaha o soupis židovského majetku.\n\nTuka využil Morávkovu iniciativu a již 31. ledna 1940 ve snaze převzít pravomoci související s arizačním procesem z váhajících ministerstev hospodářství a vnitra vytvořil zvláštní orgán – Hospodářskou úřadovnu předsednictva vlády. Do čela úřadu byl dosazen Morávek. Z této pozice kritizoval nečinnost jiných orgánů, agresivně zasahoval do jejich kompetencí a navrhoval různá „zlepšení“ protižidovských opatření.\n\nK posílení Morávkových kompetencí došlo po salcburských jednáních (červenec 1940) a následné radikalizaci slovenské politické scény. Začátkem září 1940 provedl v doprovodu nacistického poradce Dietera Wislicenyho další studijní cestu k řešení židovské otázky do Vídně a Prahy. Morávkův nový návrh řešení předpokládal odebrání základních občanských, lidských a částečně i náboženských práv, jakož i označení Židů a jejich izolaci v ghettech. Předložil a realizoval požadavek na vznik centralizovaného orgánu pro řešení židovské otázky – Ústředního hospodářského úřadu (ÚHÚ). Po dosazení na čelo tohoto úřadu získal prakticky neomezené kompetence v řízení arizačního procesu.\n\nJako vedoucí úřadu vytvořil podmínky pro nekontrolovatelnou manipulaci s arizačnými převody, klientelismus a korupci. S rostoucí mocí rostla i jeho arogance, a to nejen vůči Židům, ale i vůči představitelům HSĽS. Nespokojenost a kritiku vzbuzovala i jeho servilnost vůči německým požadavkům. Vydal např. důvěrný oběžník, aby byly všechny spisy, kde vystupoval arizátor německé národnosti, označené zvláštním razítkem „Němec“ a tito uchazeči byli upřednostňováni. Přitom byl označován za maďaróna.\n\nPrvní otevřená veřejná kritika Morávkova úřadu byla vyslovena již v březnu 1941 na stránkách slavnostního čísla časopisu Slovák při příležitosti výročí vzniku Slovenské republiky. Kritika se postupně stupňovala. 27. října 1941 důvěrnický sbor HSĽS požádal prezidenta a předsedu strany Jozefa Tisa o prošetření činnosti úřadu a zvlášť Morávka. Žádost obsahovala i seznam 35 případů, kdy umožnil získat majetek příbuzným a šesti případů, kdy arizoval osobně. Morávek si byl vědom, že se vůči němu shromažďuje kompromitující materiál. V tomto období však byla jeho pozice krytá Tukou ještě pevná.\n\nPo vyloučení Židů z hospodářského života upozorňoval Tuku na nemožnost umístění desetitisíců obyvatel zbavených příjmů do pracovních táborů na území Slovenska. Při diskusi s nacistickými poradci o zřízení pracovních táborů podle německého vzoru navrhl, zda by alespoň část Židů nemohla být umístěna v Generálním gouvernementu nebo v Německu. V červenci 1941 se jako zástupce slovenských úřadů zúčastnil cesty slovensko-německé studijní skupiny na území okupovaného Polska, která navštívila místní pracovní tábory. Samotné provedení shromáždění Židů a jejich deportace však už leželo mimo jeho zájem a přenechal to ministerstvu vnitra.\n\nV létě 1942 byla oslabena Tukova pozice, což mělo dopad i na Morávka a jeho úřad. Činnost UHÚ, jakož i samotného Morávka se staly předmětem vyšetřování. 1. června 1942 musel vypovídat před vyšetřovací komisí, což vedlo 30. června 1942 k jeho rezignaci. V lednu 1943 navrhla kancelář prezidenta republiky pokračování disciplinárního řízení. Proti tomu se však znovu postavil Tuka. 10. ledna 1943 se obrátil dopisem přímo na prezidenta a v rozporu se známými fakty prezentoval Morávkovu práci jako bezúhonnou a vynikající. Morávek sám průběžně prezentoval svou činnost jako službu národu a státu. Po odstoupení z vedoucí funkce v UHÚ odešel do Maďarska, kde se po roce 1943 jeho stopy ztrácejí.\n\nPo válce byl zařazen na listinu hledaných válečných zločinců. 16. ledna 1948 ho mimořádný lidový soud v Bratislavě v nepřítomnosti odsoudil a uznal vinným ze zločinu domácí zrady a kolaborantství. Podle názoru historika Stanislava Mičeva byl Morávek produktem své doby, přičemž nebyl přesvědčeným antisemitou a na politice mu nezáleželo. Nebyl ani členem HSĽS.\n\n\n"}
{"id": "1153822", "url": "https://cs.wikipedia.org/wiki?curid=1153822", "title": "Kaple svatého Huberta (Starý Ples)", "text": "Kaple svatého Huberta (Starý Ples)\n\nKaple svatého Huberta je římskokatolická kaple na Starém Plese, části města Jaroměř. Patří do farnosti Josefov. Je chráněna i s vedlejší márnicí jako kulturní památka České republiky.\n\nKaple byla vybudována roku 1690 z popudu Františka Antonína hraběte Šporka v raně barokním slohu zároveň s přilehlým loveckým zámečkem, který však časem zanikl.\n\nKaple má centrální osmiboký půdorys. Na severní straně je márnice. Ve vstupním průčelí byly ve výklencích tři výklenky sochy světců - po stranách sv. Petr a Pavel, ve středu nad vstupem byla socha Ježíše. V nedávné minulosti byly ukradeny. Ke kapli přiléhá hřbitov.\n\nNa oltáři je obraz patrona kaple sv. Huberta.\n\nBohoslužby se konají v době letního času první neděli v měsíci ve 14.00.\n\n"}
{"id": "1153825", "url": "https://cs.wikipedia.org/wiki?curid=1153825", "title": "Chorvatské župy", "text": "Chorvatské župy\n\nŽupy (v originále \"županije\") jsou správními jednotkami Chorvatské republiky. Jejich správu a statut určuje \"Zákon o místním uspořádání a krajové samosprávě (v originále Zakon o lokalnoj i područnoj samoupravi). \"\n\nCelé území Chorvatska je členěno na dvacet žup a město Záhřeb.\n\nPodle Zákona o místní samosprávě má každá župa ve své správní kompetenci:\n\nNázvy chorvatských žup jsou dány \"Zákonem o území žup, měst a obcí Republiky Chorvatsko\" a jsou odvozeny ze správních středisek nebo místních krajových názvů.\n\n\nŽupanijska skupština je správní sbor každé jednotlivé župy. Čítá od 31 do 51 členů. Mandát člena skupštiny trvá 4 roky. Skupština má předsedu a dva místopředesedy.\n\nŽupan je hlavním představitelem župy. Předsednictvo může mít od 7 do 13 členů, předsednictvo města Záhřebu od 9 do 15 členů.\n\n\n\n"}
{"id": "1153829", "url": "https://cs.wikipedia.org/wiki?curid=1153829", "title": "Básil Chartabíl", "text": "Básil Chartabíl\n\nBásil Chartabíl (), v anglické transkripci známý též jako Bassel Khartabil nebo Bassel Safadi (), (22. května 1981 Damašek – 2015) byl palestinsko-syrský vývojář otevřeného softwaru vězněný syrským režimem.\n\nOd 15. března 2012 byl zadržován ve věznici Adra v Damašku. V říjnu 2015 byl přesunut na neznámé místo, nejspíš kvůli procesu před vojenským soudem. 11. listopadu 2015 se objevily nepotvrzené zprávy, že byl odsouzen k trestu smrti.\n\nChartabíl se narodil v Damašku. Věnoval se vývojářství otevřeného softwaru. Byl technologickým ředitelem ve výzkumné společnosti Aiki Lab, kterou založil, a ve společnosti Al-Aous, která se věnuje vydavatelské a výzkumné činnosti v oblasti archelogoie a umění v Sýrii. Byl vedoucím projektu Creative Commons Syria, přispíval do vývoje prohlížeče Firefox, tvorby Wikipedie a do dalších projektů jako Openclipart, Fabricatorz a Sharism.\n\nJeho posledním projektem byla trojrozměrná fotorealistická rekonstrukce památek v městě Palmýra v Sýrii, jejichž existence byla ohrožena po okupaci Islámským státem.\n\nDne 15. března 2012, v den prvního výročí vypuknutí syrského povstání v rámci tzv. Arabského jara, byl Chartabíl zatčen v Damašku jednotkou vojenské rozvědky. Pět dní byl vyslýchán a mučen, následně byl devět měsíců v izolaci. 9. prosince 2012 byl obviněn vojenským prokurátorem z „ohrožování státní bezpečnosti“ a přemístěn do věznice Adra v Damašku.\n\nZa jeho propuštění vznikla iniciativa kampaň #FREEBASSEL.V prosinci 2013 byla vysoká představitelka Unie pro zahraniční věci a bezpečnostní politiku Catherine Ashtonová interpelována před Evropským parlamentem v Chartabílově věci. 18. března 2014 byla zveřejněna její písemná odpověď, ve které Ashtonová uvádí, že „lituje pokračujícího věznění Bassela Safadiho Khartabila, sdílí obavy o jeho situaci a velmi blízce ji sleduje“.\n\nDne 21. dubna 2015 Pracovní komise OSN pro svévolné zadržování (WGAD) vydala vyjádření k Chartabílovu případu a požádala o jeho okamžité propuštění. Podle WGAD Kharbatilovo zadržování porušuje články 9, 14 a 19 Mezinárodního paktu o občanských a politických právech, který Sýrie ratifikovala v roce 1969.\n\nV říjnu 2015 byl přesunut na neznámé místo, nejspíš kvůli procesu před vojenským soudem. 11. listopadu 2015 se objevily nepotvrzené zprávy, že byl odsouzen k trestu smrti. Teprve v srpnu 2017 přinesla Jimmy Wales Foundation zprávu o tom, že Chartabíl byl popraven již záhy po zmizení v roce 2015. Tuto zprávu následně prostřednictvím Facebooku potvrdila jeho žena Noura Ghazi.\n\nKdyž na začátku července 2012 vešlo věznění Chartabíla ve známost, vznikla kampaň na jeho okamžité propuštění. Syrskou vládu s žádostí oslovily významné společnosti jako Mozilla, Wikipedie, Global Voices, EFF a Creative Commons i významné osobnosti, např. Lawrence Lessig, Joi Ito, Mitchell Baker, Jillian York, Mohamed Nanabhay and Barry Threw.\n\nV říjnu 2012 Amnesty International upozornila na špatné zacházení s Chartabílem a dokonce jeho mučení.\n\nPo dobu trvání kampaně proběhly i různé místní akce na Chartabílovu podporu, např. v Tchaj-peji, Soulu a dalších místech. Koordinované akce se konaly zejména 15. března na tzv. #FREEBASSELDAY. V letech 2014 a 2015 byl jeho součástí i editační maraton Wikipedie a v roce 2015 i virtuální editační maraton pro arabskou Wikipedii, který zorganizovala Creative Commons Arab World. V lednu 2014 z iniciativy hudebního publicisty Marca Weidenbauma proběhl projekt na dokončení trojrozměrné vizualizace Palmýry a vytvoření hudebních kompozic, které by doplnily soundscape k této vizualizaci. Na výzvu vzniklo 38 hudebních skladeb.\n\nNa Chartabílovu narozeniny 22. května 2013 vzniklo několik přání k narozeninám, na které Chartabílova matka reagovala dopisem, ve kterém napsala: \"„Jen chci, aby byl volný, modlím se za to, aby byl na svobodě, a za jeho přátele, kteří věří a pracují na Básilově osvobození.“\"\n\nNa Den lidských práv, 10. prosince 2014, uspořádala iniciativa Global Voices akce na prolomení ticha kolem Chartabílova věznění.\n\nPo přesunu Chartabíla na neznámé místo, nejspíš kvůli vojenskému soudu, a po vydání nové zprávy Amnesty International o případu, vznikl 7. října 2015 dopis, ve kterém tři desítky lidskoprávních organizací v čele s Human Rights Watch požadují zveřejnění informací o Chartabílově osudu. Správní rada Creative Commons 17. října 2015 vydala rezoluci vyzývající k propuštění Chartabíla.\n\nDne 21. října 2015 byl spuštěn projekt New Palmyra (Nová Palmýra), v němž má být využito Chartabílových výsledků v trojrozměrném modelování a dalších výzkumů dat o Palmýře. MIT Media Lab 22. října 2015 nabídl Chartabílovi, aby jako výzkumník pracoval na projektech, které by zpřístupnily historii Sýrie světu.\n\nDne 9. listopadu 2015 vyšla kniha 44 různých autorů \"The Cost of Freedom: A Collective Inquiry\", která spojuje úvahy nad prací a osudy Básila Chartabíla a eseje o svobodné kultuře.\n\nAmerický časopis \"Foreign Policy\" uvedl Básila Chartabíla a Rimu Daliho jako devatenácté v seznamu \"Top Global Thinkers\" (největších globálních myslitelů) za to, že \"„navzdory všemu trvají na pokojné syrské revoluci“\".\n\nČasopis Index on Censorship udělil v březnu 2013 Chartabílovi cenu Digital Freedom Award.\n\nV dubnu 2011 se Chartabíl při návratu z demonstrace seznámil s právničkou a lidskoprávní aktivistkou Nourou Ghaziovou a v roce 2012 měli mít svatbu. Chartabíl byl zatčen několik dní před podpisem svatební smlouvy, což se tak stalo až o rok později, když byl už ve vězení.\n\n"}
{"id": "1153833", "url": "https://cs.wikipedia.org/wiki?curid=1153833", "title": "Kaple Panny Marie (Jaroměř)", "text": "Kaple Panny Marie (Jaroměř)\n\nKaple Panny Marie je římskokatolická kaple na mostě v Havlíčkově ulici v Jaroměři. Je chráněna jako kulturní památka České republiky.\n\nBarokní kaple stojí uprostřed stavby gotického, později barokně upraveného silničního mostu, který dnes překonává jen místní komunikaci.\n\nPravidelné bohoslužby se v kapli nekonají.\n\n"}
{"id": "1153835", "url": "https://cs.wikipedia.org/wiki?curid=1153835", "title": "Fokker S.14 Machtrainer", "text": "Fokker S.14 Machtrainer\n\nFokker S.14 Machtrainer byl nizozemský celokovový jednomotorový proudový dvoumístný cvičný letoun.\n\nVývojové práce na Machtraineru byly ukončeny v roce 1949, kdy byl také na Pařížském aerosalonu vystaven jeho model. Stavba prototypu byla zahájena v roce 1950 v nově postaveném závodě na okraji letiště Schiphol. Prototyp S.14 (výr. č. 6298, K-1) byl zalétán 19. května 1951 zkušebním pilotem Gerbenem Sondermanem. Již při druhém letu ve stejný den se prototypu neotevřel podvozek a Sonderman byl nucen s letounem přistát na břicho. Po opravě a rekonstrukci systému zatahování podvozku pokračovaly testovací lety, od 15. června 1951 byl prototyp vystavován na XIX. aerosalónu v Paříži. Následně společnost Fokker obdržela objednávku od Koninklijke Luchtmacht na sérii dvaceti kusů S.14.\n\nRealizace vojenské zakázky započala vzletem prvního sériového Machtraineru 15. května 1955 a splněna byla během následujícího roku. Sériové stroje obdržely výrobní čísla 7346 až 7365 a trupové označení L-1 až L-20.\n\nPrototyp Machtraineru nebyl vojenskou správou převzat a sloužil u firmy Fokker jako experimentální a testovací. V roce 1953 byla jeho původní pohonná jednotka Rolls-Royce Derwent 9 s tahem 15,6 kN zaměněna za výkonnější motor Rolls-Royce Nene 3 o tahu 22,9 kN. S novou instalací motoru došlo také na rozšíření zadní části trupu, na přídi přibyla dlouhá trubice rychloměru. V říjnu 1960 byl předán organizaci National Lucht-en Ruimtevaart Laboratorium (Národní letecká a astronautická laboratoř) v Amsterdamu s civilní imatrikulací PH-XIV.\n\nNizozemské letectvo zařadilo Machtrainery do nového výcvikového systému na základnách v Twenthe, Ypenburgu, Gilze-Rijenu a Soesterbergu.\n\nV roce 1955 byl stroj L-4 poslán na předvádění do USA v rámci vyjednávání licenční výroby u firmy Fairchild. Zde za jeho řízení usedl také pilot Chuck Yeager. Během jednoho z předváděcích letů 20. října nevybral podplukovník Sonderman vývrtku v malé výšce a v troskách stroje zahynul. Fairchild sice licenci zakoupil, ale k výrobě v USA nedošlo.\n\nV roce 1959 se exemplář L-8 účastnil závodu „course Arch á Arc“ Londýn-Paříž s pilotem Jas Mollem. Určenou vzdálenost překonal za 61 minut 25 sekund, což stačilo na obsazení 23. místa v celkové klasifikaci.\n\nPočátkem 60. let 20. století byly S.14 postupně vyřazovány ze služby. Poslední dva (L-17 a L-19) byly odepsány 29. března 1965 a 2. září bylo oficiálně zrušeno letové osvědčení typu. Letoun L-17 byl předán muzeu Aviodome na letišti Schiphol a letoun L-19 vojenskému muzeu na základně Soesterberg.\n\n\n"}
{"id": "1153840", "url": "https://cs.wikipedia.org/wiki?curid=1153840", "title": "Cesta od renesance k baroku", "text": "Cesta od renesance k baroku\n\nCesta od renesance k baroku je turistická trasa, resp. historická naučná stezka v Moravské Třebové. Jejím smyslem je provést návštěvníky po významných historických objektech v tomto městě (viz dále Seznam kulturních památek v Moravské Třebové).<br>\n\nPočátkem této naučné stezky je Brána času.\n\nNa trase se nacházejí tyto památkově chráněné objekty: <br> \n\nCesta od renesance k baroku byla slavnostně otevřena dne 11. května 2013 na zámeckém nádvoří v Moravské Třebové. \n\nCelá realizace získala roku 2013 titul Stavba roku v kategorii Veřejná prostranství.\n\n\n"}
{"id": "1153841", "url": "https://cs.wikipedia.org/wiki?curid=1153841", "title": "Hanna Krallová", "text": "Hanna Krallová\n\nHanna Krallová, občanským jménem Hanna Krall-Szperkowicz (* 20. května 1935 Varšava), je polská novinářka a spisovatelka. \n\nPochází ze židovské rodiny a během druhé světové války ztratila řadu příbuzných včetně otce. Sama holokaust přežila díky tomu, že ji ukryli Poláci. Jako novinářka začala pracovat roku 1955 v redakci Życie Warszawy, od roku 1966 pak působila v týdeníku Polityka. Později byla činná i v novinách Gazeta Wyborcza. Uveřejnila řadu knih reportáží i beletrie a je nositelkou mnoha polských i zahraničních ocenění. \n\n\n"}
{"id": "1153842", "url": "https://cs.wikipedia.org/wiki?curid=1153842", "title": "Kryšpín z Viterba", "text": "Kryšpín z Viterba\n\nSvatý Kryšpín z Viterba O.F.M. Cap. (13. listopadu 1668, Viterbo – 19. května 1750, Řím) byl italský řeholník Řádu menších bratří kapucínů.\n\nNarodil se 13. listopadu 1668 ve Viterbu jako Pietro Fioretti. Když mu bylo pět let, jeho matka ho vzala do místní svatyně Panny Marie, kde jej zasvětila Matce Boží a předala ho pod její zvláštní ochranu. Od dětství byl znám pro svou zbožnost a znalosti o svatých; a tak měšťané ho oslovovali \"il santarello\" (malý svatý). Vzdělání získal od Jezuitů a u svého strýce se vyučil ševcem.\n\nV 25 letech požádal o přijetí jako laický bratr do Kapucínského domu ve Viterbu. Po přijetí přijal jméno Kryšpín. Nějakou dobu sloužil jako zahradník a kuchař v klášteře. Poté byl poslán do Tolfy, do města nedaleko vzdáleného od Civitavecchie. Z Tolfy byl poslán do Říma a později do Albana a Bracciana. Kryšpína navštívilo mnoho slavných mužů, biskupové, kardinálové a dokonce i sám papež, který měl zalíbení v konverzaci s pokorným bratrem. Kryšpínovým stálým cílem bylo napodobovat ctnosti jeho patrona svatého Felixe z Cantalice, kterého si vybral jako model dokonalosti žití řeholního života.\n\nRoku 1709 byl poslán do Orvieta, kde byl zahradníkem a do konce svého života sběračem almužen. V posledních měsících roku 1715 pobýval v Bassanu. Dne 13. května 1748 byl převezen do ošetřovny v Římě. Zemřel 19. května 1750. Jeho tělo odpočívá v kostele Santa Maria Immacolata a via Veneto v Římě.\n\nBlahořečen byl 7. září 1806 papežem Piem VII. a svatořečen 20. června 1982 papežem Janem Pavlem II.\n\n"}
{"id": "1153845", "url": "https://cs.wikipedia.org/wiki?curid=1153845", "title": "Leopold Henčl", "text": "Leopold Henčl\n\nLeopold Henčl je bývalý český fotbalista, útočník.\n\nV československé lize hrál za SK Prostějov. V lize nastoupil v 89 utkáních a dal 14 gólů. Ve Středoevropském poháru nastoupil ve 4 utkáních.\n\n"}
{"id": "1153849", "url": "https://cs.wikipedia.org/wiki?curid=1153849", "title": "Teorie genderových skel", "text": "Teorie genderových skel\n\nTeorii genderových skel (možno rovněž nazývat „\"teorie optických skel kultury\"“) definovala Sandra Bem ve své\nknize „\"The Lenses of Gender: Transforming the Debate on Sexual Inequality”\"\".\" Zabývá se skrytými předpoklady o pohlaví a genderu zakotvené v kulturních diskurzech, společenských institucích a psychice jednotlivců, které neviditelně a systematicky reprodukují genderovou nerovnost v generaci za generací již několik století. Tato skla ovlivňují, jak lidé vnímají, představují si a chápou sociální realitu. Jsou zabudována v sociálních institucích, proto také formují více materiální věci (jako například nerovnost platu nebo nedostatečnou pečovatelskou službu, které tvoří sociální realitu samotnou). Skla pevně začleněná v kulturním diskurzu a společenských institucích se dostávají do našich psychik a vedou nás k budování našich osobností, identit a sexualit, které jsou s nimi v souladu. Hlavním cílem je odhalit a zničit tato skla na kulturní i individuální úrovni. Jejich místo musí nahradit nové společenské a ideologické formy.\n\n\"Teorie optických skel kultury\" není zaměřena pouze na rozdíly mezi muži a ženami (a znevýhodnění žen), nýbrž také na sexuální menšiny (zabývá se rovněž utlačováním homosexuálů), chudé lidi, či rozdílnost etnických skupin.\n\nAmerická a západní kultura se vyznačuje třemi genderovými skly: androcentrismem, genderovou polarizací a biologickým  esencialismem.\n\nTato 3 genderová skla poskytují základ pro teorii toho jak se biologie, kultura a psychika vzájemně ovlivňují\nv historickém kontextu, aby systematicky reprodukovaly genderovou nerovnost.\n\nPrvním genderovým sklem zakořeněným v kulturním diskurzu, sociálních institucích a psychice jednotlivců je androcentrismus, tedy \"„mužostřednost\"\". Bem tvrdí, že se nejedná pouze o historickou zevrubnou představu, že muži jsou v podstatě nadřazeni ženám, ale o ideologii založenou na základě této představy. Definice mužů a mužských zkušeností jsou považovány za standard či normu, zatímco ženy a ženské zkušenosti jsou vnímány jako deviace od této základní normy. Podle Bem tedy není pravda, že by muž byl nadřazený ženě; pravdou je, že muž je vnímán jako člověk a žena jako „to jiné“.\n\n\nDalším genderovým sklem je tzv. genderová polarizace. Podle Sandry Bem je chápání feminity a maskulinit rovněž vrozené. Rozdílnost mužů a žen je základem společnosti a je vepsána do každého aspektu lidské zkušenosti - žena jako „ochránkyně rodinného krbu“ vs. muž jako „živitel rodiny“, emocionalita ženy vs. racionalita muže,… Nejde ovšem pouze o dělení lidí na muže a ženy, nýbrž i o dělení věcí (např. oblečení, dětských hraček), činností či některých sociálních rolí na mužské a ženské. Vnímání genderové polarizace je částečně podmíněno lepším pochopením kulturních genderových stereotypů, čili roste s věkem (ačkoliv začíná formovat život každého z nás už od narození).\n\n\nTřetím genderovým sklem (podle Bem) je tzv. biologický esencialismus, který vysvětluje a legitimizuje obě další skla jako přirozené a nevyhnutelné důsledky biologické podstaty žen a mužů. \"Androcentrismus\" a \"genderová polarizace\" jsou tedy podle něj vrozené a biologicky dané.\nBem nepopírá biologická fakta, ale tvrdí, že význam, který je jim připisován, je závislý na způsobu, jakým je kultura interpretuje a používá.\nBem dokumentuje a odhaluje dlouhodobou tendenci biologických teoretiků vysvětlovat společenské a ekonomické nerovnosti mezi pohlavími biologickými zákony. Upozorňuje na přílišný důraz, který je kladen na biologii, a tvrdí, že tyto nerovnosti jsou historicky vykonstruované a tedy pozměnitelné.\n\n\n"}
{"id": "1153852", "url": "https://cs.wikipedia.org/wiki?curid=1153852", "title": "Franz Langoth", "text": "Franz Langoth\n\nFranz Langoth (20. srpna 1877 Linec – 17. dubna 1953 Linec) byl rakouský pedagog, politik a nacistický funkcionář z Horních Rakous, za nacistického režimu starosta Lince.\n\nProfesí byl pedagogem. Vystudoval učitelský ústav v Linci. V roce 1896 složil absolutorium, v roce 1898 složil učitelské zkoušky a roku 1903 získal i kvalifikaci pro výuku na středních školách. Od roku 1896 byl členem hornorakouského učitelského spolku. Byl pedagogem na různých místech, nejprve pomocným učitelem ve Windischgarstenu, pak učitelem v Innerstoder a Kirchdorf an der Krems. Od roku 1898 vyučoval na chlapecké škole císaře Františka Josefa (nynější Goethova škola) v Linci. Od roku 1899 do roku 1903 byl pedagogem na chlapecké národní škole v Baumbachstraße v Linci, pak provizorním odborným učitelem na chlapecké škole císaře Františka Josefa a od roku 1908 získal trvalé pracovní místo jako odborný učitel na chlapecké škole ve Figulystraße v Linci.\n\nDlouhodobě zasedal jako poslanec Hornorakouského zemského sněmu. Poprvé sem usedl roku 1909 za kurii měst a průmyslových míst. Zastupoval stranu DNP. Byl také náhradníkem zemského výboru. Mandát obhájil v roce 1915. Od listopadu 1918 pak zasedal v provizorním zemském sněmu a od 2. do 17. listopadu 1918 byl krátce i náměstkem zemského hejtmana. Do 23. června 1919 potom zasedal coby člen zemského výboru. V červnu 1919 byl zvolen znovu do zemského sněmu a až do května 1925 byl pak poslancem i náměstkem zemského hejtmana. Nyní za politickou stranu Deutsche Freiheits- und Ordnungspartei (DFOP). Poslanecký mandát i post náměstka hejtmana obhájil roku 1925 a 1931, tentokrát za nacionalistickou Großdeutsche Volkspartei. Na sněmu působil až do roku 1934.\n\nByl aktivní v četných odborných a politických spolcích. Působil jako předseda organizace Deutscher Volksbund für Oberösterreich. Od roku 1918 do roku 1933 byl bezpečnostním referentem zemské vlády a v letech 1919–1925 zástupcem předsedy zemské železniční rady. V období let 1919–1934 také zasedal v zemské školní radě.\n\nV letech 1920–1934 byl předsedou zemské organizace Großdeutsche Volkspartei. V roce 1933 inicioval vznik \"bojového spolku\" mezi Großdeutsche Volkspartei a nacisty. 1. května 1938 potom sám vstoupil do NSDAP.\n\nV letech 1934–1935 působil ve funkci ředitele chlapecké hlavní školy v Spittelwiese v Linci. V roce 1934 založil stranickou organizaci Hilfswerk Langoth. Od roku 1938 do roku 1939 vedl sociální organizaci Nationalsozialistische Volkswohlfahrt na území Rakouska, pak v župě Horní Dunaj. Zastával vysoké posty v NSDAP a jednotkách SS. Roku 1938 se stal Oberführerem SS v Linci, v roce 1944 získal hodnost Brigadeführera SS. V letech 1940–1945 byl soudcem u nacistického soudu (Volksgerichtshof), kde se podílel na 118 rozsudcích, včetně 41 k trestu smrti.\n\nPo anšlusu byl roku 1938 zvolen i za poslance německého Říšského sněmu. Starostou města Linec byl od 1. ledna 1944 do 7. května 1945.\n"}
{"id": "1153860", "url": "https://cs.wikipedia.org/wiki?curid=1153860", "title": "Alstonie", "text": "Alstonie\n\nAlstonie (\"Alstonia\") je rod rostlin z čeledi toješťovité. Jsou to stromy a keře s přeslenitými jednoduchými listy a drobnými nálevkovitými květy. Plody jsou dlouhé, úzké měchýřky. Rod zahrnuje asi 60 druhů a je rozšířen v tropech téměř celého světa. Alstonie obsahují různé účinné indolové alkaloidy a mají význam v medicíně. Některé druhy jsou těženy pro dřevo.\n\nZástupci rodu alstonie jsou stromy nebo keře ronící bílý latex. Větve vyrůstají přeslenitě v patrech. Listy jsou v přeslenech po 3 až 6 nebo výjimečně vstřícné, bez palistů. Žilnatina je zpeřená, s četnými (více než 25 párů) postranními žilkami končícími v okrajové žilce. Květy jsou drobné, zpravidla v bohatých vrcholících, uspořádaných ve vrcholových thyrsech nebo složených okolících. Květy jsou bílé, žluté nebo růžové. Kalich je téměř až k bázi dělený v 5 laloků. Koruna je nálevkovitá, s úzce válcovitou korunní trubkou a laloky překrývajícími se směrem doleva nebo doprava. Korunní trubka je uvnitř chlupatá. Tyčinky jsou přirostlé asi v polovině korunní trubky nebo nad ní, mají krátké nitky a nevyčnívají. Nektáriový terč chybí nebo je slabě vyvinut. Gyneceum se skládá ze 2 volných nebo srostlých plodolistů obsahujících mnoho vajíček. Plodem je souplodí volných nebo srostlých měchýřků. Semena jsou podlouhlá až čárkovitá, na obou koncích opatřená dlouhými chlupy.\n\nRod zahrnuje asi 60 druhů. Je rozšířen v tropech téměř celého světa: v tropické Asii, Africe, Madagaskaru, Střední Americe, severní Austrálii a na Tichomořských ostrovech. Poměrně dost druhů jdou endemity Nové Kaledonie.\n\nNa keřovitém druhu \"Alstonia actinophylla\" v severní Austrálii roste poloparazitická rostlina \"Decaisnina signata\" z čeledi ochmetovité, která je živnou rostlinou housenek modráska \"Candalides gilberti\".\n\nRod \"Alstonia\" je v rámci čeledi \"Apocynaceae\" řazen do podčeledi \"Rauvolfioideae\" a tribu \"Alstonieae\". Nejblíže příbuzným rodem je \"Dyera\".\n\nKůra alstonií obsahuje účinné indolové alkaloidy. \"Alstonia scholaris\" z Asie a Austrálie obsahuje echitamin, australský druh \"A. constricta\" reserpin. Oba alkaloidy mají hypotenzivní působení, snižují krevní tlak. Kůra \"Alstonia venenata\" z Indie obsahuje řadu indolových alkaloidů, zejména alstovenin, venenatin, 3-dehydroalstovenin, reserpin, venoxidin a kopsinin. Alstovenin působí jako inhibitor monoaminooxydázy.\n\nDruh \"Alstonia spatulata\", pocházející z tropické Asie, má lehčí dřevo než známá balsa. Jeho hustota je jen 47–77 kg/m (u balsy 70–260 kg/m).\n\nDruh \"Alstonia congensis\" z tropické Afriky je těžen pro dřevo. Je dobře opracovatelné, poměrně světlé, se stejnoměrnou strukturou. Je obchodováno pod názvem \"emien\" a využíváno např. v dýhárenství. V tropické Asii od Indie po Filipíny je pěstován druh \"Alstonia scholaris\" jako zdroj lehkého dřeva. V Číně se ze dřeva \"Alstonia scholaris\" vyrábějí rakve, dřevo \"A. rostrata\" slouží v truhlářství k výrobě nábytku. Semena \"A. yunnanensis\" obsahují až 18% technického oleje.\n\nUžívání kůry \"Alstonia scholaris\" je v tradiční indické medicíně doporučováno k čištění krve a při fosfaturii. Na Filipínách je používána při průjmech, cukrovce, horečce a jako odčervovadlo. V Číně jsou kůra a listy používány při bolestech hlavy, chřipce, bronchitidě a pneumonii, kořeny a listy \"A. mairei\" slouží k zastavení krvácení, kořeny \"A. yunnanensis\" při hypertenzi, listy a kůra \"A. rostrata\" při akutní bronchitidě, listy a kořeny \"A. neriifolia\" při léčení boláků.\n\n"}
{"id": "1153862", "url": "https://cs.wikipedia.org/wiki?curid=1153862", "title": "Manželství (římskokatolická církev)", "text": "Manželství (římskokatolická církev)\n\nManželství v římskokatolické církvi, nazývané též kanonické manželství, (lat. \"matrimonium\", složenina slov \"mater\" – matka a \"munus\" – dávka, povinnost, služba) zachycuje Kodex kanonického práva (\"CIC\") z roku 1983 pro římské katolíky latinského obřadu v kánonech 1055-1165. Manželství je definováno kán. 1055 §1 jako:\n\nPro 22 katolických církví východních obřadů platí pro manželství Kodex kánonů východních církví (\"CCEO\"), který jej definuje v kánonech 776-866. V kán. 776 §1-2 CCEO, analogicky ke kán. 1055 §1 CIC, týž obsah rozvinutěji formuluje a stanoví:\nManželství v sobě prolíná kanonicko-právní a teologickou rovinu. Patří mezi sedm svátostí římskokatolické církve. Manželství za svátost považuje i pravoslavná církev. Katolické manželské právo, které je založené na římském právu, pokud se týče jeho zaměření na manželství jako svobodnou vzájemnou dohodu nebo smlouvu, se stalo základem pro manželská práva všech evropských zemí, přinejmenším až do období reformace. Křesťanská společenství vycházející z reformace (protestanté), i když slaví svatbu, po Lutherových tezích, manželství za svátost nepovažují.\n\nCírkevní otcové se již v prvních stoletích shodovali v tom, že křesťanské manželství se liší od pohanského. Starověké písemné zdroje jednoznačně o manželství vypovídají, že se jedná o posvátnou věc, jejíž důstojnost byla ustanovena Ježíšem Kristem. Příkladem tohoto stanoviska jsou Tertulián, který opakovaně mluví o nerozlučitelné svátosti; dále Órigenés, sv. Ambrož, sv. Jeroným, sv. Zeno, sv. Augustin či sv. Jan Zlatoústý.\n\nOd 4. století jsou dochované dokumenty zaznamenávající modlitby a požehnání, které vykonávali kněží nebo biskupové. V celém 1. tisíciletí bylo v církvi povinností, aby při svatebním obřadu byl přítomen kněz. Od 11. století se pak začíná prosazovat požadavek, aby se svatba konala „v přední části kostela“ (lat. \"„in facie ecclesiae“\").\n\nMezi svátosti církve, jejichž správa byla řídí zákony církve, byla svátost manželství zařazena v roce 1184 na veronské synodě. Stejně jako v římském právu, jde spíš o soukromou dohodu, smlouvu mezi zúčastněnými stranami a jejich rodinami, která později mohla být požehnána knězem. Poskytuje to důkaz, že až do 9. století je manželství stále velmi podobné smlouvám ve starověkém Římě.\n\nAž v roce 1215, v průběhu IV. lateránského koncilu, vydala pro manželství římskokatolická církev liturgické předpisy a právní normy, které s ním souvisejí.\n\n\"Katechismus katolické církve (KKC)\" z roku 1997, v otázce manželství, cituje pastorální konstituci \"Gaudium et Spes\" II. vatikánského koncilu: „Důvěrné společenství života a manželské lásky, které Stvořitel založil a vybavil vlastními zákonitostmi, se uskutečňují manželskou smlouvou... Sám Bůh je původcem manželství“, a dodává: „Povolání k manželství je vepsáno do samé přirozenosti muže a ženy, jak vyšli z rukou Stvořitele. Manželství není čistě lidské zřízení, přes všechny změny, které prošlo během staletí, v různých kulturách, sociálních strukturách a v duchovních postojích. Tyto rozmanitosti nesmějí dát zapomenout na společné a trvalé rysy. I když důstojnost tohoto zřízení (instituce) nevysvítá všude se stejnou jasností, existuje ve všech kulturách určitý smysl pro velikost manželského spojení, protože“; a opět doplňuje z \"Gaudium et Spes\": „šťastný život člověka i lidské a křesťanské společnosti těsně souvisí s dobrým stavem manželského a rodinného společenství“.\n\nDále katechismus, opřený o novozákonní texty, uvádí: „Na prahu své veřejné činnosti Ježíš koná svůj první zázrak na prosbu své matky během svatební hostiny. Církev přikládá velkou důležitost Ježíšově přítomnosti na svatbě v Káně. Vidí v tom potvrzeí, že manželství je dobré, a ohlášení, že od nynejška bude účinným znamením Kristovy přítomnosti. Ježíš ve svých kázáních jednoznačně učil, jaký je původní smysl spojení muže a ženy, jak je chtěl Stvořitel na počátku: dovolení zapudit vlastní manželku, které dal Mojžíš, byl ústupek zdůvodněný tvrdostí jejich srdce. Manželské spojení muže a ženy je nerozlučitelné: sám Bůh je uzavřel. ,Co Bůh spojil, člověk nerozlučuj’ (Mt 19,6). Toto jasné zdůrazňování nerozlučitelnosti manželského svazku mohlo vzbuzovat rozpaky a zdát se neuskutečnitelným požadavkem. Ježíš nicméně neuložil manželům neúnosné a příliš těžké břemeno, mnohem těžší než Mojžíšův zákon. Protože přišel obnovit původní řád stvoření, rozvrácený hříchem, sám dává sílu a milost žít manželství v novém duchu Božího království.“\n\nPodle katolické nauky, spolu s výhodami neporušitelné stability, jsou další výhody odvozeny od svátosti, protože Kristus povýšil manželství věřících k důstojnosti pravé a vlastní svátosti. Je účinným znamením a pramenem, z něhož proudí zvláštní vnitřní milost, se kterou Kristus „přivedl přirozenou lásku k větší dokonalosti, když potvrdil nerozlučnou jednotu, jíž manželé sami posvětili“.\n\n"}
{"id": "1153864", "url": "https://cs.wikipedia.org/wiki?curid=1153864", "title": "Lužanský rybník", "text": "Lužanský rybník\n\nLužanský rybník se nachází na jižním okraji obce Lužany, po které je pojmenován. Jedná se o chovný rybník. Má nepravidelný, skoro čtvercový tvar s dlouhou hrází, po které vede cesta a mokřinami v okolí. Rozměry jsou zhruba 300 na 250 metrů. Je napájen jednak potokem, jehož prameny se nacházejí severně od Dlouhé Lhoty a dále potokem, který pramení hned u rybníka. Výpust a přepad jsou svedeny do řeky Úhlavy.\n"}
{"id": "1153866", "url": "https://cs.wikipedia.org/wiki?curid=1153866", "title": "Jeanne Jugan", "text": "Jeanne Jugan\n\nSvatá Jeanne Jugan (řeholním jménem: Marie od Kříže; 25. října 1792, Cancale - 29. srpna 1879, Saint-Pern) byla francouzská řeholnice a zakladatelka kongregace Malých sester chudých.\n\nNarodila se 25. října 1792 v Cancale jako šestá z osmi dětí Josepha a Marie Juganových. Vyrůstala během politických a náboženských otřesů Velké francouzské revoluce. Když jí bylo čtyři roky, její otec který byl rybářem, se ztratil na moři. Její matka se snažila zajistit vše potřebné pro Jeanne i její sourozence a zároveň jim tajně poskytovala náboženskou výuku uprostřed antikatolického pronásledování.\n\nKdyž byla velmi mladá, pracovala jako pastýřka a učila se plést a příst vlnu. Sotva uměla číst a psát. Když jí bylo 16 let, začala pracovat jako pomocnice v kuchyni u vikomtesy de la Choue. Vikomtesa byla oddaná katolička a Jeanne jí doprovázela, když navštěvovala nemocné a chudé. V 18 letech odmítla sňatek. Řekla své matce, že Bůh s ní má jiné plány. Ve 25 letech se mladá žena stala spolupracovnicí kongregace Ježíše a Marie založenou svatým Janem Eudesem. Jugan také pracovala jako zdravotní sestra v městské nemocnici v Saint-Servan. Po šesti letech opustila nemocnici kvůli zdravotním problémům.\n\nRoku 1837 ona a 72letá žena Françoise Aubertová si pronajaly část malého domku, kde byly spojeny s Virginii Tredanielovou, která byla 17letým sirotkem. Tyto tři ženy založily katolické společenství modlitby, které se věnovalo výuce katechismu a pomoci chudým.\n\nV zimě roku 1839 se setkala s Anne Chauvin, postarší ženou, která byla slepá, částečně ochrnutá a neměl se o ní kdo starat. Jugan jí odvedla do domku, kde se o ní starala. Poté se objevily další dvě ženy a Jeanne roku 1841 pronajala prostor pro zajištění bydlení pro více osob. Následující rok získala budovu asi pro 40 lidí. Se souhlasem spolupracovníků se zaměřila na opuštěné starší ženy a začala vznikat kongregace Malých sester chudých. Jeanne napsala jednoduché stanovy pro nově vzniklou komunitu. Během 40 let 19. století se k ní připojilo mnoho mladých žen, které chtěly sloužit starším chudým lidem.\n\nRoku 1847 na základě žádosti Lea Duponta, který je znám jako \"Svatý muž z Tours\", založily dům v tomto městě. Roku 1850 vstoupilo do sboru přes 100 žen.\n\nKomunita se začala šířit po celé Francii, roku 1851 v Anglii. V letech 1866-1871 byla založeny pět komunit v USA. Roku 1879 měla kongregace asi 2 400 sester v Evropě a Severní Americe. Ve stejný rok papež Lev XIII. schválil jejich stanovy.\n\nZemřela 29. srpna 1879 v Saint-Pernu. V době její smrti mnoho sester nevědělo že to byla právě ona, a ne otec Le Pailleur, kdo založila kongregaci. Nicméně otec Le Pailleur byl vyšetřován a roku 1890 byla Jeanne uznána jako zakladatelka. Její tělo odpočívá v mateřském domě v Saint-Pernu.\n\nProces byl zahájen 4. listopadu 1935 v arcidiecézi Rennes. Dne 13. července 1979 jí papež Jan Pavel II. prohlásil Ctihodnou. Blahořečena byla stejným papežem 3. října 1982 a svatořečena 11. října 2009 papežem Benediktem XVI.\n\n"}
{"id": "1153869", "url": "https://cs.wikipedia.org/wiki?curid=1153869", "title": "Seznam ekologických katastrof", "text": "Seznam ekologických katastrof\n\nSeznam obsahuje události způsobené lidskou činností, které měly velmi výrazný negativní dopad na životní prostředí.\n\n\n\n\n\n\n\n"}
{"id": "1153870", "url": "https://cs.wikipedia.org/wiki?curid=1153870", "title": "Leopold Sturma", "text": "Leopold Sturma\n\nLeopold Sturma, též Leo Sturma (13. června 1896 Wels – 18. února 1965 Wels), byl rakouský právník, politik a nacistický funkcionář z Horních Rakous, za nacistického režimu starosta Lince.\n\nStudoval na gymnáziu ve Welsu a Linci. Maturoval roku 1913. Od roku 1920 studoval práva na Univerzitě v Innsbrucku, kde byl roku 1923 promován na doktora práv. Působil na soudní praxi u okresního a krajského soudu ve Welsu, od roku 1922 pracoval v advokátní kanceláři Schmutzer-Slama. Od roku 1925 byl samostatným advokátem ve Welsu. K advokátní činnosti ve Welsu se ještě vrátil v roce 1951.\n\nByl politicky aktivní. Od roku 1934 byl členem organizace NSDAP ve Welsu. Ve 30. letech byl stranickým právním zmocněncem pro kraje Hausruck a Salzkammergut. Po anšlusu vykonával od poloviny roku 1938 do poloviny roku 1940 funkci vedoucího krajského úřadu pro právo a komunální politiku. Zastával vysoké posty v Nationalsozialistische Betriebszellenorganisation (NSRB) jako zástupce jejího krajského předsedy. V letech 1944–1945 byl župním vedoucím NSRB. V letech 1938–1943 byl členem SA. 1. května 1938 se rovněž stal členem jednotek SS jako Standartenführer.\n\nOd března 1938 do března 1939 zastával úřad starosty rodného Welsu. Starostou města Linec byl od 15. června 1940 do 31. prosince 1943. Od ledna 1944 do května 1945 byl prezidentem vrchního zemského soudu v Linci.\n"}
{"id": "1153874", "url": "https://cs.wikipedia.org/wiki?curid=1153874", "title": "Matteo Noris", "text": "Matteo Noris\n\nMatteo Noris (1640 Benátky – 6. října 1714 Treviso) byl italský básník a operní libretista. Spolu s Apostolem Zenem a Francescem Silvanim bývá řazen mezi největší italské básníky své doby.\n\nMatteo Noris se narodil roku 1640 v Benátkách a také většinu svých operních libret napsal pro benátská divadla, nejčastěji pro \"Teatro S.S. Giovanni e Paolo\" a \"Teatro San Giovanni Grisostomo\". \n\nV roce 1686 byl zapojený do skandálu, když libreto opery \"Il demone amante ovvero Giugurta\", které zhudebnil Carlo Francesco Pollarolo, bylo chápáno jako útok na církev katolickou. V roce 1691 přestal dočasně psát pro benátské scény a pracoval pro divadla v Janově a ve Florencii. Od roku 1697 psal libreta výhradně pro benátské divadlo \"San Giovanni Grisostomo\".\n\nZemřel v Trevisu v roce 1714 a byl pohřben v kostele San Leonardo.\n\n\n"}
{"id": "1153877", "url": "https://cs.wikipedia.org/wiki?curid=1153877", "title": "Inez Tuschnerová", "text": "Inez Tuschnerová\n\nInez Tuschnerová (6. května 1932 Brno – 25. listopadu 2015 Brno) byla česká textilní výtvarnice, kostýmní návrhářka a akademická malířka.\nV letech 1949 -1953 studovala na Vyšší škole uměleckého průmyslu v Brně. Poté v letech 1953-1958 studovala na Vysoké škole uměleckoprůmyslové v Praze u prof. Aloise Fišárka a Hedviky Vlkové. Studovala také u Oskara Kokoschky na Mezinárodní umělecké akademii v Salcburku. V letech 1961-1967 působila jako pedagog na Střední průmyslové škole textilní v Brně. S brněnským Národním divadlem spolupracovala v letech 1965–1974 a 1987–1994. Vytvořila kostýmy i pro Národní divadlo v Ostravě.\n\nPozději působila na Divadelní fakultě Janáčkovy akademie múzických umění v Brně, kde vyučovala budoucí scénografy. Je autorkou mnoha divadelních i televizních kostýmů. Věnovala se také tapisériím a dalším textilním formám, často spolupracovala s architekty.\n\n"}
{"id": "1153878", "url": "https://cs.wikipedia.org/wiki?curid=1153878", "title": "Mikromarketing", "text": "Mikromarketing\n\nMikromarketing je forma marketingu, kdy se společnosti snaží přizpůsobit své produkty a marketingové programy úzce definované skupině zákazníků. Tyto skupiny mohou být vymezeny na základě geografické polohy, demografických charakteristik, behaviorálních segmentů či vkusu konkrétních jednotlivců. Pod mikromarketing lze zahrnout lokální marketing a individuální marketing, kdy se firmy snaží přiblížit ke konkrétním klientům, respektive si získat jejich přízeň individuálním přístupem. Tento cílený marketing však vyžaduje vyšší náklady na marketing a přizpůsobení produktu. Zákazník může také vnímat, že image společnosti je roztříštěná a ztrácí jednotný charakter.\n"}
{"id": "1153879", "url": "https://cs.wikipedia.org/wiki?curid=1153879", "title": "Salvatore Lilli", "text": "Salvatore Lilli\n\nSalvatore Lilli, O.F.M. (19. června 1853, Cappadocia – 22. listopadu 1895, Maraş) byl italský řeholník Řádu menších bratří, který byl spolu se sedmi společníky zabit na území dnešního Turecka. Katolická církev je uctívá jako blahoslavené.\n\nNarodil se 19. června 1853 v Cappadocii jako syn Vincenza a Annunziaty Lilliových. Dne 24. července 1870 přijal ve františkánském konventu v Nazzanu řeholní hábit. Své první řeholní sliby složil 6. srpna 1871. Při potlačení řeholních řádů italskou vládou, roku 1873 odešel jako Salvator z Cappadocie do Svaté země aby zde působil jako misionář. V klášteře v Betlémě pokračoval ve studiích filosofie, která zahájil v Castel Gandolfo. Dne 6. srpna 1874 byl převeden do kláštera Svatého Salvátora v Jeruzalémě, kde dokončil svá studia teologie a 6. dubna 1878 byl jeruzalémským patriarchou Vincenzem Braccou vysvěcen na kněze.\n\nPoté byl poslán do Maraşe, kde 15 let vykonával svůj apoštolát. Jeho práce byla obrovská a plná výsledků, např. nechal postavit kapli, která byla otevřena 4. října 1893. V listopadu 1890 zde vypukla cholera a Salvator se zázrakem nenakazil. Roku 1894 byl jmenován knězem farnosti a představeným hospice Mugiukderesi. Rok 1895 byl spojen s politickým převratem, kdy Turci vyvražďovali Armény. Opakovaně byl žádán svými spolubratry, aby odešel do bezpečnějších místa, ale on odpověděl: \"Kde jsou ovce, musí tam zůstat i pastýř\". Dne 22. listopadu 1895 byl zatčen spolu s 12 dalšími křesťany. Při cestě do Maraşe byli opakovaně vyzváni, aby se vzdali své víry a přešli na islám, jinak nebudou žít. Po odmítnutí byli krutě zabiti bajonety a jejich těla byla spálena v oblasti zvané Mujuk-Deresi.\n\nJména sedmi společníků otce Lilliho:\n\nProces byl zahájen 16. prosince 1930 v Arménské archieparchii Aleppo. Dne 12. července 1982 uznal papež Jan Pavel II. jeho mučednictví spolu také se sedmi společníky. Blahořečen byl 3. října 1982 stejným papežem.\n\n"}
{"id": "1153881", "url": "https://cs.wikipedia.org/wiki?curid=1153881", "title": "Max Steiner", "text": "Max Steiner\n\nMaximilian Raoul Steiner (10. květen 1888, Vídeň – 28. prosinec 1971, Los Angeles) byl rakouský hudební skladatel židovského původu, autor zejména filmové hudby. Spolu s Erichem Wolfgangem Korngoldem, Franzem Waxmanem, Alfredem Newmanem a Miklósem Rózsem je jedním z otců tohoto žánru. Složil hudbu k více než 350 filmům, byl 24 krát nominován na Oscara a třikrát ho získal. Byl jedním z prvních filmových hudebníků, který začal ve své práci používat techniku leitmotivů, jež pochází z romantismu konce 19. století.\n\nNarodil se ve Vídni, v bohaté židovské rodině. Jeho otec Gabor byl vynálezce, stavitel obřího ruského kola v Prátru. Matka Marie byla divadelní tanečnice, jeho kmotrem byl slavný skladatel Richard Strauss. Svou první operetu Steiner složil již ve dvanácti letech. Rodiče přesto jeho hudební kariéře nevěřili a přiměli ho se přihlásit na Vídeňskou technickou univerzitu. Nakonec ale přece jen přestoupil na Univerzitu múzických umění, kde studoval hru na klavír, housle i trubku. Krom toho bral soukromé hodiny, mj. u Gustava Mahlera. Čtyřleté studium zvládl za jediný rok.\n\nJeho prvním velkým úspěchem byla opereta \"Krásná Řekyně\". Roku 1904 se usídlil v Londýně, kde setrval až do vypuknutí první světové války. V prosinci 1914 přišel do New Yorku a prakticky okamžitě se uchytil na Broadwayi, kde se po vystřídání mnoha hudebních profesí vypracoval až na hudebního režiséra.\n\nV roce 1929 dostal nabídku z Hollywoodu, z hudebního oddělení firmy RKO, kterého se později stal ředitelem. Přišel do Hollywoodu v době, kdy filmová hudba stála na rozcestí – končil němý film a mnozí tvrdili, že s nástupem filmu zvukového zmizí i potřeba filmové hudby. Steiner si byl jist, že opak je pravdou, ale bylo potřeba o tom přesvědčit producenty. Jeden z nich, David Selznick, vyslyšel Steinerovy apely a nechal ho zkomponovat hudbu k jediné pasáži svého nového filmu \"Symphony of six milion\", ke scéně, v němž hlavnímu hrdinovi umírá otec. Ukázalo se, že hudba může dění na plátně nesmírně umocňovat a přitom se netlouct s mluveným slovem. To byl průlom. Během šesti následujících let složil Steiner hudbu ke 111 filmům RKO a otevřel cestu i jiným skladatelům.\n\nZa jeden z mezníků v jeho kariéře i v dějinách filmové hudby je označován film \"King Kong\" z roku 1933. Hudba se ve filmu stala jednou z nejsilnějších významotvorných složek. Steiner pracoval s leitmotivem hlavních postav a dokresloval psychické stavy jako strach či sympatie. Soundtrack ke King Kongovi je jednou z prvních původních partitur zvukového filmu, která je dnes reprodukována jako komplexní samostatné dílo klasické hudby. Za další mezník bývá označován film Johna Forda \"Denunciant\", kde Steiner napsal hudbu ještě před natáčením a některé scény filmu se hudbě při natáčení přizpůsobily. Za tuto hudbu získal svého prvního Oscara.\n\nSteiner byl též velkým obhájcem tzv. \"mickey-mousingu\", kdy hudba popisně ilustruje děj, zejména komediálně (například hrdina jde po schodech a hudba s každým dalším schodem mění tón stupnice). Jeho posedlost touto technikou nesdílel ani Selznick a v roce 1937 se kvůli ní tak vážně pohádali, že se Steiner rozhodl odejít z RKO a přejít k Warner Bros. Jedna z jeho prvních zakázek pro Warnery je známá dodnes – jde o fanfáry, které doprovázejí logo Warner Bros na počátku každého filmu. Jakousi fanfarónskou odpovědí Selznickovi byl pak film \"Život je cesta\", kde Steiner masivně užil \"mickey-mousingu\", a přesto udržel uměleckou kvalitu, čehož důkazem byl druhý Oscar. Selznick však na něj zcela nezanevřel a občas si ho vypůjčil do svých projektů. Jedním z nich byl i snímek \"Jih proti Severu\". Steiner pro něj vytvořil 16 hlavních témat a téměř 300 vedlejších motivů. S délkou přes tři hodiny šlo tehdy o vůbec nejdelší hudební doprovod pro film v historii. Náročnou práci stihl během dvanácti týdnů, avšak za vydatného přispění drogy benzedrin, která mu umožnila pracovat i 20 hodin bez přestávky. Film nakonec dostal deset Oscarů, ale Steinerova hudba oceněna nebyla. Dalšího Oscara se dočkal až v roce 1945, za hudbu k dramatu z druhé světové války \"Když si odešel\", kde varioval řadu amerických vlasteneckých melodií.\n\nZa klasickou je dnes považována též hudba k romantickému filmu \"Casablanca\". V té době se však také začala objevovat kritika jeho hudby jako klišovité a přeslazené. Kritici si rovněž povšimli, že aby si ušetřil práci, někdy recykloval pasáže z předchozích filmů. To bylo také však způsobeno často brutálními termíny dodání hudby – 70 minut hudebního podkresu k filmu \"We are not alone\" musel například vytvořit za šest dnů.\n\nV roce 1965 odešel do důchodu. O šest let později, ve věku 83 let, zemřel na selhání srdce. Pochován je na hřbitově Forest Lawn, na místě, kde odpočívají jeho kolegové z branže jako Newman, Tiomkin nebo Rózsa.\n\nČasem byl doceněn ještě víc než za života. Americký filmový institut zařadil \"King Konga\" na 13. příčku a \"Jih proti Severu\" na 2. příčku žebříčku filmů s nejlepším hudebním doprovodem. U příležitosti 100. výročí jeho narození mu byla starostou Vídně na jeho rodném domě na Praterstrasse 72 (dnes Hotel Wien) odhalena pamětní tabule. V roce 1995 byl posmrtně uveden do Skladatelské síně slávy. Od roku 2009 se ve Vídni každoročně uskutečňuje festival \"Hollywood in Vienna\", jehož hlavní ocenění nese název Cena Maxe Steinera.\n"}
{"id": "1153882", "url": "https://cs.wikipedia.org/wiki?curid=1153882", "title": "Sandra Bemová", "text": "Sandra Bemová\n\nSandra Ruth Lipsitz Bem (22. června 1944 Pittsburgh – 20. května 2014 Ithaca) byla americkou psycholožkou, která se zabývala androgynickými a gendrovými studiemi. Je známá svými pracemi o genderových rolích, genderové polarizaci a genderových sterotypech, které vedly k rovnějším pracovním příležitostem pro ženy ve Spojených státech.\n\nVe svých dílech se věnovala především androgynitě (\"biologická oboupohlavnost\") a také genderu jako takovému. Pro analýzu androgynity u jednotlivců vytvořila tzv. BSRI dotazník, který měří gender. Její nejznámější knihou je pak ”\"The lenses of gender: Transforming the debate on sexual inequality\"\" z roku 1993. Bem byla několikrát oceněna Americkou psychologickou asociací, také krátce provozovala vlastní psychoterapeutickou praxi. Do roku 2010 působila jako vyučující na Cornell University v Ithace. V roce 2014 spáchala sebevraždu kvůli zhoršující se Alzheimerově chorobě. \n\n"}
{"id": "1153891", "url": "https://cs.wikipedia.org/wiki?curid=1153891", "title": "Gangster Ka: Afričan", "text": "Gangster Ka: Afričan\n\nGangster Ka: Afričan je český kriminální thriller, který natočil režisér Jan Pachl podle námětu Jaroslava Kmenty, autora knihy \"Padrino Krejčíř\". Je inspirován příběhem kontroverzního podnikatelie Radovana Krejčíře, jehož ztvárnil Hynek Čermák, a odehrává se převážně v zahraničí, zejména na Seychelách a v Jihoafrické republice. Jeho premiéra se uskutečnila 26. listopadu 2015.\n\n\n\n"}
{"id": "1153894", "url": "https://cs.wikipedia.org/wiki?curid=1153894", "title": "Aragonská křížová výprava", "text": "Aragonská křížová výprava\n\nAragonská křížová výprava, část větší války zvané Sicilské nešpory, byla vyhlášena papežem Martinem IV. proti aragonskému králi Petru III. Velikému v letech 1284 a 1285. Výprava byla vyhlášena jako reakce na nedávné obsazení Sicílie Petrem III. Papež také oficiálně zbavil Petra vlády nad sicilskými pozemky, které byly součástí papežského léna: Petrův děd a jmenovec Petr II. se vzdal království jako léna svatého stolce. Papež Martin jej propůjčil Karlu I. z Valois, synu francouzského krále.\nPoté, co se Petrův mladší bratr Jakub II. Mallorský spojil s Francouzi, se konflikt brzy změnil v občanskou válku. Jakub totiž vládl hrabství Roussillonskému, části Katalánska mezi Francií a Aragonskou monarchií. Petr upřel Jakubovi jakožto mladšímu z obou bratří nárok na Roussillonské hrabství. Důsledkem soupeření Petra a Jakuba bylo právě vyhlášení křížové výpravy.\n\nV roce 1284 vstoupily první francouzské armády vedené francouzským králem Filipem III. a Karlem z Valois na území Roussilonského hrabství v počtu 16 000 jezdců, 17 000 mužů s kušemi a 100 000 pěšáků spolu se 100 loděmi ve francouzských jižních přístavech. I přes podporu Jakuba II. povstalo proti Francouzům místní obyvatelstvo. Například město Elne bylo proti dobyvatelům statečně bráněno Bastardem z Roussillonu, nelegitimním synem Nuño Sáncheze, dřívějšího hraběte z Roussillonu. Město bylo poraženo a i přes přítomnost papežských delegátů došlo k vypálení katedrály a masakrům obyvatelstva. Přeživší se podařilo zachránit právě Bastardovi z Roussillonu, který vyjednal konečnou kapitulaci města. Sám pak doprovázel francouzské síly jako vězeň.\nV roce 1285 Filip III. oblehl město Girona. I přes značný odpor bylo město dobyto a Karel I. z Valois zde byl korunován králem aragonským, ovšem bez jakékoliv opravdové koruny. 28. dubna 1285 kardinál Jean Cholet korunoval Karla I. svým vlastním kardinálským biretem. Od té doby byl Karel I. nazýván „králem klobouku“.\n\nBrzy nato se vývoj války začal obracet proti Francouzům. Francouzská flotila pod vedením admirála Rogera de Lauria byla zničena v bitvě u ostrova Les Formigues. Tábor Francouzů zasáhla epidemie úplavice. Onemocněl i sám král Filip III. Dědic trůnu Filip IV. zahájil jednání s Petrem III. Aragonským a snažil se zajistit královské rodině volný průchod přes Pyreneje. Jednání byla úspěšná a královská rodina se vrátila do Francie. Vojsko Francouzů, na které se dohoda nevztahovala, bylo zdecimováno aragonskými oddíly v bitvě v průsmyku Col de Panissars. Filip III. zemřel v Perpignanu, sídlu Jakuba II. Mallorského. Petr III. Aragonský nepřežil o mnoho déle.\nHistorik H. J. Chaytor popisuje Aragonskou křížovou výpravu jako „snad nejvíce nespravedlivý, zbytečný a katastrofální podnik capetovské monarchie“. W. C. Jordan ji dává za vinu postoji mladého Filipa k papežovu vměšování do francouzské zahraniční politiky. Dopad křížové výpravy na Francii byl mírný, ale Mallorka přišla o svou samostatnost. Petrův syn Alfonso III. anektoval v následujících letech Mallorku, Ibizu a Menorcu. V roce 1295 vrátila smlouva z Agnani ostrovy zpět pod vládu Jakuba II. a smlouva Tarasconská z roku 1291 oficiálně navrátila Aragon do rukou Alfonse III. a zrušila církevní klatbu.\n"}
{"id": "1153895", "url": "https://cs.wikipedia.org/wiki?curid=1153895", "title": "Horolezec roku", "text": "Horolezec roku\n\nHorolezec roku je ocenění na základě soutěžní ankety, jejímž cílem je vybrat a ocenit nejlepší (horo)lezecké výkony a současně propagovat horolezectví v České republice.\nSoutěž vyhlašují od roku 2010 společně Český horolezecký svaz a společnost Alpy, zastupující v ČR Oesterrechischer Alpenverein (OEAV).\n\nOcenění Horolezec roku je udíleno třem nejlepším výkonům z oblasti horolezectví, bez ohledu na to, zda se jedná o výškové horolezectví, závodní lezení, skialpinismus, bouldering či jinou (horo)lezeckou disciplínu. Nejlepší výkony jsou vybírány z nominací, kterými jsou Výstupy roku a \"Výstupy roku v OEAV\" v ČR. Nominované výkony hodnotí a nejlepší výkony vybírá výkonný výbor ČHS, společnost Alpy a odborná média (časopisy lidé&HORY a Everest a webové portály Lezec.cz a Horyinfo.cz). Slavnostní vyhlášení soutěže probíhá na Smíchovském festivalu alpinismu, který se koná každoročně v listopadu v Národním domě na Smíchově v Praze.\n\n\"(první ročník; výkony za období 1. 1. do 31.7. 2010 a 1.1. do 31.8. 2010)\"\n\n\"(výkony od 1.8. 2010 do 31.8. 2011)\"\n\"* předávající: Peter Habeler\"\n\n\"* předávající: Zdeněk Hrubý a Ladislav Jirásko\"\n\n\n\n\n\n"}
{"id": "1153896", "url": "https://cs.wikipedia.org/wiki?curid=1153896", "title": "František Hanovec", "text": "František Hanovec\n\nFrantišek Hanovec (13. března 1916, Bánová – 14. dubna 2001, Žilina) byl pilot Slovenských vzdušných zbraní v druhé světové válce a letecké eso. Jako pilot se zúčastnil bojů s Maďarskem, útoku na Polsko, byl nasazen na východní frontě proti Sovětskému svazu a koncem války bojoval proti Německu v povstání. Stal se nositelem deseti vyznamenání - čtyř slovenských, dvou německých, jednoho rumunského a tří československých. \n\nFrantišek Hanovec se narodil v obci Bánová u Žiliny v chudé dělnické rodině. Studium na gymnáziu v Malackách nedokončil. Přihlásil se dobrovolně k letectvu a po ukončení školy v Prostějově v červenci 1936 narukoval do československé armády. Byl přemístěn k 3. leteckému pluku v Košicích kde létal na pozorovacích letadlech Letov Š-328. 1. ledna 1938, v období zvýšeného mezinárodního napětí, byl převelen k stíhacího útvaru, Leteckému pluku 4 v Hradci Králové. Na Slovensko se vrátil s hodností četaře v květnu 1938, když byl přidělen k 45. letce v Piešťanech, která byla vyzbrojena Aviemi B-534. Během mobilizace letka působila na několika polních letištích na Moravě a na východním Slovensku. Po vzniku Slovenského státu se František Hanovec dostal na letiště ve Spišské Nové Vsi kde se zúčastnil bojů při pohraničním konfliktu s Maďarskem. Během maďarské invaze působilo z letiště ve Spišské Nové Vsi 52 bojových letounů, k dispozici však bylo jen 34 pilotů . V svém životopisu udával, že sestřelil Fiat CR-42 a následně byl sestřelen. Žádný sestřel mu však přiznán nebyl a ani maďarská strana neuvádí že by v daném souboji utrpěla ztráty.\n\nBěhem invaze do Polska dosáhl svůj první oficiální sestřel, ten byl potvrzen i polskou stranou. 6. září 1939 byl velitelem tříčlenného roje který sestřelil letadlo Lublin R-XIII, které bylo podle polských záznamů na průzkumném letu na trase Bochnia - Nowy Sącz - Spišská Nová Ves - Prešov - Bardejov. František Hanovec v životopise uvádí že letadlo palubními zbraněmi ostřelovalo město Prešov. Jeho dvoučlenná osádka po dopadu nedaleko obce Ostrovany zahynula. V červnu 1940 měl František Hanovec na letadle Zlin Z-XII těžkou havárii a utrpěl zranění páteře. Po návratu k 12. letce která vznikla reorganizací 45. letky se dostal 7. července 1941 na východní frontu, kde působil do 27. října 1941. Během tohoto období absolvoval 22 operačních letů, při kterých se dostal do několika soubojů se sovětskými letouny, ale i s německými Messerschmitty Bf 109, jejichž piloti považovali dvojplošné Avie za sovětská letadla. Další sestřely nedosáhl, byl však byl sestřelen, tentokrát vlastními jednotkami a bez zranění nouzově přistál.\n\nNa Slovensku byl po návratu převelen k 11. letce která měla základnu v Piešťanech. Letka působila v rámci zajišťovací divize proti partyzánům v oblasti Žitomir a Ovruč. Na Avii B-534 provedl František Hanovec do 14. října 1942 12 operačních letů. Pak absolvoval noční stíhací kurz v Piešťanech a následně byl přidělen jako letecký učitel cvičné letce v Piešťanech. V dubnu 1943 nastoupil na přeškolovací kurz na Messerschmitt Bf 109. 23. června 1943 odešel s 2. garniturou 13. letky na východní frontu. \n\nBěhem turnusu absolvoval 70 bojových letů. Během tvrdých obranných bojů nad Kubání, Krymem, Azovským a Černým mořem se mu podařilo sestřelit pět sovětských letadel. Postupně sestřelil Airacobru (22. června), Douglas Boston (30. července), Jak-1 (26. září), Il-2 (7. října) a La-5 (27. října). 6. října vyvázl z havárie při přistání s Bf 109G, která byla způsobena prasklou pneumatikou, bez vážnějšího zranění. 28. října 13. letka odevzdala výzbroj chorvatské 15. letce a vrátila se na Slovensko. Za účast v bojích dostal František Hanovec další slovenské, německé a jedno rumunské vyznamenání.\n\nNa Slovensku po návratu krátce působil v 1. technické letce, od 31. ledna 1944 byl opět členem 13. letky, která měla po přezbrojení z Bf 109E na Bf 109G-6 na starosti protivzdušnou obranu Slovenska. Z letištť Vajnory a Piešťany provedl dalších asi 30 vzletů. Kromě toho působil i jako letecký instruktor. 13. dubna při vzletu na poplach s Rudolfem Božíkem došlo k záměně německého letadla Bf 110 za B-24 Liberator a Božík německé letadlo sestřelil. \nBěhem války však zůstal skutečný důvod sestřelení německého stroje utajený. Pohotovostní letka se stala terčem kritiky poté co nezasáhla při těžkém náletu na Bratislavu 16. června 1944. Do bojů zasáhla 26. června, když osm letadel vedených Jurajem Puškárem zaútočilo na silný americký svaz. Tři slovenští piloti byli zabiti, čtvrtý byl těžce raněn a šest letadel bylo odepsáno \nLetce tak zůstaly jen čtyři letuschopné stíhačky, které byly zařazeny k letce 12. na východní Slovensko. Po zprávách, že Němci začali odzbrojovat Východoslovenskou armádu, 31. srpna František Hanovec brzy ráno odletěl na Bf 109G-6 z letiště Išla na území kontrolované Rudou armádou a přistál ve Lvově.\n\nPovstalci žádali pomoc a 6. září se dvojice Bf 109G vrátila na Slovensko. Stroje pilotované Rudolfem Božíkem a Františkem Hanovcem přistáliy na letišti Tri Duby. Jako člen Kombinované letky absolvoval 30 bojových letů na letadlech Bf 109, Avia B-534 a Letov Š-328. Někdy je mu připisován sestřel Ju 88, oficiální záznamy to však nepotvrzují.\n\nPo potlačení povstání ustoupil spolu s partyzánskou skupinou k hoře Chabenec kde se rozešli. S falešnými doklady se dostal do Žiliny. Tam však byl 17. listopadu 1944 zatčen a jako válečný zajatec byl se skupinou amerických letců převezen do zajateckého tábora \"Dulag Luft\" v Oberurselu u Frankfurtu nad Mohanem. 22. prosince 1944 byl převezen do tábora pro zajaté slovenské vojáky \"Stalag IVC\". V zajateckém táboře zůstal až do konce dubna 1945. Za protiněmeckou činnost v posledních měsících války dostal tři československá vyznamenání.\n\nKrátce po válce vstoupil do KSS a působil ve vojenském letectvu. Dne 3. listopadu 1945 se oženil s Alžbětou Grosovou.\n\nPo vzniku Bezpečnostního letectva jejhož jednotky byly vyzbrojeny převážně Bf 109, byli vhodnými kandidáty na piloty slovenští stíhací piloti se zkušenostmi s daným druhem techniky. Tak byl 1. října 1945 přidělen Letecké hlídce SNB v Bratislavě i František Hanovec, kde působil ve funkci zástupce velitele. Později v červenci 1947 byl i s Františkem Cyprichem přeložen do Košic, kde se zúčastnil bojů s banderovci. Své působení v Bezpečnostním letectvu popisoval ve služebním životopise následovně: \"\"Donutil jsem k přistání jedno letadlo Dakota v Bratislavě, toto letadlo startovalo z Trenčína a cestující chtěli donutit posádku k úletu do amerického pásma v Rakousku. Během mé služby v Košicích uletělo jedno letadlo Ju 52 z letiště Poprad a to pilotoval mechanik aerolinií Timko a mechanik Aeroklubu TATRASVIT Gulkáš \".\"\n\nPo zrušení Bezpečnostního letectva byl zařazen k 3. leteckému pluku v Brně. Z armády odešel v roce 1958 v hodnosti majora v rámci rozsáhlého propouštění příslušníků slovenské armády, kteří se zúčastnili bojů proti Sovětskému svazu. Později působil jako náčelník aeroklubu Svazarmu v Žilině.\n\nV roce 1985 odešel do důchodu. V roce 1995 mu FAI udělila Diplom Paula Tissandiera, který slouží k ocenění za významný přínos k rozvoji všeobecného letectví a sportovního letectví zvlášť. \nV roce 1996 město Žilina udělilo Františku Hanovcovi čestné občanství.\nV Žilině žil až do 14. dubna 2001, kdy ve věku 85 let zemřel.\n\n\n\n"}
{"id": "1153902", "url": "https://cs.wikipedia.org/wiki?curid=1153902", "title": "Jawa 350/633 Bizon", "text": "Jawa 350/633 Bizon\n\nJawa 350/633 Bizon je motocykl, vyvinutý firmou Jawa, vyráběný v letech 1970-1972. Předchůdcem byl model Jawa 350 UŘ, nástupcem se stal typ Jawa 350/634.\n\nJedná se o designově upravený motocykl unifikované řady. Podle masky předního světlometu a vysoké nádrže získal vzhledem k charakteristickému vzhledu přezdívku Bizon. Poprvé u motocyklu Jawa je ve větším rozsahu použito plastu (přední maska a podsedlový prostor). Přední světlomet má konkávní tvar skla, který má vířit vzduch před světlometem a bránit usazování hmyzu na skle. Řídítka jsou uchycena za svislé nosníky a je možno je výškově nastavit. U části výrobků je použito oddělené olejové mazání Oilmaster. Rám je kolébkový s podvěšeným motorem. Jeho neobvyklý tvar umožnil zdvih zadní vidlice jen 90 mm. Trubky přední vidlice jsou uchyceny letmo v okách pod úrovní nádrže, se zdvihem kluzáků 125 mm. Široké rámové bočnice znesnadňují přístup ke karburátoru, tím je jeho přeplavování a seřizování obtížné. Z důvodu snížení výrobních nákladů se model vyráběl sériově jen v červené nebo žluté barvě.\n\n\n\n"}
{"id": "1153903", "url": "https://cs.wikipedia.org/wiki?curid=1153903", "title": "Kanonické manželství", "text": "Kanonické manželství\n\nKanonické manželství je manželství muže a ženy uzavřené náležitou formou, v liturgii a za podmínek, které stanoví Kodex kanonického práva a další předpisy katolické církve. Katolická církev považuje manželství jako dané přirozeným právem, jenž je povýšeno na svátost, jak definuje Kodex kanonického práva, na základě učení Ježíše Krista.\nKanonické manželství má samo o sobě účinky pouze v kanonickém rámci. Je třeba jej také odlišit od italské \"manželské smlouvy\" ( \"matrimonio concordatario\"), která naopak může být jeho součástí, od níž občanské zákony státu odvozují v jistých případech, vznik civilních účinků jejich civilního manželství.\n\nPrvní zdroj pro kanonické manželství nacházíme v Bibli, kde se nachází v \"božském právu pozitivním\" (nebo \"zjeveném\"), od knihy Genesis až po evangelia. Písmo svaté je pak doplněno \"ústní tradicí\", která je předávaná církevními otci, a stejně tak i normami božského práva přirozeného (což se, podle učení svatého Tomáše Akvinského, vztahuje i na nekřesťany).\n\nKanonické manželství samozřejmě mělo vliv na konfesní právo, a to zvláště po vypracování Kodexu kanonického práva v roce 1917 a následně po vydání Kodexu kanonického práva v roce 1983. Jestliže první kodex nedefinuje manželství jako takové, protože se to jeví jako zbytečné, a zaměřuje se více na technické a právní aspekty se silně materialistickým základy, které jsou svým původem středověké (v obsahu tzv. \"pio-benediktinského kodexu\" z roku 1917 je instituce manželství zařazená společně s ostatními svátostmi do jeho třetí knihy: \"De rebus\"), reforma kodexu z roku 1983 vedla k přehodnocení osobních a pastoračních aspektů manželství. To vedlo k současné definici manželství jako: společenství celého života ( \"consortium totius vitae\") na základě smlouvy (\"foedus\"), jenž je posvátnou smlouvou mezi mužem a ženou, a nutně povýšenou (pro pokřtěné) na svátost.\n\nPro úplný výčet je důležité připomenout různá prohlášení papežů, týkající se věcí manželství. Patří k nim:\n\nZ právního hlediska, což platí i pro kanonické právo, základním prvkem manželství je shoda, že je vůlí jednotlivých stran, v tomto případě snoubenců (nubentů). Musí se jednat o osoby právně způsobilé a bez překážek (lat. \"impedimentum\") ve formě jak ji pro platnost (lat. \"ad validitatem\") předepisují normy církve. Shoda (lat. \"consensus\") je základním a osobním prvkem, a nemůže být nahrazen nebo vynucen žádnou lidskou mocí (kan. 1057). Chybějící nebo neúplný souhlas má (ve většině případů) určující vliv pro neplatnost právního jednání.\n\nKodex z roku 1983 uvádí manželství jako \"formální konsensuální smlouvu\". V minulosti však nebývala vždy definice manželství tak poklidná. Podle kodexu je manželství ujednání, které je dovršeno jednoduchým souhlasem, který však zahrnuje další aspekt týkající se nerozlučitelnosti svazku, mající vlastní důležitost – jeho dovršení (konsumaci).\n\nNa rozdíl od řádné \"veřejné formy\" manželství, kodex z roku 1917 připouští tři možné výjimky: \n\nPodle církve nemůže existovat, mezi pokřtěnými, kanonické manželství aniž by se jednalo o svátost (kán. 1055 CIC). Manželství bylo na svátost povýšeno samotným Ježíšem Kristem, a kvalifikováno jako spojení dovolené, jehož cílem je dosažení Boží milosti. Omyl ve svátostné povaze manželství, nebo její svévolné vyloučení je příčinou jeho neplatnosti. Svátostný charakter manželství je spojen s jeho nerozlučitelností a nezměnitelností jeho obsahu. Pokud se však týká nerozlučitelnosti, je třeba doplnit, že pouze manželství platně uzavřené a dovršené přirozeným pohlavním stykem (\"ratum et consummatum\") dosáhne plnosti svátosti a je skutečně nerozlučitelné. V případě faktického nedovršení (nekonsumace) může dostat, podle přesně vymezených zákonných norem, dispens od manželského svazku.\n\nPožadavky k uzavření manželství podle kanonického práva jsou tři:\n\nSubjekt je schopný, když vyjádří platný souhlas ve formě stanovené kanonickým právem (za přítomnosti faráře nebo jeho zástupce, kteří jsou \"kvalifikovanými svědky\"), což činí manželství platným. Pro platnost je nutné, aby oba nubenti projevili svůj konzistentní souhlas s těmi třemi prvky; pokud se jedná o platný a produktivní úkon, projeví se jeho právní účinek podle kánonu 1134. V případě, že je platnost úkonu pouze zdánlivá, může církevní soud od tohoto okamžiku (lat. \"ex tunc\") prohlásit manželství za neplatné.\n\n"}
{"id": "1153907", "url": "https://cs.wikipedia.org/wiki?curid=1153907", "title": "Erich Fried", "text": "Erich Fried\n\nErich Fried (6. květen 1921, Vídeň – 22. listopad 1988, Baden-Baden) byl rakouský básník židovského původu. Proslul politickou i milostnou lyrikou.\nNarodil se v židovské rodině ve Vídni. Po Anšlusu roku 1938 se mu podařilo utéct do Londýna, kde žil až do smrti. Utíkal v sedmnácti letech, jeho rodičům se to však nepodařilo – otec zemřel při výslechu, matka byla odsouzena na pět let do vězení.\n\nPo příjezdu do Londýna pracoval jako pomocný dělník, později jako knihovník. Začal také pozvolna psát, nejprve do emigrantských časopisů. Po válce se rozhodl v Anglii zůstat, ale němčinu nikdy neopustil. Pracoval v \"BBC´s German Service\". Živil se též překlady z angličtiny do němčiny, zejména díla Dylana Thomase či Williama Shakespeara.\n\nOd 50. let 20. století užíval metodou tzv. sociologického experimentu Bertolda Brechta. Byl řazen k tzv. konkrétnímu básnictví. Od 60. let byl komerčně velmi úspěšný, jeho \"Milostných básní\" se jen v Německu prodalo přes 200 000 výtisků.\n\nPoliticky byl spíše vlevo, ale roku 1968 odsoudil okupaci Československa vojsky Varšavské smlouvy.\n\nZemřel v Baden-Badenu, pohřben je na hřbitově Kensal Green v Londýně.\n"}
{"id": "1153908", "url": "https://cs.wikipedia.org/wiki?curid=1153908", "title": "Kurátor (církev)", "text": "Kurátor (církev)\n\nKurátor je představitelem (statutárním zástupcem) sboru nebo jiné správní jednotky v některých evangelických církvích. Je zpravidla neordinovaný (nepovolaný ke službě zvěstování Slova a vysluhování svátostí); sbor nebo jinou správní jednotku zastupuje společně s dalším ordinovaným představitelem. \nNa úrovni sboru je spolu s farářem jedním ze dvou statutárních představitelů sboru. Na rozdíl od kazatele ovšem není obvykle ordinován, tedy nemá vystudovanou teologii. Členové sboru si zvolí staršovstvo a to pak si ze svého středu vybere kurátora. Spolu s farářem kurátor odpovídá za činnost sborových orgánů, podepisují společně jménem sboru právní a jiné důležité listiny a zastupují sbor navenek. Volbou ve správním orgánu je jeden z nich zvolen jeho předsedou, druhý se bez volby stane místopředsedou.\n\nKurátor existuje i na úrovni seniorátu (seniorátní kurátor) a celé církve (synodní kurátor).\n\nPostavení kurátorů ve SCEAV je obdobné jejich postavení v ČCE. Kurátor na úrovni celé církve se nazývá \"církevní kurátor\". Zástupcem kurátora je \"místokurátor\". Předpisy církve umožňují i existenci \"kurátora filiálního sboru\", takový úřad však fakticky není dosud zřízen.\n\nKurátor se oficiálně nazývá \"sborový dozorce\".\n"}
{"id": "1153916", "url": "https://cs.wikipedia.org/wiki?curid=1153916", "title": "Diskurzivní analýza", "text": "Diskurzivní analýza\n\nDiskurzivní analýza je metoda kvalitativního výzkumu rozpracovaná sociálním konstruktivismem. Cílem diskurzivní analýzy je pochopit význam sociální reality pro zkoumané subjekty i způsob, jakým byla vytvořena. Jedná se o obecný pojem, který označuje množství rozdílných přístupů k rozboru psaného, mluveného i znakového vyjadřování.\n\nSpolečnými východisky většiny typů jsou přesvědčení, že naše vědění nemůže být vnímáno jako objektivní, že naše názory jsou kulturně a historicky podmíněné, že vědění je utvářeno i přenášeno v sociální interakci, a že naše vědění vede k určitému jednání a vylučuje jiné.\n\nPro pochopení diskurzivní analýzy je nutné porozumět pojmu diskurz, který má 2 základní významy. Prvním je běžné chápání diskurzu jako procesu komunikace a druhé je foucaultovské chápání diskurzu jakožto souboru pravidel pro vyjadřování daných společensko-historickým kontextem.\n\nSnahou není otestovat pravdivost určité hypotézy, ale zjistit a interpretovat informace o tom, jakým způsobem subjekty pomocí jazyka utvářejí smysl a význam. Proto je na počátku vždy pouze výzkumná otázka a přesně definovaná metodologie.\n\nMezi hlavní cíle patří:\n\nVzhledem k množství ostatních rozdílů se diskurzivní analýza dělí na 3 základní typy: Diskurzivní psychologie, Kritická diskurzivní analýza a Archeologie vědění.\n\nArcheologie vědění je někdy také nazývána Foucaultovská historická diskurzivní analýza, protože původcem tohoto směru je Michel Foucault. Jeho myšlenky týkající se diskurzivní analýzy můžeme najít především v dílech \"Zrod kliniky\" (1963), \"Slova a věci\" (1966) a \"Archeologie vědění\" (1969).\n\nHlavním předmětem zkoumání je prediskurzivní realita, tedy \"prostor\", ve kterém se tvoří jednotlivé výroky. Jedná se v podstatě o soubor pravidel daných společností v určité době, která omezují způsoby vyjadřování jedince. Archeologie vědění se naopak vůbec nezabývá šířením vědění a jeho společenským významem, nebo o neverbalizované praktiky přenášené napodobováním. Vytváří také mýtus Autonomního diskursu, tedy myšlenku, že ani sám subjekt diskursu nerozumí a neumí ho ovládnout. Foucault analyzuje především rozsáhlejší starší vědecké a filosofické texty, zákoníky apod. Kritikové Archeologii vědění, například Hubert Dreyfus a Paul Rabinow, vytýkají především nadměrnou abstraktnost a koncentraci na slovní sdělení. Tím je diskurs odtržen od všední reality.\n\nKritická diskurzivní analýza není uceleným směrem, ale spíše spolek vědců s podobnými předpoklady, kteří spolu komunikují a spolupracují. Hlavní zdroj textů tohoto směru můžeme najít v časopise \"Discourse and Society\" pod vedením Teun van Dijka. Autory jsou například Norman Fairclough, Ruth Wodak a Siegfried Jäger.\n\nKritická diskurzivní analýza je založena na konkrétních výrocích a jejich zkoumání, má tedy mnoho společného s lingvistikou. Zabývá se použitými styly, rétorickými prvky i jazykovými prostředky. Název kritická je odvozen ze snahy nejen diskurs popsat, ale také ho hodnotit a být jednou z příčin jeho zkvalitnění, například pomocí odstraňování nerovnosti a ideologií z diskurzů. Důležitým rozdílem oproti foucaultovskému pojetí je přesvědčení, že diskurz existuje jen jako součást společnosti, nikoliv samostatně. Podobně jako Archeologie vědění se zabývají spíše \"mrtvými texty\".\n\nDiskurzivní psychologie je opět velmi nejednotný směr. Mezi nejznámější autory patří například  Derek Edwards, Jonathan Potter, Charles Antaki, Margaret Wetherell, Ludwig Wittgenstein a mnoho dalších.\n\nHlavní myšlenkou diskurzivní psychologie je, že subjekt používá diskurz jako prostředek, pomocí kterého účelně tvoří významy. Snahou je tedy pochopit způsob, jakým člověk takových cílů dosahuje a jak využívá vědomostí k volbě vhodného způsobu komunikace. Zabývá se také emocemi a jejich verbálním projevováním. Rozdílem oproti ostatním typům diskurzivní analýzy je tedy přesvědčení, že člověk sám tvoří sociální realitu a také snaha analyzovat samotnou interakci mezi lidmi.\n"}
{"id": "1153918", "url": "https://cs.wikipedia.org/wiki?curid=1153918", "title": "Zdravotní gramotnost", "text": "Zdravotní gramotnost\n\nZdravotní gramotnost je soubor dovedností a schopností porozumět, vyhledávat a používat informace, nástroje a služby, které souvisí se zdravím, díky nimž může jedinec převzít kontrolu nad svým zdravím, konat správná rozhodnutí o svém zdravotním stavu v kontextu každodenního života a podporovat a udržovat své dobré zdraví.\n\nVáže se jak k jednotlivci, tak k celé populaci. Zdravotní gramotnost závisí na obecnější úrovni gramotnosti. Zaměňuje se s užším termínem medicínská gramotnost, která označuje porozumění pozvánkám na vyšetření, příbalovým letákům, pokynům zdravotnického personálu, základní orientaci ve zdravotním systému a znalost symptomů běžných nemocí.\n\nTento termín poprvé použil Scott Simond v dokumentu \"Výchova ke zdraví jako sociální politika\".\n\nVýznam spočívá v pomoci lidem zlepšovat své zdraví (seznámením s principy zdravého životního stylu a posílením osobní odpovědnosti) a ve zvyšování celkové úrovně zdravotního stavu populace, kdy nízká zdravotní gramotnost může vést ke zvýšenému zdravotním rizikům, ekonomických ztrátám či způsobovat rozdíly v úrovni zdravotního stavu mezi sociálními třídami.\n\nNejčastěji se používá třístupňový model, který vytvořil Australan Don Nutbeam. Modely se zabývají strukturou zdravotní gramotnosti, návaznosti na další odborné termíny, rovněž se věnují výzkumům měření a hodnocení zdravotní gramotnosti.\n\n"}
{"id": "1153920", "url": "https://cs.wikipedia.org/wiki?curid=1153920", "title": "Zvíkov (tvrz)", "text": "Zvíkov (tvrz)\n\nZvíkov je pozdně gotická tvrz ve stejnojmenné obci na Českobudějovicku. Od roku 1963 je chráněná jako kulturní památka ČR.\n\nTvrz byla původně dvoupatrová, dnes jednopatrová budova mírně obdélníkovitého půdorysu z neomítnutého kamenného zdiva. Takových neporušených kamenných staveb jakou je zvíkovská tvrz se v Čechách zachovalo velmi málo. Podle desky zasazené do zdi se uvádí jako rok založení 1406, kdy by zakladatelem mohl být příběnický purkrabí Jan Ježek ze Zvíkovce, ale deska sem byla zasazena zřejmě až později. Stylově odpovídá stavba zvíkovské tvrze jagellonské gotice (15.–16. století), kdy byl majitelem Zvíkova Jiřík Majnuš z Březnice. Někdy mezi roky 1539 až 1551 získal tvrz Ondřej Ungnad ze Suneku, čímž ztratila funkci šlechtického sídla, začala být používána k hospodářským účelum a postupně pustla. Za třicetileté války byla tvrz vypálena (roku 1622). Plenění nebyly ušetřeny ani místní usedlosti – z 15 statků se zachovaly pouze dva. V roce 1628 se tvrz uvádí jako pustá. V roce 1718 byla tvrz snížena o patro a nově zastřešena, později sloužila jako byty a sýpka. V současné době je tvrz soukromým majetkem a není veřejnosti přístupná.\n"}
{"id": "1153928", "url": "https://cs.wikipedia.org/wiki?curid=1153928", "title": "Fanouškovské titulkování", "text": "Fanouškovské titulkování\n\nFanouškovské titulkování (též fansub či amatérské titulkování) označuje činnost fanoušků a dobrovolníků, kteří zdarma ve svém volném čase překládají titulky k cizojazyčným filmům a seriálům pro širší veřejnost. Tyto titulky si stahují většinou mladí lidé, kteří nemají rádi dabing, preferují původní znění či nechtějí čekat až dojde k oficiálnímu vydání příslušné jazykové verze. Amatérské překladatele motivuje snaha zlepšit se v cizím jazyce, počet stáhnutí jejich titulků a pochvalné komentáře. Často pracují ve skupinkách. Text, který většinou vzniká v Číně, si rozdělí k přeložení, poté titulky spojí, provedou korekturu a upraví načasování. V České republice se amatérskému překládání titulků věnují stovky lidí.\n"}
{"id": "1153930", "url": "https://cs.wikipedia.org/wiki?curid=1153930", "title": "Zlatá lilie (kniha)", "text": "Zlatá lilie (kniha)\n\nZlatá lilie je fantasy román pro mladé dospělé z roku 2012 autorky Richelle Mead, druhým dílem série Pokrevní pouta. Kniha sleduje příběh několika teenagerských studentů, kteří se musí vypořádat se zakázanou láskou, Strigoji a nadpřirozenem.\n\nKniha sleduje příběh Sydney Sageové, mladé alchymistky, která je nucena studovat na internátní škole v Palm Strings v Kalifornii, kde chrání Jillian (Jill) Dragomirovou, morojskou princeznu. Alchymisté jsou lidé odmítající magii, kteří fungují jako most mezi lidmi a vampýry. Chrání vampýrské tajemství a lidské životy.\n\nJill je v hledáčku lidí, kteří ji chtějí zabít a vyvolat tak občanskou válku na morojském královském dvoře, kde vládne morojská královna Lissa, Jilliina sestra. Přiřazení k Jill je pro Sydney cestou, jak se zbavit přechozího selhání, kdy pomohla dhampýrce obviněné z vraždy, Rose Hathawayové – Lissině nejlepší kamarádce. Úkol jí ale ztěžuje přátelský vztah s Jill, dhampýrem Eddiem a morojským uživatelem éteru Adrianem. Nutí ji to ptát se sama sebe, jestli vše, co o alchymistech a jejich názorech ví, není lež.\n\nBěhem toho všeho Sydney zpochybňuje svůj vztah s Braydenem, někým, kdo se pro ni zdá být perfektním v každém smyslu. I když jí na něm záleží, Sydneyina pozornost je rozptylována někým, s kým by nikdy být nemohla, Adrianem. Když tajemství vyplouvají na povrch a oddanost prochází zkouškou ohněm, Sydney musí najít způsob, jak se přes to dostat a nedostat do nebezpečí lidi, na kterých jí záleží.\nKritiky Zlaté lilie jsou vesměs pozitivní, od RT Book Reviews získala kniha čtyři hvězdičky.\n\n\n"}
{"id": "1153932", "url": "https://cs.wikipedia.org/wiki?curid=1153932", "title": "Zdravko Čolić", "text": "Zdravko Čolić\n\nZdravko Čolić (cyrilicí Здравко Чолић, * 30. května 1951 Sarajevo), známý pod přezdívkou Čola, je bosenský zpěvák pop music.\n\nNarodil se v Sarajevu v rodině bosenských Srbů, v mládí se věnoval atletice a fotbalu. V roce 1968 se na prázdninách v Herceg Novi zúčastnil pěvecké soutěže, na níž s písní „Lady Madonna“ obsadil druhé místo, a rozhodl se věnovat hudbě profesionálně. Byl zpěvákem pop rockových skupin Mladi i Lijepi, Ambasadori a Korni Grupa, od roku 1972 se vydal na sólovou dráhu. V roce 1973 vyhrál Festival Opatija s písní „Gori vatra“, se kterou téhož roku reprezentoval Jugoslávii na Eurovision Song Contest. V roce 1977 nazpíval svoji nejúspěšnější píseň „Druže Tito, mi ti se kunemo“ (Soudruhu Tito, my ti přísaháme), které se prodalo přes tři sta tisíc výlisků. Je jedním z nejpopulárnějších zpěváků bývalé Jugoslávie, známá je jeho spolupráce se skladatelem Goranem Bregovićem.\n\nOd konce osmdesátých let žije v Bělehradě s manželkou Alexandrou, která je učitelka, a dvěma dcerami.\n\n\n"}
{"id": "1153934", "url": "https://cs.wikipedia.org/wiki?curid=1153934", "title": "Jimmy Doolittle", "text": "Jimmy Doolittle\n\nJames Harold Doolittle (14. prosinec 1896 Alameda, Kalifornie – 27. září 1993 Pebble Beach, Kalifornie) byl americký průkopník letectví, který se během druhé světové války vyznamenal svým odvážným náletem na Tokio.\n\n\"Jimmy\", jak ho přezdívali, se narodil v Alamedě (Kalifornie) 14. prosince 1896. Už během jeho studia na Kalifornské univerzitě v Berkeley, když Spojené státy vstoupily do první světové války, se přihlásil jako kadet letectva v armádním signálním sboru, kam nastoupil v říjnu 1917 a prošel výcvikem na škole vojenského letectva. Později sloužil jako instruktor střelby a vedoucí letů. Jeho první povinností byla služba ve 104. letce na letišti Kelly Field v Texasu a později v 90. letce u pohraniční strážní služby v Eagle Pass. 24. prosince 1917 se Doolittle oženil s Josephine E. Danielsovou.\n\n1. července 1920 dostal řádné pověření a byl povýšen do hodnosti nadporučíka. Pak začal studovat na škole letecké mechaniky a také absolvoval několik kurzů leteckého inženýrství. V září 1922 uskutečnil první z mnoha průkopnických letů, které mu získaly mnoho významných leteckých ocenění i mezinárodní pověst.\n\nV červenci 1923 nastoupil na Massachusettský technologický institut na speciální inženýrské kurzy, přičemž už o dva roky získal titul doktor věd v oboru letectví a stal se vůbec jedním z prvních, který tento titul získali.\n\nV březnu 1924 sloužil na McCook Field při provádění zkoušek zrychlování letadel. V červnu 1925 Doolittle přešel na Námořní leteckou základnu ve Washingtonu, kde vykonával speciální výcvik vysokorychlostních hydroplánů. V oblasti New Yorku byl dobře známý překonáváním leteckých rychlostních rekordů. Vyhrál závod o Schneiderův pohár - světová série závodů hydroplánů, později ještě Mackayův pohár za jeho další výkony.\n\nV září 1928 asistoval při vývoji zařízení pro let v mlze. Pomáhal vyvinout dnes univerzální používané vodorovné a směrové gyroskopy a udělal první let pouze za jejich pomoci. Letem na slepo získal širokou pozornost novin a později získal za provedení experimentu Harmonovu cenu.\n\nOd ledna 1930 pracoval jako poradce armády při budování letiště Floyda Bennetta v New Yorku. Později pokračoval v aktivní službě testováním letadel. Vyhrál závod o Bendixovu trofej a zúčastnil se i závodů o Thompsonovu trofej v Clevelandu, kde s letadlem Gee Bee vyhrál americký národní letecký závod a zároveň dosáhl nového světového rychlostního rekordu s 476 km/h.\n\nV roce 1940 se stal prezidentem Institutu letecké navigace. V období před 2. světovou válkou se vrátil do aktivní služby v armádě. 2. ledna 1942 byl povýšen do hodnosti plukovníka a přešel k Velitelství armádních leteckých sil, aby naplánoval první vzdušný nálet na Japonské ostrovy. Přihlásil se jako dobrovolník a získal povolení gen. H. H. Arnolda vést útok 16 bombardérů B-25 Mitchell z letadlové lodi USS Hornet, s cíli v Tokiu, Jokohamě, Jokosuka, Kóbe, Ósace a Nagoji. Odvážná jednosměrná mise se uskutečnila 18. dubna 1942, zpráva o ní obletěla svět a měla pozitivní vliv na morálku celého obyvatelstva. Stejně jako ostatní, kteří se podíleli na misi, byl i Doolittle nucen nouzově přistát. Stalo se tak na rýžovém poli v Čchü-čou v Číně. Mnozí z amerických letců při této misi přišli o život.\n\nDoolittle byl povýšen na brigádního generála a získal i medaili cti, kterou mu v Bílém domě za naplánování a vedení této úspěšné operace udělil prezident Roosevelt. Citace k medaili zněla: \"Za význačné vůdcovství nad rámec povinnosti, shrnující osobní odvahu a nebojácnost při extrémním život ohrožujícím nebezpečí. Se zjevnou jistotou být přinucen přistát na nepřátelském území nebo skončit v moři, vedl podplukovník Doolittle osobně letku vojenských bombardérů, obsazených dobrovolnou posádkou, ve vysoce ničivém náletu na japonskou pevninu.\"\n\nJeště během války byl pověřen vedením 12. letecké armády v Severní Africe, později byl dokonce pověřen vedením spojených oddílů strategického letectva USA a Spojeného království v oblasti. Jak se boje ve Středomoří posouvaly na italské území, velel 15. letecké armádě. Od ledna 1944 do září 1945 velel 8. letecké armádě v Anglii, od 13. března 1944 již v hodnosti generálporučíka. Doolittlův vliv na vojenské operace se už brzy projevil. Změnil taktiku nasazení eskortních stíhačů, která původně vyžadovala, aby stíhací ochrana létala neustále v blízkosti bombardérů. S jeho svolením mohly stíhací stroje P-38, P-47 a P-51 při návratu na základnu volně útočit na německé vojenské cíle. Tento krok se ukázal jako správný a během války způsobil nacistickému Německu těžké ztráty.\n\nKromě nejvýznamnějšího národního vyznamenání, získal Doolittle také dvě významné služební medaile, Stříbrnou hvězdu, tři letecké kříže, bronzovou hvězdu, čtyři letecké medaile, a jiná vyznamenání od Velké Británie, Francie, Belgie, Polska, Číny a Ekvádoru.\n\nV roce 1959 od letectva odešel, ale zůstal v armádě a věnoval se leteckému inženýrství na Massachusettském technologickém institutu, zde i získal doktorský titul. V roce 1988 zemřela jeho manželka Josephine. Oba jeho synové sloužili v americkém letectvu.\n\nGenerál Doolittle zemřel v Kalifornii 27. září 1993, pohřben je na Arlingtonském národním hřbitově.\n\n"}
{"id": "1153938", "url": "https://cs.wikipedia.org/wiki?curid=1153938", "title": "Makak indočínský", "text": "Makak indočínský\n\nMakak indočínský (\"Macaca leonina\") je druh úzkonosé opice z čeledi kočkodanovití (\"Cercopithecidae\") a rodu makak (\"Macaca\"). Druh popsal Edward Blyth v roce 1863.\nMakak indočínský se vyskytuje v jihovýchodní Asii, především pak v Indočíně, jako je Vietnam, Laos, Kambodža, najít ho lze i na území Indie, Číny, Bangladéše a jiné. K životu dává přednost jakýmkoli lesům, včetně těch, které byly narušeny těžbou dřeva, problém mu však nedělá ani život na polích.\n\nSamci makaka indočínského měří 52−60 cm a váží zhruba 6−12 kg, samice jsou menší, měří kolem 40−50 cm, jejich hmotnost se odhaduje na 4,5−6 kg. Ocas mají tyto opice krátký, což jim vyneslo anglický název , měří u samců 18−25 cm, u samic 16−20 cm. Srst má žluto-hnědé zbarvení, odlišně zbarvená je pouze na chocholce, tvářích a pruzích kolem očí. Jídelníček těchto makaků tvoří různorodá potrava, jako jsou listy a výhonky, pojídají však i ptáčata, která vybírají z hnízd, kraby nebo hmyz. Vnikají též na pole a plantáže a kradou zde plodiny jako je obilí, papája a kukuřice, díky čemuž jsou považovány za škůdce. Skupinu tvoří 5−40 jedinců. Rozmnožování může probíhat celoročně, hlavní období je však mezi lednem a květnem. Samice láká samce k páření rudým otokem genitálií. Po 162−186 dnech gravidity se samici narodí jedno mládě, mající po narození hnědé zbarvení, o které se stará 8−12 měsíců. V případě, že jde o samce, v období puberty opouští tlupu. Pohlavní dospělosti dosáhnou okolo 4 let věku.\nMakak indočínský je dle Mezinárodního svazu ochrany přírody zranitelný druh a jeho populace klesá. Nebezpečí představuje především ničení přirozeného prostředí díky těžbě dřeva, stavění silnic a přehrad nebo žďáření, ohroženost však způsobuje také lov probíhající v Laosu, Kambodže a Vietnamu.\n\nDruh je zapsán na seznam CITES II a vyskytuje se v mnoha chráněných oblastech, mimo jiné například v NP Doi Suthep-Pui, NP Intanki, přírodní rezervaci Xishuangbanna a další.\nV Thajsku jsou samci makaků indočínských cvičeni k trhání kokosů z palem. Jedna takto vycvičená opice stojí i 1000 USD.\n\n"}
{"id": "1153944", "url": "https://cs.wikipedia.org/wiki?curid=1153944", "title": "Eduard Habsburg-Lothringen", "text": "Eduard Habsburg-Lothringen\n\nEduard Karl Habsburg-Lothringen (12. ledna 1967 v Mnichově), celým jménem \"Eduard Karl Joseph Michael Marcus Antonius Koloman Volkhold Maria Habsburg-Lothringen,\" je německo-maďarský katolický spisovatel a scenárista.\n\nStudoval na katolické univerzitě v Eichstättu a promoval zde v roce 1999. Po promoci psal scénáře k filmům \"Der Weihnachtshund\" a \"Zwei Weihnachtshunde\". Společně s režisérem Thomasem Imbachem napsal anglický scénář k filmu \"Mary Queen of Scots\" (2013). Od roku 2009 byl referentem pro média biskupství v St. Pöltenu. Od roku 2014 se podílí na televizní stanici Servus TV na dokumentu \"Wo Grafen schlafen\" .\n\nOd roku 2015 byl jmenován velvyslancen ve Vatikánu.\n\n"}
{"id": "1153951", "url": "https://cs.wikipedia.org/wiki?curid=1153951", "title": "Eparchie humenská", "text": "Eparchie humenská\n\nEparchie humenská je uvažovaná eparchie řeckokatolické církve v nejvýchodnější části Slovenska, která by měla sídlit v Humenném. O jejím zřízení se začalo veřejně hovořit při návštěvě slovenských biskupů ad limina v roce 2015. V jejím čele by mohl stát Milan Lach, nynější pomocný biskup prešovské archeparchie.\n\n"}
{"id": "1153952", "url": "https://cs.wikipedia.org/wiki?curid=1153952", "title": "Giovanni Maria Pagliardi", "text": "Giovanni Maria Pagliardi\n\nGiovanni Maria Pagliardi (1637 Janov – 3. prosince 1702 Florencie) byl italský hudební skladatel.\n\nPagliardi se narodil v Janově v roce 1637. Bližší datum není známo. Nejprve působil v Janově jako chrámový hudebník. V roce 1660 byla provedena jeho první skladbu, oratorium \"L'innocenza trionfante\". V letech 1662–1667 působil jako kapelník v janovském chrámu \"Chiesa del Gesù e dei Santi Ambrogio e Andrea\". V té době bylo v Římě zveřejněno několik jeho motet. \n\nJako operní skladatel debutoval v roce 1672 v Benátkách v \"Teatro Santi Giovanni e Paolo\" hudebním dramatem \"Caligola delirante\". Na začátku 70. let byl jmenován kapelníkem ve službách medicejského dvora ve Florencii, patrně jako nástupce skladatele Antonia Cesti, který zemřel v roce 1669. V roce 1679 byl ve službách toskánské velkovévodkyně Markéty Luisy Orleánské a v roce 1681 byl učitelem prince Ferdinanda Medicejského. Dne 1. ledna 1701 se stal sbormistrem katedrály ve Florencii. U florentského dvora však působil až do své smrti. \n\n\n\n\n"}
