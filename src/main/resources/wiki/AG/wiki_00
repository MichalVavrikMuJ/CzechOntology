{"id": "967528", "url": "https://cs.wikipedia.org/wiki?curid=967528", "title": "Thonon-les-Bains", "text": "Thonon-les-Bains\n\nThonon-les-Bains je francouzské město v departementu Horní Savojsko v regionu Auvergne-Rhône-Alpes. V roce 2011 zde žilo 33 928 obyvatel. Je centrem arrondissementu Thonon-les-Bains. Leží na břehu Ženevského jezera, kterým zde prochází hranice Francie se Švýcarskem.\n\n\"Počet obyvatel\" \n"}
{"id": "967532", "url": "https://cs.wikipedia.org/wiki?curid=967532", "title": "Saint-Bon", "text": "Saint-Bon\n\nSaint-Bon je francouzská obec v departementu Marne v regionu Grand Est. Žije zde obyvatel.\n\nObec leží na jihozápadě departementu Marne u jeho hranic s departementem Seine-et-Marne, tedy i u hranic regionu Grand Est s regionem Île-de-France.\n\n"}
{"id": "967533", "url": "https://cs.wikipedia.org/wiki?curid=967533", "title": "Frederick Weldon Leslie", "text": "Frederick Weldon Leslie\n\nFrederick Weldon Leslie (* 19. prosince 1951 v Ancónu, Panama) je americký vědec a kosmonaut. Ve vesmíru byl jednou.\n\nV roce 1974 absolvoval střední školu v Irvingu, v roce 1970 ukončil studium na univerzitě v Texasu a poté pokračoval ve studiích na univerzitě v Oklahomě. Studia ukončil získáním titulu PhD v roce 1979.\n\nRoky 1979-1980 strávil na Purdue University, v letech 1983 až 1987 pracoval pro NASA v Huntsville. \nV týmu astronautů NASA byl v letech 1994 až 1995. Zůstal svobodný.\n\nNa oběžnou dráhu se v raketoplánu dostal jednou a strávil ve vesmíru 15 dní, 21 hodin a 53 minut. Byl 336 člověkem ve vesmíru.\n\n\n"}
{"id": "967536", "url": "https://cs.wikipedia.org/wiki?curid=967536", "title": "Rajka kadeřavá", "text": "Rajka kadeřavá\n\nRajka kadeřavá (\"Manucodia comrii Sclater, 1876\") je asi 43 cm dlouhý pták z čeledi rajkovitých. Má lesklé fialové, černé a zelené peří, červenou duhovku a žlutozelená horní prsa a peří na krku. Samička je mírně menší. Má hmotnost 450 gramů a pokud jde o tělesnou velikost, je největším ve svém rodě. Druh je endemický na Papui – Nové Guineji. Patří mezi nejtěžší a největší druhy rajek, stravou je především ovoce. Britský zoolog Philip Lutley Sclater druh pojmenoval po Dr. Peter Comrie, který jej objevil roku 1874. V IUCN je hodnocen jako málo dotčený a je uveden v příloze II CITES.\n\nRajka trubač\n\n"}
{"id": "967537", "url": "https://cs.wikipedia.org/wiki?curid=967537", "title": "Biffy Clyro", "text": "Biffy Clyro\n\nBiffy Clyro je skotská rocková skupina, založená v roce 1995. Původní sestavu tvořil zpěvák a kytarista Simon Neil, bubeník Ben Johnston a baskytarista James Johnston. Své první EP nazvané \"Thekidswhopoptodaywillrocktomorrow\" skupina vydala v roce 2000 a o dva roky později vyšlo první řadové album \"Blackened Sky\". Do roku 2013 skupina vydala dalších pět studiových a jedno koncertní album.\n\nNa podzim roku 2010 hráli v Praze v Lucerna Music Baru, o tři roky později, 14. listopadu 2013, v pražském klubu Roxy a v roce 2014 se představili českému publiku na festivalu Rock for People. Do České republiky se skupina vrátila 7. června 2016, aby v pražské Lucerně představila své nejnovější album \"Ellipsis\". Zatím posledním vystoupením Biffy Clyro u nás se odehrálo 4. července 2017, kdy skupina předskakovala na letenském letišti Guns N' Roses v rámci Not In This Lifetime tour.\n\n\n"}
{"id": "967538", "url": "https://cs.wikipedia.org/wiki?curid=967538", "title": "Elbow", "text": "Elbow\n\nElbow může být:\n\n"}
{"id": "967539", "url": "https://cs.wikipedia.org/wiki?curid=967539", "title": "Elbow (hudební skupina)", "text": "Elbow (hudební skupina)\n\nElbow je anglická rocková skupina, založená v roce 1997. Tvoří ji zpěvák Guy Garvey, kytarista Mark Potter, baskytarista Pete Turner, klávesista Craig Potter a bubeník Richard Jupp. První EP skupiny \"The Noisebox\" vyšlo v roce 1998; první studiové album nazvané \"Asleep in the Back\" skupina vydala v roce 2001 a později vyšlo několik dalších studiových alb. V roce 2010 vydal Peter Gabriel coververzi jejich písně „Mirrorball“; o tři roky později pak vyšlo album \"And I'll Scratch Yours\", na které skupina Elbow nahrála Gabrielovu píseň „Mercy Street“.\n\n\n"}
{"id": "967541", "url": "https://cs.wikipedia.org/wiki?curid=967541", "title": "Yo La Tengo", "text": "Yo La Tengo\n\nYo La Tengo je americká rocková skupina. Skupina vznikla v roce 1984 v sestavě Ira Kaplan a Georgia Hubley. Později se ve skupině vystřídalo několik dalších hudebníků a od roku 1992 se sestava ustálila na Kaplan (zpěv, kytara), Hubley (bicí) a James McNew (baskytara). Své první album nazvané \"Ride the Tiger\" skupina vydala v roce 1986 a do roku 2015 jich vydala dalších třináct. Členové skupiny jsou rovněž autory hudby k filmům \"Shortbus\" (2006) a \"Zábavný park\" (2009).\n\n\n"}
{"id": "967543", "url": "https://cs.wikipedia.org/wiki?curid=967543", "title": "Anna Lindhová", "text": "Anna Lindhová\n\nYlva Anna Maria Lindhová (19. červen 1957, Enskede – 11. září 2003, Stockholm) byla švédská politička, představitelka Sociálnědemokratické strany, v letech 1994–1998 ministryně životního prostředí, 1998-2003 ministryně zahraničí Švédska. V roce 2003, ve svých 46 letech, se stala obětí atentátu.\n\nJiž ve 12 letech se začala politicky angažovat, když vstoupila do mládežnické organizace sociálnědemokratické strany (\"Sveriges Socialdemokratiska Ungdomsförbund\") a účastnila se protestů proti válce ve Vietnamu. Na Uppsalské univerzitě vystudovala roku 1982 právo. O rok později byla prvně zvolena do parlamentu. Roku 1984 se stala první ženskou předsedkyní \"Sveriges Socialdemokratiska Ungdomsförbund\" a silně se věnovala zahraničně-politickým tématům, zejména boji za odzbrojení během Studené války. Roku 1994 ji premiér Ingvar Carlsson prvně pozval do vládního kabinetu a pověřil ji řízením ministerstva životního prostředí. Zde proslula svými iniciativami, které vedly k první legislativě Evropské unie proti nebezpečným chemickým látkám v průmyslu a proti tzv. kyselým dešťům. Roku 1998 ji premiér Göran Persson jmenoval ministryní zahraničí. V roce 2001 během švédského předsednictví Evropské unii se silně angažovala při kosovsko-makedonské krizi. Těsně před smrtí, v roce 2003, tvrdě bojovala za přijetí eura ve Švédsku a byla hlavní tváří kampaně propagující toto přijetí.\n\n10. září 2003 byla při nákupu v obchodě \"Nordiska Kompaniet\" v centru Stockholmu pobodána neznámým mužem. Kupovala si právě nové boty pro televizní debatu k referendu o přijetí eura, jež se měla odehrát druhý den (referendum pak za 4 dny, 14. září). Ač byla ve funkci ministryně zahraničí, nebyla v obchodě chráněna bodyguardem, což vyvolalo posléze údiv veřejnosti a řadu spekulací. Po útoku byla ihned převezena do univerzitní nemocnice \"Karolinska\". Podstoupila sérii zákroků, nicméně v půl šesté ráno 11. září zemřela. Útočníkovi se z obchodu podařilo útéct. Zachytila ho ovšem bezpečnostní kamera. Fotografii z ní švédská policie zveřejnila dva dny po útoku. 16. září zadržela Mijailo Mijailoviće, Srba narozeného ve Švédsku, a obvinila ho z vraždy Anny Lindhové. 6. ledna 2004 se Mijailović přiznal. 23. března 2004 ho soud poslal na doživotí do vězení. Nepomohlo mu ani to, že se zřekl švédského občanství a žádal o vydání do své vlasti - do Srbska. O politických motivech jeho činu se silně spekulovalo, švédský tisk například zveřejnil fotografii, na níž Mijailović naslouchá na mítinku pravicové Lidové liberální strany (\"Folkpartiet liberalerna\") jejímu předsedovi Larsi Leijonborgovi těsně před atentátem, avšak sám Mijailović jakýkoli politický motiv popřel, stejně jako to, že by při vraždě hrál roli jeho balkánský původ. Oficiální závěr vyšetřování byl, že vražda nebyla politickou, ač byl Mijailović shledán psychicky zdravým. Vznikla též řada konspiračních teorií (neonacistické či sionistické spiknutí apod.) Referendum o euru se konalo v původním termínu, a navzdory obavám odpůrců eura, že sympatie k zavražděné Lindhové výsledky ovlivní, přijetí eura bylo v hlasování odmítnuto.\n\n"}
{"id": "967544", "url": "https://cs.wikipedia.org/wiki?curid=967544", "title": "Chlapík z pekla (Strugačtí)", "text": "Chlapík z pekla (Strugačtí)\n\nChlapík z pekla (1974. Парень из преисподней) je vědeckofantastická novela ruských sovětských spisovatelů bratrů Strugackých odehrávající se ve Světě Poledne ve 22. století. Autoři v ní opět řeší otázku práva zasahovat do historie případných civilizací na nižší úrovni i v případě, že by byla vedena snahou přispět k rychlejšímu vývoji takovéto civilizace směrem k dokonalejšímu společenskému zřízení. Zároveň se autoři v novele snaží zkoumat podstatu zla v člověku.\n\nNovela se odehrává na planetě \"Giganda\" s lidskou civilizací, na které plane nemilosrdná válka podobná druhé světové válce na Zemi. Hlavním hrdinou příběhu je mladý voják elitních jednotek Alajského vévodství jménem Gag, který je ve válce těžce zraněn. Pozemští pozorovatelé (progresoři) jej z planety přenesou na Zem, uzdraví jej a vychovávají jej tak, aby jeho prostřednictvím mohli působit na gigandskou společnost. Po delším pobytu na Zemi se Gag dozví, že válka na Gigandě byla progresory ukončena, ale že na planetě vznikají ozbrojené bandy, složené z členů bývalých vojenských jednotek. Proto mu progresor Korněj Jašmaa nechce dovolit návrat domů, protože se obává, že by do nějaké takové bandy vstoupil. Gag se chce ale vrátit za každou cenu a nenávidí Pozemšťany za to, že \"„rozvrátily jeho zemi, zničily všechno, co v ní bylo nejlepšího, odzbrojily ji a zbavily vedení“\". Dokonce se pokusí vynutit si návrat násilím. Je zřejmé, že pokus o jeho převychování nevyšel.\n\nPo návratu na Gigandu narazí Gag na kolonu uprchlíků z morem nakaženého města. Potká doktora, jehož vůz plný léků pro toto město, zapadl do bláta. Doktor Gagovi nápadně připomíná Pozemšťana a pomůže jeho auto vyprostit. Převýchova na Zemi měla na něho přece jen nějaký vliv, protože nyní dovede projevit soucit.\n"}
{"id": "967545", "url": "https://cs.wikipedia.org/wiki?curid=967545", "title": "I Can Hear the Heart Beating as One", "text": "I Can Hear the Heart Beating as One\n\nI Can Hear the Heart Beating as One je osmé studiové album americké rockové skupiny Yo La Tengo, vydané v dubnu 1997 u vydavatelství Matador Records. Nahráno bylo v Nashville v Tennessee (mixováno v New Yorku) a produkce se ujal Roger Moutenot. V písni „Moby Octopad“, která rovněž vyšla jako singl, byla použita basová linka ze skladby „European Son“ americké skupiny The Velvet Underground. Vedle autorských písní album obsahuje také coververzi písně „Little Honda“ od skupiny The Beach Boys.\n\nVšechny skladby napsali členové skupiny Yo La Tengo, pokud není uvedeno jinak.\n"}
{"id": "967549", "url": "https://cs.wikipedia.org/wiki?curid=967549", "title": "Impérium – Mafie v Atlantic City", "text": "Impérium – Mafie v Atlantic City\n\nImpérium – Mafie v Atlantic City (v anglickém originále Boardwalk Empire) je americký kriminální dramatický televizní seriál, odehrávající se ve 20. letech 20. století v USA, tedy v období prohibice. Ta vyvolávala mimo jiné i rozsáhlou kriminální činnost, díky které si hlavní hrdina Nucky Thompson (Steve Buscemi), dokáže pořádně namastit kapsy. V civilním světě je tvrdým obchodníkem, politikem, je ale také gangsterem a v podstatě Atlantic City vládne.\n\nSeriál dějově vychází z bestselleru od Nelsona Johnsona. Premiéru měl seriál 19. září 2010 na kabelové stanici HBO. V lednu 2014 pak bylo během panelu HBO na TCA (Television Critics Association) oficiálně oznámeno, že seriál po odvysílání páté série řekne sbohem.\n\n"}
{"id": "967550", "url": "https://cs.wikipedia.org/wiki?curid=967550", "title": "Younghusband", "text": "Younghusband\n\nYounghusband může být:\n\n"}
{"id": "967552", "url": "https://cs.wikipedia.org/wiki?curid=967552", "title": "Římskokatolická farnost Vilémov", "text": "Římskokatolická farnost Vilémov\n\nŘímskokatolická farnost Vilémov (lat. \"Willmicium\") je zaniklé územní společenství římských katolíků ve Vilémově a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nJedná se o tzv. \"starou farnost\", která existovala již před rokem 1300. Matriky jsou vedeny od roku 1690.\nFarnost existovala do 31. prosince 2012 jako součást kadaňského farního obvodu. Od 1. ledna 2013 zanikla sloučením do farnosti-děkanství Mašťov.\n\n\"Začátek působnosti jmenovaného v duchovní správě farnosti od:\"\nDo farnosti náleželo území obcí:\n\nVe farnosti se nacházely také další drobné sakrální stavby a pamětihodnosti.\n\n\n"}
{"id": "967556", "url": "https://cs.wikipedia.org/wiki?curid=967556", "title": "Younghusband (hudební skupina)", "text": "Younghusband (hudební skupina)\n\nYounghusband je anglická hudební skupina založená v roce 2007 v Londýně. Skupinu původně tvořili zpěvák Euan Hinshelwood, kytarista a klávesista Adam Beach, baskytarista Joe Chilton a bubeník Pete Baker. Baker ji po třetím albu opustil. Své debutové album nazvané \"Dromes\" skupina vydala v září roku 2013. V roce 2014 skupina vydala singl „Left of the Rocks“, na jehož B-straně byla coververze písně „Gun“ velšského hudebníka a hudebního skladatele Johna Calea z jeho alba \"Fear\" z roku 1974. Své druhé řadové album nazvané \"Dissolver\" kapela vydala v říjnu 2015 a třetí \"Swimmers\" pak v červnu 2019.\n\n"}
{"id": "967562", "url": "https://cs.wikipedia.org/wiki?curid=967562", "title": "TEO", "text": "TEO\n\nJuryj Vaščuk bělorusky \"Юрый Вашчук\" (* 24. ledna 1983 Chidry, Bělorusko), také známý pod pseudonymem TEO, je běloruský zpěvák.\nV květnu 2014 reprezentoval Bělorusko na Eurovision Song Contest 2014 s písní \"Cheesecake\". Obsadil 16. místo.\n\nNarodil se 24. ledna 1983 ve vesnici Chidry v Bělorusku.\nV dětství se učil na akordeon, v útlém věku zvítězil v talentové soutěži \"Proleski\". Později se zúčastnil televizního projektu \"Zornaja rostaň\" a v pětadvaceti letech dostudoval hudební konzervatoř. V roce 2009 se zúčastnil běloruského kola do Eurovize, v duetu s Annou Blagovou však neprošel skrz semifinále. V květnu 2014 reprezentoval Bělorusko na Eurovizi v Kodani, kde obsadil 16. místo s počtem 43 bodů. Zůstává tak druhým nejúspěšnějším běloruským účastníkem.\n"}
{"id": "967563", "url": "https://cs.wikipedia.org/wiki?curid=967563", "title": "New Wave Hot Dogs", "text": "New Wave Hot Dogs\n\nNew Wave Hot Dogs je druhé studiové album americké rockové skupiny Yo La Tengo, vydané v roce 1987 u vydavatelství Coyote Records. Album obsahuje celkem dvanáct písní, z toho jednu coververzi. Jde o píseň „It's Alright (The Way That You Live)“ od skupiny The Velvet Underground, která však nikdy nevyšla na žádném studiovém albu.\n\n"}
{"id": "967571", "url": "https://cs.wikipedia.org/wiki?curid=967571", "title": "Koh Kong", "text": "Koh Kong\n\nKoh Kong má více významů:\n\n"}
{"id": "967573", "url": "https://cs.wikipedia.org/wiki?curid=967573", "title": "Římskokatolická farnost Tureč", "text": "Římskokatolická farnost Tureč\n\nŘímskokatolická farnost Tureč (lat. \"Turtschium\") je zaniklé územní společenství římských katolíků v Turči a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nJedná se o tzv. \"velmi starou farnost\", která existovala již roku 1194. Později byla zrušena. Matriky jsou v místě vedeny od roku 1679. Od roku 1809 zde byla lokálie a od roku 1853 byla opět farnost kanonicky zřízena.\nFarnost existovala do 31. prosince 2012 jako součást kadaňského farního obvodu. Od 1. ledna 2013 zanikla sloučením do farnosti-děkanství Mašťov.\n\n\"Začátek působnosti jmenovaného v duchovní správě farnosti od:\"\nDo farnosti náleželo území obcí:\n\nVe farnosti se nacházely také další drobné sakrální stavby a pamětihodnosti.\n\n\n"}
{"id": "967574", "url": "https://cs.wikipedia.org/wiki?curid=967574", "title": "Stéphanos II. Ghattas", "text": "Stéphanos II. Ghattas\n\nStéphanos II. Ghattas (16. ledna 1920 Sheikh Zein-el-Dine-20. ledna 2009 Káhira) byl egyptský koptský katolický duchovní, kardinál, patriarcha alexandrijský a člen řádu lazaristú.\nNarodil se 16. ledna 1920 v Sheikh Zein-el-Dine. Jako mladý měl touhu stát se knězem a proto vstoupil do Menšího semináře v Káhiře. Studoval na střední škole Svaté rodiny která byla provozována jezuity. Po studiích na střední škole vstoupil na Papežskou Athenaeum \"de Propaganda Fide\" kde získal doktorát z filosofie a teologie. Na kněze byl vysvěcen dne 25. března 1944 v Říme. Působil jako učitel filosofie a dogmatické teologie v hlavním seináři v Tahta. Roku 1952 vstoupil k vincentinúm do noviciátu Paříži. Šest let byl misionářem v Libanonu a byl superior vincentínů v alexandrii (1958-1967).\nDne 8. května 1967 ho papež Pavel VI. jmenoval biskupem Luxoru a svěcení na biskupa přijal 9. června téhož roku z ruk Stephana I. Sidarousse alexandrijského patriarchy, spolusvětiteli byli Isaac Ghattas, Youhanna Nueir, OFM a Youhanna Kabes. Papež Jan Pavel II. ho jmenoval apoštolským administrátorem Alexandrijského patriarchátu 24. února 1984 a tuto funkci vykonával až do dne 9. června 1986, kdy byl jmenován patriarchou alexandrijským. Kardinálem byl jmenován 21. února 2001 papežem Janem Pavlem II. a náležel mu titul kardinál-patriarcha.\n\n"}
{"id": "967576", "url": "https://cs.wikipedia.org/wiki?curid=967576", "title": "Bitva u Plášťovců", "text": "Bitva u Plášťovců\n\nBitva u Plášťovců se odehrála ve dnech 10. A 11. srpna 1552 mezi uherskými a tureckými vojsky u obce Plášťovce, asi 10 km od města Šahy. Uherská vojska byla poražena a v boji padl i Augustín Sbardelatti, biskup z města Vác.\n\nUž v roce 1551 vpadli Turci na území Hontské a Nitranské župy. Vypálili přitom několik obcí, o rok se jim navzdory hrdinné obraně Juraje Szondyho podařilo dobýt hrad Drégely (dnes v Maďarsku blízko slovenských hranic). Po pádu Drégelyu, značně významného obranného bodu v Poipelí byly dobyty obce Szécsény, Hollókő a Buják. Neubránili se ani Ďarmoty ani opevněný premonstrátský klášter v Šahách, který spolu s Fiľakovem pro Turky představoval vysunutý operační bod pro postupující vojska.\n\nTyto turecké úspěchy konečně donutily Vídeň k rozhodné akci. Na území dnešního jižního Slovenska byl vyslán rakouský velitel posádky Raabské pevnosti Erasmus von Teuffel, který se měl stát hlavním velitelem protitureckých vojsk, působících v dané oblasti. K němu se připojilo 4500 italských žoldnéřů pod velením Sforza Pallaviciniho a 3000 německých pěšáků na čele s Marcelem Detrichem, z nichž polovinu tvořily kopiníci a polovinu mušketýři. Do shromažďovacího tábora u Hokovců nedaleko města Šahy dorazilo i 800 českých a moravských pěšáků a přibližně stejný počet uherských hajduků. Tuto armádu měly posílit ještě vojenské posádky z Krupiny, ze Zvolena, z Levic a báňských měst, jakož i vojenské posádky z deseti žup na území dnešního Slovenska, soustředěna hlavně v okolí Fiľakova. Teuffel tedy disponoval značnou vojenskou silou, ale chyběla jakákoliv zkušenost z bojů s Turky a dobrá výzbroj. Teuffel musel dokonce čekat na 6 děl, které měly být dodány na přímý příkaz Ferdinanda ze skladů ve Zvolenu.\n\nBudínský paša, který velel asi dvanáctitisícovému vojsku, se nicméně dozvěděl o pohybech Ferdinandových sil a rozhodl se zastavit Teufellův postup dříve, než by se dokázal spojit s posilami, které se nacházely v blízkosti Fiľakova. Teuffel se stihl přesunout až k Plášťovcům, kam dorazil dne 10. srpna 1552, jen 10 km od města Šahy. Když se Ali paša dozvěděl o jeho postupu, vyslal tisícičlennou údernou jezdeckou skupinu, aby zjistila rozložení a sílu nepřítele a také odchytila několik rakouských vojáků. Zadní voj žoldáků však útok turecké jízdy odrazil. Nato se 10. srpna 1552 turecký předvoj pod velením bega Arsiana náhle objevil u uherského tábora. Přiblížil se až těsně k němu, a jakmile to bylo možné, ho začal ostřelovat. První útok Turků byl však zejména díky dělostřelecké palbě odražen, a Teuffel vzápětí vrhl do pole žoldnéřskou jízdu, aby se pokusila získat převahu. Rozpoutala se krvavá bitva, ve které na obou stranách padlo několik velitelů a význačných představitelů. Turkům se podařilo vlákat italské střelce do úzké uličky, takže od záhuby je zachránila jen uherská jízda na čele s Jurajem Thury (budoucí velitel Levického hradu).\n\nBudínský paša rozestavil 14 polních děl na blízkém kopci a následně zahájil bombardování pěchoty. Ta se držela, ačkoliv utrpěla značné ztráty, ale když na ni zaútočili ještě i turečtí kopiníci, dala se na útěk. Situaci zachránila německá jízda, která Turky znovu zatlačila. Boje pokračovaly i následující den a převaha Turků, zejména jejich dělostřelectva, se ukazovala být stále nápadnější. Ke všemu došlo na uherské straně k výbuchu střelného prachu, který zničil část děl a rozšířil mezi vojáky paniku paniku. Další turecky útok již Teuffelovy sbory neunesly a rozutekly se. Nejdéle se bránili zkušení italští žoldnéři, ale i oni brzy podlehli přesile.\n\nVelitel italských jednotek Pallavicini byl zajat a později propuštěn za vysoké výkupné. Hůře na tom byl ale Teuffel. Ali paša ho odvezl do Budína a odtud dal dopravit do Istanbul, kde byl na sultánův rozkaz napíchnut na kůl a pak zašitý do pytle utopen.\n\nBitva u Plášťovců byla první skutečně velkou bitvou křesťanských států s Turky na území dnešního Slovenska. Do tureckého zajetí se dostalo v důsledku bitvy asi 4000 mužů. Upevnila územní výdobytky Turků na dolním toku Iplu, kteří zde v následujících letech zřídili Szécsénský sandžak - tureckou správní jednotku (sandžak), podléhající přímo Vysoké Portě.\n\n"}
{"id": "967579", "url": "https://cs.wikipedia.org/wiki?curid=967579", "title": "Tim Väyrynen", "text": "Tim Väyrynen\n\nTim Väyrynen (* 30. března 1993, Espoo, Finsko) je finský fotbalový útočník a reprezentant, který působí od ledna 2014 v německém klubu Borussia Dortmund.\n\nJeho otcem je bývalý finský fotbalista Mika Väyrynen.\n\nTim začal svou kariéru ve finském klubu FC Honka. V roce 2012 vyhrál s týmem finský fotbalový pohár po finálové výhře 1:0 nad KuPS Kuopio. Ve finské nejvyšší lize Veikkausliiga se stal v sezoně 2013 (hraje se systémem jaro-podzim) se 17 vstřelenými góly nejlepším kanonýrem, díky čemuž byl po sezoně vyhlášen nejlepším ligovým útočníkem a fotbalistou roku v lize.\n\nV lednu 2014 přestoupil do německého klubu Borussia Dortmund, zde podepsal smlouvu do léta 2016. Nejprve se připojil k rezervnímu týmu hrajícímu III. německou ligu.\n\nHrál za finské reprezentační výběry v kategoriích do 19 a 21 let. 14. srpna 2013 v kvalifikaci na Mistrovství Evropy U21 vstřelil hattrick proti domácímu Walesu, výrazně se tak podílel na výhře mladých Finů 5:1.\n\n"}
{"id": "967583", "url": "https://cs.wikipedia.org/wiki?curid=967583", "title": "Sugoi Uriarte", "text": "Sugoi Uriarte\n\nSugoi Uriarte Marcos (* 14. května 1984 ve Vitoria-Gasteiz, Španělsko) je španělský zápasník–judista baskické národnosti.\n\nJe rodákem z baskické oblasti Álava. Judu se věnuje od svých 5 let. Ve španělské reprezentaci se prosazuje od roku 2008, v době kdy končil vysokoškolská studia na Polytechnické univerzitě ve Valencii. Ve Valencii žije od svých 17 let a připravuje se pod vedením svého tchána Salvádora Gómeze. Jeho manželkou je španělská judistka Laura Gómezová. Ve španělské judistické reprezentaci se pohybuje i jeho mladší bratr Gar.\n\nV roce 2012 se kvalifikoval na olympijské hry v Londýně. V prvním kole si poradil v boji na zemi s Italem Francesco Faraldem. V dalších dvou kolech si bez potíží poradil na ippon s judistou z Aruby a následně s judistou z Andorry. Ve čtvrtfinále dokázal vybodovat na yuko technikou seoi-nage Ázerbájdžánce Tarlana Karimova a v semifinále nastoupil proti Maďaru Miklósi Ungvárimu. Semifinále se odehrával především na v boji zemi kam ho svým dynamickým stylem jeho soupeř strhy směřoval. Ve druhé minutě nezachytil jeden z Ungváriho strhů sumi-gaeši a nakonec prohrál na yuko. V boji o třetí místo nastoupil proti Korejci Čo Čun-ho. V čistě pasivním zápase bez vážnějších nástupů do technik prohrál po hantei (praporky) a obsadil 5. místo.\n\nV roce 2016 se kvalifikoval na olympijské hry v Riu a v úvodním kole nestačil na Ázerbájdžánce Nidžata Šichalizadeho, který ho vybodoval na yuko technikou sode-curikomi-goši.\n\n\n"}
{"id": "967586", "url": "https://cs.wikipedia.org/wiki?curid=967586", "title": "Nicola Ferrari (1983)", "text": "Nicola Ferrari (1983)\n\nNicola Ferrari (* 15. července 1983) je italský fotbalový útočník hrající italskou třetí ligu za klub Vicenza Calcio.\n\n"}
{"id": "967588", "url": "https://cs.wikipedia.org/wiki?curid=967588", "title": "Bratislavské oppidum", "text": "Bratislavské oppidum\n\nBratislavské oppidum bylo keltské (velmi pravděpodobně bójské) oppidum na dnešním hradním vrchu a na východ od něj v Bratislavě v pozdní laténské době (přesněji konec 2. století př. n. l.- cca 44 př. n. l.). Velmi pravděpodobně bylo hlavním městem bójského státu ve středním Podunají, který konkuroval sousednímu Norikem v dnešním Rakousku.\n\nOppidum vzniklo s druhou vlnou příjezdu Bójů, t. j. asi po 113 př. n. l. Po roce 58 př. n. l. (kdy se Bójové pokoušeli dobýt centrum norického království) bylo oslabené, či dokonce obsazeno norickými vojsky, což způsobilo, že bratislavští Bójové v letech 55–44 př. n. l. podlehli Dákům v čele s králem Burebistou, kteří bratislavské oppidum zničili. Po jeho zániku se stala centrem hospodářských a politických událostí opevněná osada na Devínském vrchu, která byla po celé 1. století př. n. l. hustě osídlena a měla, podobně jako oppidum, neagrární charakter. \n\nBratislavské oppidum připomínalo svou strukturou a nezemědělským charakterem středověká města. Bylo politickým, administrativním a hospodářským centrem bójskeho kmenového svazu. \nRozkládalo se zhruba na území mezi ulicemi Palisády, Svoradova, Hurbanovým náměstím, Náměstím SNP, Panská, Laurinská a jižním svahem bratislavského hradního vrchu. Skládalo se z vnitřního opevněného areálu – vlastního oppida (asi 20 hektarové akropole na západ od Ventúrské ulice) a čtvrtí výrobního charakteru (asi 31.71 ha, podhradí na východ od Ventúrské ulice a na sever od akropole). \n\nSoučasný model bratislavského oppida spolu s oblastí Náměstí Svobody je sestaven na základě archeologických informací z 80 nalezišť evidovaných do roku 1989. K opevnění se vázaly příkopy z Rudnayova náměstí a zděný objekt na Kapitulské ulici. V podhradí se našly polozemnice (Ventúrská, Sedlárská, Panská, Hurbanovo náměstí a Partizánská), nadzemní konstrukce (zřejmě hospodářský objekt s 10 lidskými kostrami pod jižním svahem hradního vrchu), zásobní jámy, železářské pece , dílenské objekty a čtvrť s častými hrnčířskými pecemi (mezi Sedlárskou a Michalskou ulicí a Primaciálním náměstím). Hrnčířské pece ze specializované osady na Náměstí Svobody měly jinou strukturu než ty v podhradí. Nálezy keramiky jsou také četné.\n\nČastý výskyt keltských mincí ve městě (deset hromadných nálezů) vedl badatele k domněnce, že se v bratislavském oppidu nacházela mincovna. To se potvrdilo nálezem mincovnického nářadí na Panské ulici č. 19–21. K mincím patří zlatý mušlový statér s nápisem BIATEC a BIAT, stříbrné tetradrachmové mince s nápisy BIATEC, NONNOS, DEVIL, BVSV, TITTO, COISA, IANTVMARVS a malé stříbrné mince simmerinského typu. Na území bratislavského oppida se našly také cizí ražby. Jsou to například norické ražby typů Eis, Magadalensburg a západonorická ražba s nápisem ADNAMATI. Zmíněné cizí ražby pocházejí většinou z hromadného nálezu na hradním vrchu.\n"}
{"id": "967590", "url": "https://cs.wikipedia.org/wiki?curid=967590", "title": "Rekurzivní Bayesův odhad", "text": "Rekurzivní Bayesův odhad\n\nRekurzivní Bayesův odhad (též Bayesův filtr) je v informatice označení pro obecný pravděpodobnostní rekurzivní přístup v čase k odhadu neznámé funkce míry pravděpodobnosti využívající měření příchozích dat a matematického modelování tohoto procesu.\n\nBayesův filtr je algoritmus využívaný v informatice pro výpočet možností na základě pravděpodobnosti, které dovolují robotu odvodit jeho polohu a orientaci. V podstatě umožňuje Bayesův filtr robotům neustále aktualizovat jejich nejpravděpodobnější pozici v systému souřadnic na základě nejaktuálnějších dat získaných ze senzorů. Je to rekurzivní algoritmus a sestává ze dvou částí: předpovědi a aktualizace. Pokud jsou hodnoty proměnných lineární a normálně rozděleny, je Bayesův filtr shodný s Kalmanovým filtrem.\n\nZjednodušeně řečeno, robot pohybující se po celé ploše (mřížce) může mít několik různých senzorů, které mu poskytují informace o jeho okolí. Robot tedy může začít s jistotou, že je na pozici (0, 0). Avšak se zvětšující se vzdáleností od jeho výchozí pozice má robot stále menší jistotu ohledně jeho polohy. Za pomoci Bayesova filtru se může robot rozhodnout o jeho pravděpodobné aktuální poloze a tato pravděpodobná pozice může být neustále aktualizována na základě dodatečných dat ze senzorů.\n\nJako skutečný stav formula_1 se předpokládá nepozorovaný Markovův proces, měřením formula_2 jsou pozorovány stavy skrytého Markovova modelu (HMM). Následující obrázek znázorňuje Bayesovu síť skládající se z HMM.\n\nVzhledem k Markovovu předpokladu, je pravděpodobnost aktuálního skutečného stavu dána pouze bezprostředně předcházejícím stavem a není závislá na ostatních předešlých stavech. \n\nObdobně, měření v \"k\"-tém čase je závislé pouze na současném stavu a nikoli na ostatních předešlých stavech vzhledem k tomu současnému.\n\nPomocí těchto předpokladů lze rozdělení pravděpodobnosti pro všechny stavy zapsat jednoduše jako: \n\nAvšak při využití Kalmanova filtru k odhadu stavu \"x\" je rozložení pravděpodobnosti zájmu spojeno s aktuálními stavy, které jsou podmíněny měřeními v aktuálním čase (toho je dosaženo odsunutím předchozích stavů a vydělením pravděpodobnosti počtem měření).\n\nToto vede k \"předpovědi\" a \"změně\" kroků v Kalmanově filtru pravděpodobnostním zápisem. Rozdělení pravděpodobnosti spojené s předpokládaným stavem je součet (integrál) součinů rozdělení pravděpodobnosti spojené s přechodem z (\"k\" - 1)-tého stavu do \"k\"-tého a rozdělení pravděpodobnosti spojené s předchozím stavem pro všechna možná formula_6.\n\nZměna rozložení pravděpodobnosti je úměrná součinu měření pravděpodobnosti a předpovídaného stavu.\n\nJmenovatel\n\nje konstantně relativní k formula_1, takže ho vždy můžeme nahradit koeficientem formula_11, který může být obvykle v praxi ignorován. Čitatele je pak možné vypočítat a jednoduše normalizovat, jelikož jeho nedílnou součástí musí být jednotka. \n\n\nSekvenční Bayesiánské filtrování je rozšíření Bayesianova odhadu v případě, kdy se pozorované hodnoty s časem mění. Je to způsob, jak odhadnout reálnou hodnotu pozorované proměnné, která se vyvíjí v čase.\n\nMetoda se nazývá:\n\nPojem Sekvenční Bayesiánské filtrování je velmi využíván v řízení a robotice.\n\n"}
{"id": "967593", "url": "https://cs.wikipedia.org/wiki?curid=967593", "title": "Peter Očovan", "text": "Peter Očovan\n\nPeter Očovan (* 20. února 1984) je slovenský fotbalový útočník, momentálně hrající za rakouský klub SV Bad Ischl.\n\nS fotbalem začínal v FC Nitra, kde vydržel do roku 2004. Tehdy zamířil do skotského Raith Rovers, ovšem už za rok byl zpátky na Slovensku v týmu Dukla Banská Bystrica. V roce 2007 změnil dres znovu a zamířil do FK LAFC Lučenec a v roce 2009 z Lučence do tehdy prvoligového celku FK Bohemians Praha (Střížkov). V první lize si však zahrál jen jednu sezonu, poté tým sestoupil. V roce 2013 klub opustil a zamířil do týmu druholigového nováčka FK Loko Vltavín. Po sestupu do ČFL tým opustil a přestoupil do Německa, do celku VFC Plauen. Po skončení sezony však Německo opustil a zamířil do rakouského třetiligového celku Union Gurten. V Rakousku vydržel jen půl roku a vrátil se do Česka, do hradecké Olympie.\n\n"}
{"id": "967595", "url": "https://cs.wikipedia.org/wiki?curid=967595", "title": "USCGC Mackinaw (WLBB-30)", "text": "USCGC Mackinaw (WLBB-30)\n\nUSCGC \"Mackinaw\" (WLBB-30) je vnitrozemský nosič bojí a ledoborec Pobřežní stráže Spojených států amerických, jediná jednotka své třídy, působící ve službě od roku 2006.\n\nStavba lodi byla zahájena 9. února 2004, na vodu byla spuštěna 2. dubna 2005 a do služby byl \"Mackinaw\" zařazen 10. června 2006.\n\nPlavidlo je určeno pro působení na Velkých jezerech, kde roku 2006 nahradilo ve službě stejnojmenný ledoborec z roku 1944. Kromě rozbíjení ledu je určen také pro údržbu bójí, pátrací i záchranářské operace či patrolu. Jeho domovským přístavem je Cheboygan v Michiganu. Je vybaven třemi dieselovými motory Caterpillar, z nichž každý má výkon 3,4 MW.\n\n\n"}
{"id": "967596", "url": "https://cs.wikipedia.org/wiki?curid=967596", "title": "Batradz Kaitmazov", "text": "Batradz Kaitmazov\n\nBatradz Kaitmazov (: ), (* 18. duben 1985, Vladikavkaz, Sovětský svaz) je reprezentant Ruska v judu. Původem je Oset.\n\nV reprezentační družstu Ruska se úkor Gadanova a dalších prosazuje jen velmi složitě. Příležitost dostal pouze v roce 2010, kdy startoval na mistrovství světa a Evropy. Na olympijských hrách nestartoval.\n\n"}
{"id": "967597", "url": "https://cs.wikipedia.org/wiki?curid=967597", "title": "USCGC Mackinaw", "text": "USCGC Mackinaw\n\nOznačení USCGC \"Mackinaw\" nesla v historii americké pobřežní stráže dvě plavidla:\n"}
{"id": "967598", "url": "https://cs.wikipedia.org/wiki?curid=967598", "title": "Keegan Ritchie", "text": "Keegan Ritchie\n\nKeegan Ritchie (* 3. července 1990, Alberton) je fotbalový obránce z Jihoafrické republiky, v současnosti působí v jihoafrickém klubu Kaizer Chiefs FC.\n\nSvoji fotbalovou kariéru začal v Robertsham Callies, odkud v průběhu mládeže zamířil do Balfour Park a následně do SuperSport United F.C., Lusitano F.C. a Moroka Swallows FC. V týmu se propracoval do prvního mužstva. V roce 2011 přestoupil do Kaizer Chiefs FC.\n\nV zimní ligové přestávce sezony 2013/14 se o něj intenzivně zajímal klub SK Slavia Praha. Začátkem února podepsal smlouvu se Slavií Praha na 4½ roku. Debut v Gambrinus lize zažil 10. března 2014 v utkání proti domácímu týmu FK Teplice, Slavia podlehla 0:1 gólem Jana Hoška v závěru střetnutí. Ritchie nastoupil v základní sestavě a odehrál kompletní počet minut. Po nevydařené sezoně 2013/14 v mužstvu skončil.\n\nV červnu 2014 se stal hráčem Bloemfontein Celtic FC, kde odehrál necelou sezónu.\n\nV létě 2015 se opět vrátil do Kaizer Chiefs FC.\n\n"}
{"id": "967599", "url": "https://cs.wikipedia.org/wiki?curid=967599", "title": "Kounice (zámek)", "text": "Kounice (zámek)\n\nRenesanční zámek ve středočeské obci Kounice (asi 5 km severně od Českého Brodu) se nachází na místě někdejší tvrze, která je poprvé zmiňována již v roce 1554. Tvrz nechal na reprezentativní trojkřídlý zámek přestavět Rudolf Trčka z Lípy v letech 1612–1634. \n\nZámek je chráněn jako kulturní památka, nachází se však ve zcela dezolátním stavu.\n\nV době, kdy je tvrz v 16. století poprvé zmiňována, panství vlastnil Jiřík Wachtl z Pantenova. Ten také zahájil výstavbu nebo přestavbu renesanční tvrze. Stalo se tak v letech 1567–1593. Práce byly však zřejmě dokončeny až za jeho syna a dědice Joachyma.\n\nPočátkem 17. století nechal tvrz přestavět na zámek Jan Rudolf Trčka z Lípy. V roce 1634 však byl zámek s celým panstvím zkonfiskován. Ve 2. polovině 17. století zde probíhaly stavební práce za hraběte Arnošta Ferdinanda Leopolda de Suys, po jeho smrti stavbu dále financovala jeho manželka Klára Františka, roz. hraběnka z Thunu, která zde bydlela s nezletilým synem. Zámku přibylo čtvrté křídlo, práce však byly dokončeny až za nových majitelů – hrabat z Morzinu. \nZa Václava hraběte z Morzinu byla stavba kolem roku 1719 dokončena a barokně upravena. Tehdy pro hraběte pracoval stavitel Jan Blažej Santini-Aichel a je možné, že se na úpravách zámku také podílel. \n\nDalším významným umělcem, který zde zanechal svou stopu, byl sochař Ferdinand Maxmilián Brokoff. Jeho dílem jsou dvě sochy mouřenínů, umístěné na sloupech u vjezdu do zámku. Během stavebních úprav v 18. stol. zámek získal také barokní hranolovou věž s hodinami a lucernovou střechou. \n\nV letech 1772–1924 patřil zámek rodu Lichtenštejnů. Během pozemkové reformy obdržela velkostatek Kounice obec, půda byla rozparcelována též obcím Břežany, Černíky, Kounice, Limuzy. Přistoupim, Tlustovousy, Vykáň a Vyšehořovice. Část půdy obdržela obec Kounice od dvora Horky (Chrást u Poříčan) a určitý výměr rozptýlené půdy zůstal při zbytkovém statku Kounice, jehož výměra činila 148 ha. Zbytkový statek Kounice obec pronajala A. Klingerovi (židovského původu). V květnu 1939 obecní zastupitelstvo v Kounici rozhodlo, že již pachtovní smlouvu neprodlouží, zámek využije ke svým účelům a půdu o 148 ha rozpachtuje místním drobným zemědělcům. \n\nPo druhé světové válce byla v zámku zřízena škola; již roku 1949 zde byly provedeny některé znehodnocující úpravy a roku 1963 byla dokonce snesena věž. V roce 1965 byly původní sochy uloženy do sbírek Národní galerie v Praze a na zámku je nahradily kopie. V roce 1970 prošla stavba rekonstrukcí, při níž však byla ochuzena o zbytky cennější architektury. \n\nNa jaře v roce 1990 zámek vyhořel. Jedna z legend praví, že byl požár založen úmyslně s cílem spálit zbylé svazky STB, které měly být uchovány v archivu na půdě. Oficiálním důvodem je ale závada na jednom z komínů . Požárem byly zničeny střechy, těžce poškozeny stropy. Obec poté nechala zámek zastřešit, do průčelí se vrátila věž. Rekonstrukce však kvůli nedostatku financí nebyla dokončena. V únoru roku 2004 obec uzavřela kupní smlouvu se společností Castle Kounice, vlastněnou dánským občanem Michalem Agerledem. Nový majitel plánoval přeměnu zdevastovaného zámku na komplex luxusních bytů se společenským a sportovním zázemím, zámek je však dlouhodobě uzavřen a žádnými stavebními úpravami neprochází.\n"}
{"id": "967602", "url": "https://cs.wikipedia.org/wiki?curid=967602", "title": "These Days", "text": "These Days\n\nThese Days může být:\n\n"}
{"id": "967603", "url": "https://cs.wikipedia.org/wiki?curid=967603", "title": "Vrchteplá", "text": "Vrchteplá\n\nVrchteplá ( ) je obec v okrese Považská Bystrica v Trenčínském kraji na severozápadě Slovenska. Žije zde  obyvatel. První písemná zmínka o obci pochází z roku 1351.\n"}
{"id": "967612", "url": "https://cs.wikipedia.org/wiki?curid=967612", "title": "Albert Sacco", "text": "Albert Sacco\n\nAlbert Sacco (* 3. května 1949 v Bostonu, stát Massachusetts, USA), americký vědec a kosmonaut. Ve vesmíru byl jednou.\n\nV roce 1968 absolvoval střední školu Belmont Senior High School, roky 1968 až 1973 strávil na Northeastern University a roku 1977 zakončil svá studia na Massachusetts Institute of Technology v Cambridge získáním titulu PhD jako chemik inženýr.\n\nPoté vyučoval mnoho let jako profesor na Worcester Polytechnic University.\nV týmu astronautů NASA byl v letech 1991 až 1995.\nOženil se s Teran Lee, rozenou Gardnerovou a mají spolu čtyři děti.\n\nNa oběžnou dráhu se v raketoplánu dostal jednou a strávil ve vesmíru 15 dní, 21 hodin a 34 minut. Byl 335 člověkem ve vesmíru.\n\n\n"}
{"id": "967613", "url": "https://cs.wikipedia.org/wiki?curid=967613", "title": "Kosančićev venac", "text": "Kosančićev venac\n\nKosančićev venac (v srbské cyrilici Косанчићев венац) je část centra města Bělehradu. Nachází se cca 700 m západně od třídy Terazije, na svahu k řece Sávě. Název má podle středověkého ze srbských dějin, Ivana Kosančiće.\n\nJedná se fakticky o historicky nejstarší část města, která se rozkládá mimo hradby Kalemegdanské pevnosti. Původní osada pravoslavného obyvatelstva se po pravém břehu řeky Sávy začala rozrůstat zhruba od roku 1830. Díky tomu je celá čtvrť plná historických památek a důležitých objektů, jakými je např. katedrální kostel Svatého Michala archanděla (vybudovaný v letech 1837 - 1840, budova sídla Srbské pravoslavné církve nebo rezidence princezny Ljubice.\n"}
{"id": "967615", "url": "https://cs.wikipedia.org/wiki?curid=967615", "title": "Prešpurský mír (1491)", "text": "Prešpurský mír (1491)\n\nUzavřená dohoda potvrzovala starší texty (z roku 1462), které byly podepsané Maxmiliánovým otcem císařem Fridrichem III. Habsburským a uherským králem Matyášem Korvínem o nástupnictví na uherském trůnu.\n\nMaxmilián ve snaze získat uherskou korunu vyhnal po Korvínově smrti uherské posádky z Dolního Rakouska, vtrhl do Uher (dobyl velkou část území po Székesfehérvár a Záhřeb), ale kvůli vzpouře vlastního vojska byl donucen uzavřít s novým panovníkem Vladislavem II. Jagellonským v Bratislavě mírovou smlouvu, ve které Vladislav II. přiznal Habsburkům nárok na uherský trůn v případě vymření rodu Jagellonců.\n\nSmlouva, jejíž platnost byla potvrzena v roce 1515, se stala základem habsburské vlády v Uhrách pro období let 1526-1918.\n"}
{"id": "967617", "url": "https://cs.wikipedia.org/wiki?curid=967617", "title": "Andrej Hadik", "text": "Andrej Hadik\n\nAndrej Hadik nebo Andrej Hadík (maď. \"András Hadik\", něm. \"Andreas Hadik\"; 16. října 1710, Dunajský Klátov – 12. března 1790, Vídeň, Rakousko) byl uherský hrabě a rakouský polní maršál slovenského původu. Pocházel z turčianského slovenského zemanského rodu.\n\nNarodil se jako syn kapitána Michala (Mihályho) Hadika a Františky (Franzisky) Hardyové. Rodiče ho dali studovat do jezuitského lycea, protože z něj chtěli mít jezuitského kazatele. Tato dráha ho však nenadchla, a tak roku 1730 studia zanechal a vydal se po stopách svého otce. Stal se husarem Gilániho pluku.\n\nVojenskou kariéru začal jako 22letý kornet (praporčík) v Dežöfiho (později 3.) husarském pluku. Velmi rychle postupoval na žebříčku vojenských hodností. V sedmé protiturecké válce byl již roku 1738 jmenován kapitánem. Svou odvahou natolik vzbuzoval pozornost velitelských kruhů, že povýšení šla poměrně rychle za sebou. Projevil se jako vynikající taktik, proto byl v roce 1744 ve věku 33 let povýšen na plukovníka a už o tři roky později se stal generálem. Rok 1756 mu přinesl hodnost podmaršálka.\n\nProslavil se v sedmileté válce (1756–63), zejména přepadením a obsazením Berlína (16. října 1757) v čele asi 3500 husarů a pěšáků, přičemž jeho jednotka při této nebezpečné akci ztratila pouze 10 mužů. Berlín se tehdy vykoupil za 300 000 tolarů, z nichž 25 000 dal Hadik svým vojákům. Zbytek poslal panovnici Marii Terezii. V roce 1758 byl vyznamenán řádem velkokříže Marie Terezie a povýšen na generála kavalérie Ke sklonku války, roku 1762, se stal hlavním velitelem císařských armád bojujících ve Slezsku. Následujícího roku byl jmenován polním maršálem a zároveň i povýšen do hraběcího stavu.\n\nV letech 1764–68 plnil povinnosti jako civilně-vojenský místodržící Sedmihradska. Později byl mezi lety 1772 až 1774 jmenován vojenským místodržícím Haličsko-Vladimirska. Poté až do roku 1790 vykonával funkci prezidenta Dvorské válečné rady (tj. ministra války) ve Vídni.\n\nTam také roku 1790 zemřel a byl pohřben na svém panství ve Futogu (dnes ve Vojvodině, Srbsko).\n\nZa manželku měl hraběnku Františku Lichnowskou, měli spolu tři syny a dceru. Dva jeho synové se vydali na vojenskou dráhu. Syn Karel Josef (1756–1800) se roku 1796 stal polním podmaršálkem a nejmladší Andrej (1764–1840) dosáhl hodnosti husarského generála.\n\n\n"}
{"id": "967619", "url": "https://cs.wikipedia.org/wiki?curid=967619", "title": "Press the Eject and Give Me the Tape", "text": "Press the Eject and Give Me the Tape\n\nPress the Eject and Give Me the Tape je první koncertní album britské gothic rockové skupiny Bauhaus, vydané v roce 1982 u vydavatelství Beggars Banquet Records. Nahráno bylo během tří koncertů; první proběhl 31. října 1981 v Royal Court Theatre v Liverpool, druhý 9. listopadu 1981 v Hammersmith Palais v Londýně a třetí 24. února 1982 v Old Vic v Londýně. V roce 1988 vyšlo album v reedici. Bylo doplněno o šest bonusových písní, přičemž většina byla nahrána v Le Rose Bon Bon v Paříži a jedna ve Fagins v Manchesteru.\n\nAutory všech skladeb jsou členové skupiny Bauhaus, pokud není uvedeno jinak.\n"}
{"id": "967620", "url": "https://cs.wikipedia.org/wiki?curid=967620", "title": "Andreas Mitterfellner", "text": "Andreas Mitterfellner\n\nAndreas Mitterfellner, (* 17. červen 1981, Judenburg, Rakousko) je bývalý reprezentant Rakouska v judu.\n\nCelou svojí kariéru patřil k evropské špičce. Především v neolympijských sezónách se dokázal dostat do finálových bojů a zaskočit i silnější soupeře. V důlěžitých turnajích však štěstí neměl a během 10leté kariéry se ani jednou na olympijské hry nekvalifikoval.\n\n"}
{"id": "967625", "url": "https://cs.wikipedia.org/wiki?curid=967625", "title": "Sverepec", "text": "Sverepec\n\nSverepec ( , do roku 1907 \"Szverepecz\") je obec v okrese Považská Bystrica na severozápadě Slovenska. Žije zde  obyvatel. První písemná zmínka o obci pochází z roku 1321. V obci je moderní římskokatolický kostel Nejsvětější Trojice.\n\nSverepec se nachází na silnici I/61 mezi Považskou Bystricou a obcí Beluša poblíž slovenské dálnice D1. Obec leží na rozhraní Bytčanské a Ilavské kotliny a je součástí okresu Považská Bystrica na severovýchodě Trenčínského kraje.\n\nV intravilánu obce pramení několik vodních toků, které se vlévají do regulovaného potoka Sverepce, který protéká celým údolím a vlévá se do Pružinky.\n\n"}
{"id": "967629", "url": "https://cs.wikipedia.org/wiki?curid=967629", "title": "Almuñécar", "text": "Almuñécar\n\nAlmuñécar je město nacházející se v autonomním společenství Andalusie, v provincii Granada, ve Španělsku. V roce 2013 zde žilo 25 586 obyvatel.\n\n\n"}
{"id": "967630", "url": "https://cs.wikipedia.org/wiki?curid=967630", "title": "Andreas Goldberger", "text": "Andreas Goldberger\n\nAndreas Goldberger (* 29. listopad 1972, Ried im Innkreis, Horní Rakousy) je bývalý rakouský skokan na lyžích. Patří mezi nejúspěšnější skokany 90. let.\n\nAndreas Goldberger vyrůstal v hornorakouské obci Waldzell. Jeho rodiče Herta a Rudolf zde vlastnili selskou usedlost. Goldberger má dva sourozence, Johannu a Rudolfa. V současné době žije v St. Lorenz am Mondsee v Horním Rakousku.\n\nPo 14 letech strávených ve Světovém poháru ukončil svou kariéru 29. května 2005. Jeho poslední aktivní vystoupení se uskutečnilo na Mistrovství světa v letech na lyžích v Kulmu 13. ledna 2006. Hubert Neuper uspořádal v tento den \"A Tribute to Andreas Goldberger. \"\n\n\n"}
{"id": "967634", "url": "https://cs.wikipedia.org/wiki?curid=967634", "title": "Seznam kardinálů jmenovaných Janem XXIII.", "text": "Seznam kardinálů jmenovaných Janem XXIII.\n\nPapež Jan XXIII. za svůj pontifikát jmenoval celkem 52 kardinálů. Vysvětlení: informace uvedené za pomlčkou jsou tituly nebo funkce, které jim patřily v době jmenování.\n\n\n\n\n"}
{"id": "967639", "url": "https://cs.wikipedia.org/wiki?curid=967639", "title": "Středověká křesťanská mystika", "text": "Středověká křesťanská mystika\n\nMystika označuje bezprostřední poznávání božských skutečností, jež přesahují schopnost lidského myšlení i schopnosti lidského vyjadřování. Obecně platí, že cílem mystiky je navození stavu sjednocení mezi člověkem a transcendencí. Křesťanskou mystiku inspiroval zejména řecký platonismus a novoplatonismus. Pro středověkou křesťanskou mystiku měl zásadní význam Pseudo-Dionýsios Areopagita a jeho pojetí mystiky. Namísto snahy o smyslové duchovní či zkušenostní poznávání Boha zdůraznil nutnost sjednocení s tím, co je nad vším bytím a poznáním. Za „zlatý věk“ západní středověké křesťanské mystiky je považován sklonek 12. až počátek 15. století.\n\nSlovo mystika pochází z řeckých termínů pro „tajemství“ \"mysterion\" a „tajemný“ \"mystikos\". Oba termíny lze nalézt v raných křesťanských textech.\nTermín mysticismus je moderním konstruktem, který je užíván v odborné literatuře s cílem identifikovat, popisovat, popřípadě kategorizovat specifický typ religiozity.\n\nVe středověku vznikala nová hnutí zdůrazňující neslučitelnost bohatství s křesťanským ideálem. Tato hnutí se opírala o autoritu evangelia a asketickou tradici. Nespokojenost se stavem církve vedla k příklonu k odříkavému způsobu života. Obrat dovnitř, k hodnotám lidské duše, pak znamenal odvrat od „pozemských věcí“ a „od všeho stvoření“, jak napsal mistr Eckhart.\nV souvislosti s křížovými výpravami byl ve středověku znovu oživen zájem o řeckou filosofii, a to zejména o novoplatonismus. V této škole s výraznými mystickými prvky, z níž vycházel např. i sv. Augustin, našli středověcí mniši novou inspiraci. Platónské podobenství o lidech v jeskyni, kteří se nejdříve musí odvrátit od neskutečných stínů na stěně k pravé skutečnosti, kterou tělesné oči nevidí, je v kořenech každé mystiky. První vlnu tohoto obnoveného zájmu představuje Anselm z Canterbury. Významný je v tomto smyslu i Klášter svatého Viktora (Paříž), kde vzniklo netypické spojení intelektualistické teologie s mystikou. Pro pozdní středověk je pak neméně významné duchovní hnutí Devotio moderna, jehož cílem bylo následování Ježíše Krista jako vzoru křesťanského života. Toto hnutí znamenalo vyvrcholení celkové tendence středověké městské zbožnosti, která kladla stále větší důraz na individuální a vnitřní stránku náboženského života.\nPro křesťanského mystika není Boží přítomnost pouze formální myšlenkou. Vnímání božského je namísto toho prožíváno ve velmi osobní, intimní a naléhavé rovině. Typickým nástrojem mystického textu je jeho specifický jazyk a verbální prostředky, jimiž je posluchač vtahován do popisovaného typu zkušenosti. Při popisu mystické zkušenosti jsou např. užívány velmi expresivní výrazy: nepředstavitelný, hluboce pravdivý. Mystická zkušenost je popisována z pozice já: Já jsem byl vyvolen, já jsem slyšel, mně bylo zjeveno. Jsou užívány výrazy, které naznačující existenci jakýchsi „duchovních smyslů“, kterými je mystik obdařen: Bůh může být spatřen, vnímán, cítěn. Boha se lze dotknout, lze ho slyšet. Mystické texty bývají napsány tak, aby ve čtenáři evokovaly přání prožít stejně „hlubokou a nepopsatelnou zkušenost“. Texty se snaží vyvolat ve čtenáři přání po osobnostní změně. Zaměřují se na intelekt, emoce, afektivitu, tělo, vůli. Mystické texty se tedy v jistém smyslu zabývají základními, existenciálními stránkami lidské osobnosti.\nKřesťanský mysticismus jako takový nelze oddělit od křesťanské modlitby. Mnoho mystických textů je jakýmsi návodem k modlitbě, či samotnou modlitbou. Terezie od Ježíše v tomto smyslu rozlišuje tzv. orální modlitbu a mentální modlitbu, při které lidská duše vstupuje přímo do osobního rozhovoru s Bohem.\n\nPodle J. Lamm obsahuje mystický text v křesťanské tradici čtyři charakteristické rysy:\n\nStředověká křesťanská mystika není jen literární tradicí, nýbrž se s ní pojí i řada typických praktik nebo tělesných projevů.\n\nZřejmě nejznámějším z těchto projevů jsou stigmata, což jsou v křesťanském kontextu rány odpovídající poraněním, které Ježíš utržil během ukřižování. Jedná se o rány na dlaních, nohou a boku, můžeme se ale setkat i s poraněními hlavy, ramenou a zad, jež odpovídají ranám po bičování a trnové koruně. Za první jasně doložený příklad tohoto fenoménu jsou považována stigmata sv. Františka z Assisi. Po Františkovi jsou doloženy stovky dalších případů lišících se zejména doprovodnými symptomy. Byly popsány bolesti na výše popsaných lokalizacích, avšak bez viditelných ran, či neustále krvácející rány. V emickém, křesťanském pojetí jsou stigmata chápána jako zázrak, z hlediska antropologie a lékařství bývají vykládána buď jako „zbožný klam“, tedy vědomé sebepoškozování samotnými mystiky s účelem přiblížit se skrze vlastní utrpení Ježíši Kristu (případně také přesvědčit své okolí o vlastním poselství), nebo jako výsledek psychosomatických procesů, kde silné ztotožnění s Kristem mohlo vést k objevení skutečných zranění nebo pocitů bolesti na konkrétních místech těla. Vedle toho jsou stigmata literárním motivem, který je podle vzoru františkánských legend využíván hagiografy ke zdůraznění svatosti hrdinů jejich vyprávění.\n\nDar slz je další fenomén vztahující se ke křesťanské mystice. Znamená prolévání slz skrze Boží milost, které se dostává pouze některým křesťanům. Slzy doprovázejí vyvolenou osobu každodenním životem, a zvláště pak během liturgických úkonů a modlitby. Tzv. darem slz byl obdařen např. Ignác z Loyoly či František z Assisi (viz Dar slz).\n\nVelké množství mystiček a mystiků se vyznačovalo dlouhými a přísnými Půsty. Půst (hladovění) je typickým projevem středověké křesťanské zbožnosti, především pokání. Zejména středověký klášterní život byl spjat s pravidelným půstem. Hladovění mohlo zahrnovat zřeknutí se jakékoliv potravy i příjmu tekutin, či vyřazení pouze některých typů potravin. Délka půstů se lišila. Pro běžný klášterní život byl typický každodenní „kratší“ půst. Během liturgických svátků pak hladovění mohlo trvat několik dnů, ev. týdnů. Hladovění nebylo chápáno pouze jako výraz hlubokého pokání, ale bylo jako takové, obzvláště ve své extrémní formě, velmi ceněno a obdivováno.\n\nMistr Eckhart byl německý teolog, filosof a dominikán. Řehole dominikánského řádu klade důraz na osobní vnitřní život. Do popředí se proto dostává rozjímání, modlitba a platónské prvky mystické zbožnosti. Je velice pravděpodobné, že mnoho Eckhartových mystických myšlenek pochází z prostředí porýnských ženských klášterů a hnutí bekyň. Z povinnosti hlásat nábožensky vzdělaným řeholnicím bez znalosti latiny vznikla nejvlivnější část Eckhartova díla, Německá kázání. Na Eckharta měla pravděpodobně vliv i kniha belgické vizionářky Markéty Poretové, \"Zrcadlo prostých duší\", která byla za své názory upálena. Hlavní myšlenkou Eckhartova díla je přesvědčení, že vše, co má cenu – bytí, pravda a dobro – je Bůh. Posláním člověka na tomto světě je, aby toto božské spatřil, přijal a pronikl do něj. Na základě svých myšlenek byl Eckhart ve své době obviňován z panteismu. Zdůrazňoval božskou Jednotu na úkor Nejsvětější Trojice. Ježíše Krista viděl pouze jako prvního mezi dokonalými. V jeho díle zcela chybí téma vykoupení a nevyjasněné je i jeho pojetí Boží milosti. Jasně patrný je zde vliv platonského racionalismu a mystiky bekyň. Eckhart je ve svém díle zcela zaměstnán Jedním a jakákoliv teologická vyjádření jsou pro něj bezvýznamnými podružnostmi.\n\nDílo: \"Questiones Parisienses, Opus tripartitum, O vznešeném člověku, O odloučení, Německá kázání\".\n\nJohannes Tauler byl německý dominikán, žák mistra Eckharta. Byl ovlivněn Eckhartovým myšlením a novoplatonismem. Nepokračoval však v přímém rozvíjení jeho nauky, vzhledem k tezím, jež Eckharta odsuzovaly z panteismu. Tauler vytvořil vlastní teologický systém založený na představě o konečném sjednocení lidské duše s Bohem. Život Johannese Taulera významně ovlivnilo duchovní hnutí „Gottesfreunde“. „Tvrdší“ jádro tohoto hnutí kladlo důraz jen na vnitřek (společnou identitu s Bohem dosaženou právě jeho naprosto pasivním přijetím) a možná proto se Tauler obracel ve svých kázáních také na stránku vnější. Stoupence tohoto hnutí Tauler vnímal jako pravé „mistry života“ pro příkladný a zbožný život, kterým žili. Duchovní nauku tohoto hnutí lze charakterizovat snahou o „demokratizaci“ a „sekularizaci“ mysticismu. Nauka byla soustředěná na „jedinou Pravou“- tedy Boha a zdůrazňovala důležitost některých duchovních ctností, jako je umírněná askeze, schopnost přijímat utrpení či hluboká pokora. Tauler zastával názor, že božská podstata je pouze jedna a že lidské bytosti jsou ontologicky závislé na Bohu. Odmítal chápat mnišské poslání jako výsadu, stejně jako odmítal vidět zmíněné duchovní praktiky jako „pomůcky“ na cestě k Bohu. Trval na tom, že konečná a pravá cesta k Bohu není lidem známa a metaforicky ji přirovnával k cestě vedoucí skrze divokou poušť:\n\nTauler ve svém díle rozlišil a charakterizoval tři stupně na mystické cestě k Bohu: extatické štěstí, vnitřní smutek a konečné sjednocení. Každé z těchto stadií je dle něj charakterizováno určitým typem Boží přítomnosti či nepřítomnosti. Poslední stadium splynutí popisuje takto:\n\nMistr Eckhart kladl ve svém díle důraz především na Božskou jednotu, opomíjel Boží Trojici. Kladl důraz na zrození mystického Krista v duši. Tauler oproti tomu ve svém díle akcentoval zrození Trojice, odpoutání se, sebevyprázdnění a sebezapření.\n\nDílo: \"Exercitia Joannis Tauleri, Exercitia Joannis Tauleri super vita et passione salvatoris nostri jesu Christi\".\n\nBernard z Clairvaux byl cisterciácký mnich, teolog a filosof. Z jeho obsáhlého díla bylo zachováno více než pět set dopisů, které manifestují především jeho touhu naplňovat duchovní i osobní potřeby svých bratří. Bernardův styl exegeze Písma byl velmi náročný, texty obsahovaly osobní reflexe a komentáře k aktuálnímu dění ve společnosti. Zabýval se převážně exegezí Písně Písní, kterou považoval za základní duchovní rozměr každého křesťana. Ve svých textech hojně užíval asociací s erotickým jazykem Písně Písní. Výrazy jako polibek, ňadra či splynutí ženicha a nevěsty, byl schopen přetransformovat do morálního kázání. Bernard vysvětluje svou metodu kázání: \n\nBernard do svých kázání vkládal vlastní prožitky:\n\nBernardovu mystickou teologii lze nejlépe pochopit z kázání, která vycházejí právě z Písně Písní. Jeho kázání jsou výrazem snahy o uchopení či pojmenování setkání lidské duše se Slovem Božím. I extáze v okamžiku spojení ženicha a nevěsty je podle něj pouze předzvěst toho, co přijde po tomto životě. Podle Bernarda dává vše, co je v Písmu smysl pouze tehdy, přistupuje-li se k němu v lásce. Centrum teologie Bernarda z Clairvaux je postaveno na myšlence, že Láska nás stvořila z lásky tak, aby se mohla sdílet – vykoupila nás, když jsme zhřešili.\n\nDílo: \"Chvály panenské Matky\".\n\nFrantišek z Assisi byl mnich, mystik a zakladatel františkánského řádu. Jako mladý putoval se svými následovníky po vzoru Ježíše od města k městu. K tomu František ve své závěti píše: \n\nFrantišek hledal se svými bratry „pravé a dokonalé štěstí“, které paradoxně našel v ponížení. Výrazy jako „duchovní láska“, „skutečná radost“ či „pravé štěstí“ slouží dle Františka jako vodítko k uvědomění si bezprostřední přítomnosti Boha. K tomuto bezprostřednímu uvědomění Boží existence napomáhá modlitba, poslušnost a sebeponižování. Františkovy mystické texty akcentují především jeho vroucí lásku k Bohu.\n\nDílo: \"Testamentum, Píseň tvorstva\".\n\nHildegarda z Bingenu, „Rýnská sibyla“, členka benediktýnského řádu, byla německá mystička, přírodovědkyně, lékařka, hudební skladatelka a spisovatelka. Hildegarda zdůrazňovala, že liturgická hudba má možnost obnovit Boží chválu. Všechna její „povolání“ byla pro ni přímo spjata s mystickým vnímáním světa. Se svým širokým záběrem byla jednou z nejzajímavějších postav 12. st. Kázala veřejně za podpory významných duchovních, kteří podporovali její teologickou práci. Od dětství měla Hildegarda vidění: \n\nVe 23 letech ve svých vizích rozeznala prorocké poslání a svá vidění začala zaznamenávat. Vidění se týkala především stvoření, spásy, eschatologie, svaté Trojice a kosmologie. Hildegarda sama sebe popisovala jako lidskou bytost velmi slabou. Byla přesvědčena, že Bůh se rozhodl využít právě její slabosti k zostuzení silných tohoto světa. Nazývala se:\n\nVe své pravděpodobně nejpůsobivější teologické práci, \"Liber divinorum operum\", se objevuje okřídlená šarlatová postava, symbolizující Ctnost; v pojetí autorky jde o Ducha svatého, s nímž se Hildegarda identifikuje. Tato postava je pod ochranou stašího muže (Otec) a drží ve své náruči beránka (Syn). Autorka identifikující se s Duchem svatým popisuje obraz takto:\n\nDílo: \"Ordo virtutum, Scivias, De operatione Dei, Liber vitae meritorum, Liber divinorum operum\".\n\nAlžběta ze Schönau byla německá mystička a řeholnice, strávila téměř celý život v benediktýnském klášteře v Schönau. Alžběta je známa především pro své vize, které se dostavily v období pochybností ve víře. V té době se jí opakovaně zjevoval ďábel, od kterého ji ochránila Panna Marie. Její vize byly doprovázeny stavy významného fyzického utrpení. Ona sama však tyto bolesti považovala za důkaz přítomnosti Boha. Zjevení Anděla Páně pak považovala za znamení toho, že se stala vyvolenou k hlásání svých vidění. Ve svých textech Alžběta popisuje své osobní psychické i fyzické stavy. Věřila, že vize nejsou určeny pouze pro ni, nýbrž zavazují ji k poslání promlouvat k ostatním.\n\nDílo: \"Knihy vidění, Dopisy\".\n\nNáboženská společenství beghardů a bekyní tvořila důležitou formu náboženského života v období urbanizace Evropy ve 12. st, kdy sílil vliv laiků.\nBeghardi (název z něm. begen = modlit se) se začali sdružovat v Bruggách jako společenství řemeslníků. Žili ve společném konventu, ale neskládali sliby, nebyli vázáni žádnou řeholí.\nBekyně (název ze starofr. bege = světle žlutá barva sukně) byly ponejvíce panny a vdovy, které se zabývaly péčí o nemocné a kontemplací. Žily ve společenstvích kolem kostelů, avšak stejně jako beghardi neskládaly řeholní sliby.\n\nHnutí bekyň bylo ryze městským fenoménem uznávaným většinou tehdejších klášterů. Bekyně jsou někdy považovány za fanaticky zbožné ženy žijící mysticky extatickým životem. Je pravděpodobné, že některé z členek tohoto hnutí takovým životem opravdu žily. Avšak charakteristika členek hnutí jako fanatických extatiček je přehnaná. Spiritualita těchto žen připomínala spiritualitu mnichů dominikánského a františkánského řádu, kteří žili asketickým a kajícným stylem života a usilovali o spojení s Bohem. Spiritualita bekyň byla formována mysticismem s důrazem na vtělení Kristovo a na hlubokou lásku k Panně Marii. Panna Marie byla komunitou vnímána jako příklad pravého křesťanského života. Důraz byl kladen na kontemplaci a hlubokou osobní zbožnost.\n\nNěmecká bekyně Mechtylda z Magdeburgu (13. století) píše ve svém díle o lásce mezi Bohem a jeho nevěstou:\n\nJ. M. Philippen rozděluje vývoj bekyňského hnutí do čtyř etap:\n\nHadewijch je typickou představitelkou bekyň začátku 13. století původem pravděpodobně z Antverp. Hadewijch byla vizionářka a autorka četných mystických textů sepsaných ve formě dopisů a básní. Její vize se týkaly především eucharistie, která pro ni znamenala pocit hluboké blízkosti k Bohu. Její dílo lze charakterizovat jako „mysticismus lásky“, popř. jako „mysticismus ontologický“, jehož praktická forma akcentuje návrat k chudobě. Její poezie je nářkem nad možnou ztrátou této blízkosti, je psána velmi bolestným a dojímavým stylem.\n\nJan van Ruysbroeck, známý též jako „doktor admirabilis“, byl významný mystický autor z Brabantska. Jeho nejznámější a též i nejoblíbenější prací je \"Duchovní přijímání\" interpretující biblické texty. Biblický text využívá k nabádání ke zbožnosti: \n\nVe svých textech Ruysbroeck nikdy nezmiňuje svou osobní mystickou zkušenost. Autoři jeho biografie však Ruysbroecka popisují jako muže „hořícího láskou k Bohu“. Jeho mystické texty jsou charakteristické pro svou snahu o přiblížení se k Boží Trojici a eucharistii skrze modlitbu. Texty jsou velmi krásné a precizně napsané. Zdá se, že Ruysbroeck znal velmi dobře práci bekyně Hadewijch. Úryvky z jejích poetických textů dokonce ve svém díle cituje. Jeden z nejvýznamnějších aspektů Ruysbroeckovy práce je výborná srozumitelnost popisu změn, jež se odehrávají v člověku, který žije ve spojení s Bohem a to od stadia „začátečníka“, přes postupný vývoj až po konečné splynutí s Bohem. Ruysbroeck nikdy ve svém díle neužívá slova „mysticismus“. Namísto toho mluví raději o „životě naplněném kontemplací o Bohu“ (godschouwende leven). Jeho texty nejsou návodem k dosažení jednoty s Bohem, jsou spíše popisem toho, co se odehrává v mysli člověka, který je oddán Bohu. Ruysbroeckovo chápání jednoty s Bohem, „bez rozdílu“, bylo některými současníky chápáno jako panteistické.\n\nDílo: \"Duchovní přijímání\".\n\nAnglický středověký text ze 14. st., Oblak nevědění, sepsaný neznámým autorem, je dílo, které až do současnosti ovlivňuje pohled na mysticismus a kontemplaci. Text je jakýmsi duchovním návodem ke kontemplativní modlitbě. Podle tohoto textu je jediným možným způsobem, jak skutečně poznat Boha, opuštění všech předešlých představ o Bohu. Člověk, který chce skutečně „poznat“ Boha, musí „odevzdat“ své vědomí do jakési nevědomé oblasti, musí se nechat vést pouze Láskou. Až poté je člověk připraven spatřit pravou přirozenost Boha.\n\nUkázka:\n\nRudolph M. Bell ve svém výkladu spatřuje analogii mezi sníženým příjmem potravy a hladověním, které bylo hojně rozšířené a typické pro středověký asketismus, a „moderní“ psychiatrickou diagnózou mentální anorexie. Ve své knize se podrobně zabývá dostupnými dobovými materiály, jež dle jeho názoru dokládají skutečnost, že některé ze středověkých mystiček trpěly právě mentální anorexií, kterou ve své knize nazývá „svatou anorexií“. Zabývá se zejména příběhem sv. Kateřiny Sienské a sv. Veroniky Giuliani. Bell nalézá u své nejprostudovanější „pacientky“, sv. Kateřiny Sienské, zjevné predisponující faktory pro rozvoj mentální anorexie: velmi přísný otec, nespokojenost s patriarchální společností, porucha psychosexuálního vývoje, úmrtí dvojčete či odmítání jakékoliv formy sexuality. V okamžiku, kdy Kateřina prožila smrt třech svých sester a cítila vinu za své vlastní přežití, se u ní dle Bella začala rozvíjet právě „svatá anorexie“. Kateřina začala hladovět, jedla pouze chleba a syrovou zeleninu, pila pouze vodu. Mentální anorexie je v současné době relativně časté onemocnění, nastupuje nejčastěji v pubertě a v adolescenci, postihuje v 95 % dívky. Onemocnění se typicky projevuje odmítáním udržovat adekvátní tělesnou hmotnost, odmítáním jídla, fyzickou aktivitou či zvracením. Přítomen je intenzivní strach z přírůstku na váze, narušené vnímání tělesného schématu, nepřiměřené sebesledování a amenorhea.\n\nZ výše zmíněného současného pojetí mentální anorexie je Bellova teorie problematická v následujících aspektech. M. Bell aplikuje diagnostická kritéria pro mentální anorexii, která jsou užívaná v současnosti, resp. v 80. letech 20. století, na dívky a ženy žijící ve středověku. Interpretace tedy nezohledňuje specifickou sociální, kulturní či politickou charakteristiku doby, kdy „pacientky“ žily. Ve svém interpretačním rámci užívá autor obecný pohled na toto onemocnění, typický pro současnost. U „postižených“ žen hledá predispozice vycházející z aktuálně uznávaných diagnostických kritérií, které přirozeně vycházejí ze specifických problémů současnosti. Nalézá typické rodinné problémy, dominantního otce, sexuální nevyzrálost, vychází z genderových rolí přirozených pro 20. století. Příčinná souvislost mezi rodinnou situací „pacientky“ a odmítáním příjmu potravy je tedy pouze spekulativní. Z pohledu současné medicíny je dále nutno dodat, že odmítání příjmu potravy není typické pouze pro tuto jedinou diagnózu. Nebudeme-li se zabývat množstvím somatických onemocnění, jež jsou doprovázeny sníženým příjmem potravy, nalezneme vedle mentální anorexie množství jiných psychiatrických poruch spojených se sníženým příjmem potravy, jejím úplným odmítáním či bizarním výběrem určitých typů potravin. Zmíněnou symptomatiku lze nalézt u některých typů psychotických, afektivních i úzkostných poruch.\n\nWilliam James uvádí, že mystické zážitky mají pro jejich aktéry absolutní význam. Pro jejich okolí a posluchače však význam nemají žádný. Osobně si je neprožili a právě pro vnější projevy těchto prožitků jsou stavy často hodnoceny jako patologické. Rozlišuje dvě hlavní kategorie mystiky: introvertní a extrovertní mystiku. Introvertní mystika je pak pravou formou mystiky a má podle Jamese tyto znaky:\nMystika využívá uvedených zážitků a tvoří z nich tzv. „peak experience“ - vrcholné zkušenosti. Ty pak dotváří představu globálního řádu právě tím, že člověk má tuto představu zprostředkovanou od vyšší bytosti, než je člověk sám. W. James ve své práci Druhy náboženské zkušenosti zmiňuje některé techniky navozování náboženských prožitků:\n\nJako příklad vlivu středověkého mysticismu na současné vnímání náboženských prožitků v katolické církvi lze uvést dílo Karla Rahnera, německého katolického kněze, jezuity a teologa žijícího ve 20. století. Ve svém nejvlivnějším díle, \"Schriften zur Theologie\", uvádí, že mystici byli a jsou ve skutečnosti zcela „normální lidé“ a normální zde podle něj znamená „být opravdovým člověkem“. „Ne-normální“ jsou naopak všichni ostatní, kteří sice mají též schopnost mystických prožitků, ovšem zcela ji potlačili. Tuto schopnost, ač zůstává jakýmsi způsobem nevyužita, mají dle Rahnera jednoduše proto, že jsou lidmi. Avšak tato latentní schopnost, i když nevyužita, nám částečně umožňuje pochopit o čem mystici mluví. Pro Karla Rahnera je mystický prožitek Boží dar, jímž jsou někteří lidé obdařeni.\n\nJako další příklad vlivu starověkého i středověkého mysticismu na současné křesťanství lze uvést uskupení The World Community for Christian Meditation (WCCM). Tato iniciativa se doslova odvolává na první křesťanské mnichy a pouštní otce a snaží se znovu oživit jejich odkaz. Zakladatelem této instituce je benediktýnský mnich John Main. Komunita provozuje výukové meditační kurzy nejen pro dospělé či duchovní, ale i pro děti a např. vězněné osoby, pořádá pravidelná setkání a vydává osvětové publikace i učebnice. \n\nJiž zmíněný anglický středověký text ze 14. století, Oblak nevědění, byl velmi populární v Anglii 20. století a ovlivnil současné kontemplativní modlitební praktiky. Praktický návod k modlitbě popisovaný v textu je předlohou pro současný specifický kontemplativní typ modlitby vyvinutý trapistickými mnichy. V 70. letech 20. století se tímto textem nechal inspirovat např. trapistický mnich Thomas Keating ve svém díle \"Open mind\".\n\n\n"}
{"id": "967644", "url": "https://cs.wikipedia.org/wiki?curid=967644", "title": "Klieština", "text": "Klieština\n\nKlieština ( ) je obec venkovského charakteru v okrese Považská Bystrica na severozápadě Slovenska. Žije zde  obyvatel. První písemná zmínka o obci pochází z roku 1408.\n\nObec se nachází mezi městy Považská Bystrica a Púchov v údolí Marikovského potoka. Sousedí s obcí Hatné, s níž ji spojuje jediná přístupová cesta, která začíná v obci Udiča. Přes Klieštinu protéká potok Radotiná, přítok Marikovského potoka.\n\nPrvní písemná zmínka o kleštinu pochází z roku 1408. Klieština byla dlouho součástí obce Dolná Mariková, koncem 20. století se však osamostatnila.\n\n\n"}
{"id": "967648", "url": "https://cs.wikipedia.org/wiki?curid=967648", "title": "Basic Sound Extension", "text": "Basic Sound Extension\n\nBasic Sound Extension je nadstavba Sinclair BASICu, jejímž autorem je Richard Taylor. Nadstavba vznikla v roce 1985. Nadstavba rozšiřuje možnosti práce se zvukem a rozšiřuje příkazy Sinclair BASICu o čtyři nové příkazy. Příkazy Basic Sound Extension začínají znakem hvězdička a je nutné je vypsat po jednotlivých písmenech. Nadstavba umožňuje definovat 16 různých zvukových obálek, přičemž každá obálka se může skládat z až osmi lineárních částí. Příkazy, které přidává Basic Sound Extension jsou:\n\n\n\n"}
{"id": "967649", "url": "https://cs.wikipedia.org/wiki?curid=967649", "title": "Krunel", "text": "Krunel\n\nKrunel je počítačová hra z roku 2013 pro počítače Sinclair ZX Spectrum. Hra byla vytvořena v Polsku. Autory hry je stejná programátorská skupina, která naprogramovala i hru Janosik. Hra vznikla v rámci soutěže. Na tvorbě hudby a grafiky se podílel Ziutek, člen bývalé programátorské skupiny E. S. I.\n\nJedná se o variaci na hry Tetris, ovšem zde je nutné místo celých celých řad poskládat vedle sebe trojice stejných symbolů vodorovně, svisle nebo úhlopříčně. Je možné si vybrat mezi různými sadami padajících symbolů. Svým tématem se jedná o kombinaci her Baku Baku, Puyo Puyo a Columns.\n\nHra obsahuje hudbu pro hudební čip AY-3-8912 a také pro Philips SAA 1099. Hra ukazuje extra rychlost, pro kterou bylo ZX Spectrum známé v porovnání s ostatními osmibitovými počítači. Hra funguje i na počítači Timex Sinclair 2068, u kterého využívá v něm obsažený hudební čip AY-3-8912 a porty pro joysticky, které jsou zapojeny na jiných portech procesoru Z80, než u počítačů Sinclair ZX Spectrum.\n\n"}
{"id": "967650", "url": "https://cs.wikipedia.org/wiki?curid=967650", "title": "Smrkovec (Jičínská pahorkatina)", "text": "Smrkovec (Jičínská pahorkatina)\n\nSmrkovec (352 m n. m.) je vrch v okrese Mladá Boleslav Středočeského kraje, v CHKO Český ráj. Leží asi jeden kilometr severozápadně od obce Branžež na stejnojmenném katastrálním území.\n\nNižší jižní a východní svahy jsou zalučněny. Od hranice lesa jsou výhledy na okolní krajinu.\n\nNa vedlejším výběžku, východně od nejvyššího bodu Smrkovce, se nalézá pískovcový kámen zjevně opracovaný do tvaru mísy. O původu kamene tvrdí některé prameny, že byl využíván jako tzv. obětní kámen při pohanských rituálech. Pro tuto teorii svědčí i pradávné osídlení vrchu Mužský v těsné blízkosti Smrkovce. Poblíž kamene jsou tzv. polojeskyně.\n\nVrch náleží do celku Jičínská pahorkatina, podcelku Turnovská pahorkatina, okrsku Vyskeřská vrchovina, podokrsku Příhrazská vrchovina a Slivické části.\n\nAutomobilem lze nejblíže přijet po silnici Zásadka – Mužský, poté odbočit na osadu Zápudov po modré turistické značce. Na odchýlení značky ze silničky pokračovat pěšky po značce na vrch ze západní strany. V bodech \"Obětní kámen – jih\" a \"Obětní kámen – sever\" se odklání okružní odbočka značky přes vrchol.\n\n"}
{"id": "967652", "url": "https://cs.wikipedia.org/wiki?curid=967652", "title": "Los simuladores", "text": "Los simuladores\n\nLos simuladores je argentinský komediální televizní seriál režírovaný Damiánem Szifrónem. Seriál byl premiérově vysílán v letech 2002–2004, vznikly dvě řady s celkem 24 díly. Později vznikly stejnojmenné remaky v Chile, Španělsku, Mexiku a pod názvem \"Koroli igry\" vznikl remake i v Rusku.\n\nUvedeni jsou pouze herci, kteří se objevili alespoň ve dvou epizodách).\n\n\n\n\n"}
{"id": "967653", "url": "https://cs.wikipedia.org/wiki?curid=967653", "title": "Letní album", "text": "Letní album\n\nLetní album ( Das Sommeralbum) je německý rodinný film z roku 1992 režírovaný Kaiem Wesselem.\n\nMalá Josefína a její rodina jedou v létě k Baltickému moři. Josefinini bratři jsou již starší, takže se jí nechtějí věnovat, a Josefina se tak toulá sama. Jednoho dne dostane fotoaparát, s jehož pomocí si začne tvořit své vlastní album.\n\n"}
{"id": "967655", "url": "https://cs.wikipedia.org/wiki?curid=967655", "title": "O štěstí a kráse", "text": "O štěstí a kráse\n\nO štěstí a kráse je československá pohádka z roku 1986, režírovaná Libuší Koutnou.\n\nPradlenka Madlenka a zámecká princezna Marion jsou si k nerozeznání podobné. Madlenka se líbí kominíkovi Vendelínovi. Madlenka i Marion ale myslí, že ta druhá z nich se má lépe, takže se jednoho dne s pomocí babičky vymění. Madlenka nezvyklá na zámecký život vyhodí s Vendelínovou pomocí ze zámku všechny prince, včetně prince Petra, které pozvala tetička Julie na námluvy. Marion praní také moc nejde, každopádně se u ní zastaví princ Petr se špinavou košilí. Madlenka, Marion, Vendelín a princ Petr se rozhodnou ze zámku utéct, ale v tom jim zabrání babička.\n\nTetička Julie s kuchařem Josefem se dovtípí, že holky se vyměnili, a vydají se za nimi. Najdou je před zámkem a snaží se jim vyčinit, ale babička jim vysvětlí, že tetička Julie není tetička, ale Madlenčina a Marionina maminka, a kuchař Josef je tatínek a že Marion a Madlenka jsou sestry.\n\n"}
{"id": "967656", "url": "https://cs.wikipedia.org/wiki?curid=967656", "title": "O spící princezně, šípkových růžích a uražené víle", "text": "O spící princezně, šípkových růžích a uražené víle\n\nO spící princezně, šípkových růžích a uražené víle je československá pohádka z roku 1983, režírovaná Milošem Bobkem.\n\nPo narození princezny Růženky uspořádal král s královnou křtiny, na které nepozvali vílu Grizeldu.Ta poté nad kolébkou pronesla kletbu, že se princezna píchne do prstu o trn růže a království bude spát po dobu sta let. Zachránit ji a celé království může princ svým polibkem. Den před oslavou narozenin Růženky přijde na zámek chasník z vesnice, Václav. V tuto chvíli se zdá, že je království v bezpečí, nicméně na scénu přichází zrazená víla Grizelda, která se těší na splnění své sudby. Grizelda jako dar přinese šípkové růže, o které se Růženka zraní a království usíná.\n\nUteklo téměř sto let a Vašek, prasynovec Václava, který se nikdy neoženil a již dávno zemřel, se vydal na zámek, aby Růženku probudil. I přestože je pouhý chasník, princeznu i království zachrání, a nakonec získá i ruku princezny Růženky.\n"}
{"id": "967657", "url": "https://cs.wikipedia.org/wiki?curid=967657", "title": "Chán Sulejmán a víla Fatmé", "text": "Chán Sulejmán a víla Fatmé\n\nChán Sulejmán a víla Fatmé je československá pohádka z roku 1985, režírovaná Věrou Jordánovou.\n\nChán Sulejmán se při lovu ztratí a zamiluje se do víly Fatmé. Bludice by ale chtěla, aby si chán Sulejmán vzal za ženu její dceru Buluku. Zakleje tedy Fatmé do keře. Duhový pták prozradí Sulejmánovi, co se stalo. Sulejmánovi se podaří Bludici a Buluku kouzlem přinutit odejít ze zámku. Po Buluce zbude pouze závoj, který chce Sulejmán zničit, ale duhový pták mu poradí, aby to nedělal. Sulejmán najde keř, do kterého je zakleda Fatmé, položí na něj závoj a tím Fatmé vysvobodí.\n\n"}
{"id": "967663", "url": "https://cs.wikipedia.org/wiki?curid=967663", "title": "Aram Mp3", "text": "Aram Mp3\n\nAram Sargsyan (arménsky \"Արամ Սարգսյան\", * 5. dubna 1984 Jerevan, Arménie), lépe známý pod uměleckým jménem Aram Mp3 — Արամ Mp3, je arménský zpěvák-skladatel, herec a bavič. V květnu 2014 reprezentoval Arménii na Eurovision Song Contest 2014 v Kodani, kde s písní \"Not Alone\" obsadil 4. místo se ziskem 173 bodů.\n\nNarodil se v hlavním městě Arménie, Jerevanu. V roce 2006 absolvoval státní lékařskou univerzitu v Jerevaně. Během studia na této škole hrál v komediální show KVN. Poprvé patřil k arménské univerzitě a později k arménskému týmu \"Ararat\" v Moskvě.\n\nV roce 2006 se připojil k několika dalším komikům (do značné míry neznámé veřejnosti) pro vytvoření stand-up comedy show \"32 zubů\". Během prvních roků v show často vystupoval s humornými coververzemi populárních písní, čímž si zasloužil přezdívku \"Aram Mp3\".\n\nJeho členové se rozdělili v roce 2010. Aram a jeho přáteli vytvořili \"Vitamin Club\". Od té doby hostili řadu koncertů v arménské televizi.\n\nV roce 2008 se provdal za Annu Margaryan. Jejich syn se narodil v červnu 2011.\n\nDne 31. prosince 2013 byl představen jako reprezentant Arménie na Eurovision Song Contest 2014 v Dánsku. S písní \"Not Alone\" obsadil 4. místo s nejvyšším bodovým ohodnocením z Gruzie, Rakouska a Francie. Těsně před konáním soutěže vzbudil rozporuplné reakce údajným homofóbním výrokem o Conchitě Wurst reprezentantu Rakouska, který byl podle něj \"něčím přirozeným\". Později se omluvil s tím, že se jednalo pouze o nadsázku.\n\n"}
{"id": "967665", "url": "https://cs.wikipedia.org/wiki?curid=967665", "title": "Čas, který zbývá", "text": "Čas, který zbývá\n\nČas, který zbývá (\"Le Temps qui reste\") je francouzský hraný film z roku 2005, který režíroval François Ozon podle vlastního scénáře. Film popisuje osudy mladého muže, který se vyrovnává se zjištěním, že má rakovinu. Snímek měl světovou premiéru na Mezinárodním filmovém festivalu v Cannes 16. května 2005, v ČR vyšel na DVD v roce 2008.\n\nRomain je jednatřicetiletý módní fotograf, který jednoho dne upadne do bezvědomí. V nemocnici mu sdělí, že má zhoubný rakovinový nádor. Protože odmítá chemoterapii, zbývá mu jen několik málo měsíců života. Rozhodne se o své nemoci povědět pouze své babičce a utajit ji před svým přítelem Sachou, svými rodiči a svou sestrou Sophií. Se svým přítelem se rozejde a odjede za svou babičkou. Cestou se na dálničním motorestu seznámí se servírku Jany, která ho požádá, jestli by nemohl být náhradním otcem jejího dítěte, protože manžel je neplodný. Romain to odmítne. Po návratu do Paříže rekapituluje svůj život. Usmíří se se sestrou i se Sachou a posléze vyhledá manžele, aby se stal otcem jejich dítěte. Po dvou měsících ustanoví nenarozené dítě svým univerzálním dědicem a odjede zemřít k moři.\n"}
{"id": "967667", "url": "https://cs.wikipedia.org/wiki?curid=967667", "title": "Anna Nováková (překladatelka)", "text": "Anna Nováková (překladatelka)\n\nPhDr. Anna Nováková (22. července 1921 Zábřeh - 31. května 2005 Praha) byla česká překladatelka z ruštiny. Překládala díla autorů od Gogola po Solženicyna. Později vydala i několik překladů z němčiny (Hermann Grab, Johannes Urzidil).\n\nNarodila se jako Anna Pospíšilová v Zábřehu. zde začala navštěvovat reálné gymnázium (1932-1938). Ve studiu pokračovala na gymnáziích v Boskovicích (1938-39) a v Praze-Vršovicích (1939-40), kde maturovala. Do konce války pak pracovala jako úřednice. Po skončení války pracovala v nakladatelství Svoboda 1945-48 a Rovnost 1950-51. Současně v letech 1947-1952 studovala rusistiku a polonistiku na Filozofické fakultě Univerzity Karlovy, které zakončila v roce 1953 doktorátem. Pak působila jako překladatelka. V letech 1968-1971 péracovala ve Svazu československých spisovatelů. V období normalizace měla problémy s publikováním a tak některé překlady vycházely pod cizími jmény (Ruda Havránková, Jindřiška Smetanová, Jan Zábrana). V roce 1978 odešla do důchodu, v překladatelské práci pokračovala nadále.\n\nPozději vydala i několik překladů z němčiny (Hermann Grab, Johannes Urzidil). Překládala rovněž dětské knížky.\n\nZa překlad knihy Andrej Platonov, \"Čevengur\" obdržela Cenu Josefa Jungmanna za rok 1995.\n\nVe stejné soutěži v roce 1992 obdržely spolu s Vlastou Tafelovou prémii za překlad knihy Alexander Solženicyn: V kruhu prvním.\n\n\n"}
{"id": "967668", "url": "https://cs.wikipedia.org/wiki?curid=967668", "title": "Seznam kardinálů jmenovaných Piem XII.", "text": "Seznam kardinálů jmenovaných Piem XII.\n\nPapež Pius XII. za svůj pontifikát jmenoval celkem 56 kardinálů. Vysvětlení: informace uvedené za pomlčkou jsou tituly nebo funkce, které jim patřily v době jmenování.\n\n"}
{"id": "967669", "url": "https://cs.wikipedia.org/wiki?curid=967669", "title": "Rekonstrukce Bratislavského hradu", "text": "Rekonstrukce Bratislavského hradu\n\nRekonstrukce Bratislavského hradu, patřícího mezi nejvýznamnější kulturní památky slovenského hlavního města, byla zahájena v roce 1953. Největší zásluhu o záchranu hradu měl spisovatel Janko Alexy a profesor dějin architektury Alfréd Piffl. Přes nejrůznější nepřízně okolností i řady odpůrců byla rekonstrukce dokončena roku 1968. \n\nDějiny Bratislavského hradu jsou velmi bohaté, první konkrétní zmínka o dnešním objektu sahá do roku 907 našeho letopočtu. Vzhledem k neustále společenské a politické změny se mění i samotný hrad, přizpůsobuje se aktuálním podmínkám a novým funkcím. Původní obytná věž z 13. století se postupně přetransformovala do podoby mohutného reprezentačního sídla uherských králů. Roku 1811 hrad výrazně poznamenal velký požár, ve stavu chátrající ruiny setrvával až do roku 1953, kdy byly zahájeny práce na rozsáhlé rekonstrukci. \n\nV roce 1942 se uskutečnila mezinárodní architektonická soutěž na řešení Bratislavského podhradí a ruiny hradu. Architekt Emil Belluš prezentoval v soutěži návrh architektonického novotvaru jako náhrady ruiny. Jeden ze zahraničních architektů dokonce navrhl nahradit hradní ruinu soustavou absolutně nesouvisejících moderních staveb.\n\nJanko Alexy byl hlavním impulsem k rozsáhlé rekonstrukci hradu do podoby, v jaké je nám znám i dnes. S objektem se blíže seznámil údajně u svého strýce Ferdinanda v Liptovském Mikuláši. Spojence na záchranu hradu začal shánět již během studií na vysoké škole, trvalo to mnoho let. Štěstím pro samotný hrad byl fakt, že Alexy dokázal ke spolupráci přesvědčit i profesora architektury Alfréda Piffla, který se pro hrad doslova nadchl.\n\nO Alfredu Pifflovi, profesorovi dějin architektury na nově založené Fakultě architektury a pozemního stavitelství Slovenské vysoké škole technické, bylo známo, že do svých památkářských aktivit pravidelně zapojuje i své studenty. Stejně tomu bylo i v případě Bratislavského hradu. Na jaře roku 1953 začali zaměřování hradních ruin a výzkumy hradního areálu. Na základě výzkumů byly stanoveny metody památkové obnovy objektu, padlo rozhodnutí uvést ruinu do tzv. \"Tereziánské\" podoby. Při zpracovávání studie Pifflovi asistovali kromě kolegů architektů Mikuláše Baša, Jána Lichnera a Daniela Majzlíka i studenti. Šlo o komplikovanou problematiku, ale studie byla připravena na prezentaci již roku 1955, kdy byla předvedena Pověřenectvu kultury. \n\nRekonstrukce hradu byla velmi náročnou záležitostí, kolektiv pod vedením Alfréda Piffla neustále zápasil s drobnými či většími problémy. Problémem číslo 1 byl již samotný projekt, který měl kromě sympatizantů i nepřející, dokonce i na půdě Fakulty architektury a pozemního stavitelství, kde Piffl působil. Bylo mu vyčítáno množství nedostatků, počínaje amatérským výzkumem, konče kritikou architektonického ztvárnění střechy hradu. Mnohým, včetně tehdejšího Pifflova kolegy na Fakultě architektury a pozemního stavitelství Emila Belluše, se nezamlouval již vlastní nápad hrad rekonstruovat.\n\nDalším problémem byl neustálý nedostatek pracovní síly; Piffl nabíral brigádníky i z řad studentů architektury. Dělníky mu často odváděli na jiné činnosti, například na stavbu prvomájové tribuny.\n\nPosledním problémem byl fakt, že si kromě Piffla a Alexyho nedokázal téměř nikdo udržet počáteční nadšení pro rekonstrukci hradu a řady odpůrců se neustále rozšiřovaly.\n\nV srpnu 1957 Piffl hrad nedobrovolně opustil. Byl obviněn z pomlouvání spřátelené mocnosti a na dva roky uvězněn. Dnes je prokázáno, že šlo o vykonstruovaný proces. Faktem zůstává, že důvody, pro které se Alfréd Piffl ocitl ve vězení, zůstanou možná už navždy tajemstvím.\n\nI přes odstoupení jednoho z nejdychtivějších zastánců záchrany hradu se rekonstrukční práce nezastavily, naopak - pokračovaly pod vedením architekta Dušana Martinčeka. Hrad byl veřejnosti v již obnovené podobě představen roku 1968.\n\nJe sporné, jak dlouho by hrad přetrvával ve stádiu ruiny, dokud by se definitivně nezhroutil. Jeho rekonstrukce znamená záchranu vzácné památky s většinou jejích historických hodnot. Architektům se podařilo podchytit získaný potenciál začleněním vhodné a důstojné funkční náplně. Na prvním podlaží se nacházejí prostory Národní rady Slovenské republiky, zbylé prostory spadají pod Slovenské národní muzeum a slouží stálé expozici slovenských dějin.\n\n"}
{"id": "967670", "url": "https://cs.wikipedia.org/wiki?curid=967670", "title": "Helix (seriál)", "text": "Helix (seriál)\n\nHelix je americký sci-fi televizní seriál, který byl vysílán na stanici Syfy od 10. ledna 2014 do 10. dubna 2015. Děj se točí kolem skupiny vědců z Centra pro kontrolu nemocí, kteří jsou vysláni do odlehlé arktické výzkumné stanice, aby prověřili možný únik smrtící nákazy. Brzy po jejich příjezdu jim je jasné, že se ocitli ve smrtelně nebezpečné situaci, která by mohla mít za následek konec celého lidstva. Byly natočeny dvě řady po 13 epizodách.\n\n\n"}
{"id": "967672", "url": "https://cs.wikipedia.org/wiki?curid=967672", "title": "Immacolata al Tiburtino (titulární kostel)", "text": "Immacolata al Tiburtino (titulární kostel)\n\nImmacolata al Tiburtino je kardinálský titulární kostel ustanovený roku 1969 papežem Pavlem VI. Tento kostel se nachází na \"Via degli Etruschi\". Prvním titulárním kardinálem se stal Thomas Peter McKeefry arcibiskup Wellingtonu. \n\n"}
{"id": "967674", "url": "https://cs.wikipedia.org/wiki?curid=967674", "title": "Fang Siao-žu", "text": "Fang Siao-žu\n\nFang Siao-žu (; 1357–1402) byl čínský konfuciánský učenec a přední rádce Ťien-wena, druhého císaře říše Ming. Po svržení Ťien-wena odmítl sloužit novému císaři Jung-lemu a ten ho nechal popravit. \n\nFang Siao-žu používal zdvořilostní jméno Si-č’ () a Si-ku (), též byl nazyán mistr Čeng-süe (). V letech 1644/1645 obdržel posmrtné jméno Wen-čeng ().\n\nFang Siao-žu se narodil roku 1357, pocházel z okresu Ning-chaj (tehdy v prefektuře Tchaj-čou) v provincii Če-ťiang. Jeho otec Fang Kche-čchin zahynul ve vězení roku 1376; císař Chung-wu tehdy přikázal zatknout a popravit řadu úředníků, když shledal běžné praktiky užívané při účtování daní nepřijatelným zneužitím pravomoci.\n\nStudoval u Sung Liena. Už jako student vynikl literárním talentem. Úřední kariéru začal roku 1392 ve funkci vedoucího škol prefektury Chan-čung na jihozápadě provincie Šan-si. Po několika měsících byl přeložen do hlavního města. Roku 1397 už jako přední znalec učení \"tao-süe\" (neokonfucianismu) vydal své sebrané spisy. Ze soustředění na veřejnou činnost a „nápravu světa“ vyplývala i jeho kritičnost vůči buddhismu a taoismu, které považoval za nedostatečně aktivistické.\n\nRoku 1398 ho nový císař Ťien-wen povolal do akademie Chan-lin. Získal si císařovu důvěru a společně s Chuang C’-čchengem a Čchi Tchajem byl pověřen celkovým vedením správy říše Ming; v debatách s panovníkem stanovovali vládní politiku a dozírali na její realizaci. Prakticky (byť ne formálně) zaujímali pozici kancléřů (či prvních spoluministrů). Fang Siao-žu a jeho kolegové provedli řadu změn v názvech, struktuře a kompetencích ústředních úřadů, mimo jiné povýšili status šestice ministerstev a konfuciánských učenců v akademii Chan-lin. Opírali se přitom o staré vzory z \"Čouských obřadů\" (\"Čou-li\") a \"Meng-c’\". Rovněž provedli úpravy daní: snížili vysoké daně v Ťiang-nanu a omezili výhody buddhistických a taoistických klášterů.\n\nSnaha o likvidaci vojenské a politické moci knížat, císařových strýců, roku 1399 vyprovokovala povstání nejvlivnějšího z nich, Ču Tiho. Ču Ti v následující občanské válce zvítězil a roku 1402 dobyl hlavní město říše, Nanking, přičemž císař Ťien-wen zmizel, patrně zahynul. \n\nČu Ti se stal novým císařem a zahájil očistu státní správy od Ťien-wenových stoupenců. Fang Siao-žua se přes jeho vysoké postavení čistka týkat neměla, Ču Ti totiž již dříve slíbil svému rádci Tao Jenovi, že Fangovi neublíží. Nechal si ho předvést a nabídl mu setrvání ve státní službě. Fang však novému císaři vyčetl vzpouru a požadoval nastolení Ťien-wenova syna. Údajně poté Ču Ti přikázal Fangovi sepsat provolání k národu oznamující jeho nástup na trůn, což Fang odmítl, s tím, že raději zemře, než aby sloužil uzurpátorovi. Byl popraven, popraven byl i široký okruh jeho příbuzných, přátel a žáků, celkem 873 lidí.\n\nPo popravě bylo jeho dílo zakázáno, ale jeho památka přežila a od roku 1460 byla jeho díla opět publikována. Byl ctěn jako vzor služebníka věrného pánovi za každých okolností. Císař Ču Jou-sung z dynastie Jižní Ming (vládl 1644–1645) ho na znamení úcty poctil posmrtným jménem Wen-čeng ().\n\n"}
{"id": "967675", "url": "https://cs.wikipedia.org/wiki?curid=967675", "title": "Bořivoj Hořínek", "text": "Bořivoj Hořínek\n\nMgr. Bořivoj Hořínek (* 5. září 1976 v Ostrově nad Ohří) je český režisér, scenárista a fotograf, syn fotografa Bořivoje Hořínka.\n\nPo maturitě na gymnáziu studoval nejdříve ČVUT Fakultu architektury, ale v roce 1996 začal studovat obor, který mu byl bližší, režii na pražské FAMU, kterou absolvoval v roce 2005. Během studií na FAMU se mu podařilo v roce 2004 studovat na Nothingam Tren Univesity Fakultu umění a designu.\n\n\n\n\n\n\n"}
{"id": "967676", "url": "https://cs.wikipedia.org/wiki?curid=967676", "title": "Kaštel v Rusovcích", "text": "Kaštel v Rusovcích\n\nKaštel v Rusovcích je neogotická stavba kaštelu (sídla nižší šlechty, též překládáno jako „zámeček“) nacházející se v městské části Bratislava-Rusovce v okrese Bratislava V.\n\nSoučasný vzhled kaštelu přinesla přestavba, kterou realizoval hrabě Emanuel Zichy-Ferraris v polovině 19. století. Zámečku, který byl od roku 1646 rodovým sídlem rusovecké větve rodu Zichyových, tak po několika dřívějších stavebních úpravách dal konečnou podobu.\n\nPodle historických pramenů již v 13. století stál v Rusovcích hrad, v listinách označovaný jako „Uruzwar“ (z maďarského \"Oroszvár\" = „ruský hrad“). První písemná zmínka o hradu v Rusovcích je z roku 1266 v souvislosti s darovací listinou uherského krále Bély IV., který Rusovce daroval královskému podkonímu a županovi trenčínského a mošonského komitátu Herrandovi Hédervárimu. V průběhu 14. století byly Rusovce královským majetkem (pravděpodobně jako součást panství \"Magyaróvár\") a byly dávány do zástavy. V roce 1410 se jako majitel zástavy uvádí rod Tompekových (také jako Tanpek), v letech 1439–1452 Štefan a Juraj Rozgonyiovi, v druhé polovině 15. a začátkem 16. století opět Tompekové.\n\nV dalším období přecházel hrad do vlastnictví na základě nově vznikajících manželských svazků. V roce 1502 dostala Uršula Tompeková, provdaná za Josu de Vassa, donaci od krále Vladislava Jagellonského na městečko Rusovce spolu s hradem a částí Čunovo. Pro další vývoj Rusovců mělo největší význam manželství Uršuliny pravnučky Heleny, rozené Josa. Jejím manželem byl Juraj Zichy, podžupan mošonské stolice. Jejich potomci podíl na dědictví rozmnožili.\n\nS příchodem rodu Zichyových nastává největší rozmach rusovského panství. S vládou Jurajova syna Štefana se spojuje přestavba původního hradu na pozdně renesanční zámeček v roce 1656. Je pravděpodobné, že stavebně navázal na již existující, starší budovu. Stavba byla situována přibližně uprostřed dnešního severního křídla.\n\nDalší z významnějších majitelů panství i kaštelu byl František VIII. Zichy-Ferraris. Jeho syn Emanuel dal na počest své anglické manželky Šarloty přestavět původní zámeček v letech 1843-1850 v novogotickém, windsorském či též tudorovském slohu. Základní kámen novogotické stavby byl položen 11. června 1843. Na slavnosti byl jako čestný host i rakouský kancléř, kníže Metternich, který byl prostřednictvím své třetí manželky Melánie Emanuelovým švagrem. Přestavbou, jejímž výsledkem je dnešní vzhled památky, byl pověřen v té době známý vídeňský architekt Franz Beer.\n\nEmanuelovo manželství zůstalo bezdětné, a tak rodové dědictví přešlo na jeho bratra Felixe, který se stal posledním zichyovským majitelem panství. Felix a jeho manželka, hraběnka rozená Reichenbachová, panství i zámeček v roce 1872, třináct let před Felixovou smrtí prodali. Kaštel pro svou druhou manželku Lauru koupil 62letý Hugo I., hrabě Henckel z Donnersmarktu.\n\nJeho vlastnictvím začalo období dalšího velkého rozkvětu panství. Hrabě Henckel, rozený hospodář, se pustil do zhodnocování svého majetku. Na svém panství založil několik poplužních dvorů a farem. Největší slávu mu přinesl jeho hřebčín, který se svého času stal jedním z nejúspěšnějších chovatelských zařízení ve střední Evropě. Chovali se zde hřebci, kteří dosahovali na dostihových drahách po celé Evropě skvělých úspěchů. Po smrti hraběte byli koně přemístěni do rakouského Wolfsbergu, kde je měl v pronájmu od nového majitele baron Alfons Rothschild. V roce 1881 byla nově založena i část parku za rusovským ramenem. Tato plocha navazovala na park u kostela, od kterého ji oddělovalo několik nových přechodů určených pro jízdu na koni. Manželka hraběte Laura přežila manžela o patnáct let. Rok po její smrti (v roce 1906) dědicové zámeček prodali hraběti (později knížeti) Eleméru Lónyayovi a jeho ženě Štěpánce, někdejší rakousko-uherské korunní princezně.\n\nTi pokračovali v úpravách v duchu své doby. Dotkly se zejména vnitřního vybavení – ústřední topení, koupelny. V parku dali postavit vodárenskou věž (zvanou minaret), která měla zajistit dostatek vody. Stavebně navazovala na vzhled zámečku. Byla postavena ve tvaru orientální věžičky – minaretu. Věž se používala až do druhé poloviny 20. století. Štěpánka dala vzniknout zahradnictví (tzv. \"Stephaneu\") proslulému v širokém okolí. Park za zámečkem se přičiněním světoznámých zahradníků změnil na rozsáhlý anglický park přecházející volně do okolní krajiny. Interiér zámečku se zaplňoval hodnotnými uměleckými artefakty a nábytkem.\n\nDo rozvoje panství negativně zasáhly obě světové války. Během první z nich byl v místě zřízen lazaret, v němž jako ošetřovatelka pracovala i Štěpánka. Druhá světová válka znamenala zánik prosperujícího panství. V roce 1944 větší část zámečku obsadilo německé komando a o rok později Rudá armáda, která ho v průběhu jednoho týdne vydrancovala. Ještě v roce 1944 odkázali manželé zámeček i s majetkem benediktinskému opatství v maďarské Pannonhalmě, kam dal kníže Lónyay převézt větší část rodového majetku a oba manželé se tam na sklonku života uchýlili. Štěpánka v klášteře v srpnu 1945 zemřela. Manžel Elemér ji přežil o jeden rok (zemřel v Budapešti).\n\nCelé městečko Rusovce i s opuštěným kaštelem, do té doby součást Maďarska, pak roku 1947 připadlo Československu.\n\nVe vývoji dnešního objektu je rozhodující etapa z let 1841–1844, kdy byl jeho vlastníkem hrabě Emanuel Zichy-Ferraris. Za jeho panství získal zámeček svůj dnešní vzhled.\n\nKaštel tvoří dvoupatrová dvoukřídlá budova postavená do tvaru písmene U s čestným nádvořím. Fasáda je členěna množstvím oken a balkonů. Průčelí je otočené na jih do zámecké zahrady. Areál ze strany ulice ohraničuje nízká cihlová zeď, pozemek za zámečkem přechází do volné přírody.\n\nVe vnitřním uspořádání dominovala ústřední schodišťová hala a k ní připojený velký sál prvního patra. Všechna tři křídla byla propojena chodbovou komunikací podél nádvoří, za níž byly za sebou řazeny průchozí místnosti. Patro bylo přístupné hlavním schodištěm a točitými schodišti ve věžích. Novogotickému pojetí stavby odpovídaly i interiéry. V uměleckořemeslných součástech architektury, ve vstupech a oknech dominovaly neogotické prvky, novogotický ornament se znakem rodu Zichyových, tudorovské oblouky a kružbové motivy. Za zvláštní pozornost stojí důsledně uplatňovaná vitráž. O původní podobě jednotlivých interiérových prostorů nemáme jasnější představu. Zichyovské interiéry jsou zřejmé jen ve velkém sále prvního patra s přilehlou místností (pravděpodobně jídelna), obě velkoryse pojaté, s dekorativním ztvárněním stěn a stropů.\n\nV období panství Henckelových došlo k poměrně rozsáhlé přestavbě, v jejímž rámci byly dokončeny dvě postranní věže. V interiéru vznikla dvě nová schodiště a v duchu doby byla upravena i kaple v severním křídle.\n\nManželka majitele, Laura, dala v parku naproti kostelu sv. Víta v roce 1884 postavit kapli sloužící jako mauzoleum rodiny. Je to obdélníková stavba neogotického charakteru. O jejích původních majitelích svědčí rodový erb umístěný nad vstupem. Noví majitelé, Lónyayovi, dali kapli rozebrat a opět postavit na místním hřbitově, kde dodnes slouží jako dům smutku.\n\nNoví majitelé objekt zámečku upravovali už jen minimálně a zaměřili se hlavně na změny jeho vybavení. Interiérově kaštel v těch dobách připomínal sídlo venkovské šlechty v Anglii. Ústřední částí přízemí byla rozsáhlá vstupní hala s reprezentačním schodištěm, jímž se vystupovalo do prvního patra. V přízemí se z haly vstupovalo do salonu nebo do knihovny. Dalšími místnostmi zde byly kulečníkový salon a turecký salon. Po schodišti se návštěvy dostaly do prvního patra, kde největšími místnostmi byly velká jídelna a rytířský sál (tzv. Červený salon). Zde se přijímaly návštěvy, jež byly ubytovány v pokojích v severním křídle. Jižní křídlo bylo vyhrazeno pro bydlení majitelů.\n\nZámeček se nachází na jižním okraji parku s rozlohou 13 hektarů, který volně přechází do okolní krajiny.\n\nPo druhé světové válce došlo v důsledku opuštění zámečku k jeho rozkrádání a devastaci. Část rodové galerie Zichyových se v roce 1952 dostala na hrad Červený Kameň. Novým majitelem objektu se v roce 1950 stal Slovenský lidový umělecký kolektiv, který zde zřídil své domovské sídlo. Chátrání zámečku však přesto neustalo, protože nový vlastník se o údržbu majetku nestaral. V roce 1976 byla naplánována generální rekonstrukce zámečku i přilehlého parku, jejíž realizace se měla uskutečnit v několika etapách. K začátku samotné rekonstrukce však došlo až v roce 1982. Vlivem okolností, například neustále se měnícího projektu a z toho vyplývajícího časového skluzu, se však práce postupně zastavovaly. K jejich úplnému zastavení došlo na konci roku 1989.\n\nV roce 1991 zámeček převzala Slovenská národní galerie, která si předsevzala učinit z něj reprezentativní obrazárnu. Opět se obnovily rekonstrukční práce. Galerie však zámeček vlastnila pouze tři roky, načež se jeho majitelem stala Národní banka Slovenska. Ta ho měla v majetku pouze jediný rok. V roce 1995 převzala zámeček Správa zařízení Úřadu vlády SR, která ho má ve správě dodnes. Jejím záměrem je přetvoření zámečku na reprezentativní místo pro přijímání zahraničních návštěv. Rekonstrukční práce jsou však pozastaveny a není jasné, kdy budou obnoveny. Úřad vlády do zámku každoročně investuje finance aspoň na zachování současného stavu.\n\nZámeček do svého vlastnictví plánovala získat i městská část Rusovce, která ho chtěla využít pro kulturní a muzejní účely. Tento záměr městské části však ztroskotal.\n\nV současnosti je jeho další osud nejasný, neboť do hry vstoupil Řád svatého Benedikta z maďarské Pannohalmy, který se soudními cestami snaží získat kaštel do svého vlastnictví na základě závěti posledních soukromých majitelů, knížat Lónyayových.\n\nV listopadu 2010 prezident Slovenské republiky Ivan Gašparovič vyzval vládu SR, aby odprodala nepoužívanou prezidentskou vilu na Slavíně, s cílem získat finanční prostředky na generální rekonstrukci kaštelu v Rusovcích. Vyjádřil také názor, že po rekonstrukci by se zámeček mohl stát sídlem slovenského prezidenta.\n\n\n"}
{"id": "967677", "url": "https://cs.wikipedia.org/wiki?curid=967677", "title": "Hans Heinrich Mundt", "text": "Hans Heinrich Mundt\n\nHans Heinrich Mundt, uváděn také jako \"Johann Heinrich Mundt\" (1632–1691) byl pražský stavitel varhan.\n\nJeho dílem jsou např. varhany:\n"}
{"id": "967679", "url": "https://cs.wikipedia.org/wiki?curid=967679", "title": "Grónská fotbalová reprezentace", "text": "Grónská fotbalová reprezentace\n\nGrónská fotbalová reprezentace není členem FIFA a proto hraje pouze neoficiální zápasy. Účastní se Ostrovních her (nejlepším umístěním je druhé místo v roce 2013), hrála také na turnaji FIFI Wild Cup a ELF Cup 2006. Své domácí zápasy odehrává na stadionu Nuuk, který má kapacitu 2 000 diváků.\n\nGrónsko má okolo 5000 fotbalistů. Fotbalový svaz byl založen v roce 1971, liga se hraje od roku 1954. Grónsko je členem Nouvelle Fédération-Board. Kvůli drsnému podnebí není na ostrově jediné hřiště s přírodní trávou, proto FIFA odmítá přijmout Grónsko za člena. Rozvoj moderních materiálů jako FieldTurf vede k tomu, že FIFA je smířlivější k používání umělého trávníku, což zvyšuje šance na vstup Grónska do světového fotbalu. \n\nGrónským rodákem je Jesper Grønkjær, osmdesátinásobný dánský reprezentant.\n\n"}
{"id": "967682", "url": "https://cs.wikipedia.org/wiki?curid=967682", "title": "Sant'Urbano", "text": "Sant'Urbano\n\nSant'Urbano je italská obec v provincii Padova v oblasti Benátsko.\n\nV roce 2012 zde žilo 2 144 obyvatel.\n\nBarbona, Granze, Lendinara (RO), Lusia (RO), Piacenza d'Adige, Vescovana, Vighizzolo d'Este, Villa Estense\nZdroj: \n"}
{"id": "967688", "url": "https://cs.wikipedia.org/wiki?curid=967688", "title": "Lower Dens", "text": "Lower Dens\n\nLower Dens je americká rocková skupina, založená v roce 2010 v Baltimoru ve státě Maryland. Skupinu založila zpěvačka Jana Hunter poté, co se rozhodla ukončit svou sólovou kariéru, během které vydala několik alb. Vedle zpěvačky Hunter v původní sestavě hráli ještě kytarista Will Adams, baskytarista Geoff Graham a bubeník Abram Sanders. Ještě v roce 2010 skupina vydala své debutové album \"Twin-Hand Movement\" a druhé \"Nootropics\" následovalo v roce 2012. Po vydání prvního alba ze skupiny odešel Sanders a nahradil jej Nate Nelson. Ve skupině rovněž hrátce působil kytarista a klávesista Carter Tanton.\n\n"}
{"id": "967691", "url": "https://cs.wikipedia.org/wiki?curid=967691", "title": "Budge Manzia", "text": "Budge Manzia\n\nBudge Manzia (uváděný i jako Bidje Manzia; * 24. září 1994, Kinshasa, Zair, dnešní DR Kongo) je fotbalista, útočník nebo ofenzivní záložník z Demokratické republiky Kongo, od ledna 2017 hráč klubu SK Sigma Olomouc. V lednu 2019 přestoupil do týmu SFC Opava. \n\nManzia hrál fotbal ve své vlasti v klubu Shark XI Kinshasa, odkud jej na začátku roku 2013 angažoval známý tuniský klub Étoile Sportive du Sahel.\n\nV lednu 2014 přestoupil do českého celku FK Dukla Praha, kde podepsal smlouvu na 3½ roku. Sportovní ředitel pražského týmu Günter Bittengel uvedl, že si klub od hráče slibuje vylepšení své ofensivní činnosti. V 1. české lize debutoval za Duklu 31. srpna 2014 proti FC Viktoria Plzeň (porážka 1:2, nastoupil v závěru utkání). Na podzim 2015 hostoval v FK Baník Sokolov.\n\nV lednu 2017 přestoupil do klubu SK Sigma Olomouc hrajícího 2. českou ligu. Na jaře odehrál 13 ligových zápasů a dvakrát v nich skóroval. Se Sigmou slavil na konci sezóny 2016/17 návrat do nejvyšší české ligy.\nBudge Manzia byl členem reprezentace DR Kongo do 20 let.\n\nV A-mužstvu Demokratické republiky Kongo debutoval v přátelském zápase s reprezentací Burkiny Faso 14. listopadu 2012 v Maroku (porážka 0:1). Nastoupil do utkání v 60. minutě. Byl nominován na Africký pohár národů 2013 v Jihoafrické republice, ale na turnaji nenastoupil ani k jednomu zápasu (tým DR Kongo byl vyřazen po 3 remízových zápasech v základní skupině B).\n\n"}
{"id": "967696", "url": "https://cs.wikipedia.org/wiki?curid=967696", "title": "Vepřsko", "text": "Vepřsko\n\nVepřsko (363 m n. m.) je vrch v okrese Mladá Boleslav Středočeského kraje, v CHKO Český ráj. Leží asi 1 km severovýchodně od obce Branžež na stejnojmenném katastrálním území. Vepřsko je součástí přírodní rezervace Příhrazské skály.\n\nJižní částí Vepřska prochází též přerušovaná neovulkanická žíla limburgitu, která vytváří hřbet pokračující odtud zejména vsv. směrem.\n\nVrch náleží do celku Jičínská pahorkatina, podcelku Turnovská pahorkatina, okrsku Vyskeřská vrchovina, podokrsku Příhrazská vrchovina a Slivické části.\n\nAutomobilem lze nejblíže přijet po silnici Branžež – Zakopaná k odbočení žluté turistické značky. Ta vrch jen obchází z jižní a západní strany. Na vrchol je třeba dojít libovolnou trasou. Na jihovýchodním travnatém svahu nad samotou \"Vepřsko\" je výhled do Srbské kotliny s Komárovským rybníkem.\n"}
{"id": "967697", "url": "https://cs.wikipedia.org/wiki?curid=967697", "title": "Carter Tanton", "text": "Carter Tanton\n\nCarter Tanton je americký hudebník. Své první album nazvané \"Birds & Rain\" vydal v roce 2005 a později vystupoval například jako člen doprovodné skupiny zpěvačky Marissy Nadler. V roce 2011 vydal své druhé sólové album \"Freeclouds\" a následně hrál se skupinou Lower Dens, se kterou nahrál její druhé album \"Nootropics\". Od roku 2012 je členem skupiny Luxury Liners, se kterou v roce 2013 vydal album \"They're Flowers\".\n"}
{"id": "967702", "url": "https://cs.wikipedia.org/wiki?curid=967702", "title": "Kyjatice", "text": "Kyjatice\n\nKyjatice jsou obec na Slovensku, v okrese Rimavská Sobota v Banskobystrickém kraji. V obci žije obyvatel.\n\nObec leží v jihovýchodní části Slovenského rudohoří, mezi údolími Blhu a potoku Papča, v mikroregionu Teplý vrch. Povrch je vrchovinového typu s nadmořskou výškou v rozmezí 450 až 565 m n.m., střed obce je ve výšce 465 m n. m. Území je tvořeno andezity a vápenci. Z celkové výměry 615 ha připadá na zemědělskou půdu 390 ha (63%), z toho je 85 ha orná půda 15 ha zahrad a 290 ha jsou 290 ha. Lesy (dubové) se rozprostírají na ploše 206 ha.\n\nArcheologické nálezy z roku 1941, 1974 a 1985 dokládají osídlení území v pozdní době bronzové s bohatými nálezy tzv. Kyjatické kultury. První písemná zmínka o obci pochází z roku 1413, kde je jmenována jako Kyethe. Pozdější názvy jsou Kiecice z roku 1773 a od roku 1927 Kyjatice. Obec patřila rodu Derencsényů, v 16. a 17. století Lórantfyům a Rákocziům. Od 18. století patřila pod Muránské panství. Kolem roku 1560 byla zničena Turky.\n\nHlavní obživou byla zemědělská výroba a výroba dřevěných předmětů.\n\nEvangelický románsko-gotický kostel z 13. století, přestavěný v 15. stolet se zahovanými nástěnnými malbami z 14. století a renesančním malovaným dřevěným stropem z roku 1637. Renesanční oltář je z roku 1678. Kostel je kulturní památkou Slovenska.\n\n"}
{"id": "967705", "url": "https://cs.wikipedia.org/wiki?curid=967705", "title": "Arsinoitherium", "text": "Arsinoitherium\n\nArsinoitherium je rod dávno vyhynulého býložravého savce příbuzného dnešním slonům, žijící v období oligocénu. \n\nVyskytoval se v tropických močálech a žil obojživelným způsobem života. Na čele měl dva skoro metr dlouhé duté rohy, které mu na rozdíl od nosorožců rostly vedle sebe. Jejich funkce není jasná, zřejmě zesilovaly zvuk a sloužily ke komunikaci. \"Arsinoitherium\" mělo 44 zubů, ještě nerozlišených na řezáky a stoličky.\n\nDosud jsou známy tři druhy: \"Arsinoitherium zitteli\" měřilo v kohoutku asi 180 cm, bylo přes 3 metry dlouhé a mohlo vážit dvě a půl tuny. Druhy \"Arsinoitherium andrewsi\" a \"Arsinoitherium giganteus\", objevené v roce 2004 na území Etiopie, byly pravděpodobně ještě větší.\n\nZvíře je pojmenováno podle královny Arsinoé II., protože první fosilie byla vykopána nedaleko jejího sídla ve Fajjúmu.\n\n"}
{"id": "967716", "url": "https://cs.wikipedia.org/wiki?curid=967716", "title": "Albert D’Souza", "text": "Albert D’Souza\n\nMons. Albert D’Souza (*4. srpna 1945 Moodubelle) je indický katolický duchovní, arcibiskup Agry.\n\nNarodil se 4. srpna 1945 v Moodubelle Emmanuelu D’Souza a Magdalene Cardoza. Roku 1965 vstoupil do \"St. Paul’s Minor Seminary\" v Laknaú a ukončil ho roku 1968. Studium filosofie a teologie se věnoval na \"St. Joseph’s Regional Seminary\" v Iláhábádu kam nastoupil roku 1970 a ukončil ho o čtyři roky později.\n\nNa kněze byl vysvěcen dne 8. prosince 1974 pro diecézy Laknaú. Studoval také na Papežské univerzitě sv. Tomáše Akvinského kde získal doktorát.\n\nDne 21. listopadu 1992 ho papež Jan Pavel II. jmenoval biskupem diecéze Laknaú a biskupské svěcení přijal 7. února 1993 z rukou Giorgia Zuri, Cecila DeSa a Alphonsa Flaviana D’Souza, S.J.. Poté ho 16. února 2007 papež Benedikt XVI. jmenoval arcibiskupem Agry a uveden do úřadu byl 11. dubna téhož roku.\n\n"}
{"id": "967719", "url": "https://cs.wikipedia.org/wiki?curid=967719", "title": "Třída Canarias", "text": "Třída Canarias\n\nTřída Canarias byla třída těžkých křižníků španělského námořnictva. Celkem byly dle britského projektu postaveny dvě jednotky. Jedna byla potopena za občanské války a druhá vyřazena.\n\nCelkem byly postaveny dvě jednotky této třídy, zařazené do služby v letech 1936–1937. Jednalo se o upravenou verzi britských těžkých křižníků třídy \"Kent\", jejíž stavbou byla pověřena loděnice SECN ve Ferrolu, která byla španělskou pobočkou koncernu Vickers-Armstrongs.\n\nJednotky třídy \"Canarias\":\nOd svého britského vzoru se třída \"Canarias\" lišila například moderně pojatým můstkem, odlišným tvarem nástaveb a použitím pouze jednoho komínu. Plánovaná výzbroj křižníků byla následující – osm 203mm kanónů ve dvoudělových věžích, osm 120mm kanónů, osm 40mm kanónů, čtyři 12,7mm kulomety a čtyři trojhlavňové 533mm torpédomety. Pancéřování tvořily boky silné 51 mm boky, 37mm silná paluba a čela dělových věží silné 25 mm. Do války byla plavidla nasazena bez této kompletní výzbroje, jejíž složení se během služby měnilo. Například \"Baleares\" zprvu chyběly obě zadní dělové věže.\n\nPohonný systém tvořily čtyři turbíny Parsons a osm kotlů Yarrow. Nejvyšší rychlost lodí byla 33 uzlů.\n"}
{"id": "967720", "url": "https://cs.wikipedia.org/wiki?curid=967720", "title": "Gustav Regler", "text": "Gustav Regler\n\nGustav Regler (25. května 1898, Merzig, Sársko – 14. ledna 1963, Nové Dillí, Indie) byl německý spisovatel a novinář.\n\nNarodil se v rodině knihkupce v sárském městě Merzig. Během první světové války byl těžce zraněn během plynového útoku na německo-francouzské frontě. Po válce studoval na mnichovské univerzitě filosofii, dějiny a francouzštinu. Rovněž se připojil k Bavorské republice rad. V roce 1922 byl promován na doktora filosofie na základě obhajoby práce \"Ironie v Goethově díle\" (Ironie im Werk Goethes). Téhož roku se oženil s Charlotte Dietze, dcerou textilního podnikatele. Pracoval jako redaktor novin \"Nürnberg-Fürther Morgenpresse\". V roce 1928 se seznámil s Marií Louise (Mieke) Vogeler, dcerou malíře Heinricha Vogelera. Následujícího roku přesídlil do umělecké kolonie v Berlíně-Wilmsdorfu. Pod vlivem Vogelerovým vstoupil do komunistické strany. V roce 1932 vydal úspěšný román \"Voda, chléb a modré fazole\" (Wasser, Brot und blaue Bohnen).\n\nPo požáru Říšského sněmu v roce 1933 uprchl před gestapem do Paříže. Zde přispěl mimo jiné do sborníku \"Hnědá kniha o požáru Říšského sněmu a Hitlerově teroru\" (Braunbuch über Reichstagsbrand und Hitler-Terror). Uplatnil tu své znalosti stavby z doby obrany sněmu proti levicovým radikálům v roce 1919. Byl občanem Sárska, kde mělo rozhodnout referendum, zda má být tato země připojena k Německé říši, k Francii či zůstat samostatným státem. Aby ovlivnil toto referendum, vydal v roce 1934 román \"V křížové palbě\" (Im Kreuzfeuer). Většina obyvatel Sárska ale rozhodla o připojení země k Říši. Ještě téže noci uprchl Regler do Francie. Zde se seznámil s Egonem Ervínem Kischem či s Lenkou Reinerovou.\n\nZúčastnil se sjezdů levicových spisovatelů v Moskvě v letech 1934 a 1936. Zde se seznámil s André Malrauxem, Iljou Erenburgem či Klausem Mannem. Během druhého sjezdu si ale také povšiml, že někteří ruští spisovatelé byli v mezidobí odstraněni nebo popraveni. To vzbudilo jeho pochybnosti o správnosti stalinského režimu.\nPo vypuknutí španělské občanské války se zapojil do organizace interbrigád. Byl těžce zraněn a Ernest Hemingway jej pozval do Spojených států amerických. Zde napsal román \"Velký příklad\" (Das große Beispiel). Kniha vyšla v roce 1940 v anglickém překladu \"The Great Crusade\" s předmluvou Ernsta Hemingwaye, byla ale zastíněna Hemingwayovou knihou \"Komu zvoní hrana\". Regler se v roce 1938 vrátil do Francie, kde byl na počátku druhé světové války v roce 1939 jako cizinec internován v táboře Le Vernet. V internaci se znovu setkal s Lenkou Reinerovou, která na to vzpomíná ve své knize \"Hranice uzavřeny\" (Grenze geschlossen). Tvrzení o tom, že Regler zradil německého antifašistu Gerharda Eislera se ale nezakládají na pravdě. Na přímluvu řady osobností světové kultury byl po půl roce propuštěn a spolu s Marií Louise Vogeler emigroval do Spojených států amerických. Zde se znovu setkal s Kischem a podobně jako on odešel do Mexika, kde se oženil s Marií Louise Vogeler.\n\nPřátelství s Kischem bylo nalomeno v roce 1939, kdy Stalin uzavřel dohodu s Hitlerem. Zatímco Kisch zastával oficiální stanoviska sovětské komunistické strany, Regler kritizoval cynismus její politiky. Poté, co Regler otiskl v německém komunistickém časopisu \"Análisis\", vydávaném v Mexiku, kritiku spisovatele Otto Katze, došlo k definitivní roztržce. Tím ale ztratil možnost publikovat v komunistických nakladatelstvích. Zřekl se komunismu a po zbytek války se živil jako farmář. V roce 1945 zemřela jeho manželka. O rok později se oženil znovu s Američankou Peggy Paul.\n\nPo válce se krátce vrátil do rodného Sárska. Psal romány, knihy o Mexiku, historické publikace a rozhlasové eseje. V roce 1963 mu André Malraux zprostředkoval schůzku s Džaváharlálem Néhrúem. Během návštěvy v Novém Díllí Regler zemřel na mozkovou mrtvici.\n\nDne 7. října 2013 mu bylo uděleno čestné členství v PEN klubu německy píšících autorů.\n\n"}
{"id": "967722", "url": "https://cs.wikipedia.org/wiki?curid=967722", "title": "Seznam kostelů v okrese Blansko", "text": "Seznam kostelů v okrese Blansko\n\nSeznam kostelů v okrese Blansko\n\n"}
{"id": "967729", "url": "https://cs.wikipedia.org/wiki?curid=967729", "title": "Terezianum (Bratislava)", "text": "Terezianum (Bratislava)\n\nTerezianum je název zaniklého barokního paláce na Bratislavském hradě, postaveného v roce 1768. Jeho výstavba je spojena s působením vévody Alberta Sasko-Těšínského, zetě Marie Terezie (za manželku měl její čtvrtou dceru Marii Christinu) jako uherského místodržícího (v letech 1765–1780). Po zrušení místodržitelství palác upadal, roku 1811 po požáru zanikl.\n\nV roce 1766 se nově jmenovaný místodržící se svou manželkou nastěhoval do přestavěných prostor královského paláce na hradě. Albert byl velkým milovníkem umění a hradní sály se brzy zaplnily uměleckými sbírkami. Vzhledem k dispozičně nevyhovujícím místnostem paláce jakož i skutečnosti, že nesplňovaly nároky na komfortní bydlení, rozhodla Marie Terezie o vybudování přístavby ke královskému paláci na Bratislavském hradě, která by měla ve všech ohledech naplnit touhu manželů po lepším bydlení.\n\nV roce 1767 podle Albertových představ projekt vypracoval Franz Anton Hillebrandt, hlavní architekt uherské královské stavební komory, jehož honosné přestavby císařských rezidencí se staly velmi obdivovanými. Stavba byla původně známa jednoduše jako \"nová budova\", později (až v druhé polovině 19. století, kdy už ze stavby zbyly jen ruiny) dostala jméno \"Terezianum\".\n\nV této souvislosti za povšimnutí stojí fakt, že v Národní knihovně ve Vídni byly v roce 2008 objeveny dosud neznámé mapy, které byly identifikovány jako projekty palácové přístavby Bratislavského hradu.\n\nJiž v roce 1768 byla budova dokončena, ale interiérové ​​úpravy probíhaly ještě další dva roky. Ve stavbě Hillebrandt projevil svůj cit pro klasickou architekturu. Výsledkem jeho práce byla třípodlažní stavba, těsně přiléhající k východní fasádě hradního paláce.\n\nArchitektonickým ztvárněním stavba vůbec netvořila soulad se budovou starého paláce. Svými proporcemi a velikostí exteriérů i vnitřních prostor spíše vyjadřovala požadavek menších, ale útulných prostor, lépe vyhovujících potřebám soukromého života, bez ceremonií a oficiální, ale zato ve veškerém pohodlí. Její malé rozměry nejlépe vystihuje skutečnost, že její třetí patro bylo na úrovni prvního podlaží starého paláce.\n\nPřes zdánlivě malý prostor zde bylo dost místa pro plánované využití. Přízemí stavby zabírala Albertova sbírka zbraní a obrazárna starých mistrů. V prvním patře byla rodinná galerie, jakož i sbírka grafických listů a knihovna. Druhé a třetí patro vyplňovaly obytné prostory: druhé bylo vyhrazeno Marii Terezii, na třetím býval místodržitelský pár. Kromě toho budova disponovala i dalšími místnostmi; byly zde předsíně, přijímací salon, toalety, pokoje pro služebnictvo, jídelna.\n\nVelmi vyhraněný vkus manželského páru (i Marie Kristýna byla umění velmi nakloněna) se projevil i v interiérovém vybavení a bytových doplňcích. Na stěnách byly čínské tapety, vyřezávané dřevěné obklady zdobené zlatem, nástěnné malby i čalouněné obložení stěn. Stejně tak nábytek, pocházející z různých zemí, zdobené krby, zrcadla a svítidla byla výrazem dobové módy a vkusu majitelů.\n\nNejvětším bohatstvím Tereziana však byla Albertova umělecká sbírka. Podle inventarizace, provedené v roce 1781 z důvodu zrušení místodržitelského úřadu, se v Terezianu a v místnostech starého paláce nacházelo kolem tří set obrazů. Mnohé z nich byly práce významných umělců období renesance (Tintoretto, Veronese, Tizian) či baroka (Rubense). Tyto umělecké poklady se později staly základem sbírek Albertiny, známé vídeňské galerie.\n\nKdyž se místodržitelský pár v roce 1770 nastěhoval do Tereziana, bylo nutné provést ještě několik stavebních úprav doplňujících celkový obytný komfort. Především byl propojen se zahradním pavilonem severní zahrady novým schodištěm. Byly postaveny nové budovy míčovny (výmalbu stropu vytvořil Franz Anton Maulbertsch) a zimní zahrady.\n\nÚpadek stavby započal zrušením místodržitelského úřadu v Bratislavě. Původně královský majetek se z důvodu nepotřebnosti dostal po přechodném období existence generálního semináře do rukou vojenské správy, která na hradě zřídila kasárna. Dílo zkázy dovršil v roce 1811 požár, který zničil nejen palác a přilehlé stavby, včetně Tereziana, ale podlehla mu i značná část podhradí.\n\nRekonstrukční práce zahájené v polovině 20. století s cílem obnovy hradního areálu však se znovuvybudováním Tereziana nepočítaly. O podobě někdejší stavby se tak dozvídáme pouze ze starých rytin a maleb, či z dobových zápisů. Stavba někdejšího Tereziana se váže na období největší prosperity a rozmachu Bratislavského hradu.\n\n\n"}
{"id": "967732", "url": "https://cs.wikipedia.org/wiki?curid=967732", "title": "Hugo de Vries", "text": "Hugo de Vries\n\nHugo Marie de Vries [\"hycho de vrís\"] (16. února 1848 Haarlem – 21. května 1935 Lunteren) byl holandský botanik, evoluční biolog a jeden z prvních genetiků. Vytvořil koncept genu, znovu objevil Mendelovy zákony dědičnosti a zavedl pojem mutace pro vysvětlení evoluce.\n\nPocházel z rodiny významného právníka a později holandského premiéra a už od dětství byl nadšeným botanikem. Když se roku 1866 zapsal na univerzitu v Leidenu, měl už velkou sbírku herbářů, během studia ho však začala víc zajímat fyziologie rostlin a Darwinova teorie evoluce. Po promoci v roce 1870 studoval chemii a fyziku v Heidelbergu a růst rostlin ve Würzburgu. V letech 1871–1875 učil přírodní vědy v Amsterdamu a roku 1875 dostal nabídku učit na plánované zemědělské vysoké škole v Berlíně. Pravidelně dojížděl do Würzburgu, kde pokračoval ve svých výzkumech, a krátce učil na univerzitě v Halle-Wittenbergu. V roce 1877 začal učit na nově založená univerzitě v Amsterodamu, kde se roku 1881 stal profesorem. V letech 1885–1918 byl také ředitelem amsterodamského botanického ústavu a botanické zahrady. Roku 1918 byl emeritován a odstěhoval se do Lunterenu, kde měl velkou pokusnou zahradu.\n\nV roce 1889 publikoval knihu \"Intracellular pangenesis\", kde v návaznosti na Darwinovu \"Pangenesis\" vyslovil hypotézu, že dědičné rysy organismů musí mít své nosiče jako částice, které nazval \"pangeny\" (o 20 let později zkrátil název W. Johannsen na \"geny\"). Aby podpořil tuto hypotézu, dělal pokusy s křížením různých rostlin a přitom dospěl k pravidlům, která dnes nazýváme Mendelovy zákony dědičnosti. Teprve později se seznámil s 30 let starým Mendelovým článkem a svoji terminologii podle něho zčásti upravil. V článku z roku 1900 Mendela necitoval, ale po kritice C. Corrense jeho prvenství uznal.\n\nVe své době se de Vries nejvíce proslavil svou teorií mutací. Roku 1886 si všiml nových forem u volně rostoucích pupalek a z jejich semen vypěstoval řadu různých forem. Na tomto základě vyslovil hypotézu náhle vznikajících výrazných změn, které nazval mutace. Později se však ukázalo, že jím pozorovaný jev byl způsoben polyploidií (přítomností více sad chromozomů) a nikoli mutacemi v moderním slova smyslu.\n\nRoku 1905 byl de Vries zvolen zahraničním členem Royal Society, roku 1910 Královské švédské akademie věd. Roku 1906 získal Darwinovu medaili a roku 1929 Linnéovu medaili.\n\n\n"}
{"id": "967737", "url": "https://cs.wikipedia.org/wiki?curid=967737", "title": "Jasmin Kolašinac", "text": "Jasmin Kolašinac\n\nJasmin Kolašinac (* 14. prosince 1988) je bývalý srbský fotbalový záložník, naposledy hrající bosensko-hercegovinskou ligu za celek NK Metalleghe BSI. Od ukončení kariéry dělá asistenta trenéra v celku NK Metalleghe BSI.\n\nS fotbalem začínal v bosenském tehdy prvoligovém týmu NK Travnik, kde vydržel do roku 2011. Tehdy zamířil do českého druholigového týmu FC Graffin Vlašim, ovšem vydržel v něm pouze rok, během něhož odehrál 5 ligových zápasů, a vrátil se zpátky do Bosny a Hercegoviny. V Bosně našel angažmá v druholigovém týmu NK Podgrmec Sanski Most, odkud v lednu 2014 zamířil do týmu NK Metalleghe BSI.\n\n"}
{"id": "967738", "url": "https://cs.wikipedia.org/wiki?curid=967738", "title": "Zámecký dub v Chlumku", "text": "Zámecký dub v Chlumku\n\nZámecký dub v Chlumku je památný strom v bývalém anglickém parku zaniklého zámku (Nový zámek) v Dasnicích v lokalitě Chlumek, přibližně 225 m zjz. od Starého zámku. Solitérní dub letní (\"Quercus robur\") má dlouhé paprsky početných větví, které se z kmene oddělují již od výšky 3 m a některé se konci sklánějí až k zemi. Strom má bohatou korunu polokulovitého tvaru.\nStrom má měřený obvod 413 cm, výšku 21 m (měření 2005). Za památný byl vyhlášen v roce 2008.\n\n\n"}
{"id": "967741", "url": "https://cs.wikipedia.org/wiki?curid=967741", "title": "David Brunclík", "text": "David Brunclík\n\nDavid Brunclík (* 17. dubna 1985) je český fotbalový záložník hrající za český divizní fotbalový klub FK Kratonohy. Tam působí od léta 2017, kdy přestoupil z Kolína.\nS fotbalem začínal v FK Mladá Boleslav, jejímž kmenovým hráčem je do současnosti. Do vrcholového fotbalu poprvé nakoukl v jejím dresu v roce 2004. Do základní sestavy se ovšem nikdy natrvalo neprobojoval a v roce 2006 odešel na půlroční hostování do Blšan. Ani po návratu se mu nedařilo v Mladé Boleslavi uchytit a v roce 2008 odešel na půl roku hostovat na Kladno. Uchytit se mu podařilo až na dalším hostování, na které zamířil krátce po návratu z Kladna. V dresu druholigového Zenitu Čáslav vydržel do roku 2010. Následovalo půl roku v dresu Mladé Boleslavi a poté další hostování, tentokrát na severu Čech v druholigovém Ústí nad Labem. Po půl roce se ale vrací zpátky a v sezoně 2012/13 se mu poprvé daří výrazněji prosadit v dresu FK Mladá Boleslav, když nastoupil do 11 zápasů a vstřelil 1 gól. Na začátku roku 2014 odešel na další půlroční hostování, tentokrát do Dynama České Budějovice. Poté však odešel do Kolína kde byli jeho fotbalové začátky. V Kolíně působil dvě sezony, poté odešel do Kratonoh. Kariéru plánuje završit v rodných Třech Dvorech na Kolínsku.\n\n"}
{"id": "967742", "url": "https://cs.wikipedia.org/wiki?curid=967742", "title": "Ruben Houkes", "text": "Ruben Houkes\n\nRuben Houkes [Ruben Haukes] (* 8. červen 1979, Schagen, Nizozemsko) je bývalý reprezentant Nizozemska v judu. Je nositelem bronzové olympijské medaile.\n\nHoukes nepatřil k největším talentům světového juda, ale časem své místo mezi světovou špičkou získal. Jeho největší síla byla v taktice boje. Zápasy s ním byly o koncentraci a faktu nechybovat. Dokázal využít každého zaváhání a napomenutí soupeře. Na ippon vítězil výjimečně, maximálně strhem a následným držením (držení).\n\nV roce 2008 startoval na olympijských hrách v Pekingu jako aktuální mistr světa. Svým nenápadným, chytrým stylem se dostal až semifinále, kde narazil na Jihokorejce Čchoi Min-ho. Čchoi byl ten den v životní formě a po 25s bylo po zápase po jeho útoku technikou morote-gari. V boji o třetí místo se utkal s Izraelcem Jekutielem a v závěru vyhrál po nasazeném držení. Získal bronzovou medaili.\n\nVrcholovou kariéru ukončil po domácím mistrovství světa v roce 2009.\n\n"}
{"id": "967745", "url": "https://cs.wikipedia.org/wiki?curid=967745", "title": "Seznam dílů seriálů Komisař Rex a Návrat komisaře Rexe", "text": "Seznam dílů seriálů Komisař Rex a Návrat komisaře Rexe\n\nToto je seznam dílů seriálů \"Komisař Rex\" a \"Návrat komisaře Rexe\". Rakouský kriminální seriál \"Komisař Rex\" (v německém originále \"Kommissar Rex\") byl vysílán v letech 1994–2004 televizní stanicí ORF. Od roku 2008 je vysílán v nové italské verzi jako \"Návrat komisaře Rexe\" (v italském originále \"Il commissario Rex\").\n\n<onlyinclude></onlyinclude>\n\n\n\nNěmecko-rakouský seriál byl kvůli nízké sledovanosti po deseti řadách ukončen. V roce 2006 a 2007 jej však odkoupila italská televize, takže se začalo v Itálii natáčet pokračování, \"Návrat komisaře Rexe\".\n\n\nOd 163-174 v ČR 13. řada (Vysílaná na TV Prima od 15.8.2017)\n\nOd 175-185 v ČR 14. řada (Vysílaná na TV Prima od 23.8.2017)\n\nOd 186-197 v ČR vysíláno pod názvem Komisař Rex na stopě (vysílano na TV Prima od 31.8.2017).\n\nOd 198-209 v ČR vysíláno pod názvem Komisař Rex na stopě (vysílano na TV Prima od 8.9.2017).\n\n"}
{"id": "967746", "url": "https://cs.wikipedia.org/wiki?curid=967746", "title": "Vodní věž (Bratislava)", "text": "Vodní věž (Bratislava)\n\nVodní věž je název někdejší gotické fortifikační stavby, situované na jižním úpatí hradního vrchu v Bratislavě. Dnešní pozůstatky architektury Vodní věže (\"Turris aquatica\") na Nábřeží armádního generála Ludvíka Svobody představují jednu z nejstarších a nejhodnotnějších stavebních památek na území Bratislavy. V roce 1964 byly na základě zjišťovacího výzkumu ztotožněny se středověkou fortifikací.\n\nZakonzervované zbytky Vodní věže jsou situovány do poměrně úzkého prostoru mezi strmými svahy hradního kopce a řekou Dunaj, v těsné blízkosti starobylého dunajského brodu. V těchto místech se setkávaly dvě nejdůležitější evropské historické obchodní cesty – Podunajská, která spojovala západ s východem a Jantarová, směřující z jihu na sever. Dunaj byl v minulosti mnohem širší, jeho neregulovaný tok meandroval, vytvářel nepřístupné bažiny a právě u Bratislavy, kde výběžky Malých Karpat zpevňovaly jeho břehy, bylo vhodné místo pro vznik brodu. Tato skutečnost spolu s geomorfologickými danostmi této části bratislavského Podhradí, vytvořila základní předpoklad pro vznik historicky a strategicky významného objektu, který měl vždy vojensko-strážní funkci, kontroloval brod a zároveň přístup k městu a hradu.\n\nNejstarší zprávy o bratislavském mýtném pocházejí z 11. až 12. století, z doby, kdy se pod hradním návrším začalo postupně rozvíjet podhradí královského hradu. Přesto, že jsou kusé a neuvádějí jednotlivé mýtné přechody na území Bratislavy, musíme předpokládat, že se vážou k mýtu z brodu, které přinášelo největší zisky. Tyto patřily benediktinskému arciopatství v Pannonhalmě, pilišskému opatství (nejdříve od konce 12. století) a bratislavskému hlavnímu županovi.\n\nNa ochranu pro město důležité lokality zde dal pilišský opat Jan postavit stavbu, která měla brod zajišťovat. O její existenci jakož i o existenci říčního brodu se poprvé objevuje zmínka v listině krále Bély IV. z 28. června 1254, v níž panovník potvrzuje majetky, výsady a mýtná práva pilišského opatství: \"\"... et Turre, seu Domos, Quas dilectus nobis in Christo abbas emoratus ... in castra Posoniesi construxit in loco qiu Wepruch vulgariter nuncupatur ... \"\" Podle těchto údajů se rok 1254 považuje za datum vzniku Vodní věže.\n\nO dalších osudech Vodní věže se dozvídáme z listiny z roku 1361, v níž se uvádí, že opat Jindřich pronajímá \"\"... turrem, seu domum Aquela ...\"\" (věž nebo vodní dům) prešpurskému rychtáři Jakubovi a jeho synovi Mikulášovi. Informace, které nám listina poskytuje, jsou důležité nejen pro poznání samotného objektu, ale i jeho okolí. Věž byla v té době v dost dezolátním stavu a proto podle smlouvy byly noví majitelé povinni na vlastní náklady provést rozsáhlé opravy. Kdy však ke skutečné realizaci rekonstrukčních prací došlo není známo. Existuje sice listina z roku 1367, která by mohla na tuto skutečnost poukazovat, ale její text seznamuje pouze o finančním vypořádání mezi pilišským opatstvím a rychtářem Jakubem a je bez přímého vztahu k objektu Vodní věže. Listina z roku 1361 kromě formulace pronájmu obsahovala i údaje, na základě kterých je možno zrekonstruovat urbanistickou situaci v bezprostředním okolí stavby. Vodní věž už nebyla samostatně stojícím objektem. Pravděpodobně z východní strany se k ní připojovaly obytné domy, západní a jižní prostor zůstal nezastavěný ze strategických a komunikačních důvodů. Jižně od věže, při Dunaji, se nacházel říční přístav. První pojmenování Vodní věže v německém jazyce (\"Wasserturm\") zatím pochází z roku 1380.\n\nZ hlediska vlastnických vztahů je důležitým časovým údajem konec 14. století. Tehdy věž od pilišského opatství získal král Zikmund Lucemburský, který ji v roce 1401 daroval městu, s podmínkou, že bude náležitě udržována aby nevznikly žádné případné škody. V darovací listině se poprvé objevuje jednoznačné pojmenování objektu \"Turris\" (věž), ke které patří více objektů.\n\nV dalších obdobích přibývalo zpráv týkajících se Vodní věže. Kromě záznamů obsahujících údaje o opravách a úpravách stavby se poměrně značné množství údajů váže k opevnění, které se sice nacházelo v těsné blízkosti Vodní věže, ale ta nikdy nebyla jeho součástí. Z poznatků získaných ze zpráv však není možné jednoznačně určit vlastníky objektu. Víme, že v letech 1440–1442 docházelo ke sporům o vlastnictví mezi městem a hradem. \n\nV roce 1442 během bojů o nástupnictví na uherský trůn vojska Vladislava II. Jagellonského zaútočila na město a přitom poškodila Vodní věž. Záznam z roku 1453 obsahuje výzvu krále Ladislava V., aby město odevzdalo Vodní věž hradnímu veliteli.\n\nO tom, že Vodní věž v první polovině 15. století plnila významnou fortifikační roli, svědčí i rostoucí zájem o její plné funkční zabezpečení. Po nástupu účinných palných zbraní do vojenské výzbroje vznikla potřeba budování samostatných předsunutých opevnění, která umožňovala oddálení palebné linie nepřítele. A právě Vodní věž těmto novým požadavkům vyhovovala přímo ideálně. Stala se důležitým nárazníkovým objektem při případném útoku nepřítele od dunajského brodu.\n\nK zdůraznění strategické hodnoty fortifikace přispělo i vybudování dřevěného mostu přes Dunaj. Byl umístěn před Vodní věží a dal ho postavit král Zikmund v roce 1430. Po opakujících se poškozeních byl v letech 1472–1473 vybudován nový most, tentokrát oproti Rybářské bráně. Tento nový, suchý, přechod přes Dunaj byl bezpochyby frekventovanější než starobylý brod. Vodní věž se tak stala důležitým předmostím jednoho z nejvýznamnějších strategických bodů celé oblasti. \n\nDalší zmínky o Vodní věži pocházejí z let 1491–1501, kdy byly na na objektu provedeny drobné opravy.\n\nVodní věž plnila důležitou strategicko-obrannou funkci téměř čtyři sta let. K jejímu zániku došlo na podzim roku 1620. Během protihabsburského stavovského povstání se hlavního města Uherska 9. října 1619 zmocnil Gabriel Bethlen. Ve druhé polovině následujícího roku se povstalci rozhodli obsadit Vídeň. Generálové císaře Ferdinanda II. Karel Bonaventura Buquoy a Jindřich Duval Dampierre shromáždili žoldnéřskou armádu, která se vydala naproti přicházejícímu Bethlenovi. Prešpurk byl stále v rukou jeho spojenců. Část císařského vojska proplula přes Dunaj u Děvína, další postupovala podél jižního břehu Dunaje. \n\nRozhodující bojový střet mezi oběma armádami se odehrál v Podhradí u Dunaje, mezi Vodní věží a Vydrickou městskou branou. Bitvě padlo za oběť celé Podhradí i s Vodní věží. Tu dal generál Dampierre, 9. října 1620, z taktických důvodů vyhodit do povětří, čímž vlastně zanikla. \n\nZdivo z Vodní věže bylo sekundárně použito jako stavební materiál při výstavbě objektů Vydrice v druhé polovině 17. století. Areál byl zastavěný třemi budovami, které se zachovaly až do asanace Podhradí v šedesátých letech 20. století. Objekt č. 46 na Vydrické ulici byl v letech 1780–1813 sídlem královského solného úřadu. Dům č. 48 byl postaven kolem roku 1655. V 18. století v něm bydlel dozorce lodního třicátku. Dům č. 50 byl známý jako hostinec \"U modré štiky\" a vznikl také v 17. století.\n\nDíky těmto radikálním přestavbám Vodní věž upadla do zapomnění. Její lokalizace mohla být spolehlivě určena až terénním archeologickým výzkumem.\n\nPrvní archeologický výzkum na Vydrické ulici proběhl v roce 1964. Potvrdil lokalizaci středověké fortifikace do tohoto prostoru v době zmiňovaném v historických záznamech.\n\nNa základě výsledků výzkumu dospěli badatelé k názoru, že středověká Vodní věž byla vybudována jako obytná věž s téměř čtvercovým půdorysem o výši tří nebo čtyř podlaží. Snížené přízemí bylo zastropené kamennou valenou klenbou, první patro mělo cihlovou valenou klenbu. Věž byla obehnána obvodovou obrannou zdí, jehož severní a západní část výzkum spolehlivě identifikoval. Přesto, že horní část věže se nezachovala, lze předpokládat, že byla ukončena cimbuřím.\n\nPo asanaci bratislavského Podhradí došlo k odhalení stavebních zbytků Vodní věže, stupeň jejich zachování předčil všechna očekávání. V roce 1971 začal výzkumné práce na lokalitě profesor Alfréd Piffl. V následujících dvou letech provedl prof. Piffl detailní zaměření celého areálu a pokusil se o nový výklad stavebně historického vývoje objektu. Po odstranění přizdívek a mladších omítkových vrstev určil dvě základní vývojové etapy. Do první zařadil samotnou věž s dvojicí opěrných pilířů na jižní straně a zaoblenou vnější zeď. V další fázi došlo podle Piffla k prodloužení objektu jižním směrem o jeden prostor, vznikla schodišťová přístavba k severní obvodové zdi.\n\nVýsledky bádání potvrdily význam věže pro fortifikační systém středověkého Prešpurku. Průběh zbytků hradeb naznačuje, že celý objekt tvořil účinnou překážku pro dobyvatele na úzkém prostoru ohraničeném tokem Dunaje a hradním vrchem. Toto území bylo ze strategického hlediska mimořádně důležité, protože tvořilo nejen nárazníkový štít proti útočníkům, ale také předpolí pro obránce města a nepřímo i hradu. Navzdory této skutečnosti a významu, který stavba měla, nelze Vodní věž pokládat za součást městského opevnění.\n\n\n"}
{"id": "967751", "url": "https://cs.wikipedia.org/wiki?curid=967751", "title": "František Josef z Klebelsbergu", "text": "František Josef z Klebelsbergu\n\nFrantišek Josef, hrabě z Klebelsbergu na Thumburgu (1774–1857) byl český šlechtic, rakouský ministr, sběratel umění a spoluzakladatel Národního muzea v Praze a Pražské konzervatoře.\n\nPocházel z české větve původně tyrolského rodu, povýšeného do šlechtického stavu svobodných pánů roku 1530, který v pobělohorské době založil svou českou větev. Roku 1666 získali Klebelsbergové český inkolát a roku 1733 byl Maxmilán Lambert z Klebelsbergu povýšen do hraběcího stavu. František byl vnukem Josefa Arnošta z Klebelsbergu (1696–1737). Narodil se jako syn Vojtěcha Václava, hraběte z Klebelsbergu (†1812), apelačního rady a zemského soudce Království českého z jeho druhého sňatku s Antonií Kolowrat-Krakowskou (1737–1799), měl mladšího bratra Ferdinanda Františka (1775–1793), který padl jako praporečník rakouské císařské armády u Maubeuge. Z otcova prvního sňatku s Gabrielou Lažanskou měl František nevlastního bratra Jana Nepomuka (1768–1798) a sestru Annu Marii (*1772), provdanou Hildprandtovou z Ottenhausenu.\n\nVzděláním a diplomatickými schopnostmi na sebe František upozornil již v 90. letech 18. století, kdy vstoupil do rakouské diplomacie ve Francii. Brzy dosáhl postavení tajného císařského komorníka, sloužil postupně třem císařům (Leopoldu II., Františkovi I. a Ferdinandu V.). František Josef z Klebelsbergu od 20. let 19. století pomalu stoupal po dvorských a správních funkcích. V roce 1825 se stává zastupujícím místodržícím moravsko-slezským (guberniálním viceprezidentem), v roce 1827 skutečným tajným radou a zastupujícím místodržícím českým. V následujícím roce je jmenován místodržícím Dolních Rakous. V této funkci se vyznamenal při pomoci obětem a odstraňování následků škod velké dunajské povodně v roce 1830. Za své zásluhy a na přímluvu svého bratrance Františka Antonína Kolowrata je roku 1830 dosazen ve Vídni na post rakouského ministra financí, jeho čtyřleté vládní období bylo neúspěšné a skončilo státním dluhem. Jako ministr financí vystupoval proti velkým monopolům a místo toho prosazoval raději volnou hospodářskou soutěž. Ve své funkci také podpořil vznik Rakouského Lloydu, první rakouské paroplavební společnosti. \n\nDědictvím po otci vlastnil zámek Třebívlice na Litoměřicku a pražský palác čp. 144/II na nároží ulic Voršilské a Ostrovní (koncem 19. století byl zbořen před stavbou univerzitní koleje Arnošta z Pardubic). Další palác v Mariánských Lázních si dal postavit roku 1821. \n\nMěstečko Třebívlice nadále zveleboval novou výstavbou. Finančně pomohl se stavbou nové obecní školy i radnice. V roce 1818 dokonce František Josef z Klebelsbergu přesvědčil české gubernium a to jmenovalo Třebívlice lázněmi. V roce 1831 založil v Třebívlicích chudinský ústav, který následně i dotoval. \n\nPo dlouholetém vztahu se roku 1843 oženil s altmarskou šlechtičnou Amálií von Broesigke, ovdovělou paní von Levetzow. Sňatku dlouho bránil stav rozvedené nevěsty a odlišná konfese, Klebelsberg byl katolík, Amálie protestantka. Jejich manželství bylo bezdětné. Amálie si však ze dvou předchozích manželství přivedla tři dcery, z nichž nejstarší Ulrika von Levetzow (1804–1899) zdědila Třebívlice. František Klebelsberg zemřel na zápal plic doma na zámku v Třebívlicích a by stejně jako jeho rodiče pohřben do rodinné hrobky pod výklenkovou kaplí na katolickém hřbitově u kostela sv. Václava v Třebívlicích.\n\nKlebelsberg byl všestranně vzdělaný aristokrat. Jako velkostatkář byl na svém panství dobrým hospodářem, jako člen zemských spolků se zasazoval o rozšíření chovu ovcí či pěstování bource morušového. V pražském paláci a na zámku v Třebívlicích vybudoval knihovnu se vzácnými rukopisy, prvotiyk a literaturou mnoha oborů, od filozofie přes přírodovědu (geologie, mineralogie, geografie) a techniku, společenské vědy (historie, archeologie, heraldika), po beletrií, cestopisy i knihy o výtvarném umění. Jeho knihy svědčí o znalosti nejméně šesti jazyků - němčiny, francouzštiny, španělštiny, angličtiny a latiny. Byl milovníkem krásných žen, života, antické kultury, společníkem a obdivovatelem J. J. Winckelmanna a J. W. Goetha. \nKlebelsberg byl také majitelem bohatých granátových polí v okolí Třebívlic a v roce 1819 založil na svém panství brusírnu českých granátů. Ke společenským normám jeho doby patřily časté pobyty v lázních, proto si dal v Mariánských lázních vystavět hotel Weimar, který zčásti užíval pro sebe a své hosty, a především pronajímal. Navštěvoval také rád Teplice nebo Karlovy Vary.\n\nRoku 1810 patřil v Praze k 8 šlechtickým signatářům zakládací listiny Společnosti pro zvelebení hudby v Čechách, která v roce 1811 pod názvem Pražská konzervatoř zahájila výuku žáků. \nRoku 1818 se přihlásil do užšího okruhu vlastenecky smýšlejících aristokratů - zakladatelů Vlasteneckého muzea, dnes Národního muzea v Praze. Společně s Janem Norbertem z Neuberka sestavil a vlastní rukou sepsal první stanovy muzea a jeho finanční \"know-how\". Muzeum podporoval až do 40. let 19. století. Společně se svým bratrancem Kašparem ze Šternberka je pokládán za jeho zakladatele.\n\nSvůj majetek odkázal manželce Amálii, po níž jej zdědila svobodná dcera Ulrika a dva její synovci Franz a Adalbert Rauchovi. Knihovna se sbírkou grafiky byla zapůjčena do Národního muzea, kromě malého souboru byla posléze rozprodána v aukci v Norimberku. Národnímu muzeu v Praze Klebelsberg odkázal svou bustu, sbírku sádrových odlitků a čestných klíčů tajného komořího. Prostřednictvím pozůstalosti Ulriky von Lewetzow se Klebelsbergův mobilář ze zámku v Třebívlicích dostal do muzea města Mostu. Významnou část odeslali sudetoněmečtí radní v roce 1921 do Německa (do Národního Goethova muzea ve Výmaru), odkud se ale v roce 1934 vrátila zpět do Mostu. Dodnes jsou tak z velké části ve sbírkách Oblastního muzea a galerie v Mostě a památníku města Třebívlice v zahradním domku tamějšího zámku. \n\nKlebelsbergova písemná pozůstalost byla rozdělena do dvou fondů: Osobní korespondence a fragmenty genealogického bádání jsou uloženy v Archivu Národního muzea, fragmenty knihovny v Knihovně Národního muzea a její evidence v Památníku národního písemnictví v Praze. \n\n"}
{"id": "967753", "url": "https://cs.wikipedia.org/wiki?curid=967753", "title": "Rada vysokých škol", "text": "Rada vysokých škol\n\nRada vysokých škol (zkratka RVŠ) je orgán reprezentace českých vysokých škol, který tvoří zástupci veřejných, státních i soukromých vysokých škol delegovaní akademickým senátem každé školy (nebo obdobného orgánu v případě soukromých institucí). První zasedání RVŠ se uskutečnilo 20. března 1990.\n\nRVŠ  se zabývá rozvojem, ekonomickými a legislativními záležitostmi, které se vysokých škol týkají, činností, organizací a řízením vysokých škol a obecně zásadními věcmi ve vysokoškolské agendě, dotýkající se vyučujících, studentů i zaměstnanců. Rada k těmto věcem zaujímá stanoviska a doporučení pro Ministerstvo školství, mládeže a tělovýchovy a jiné instituce. MŠMT má naopak podle zákona o vysokých školách povinnost zásadní věci týkající se vysokých škol s Radou vysokých škol a Českou konferencí rektorů projednávat. RVŠ se mimo jiné zapojuje do jednání o rozpočtu pro vysoké školy, o připravovaných zákonech či vyhláškách, vyjadřuje se také ke složení a organizaci Akreditační komise.\n\nRada vysokých škol sdružuje všechny veřejné, obě státní a řadu soukromých vysokých škol. Ze Statutu RVŠ vyplývá, že každá sdružená vysoká škola může do Rady delegovat:\nFunkční období je tříleté a delegován smí být jen člen akademické obce dané školy (student nebo zaměstnanec). \n\nRada vysokých škol má v současnosti více než 200 členů. Ti všichni tvoří nejvyšší orgán Rady, Sněm, který se schází třikrát ročně. Mezi schůzemi sněmu zasedá v měsíčních intervalech Předsednictvo (PRVŠ), kde je každá škola zastoupena pouze jedním delegátem. Mimo to je členem PRVŠ i pětice studentů. Činnost Rady řídí její předseda a zvolení místopředsedové.\n\nStudenti zvolení do Rady vysokých škol mají samostatnou komoru, Studentskou komoru Rady vysokých škol (SK RVŠ). Ta v současnosti představuje jedinou studentskou složku vysokoškolské reprezentace v České republice. SK RVŠ organizuje svou činnost samostatně, zasedá zhruba v měsíčních intervalech, a zaujímá vlastní stanoviska a doporučení. Předseda SK RVŠ, oba její místopředsedové a dva další studenti zvolení komorou se stávají členy Předsednictva RVŠ. Všichni členové SK RVŠ jsou zároveň členy Sněmu RVŠ.\n\nRada vysokých škol zřizuje také poradní odborné orgány - pracovní komise - pro různé agendy. Komise se schází podle potřeby. \n\nAdministrativním centrem RVŠ je Agentura Rady vysokých škol (ARVŠ), která organizačně spadá pod Univerzitu Karlovu v Praze. \n\nRada vysokých škol financuje svou činnost z prostředků poskytnutých vysokými školami na základě smlouvy o sdružení. Jedinou výjimkou jsou cestovní náklady členů Rady.\n\nVe stálém zasedání 2012 - 14:\nDříve:\n\n\n"}
{"id": "967754", "url": "https://cs.wikipedia.org/wiki?curid=967754", "title": "Jiří Šisler", "text": "Jiří Šisler\n\nJiří Šisler (* 24. listopadu 1984) je český fotbalový záložník hrající za německý klub FV Eintracht Niesky.\n\nS fotbalem začínal ve Slovanu Liberec, odkud se v roce 2005 přesunul do Semil a po půl roce do FC Bohemians Praha. Na začátku roku 2008 se stěhoval do Viktorie Plzeň, v dubnu ovšem zamířil do Baníku Most a o další 3 měsíce později do Kladna. Na Kladně vydržel rok, než přestoupil do Bohemians 1905. V září 2009 odešel na půlroční hostování do Vysočiny Jihlava, po návratu vydržel v Praze jen dva měsíce a přestoupil do Zenitu Čáslav. Ovšem ani tady dlouho nevydržel a od července 2010 si hledal angažmá. To našel až v říjnu 2011, když se potřetí vrátil do pražské Bohemky, tentokrát té ze Střížkova.\n\nV létě 2012 přestoupil do německého FC Oberlausitz Neugersdorf, kde později působil jako kapitán. S FC Oberlausitz Neugersdorf (Oberliga Süd, na úrovni 5. ligy) v dubnu 2014 postoupil do finále Saského poháru proti Chemnitzer FC.\n\n"}
{"id": "967755", "url": "https://cs.wikipedia.org/wiki?curid=967755", "title": "Klosantel", "text": "Klosantel\n\nKlosantel ( ) je anthelmintikum ze skupiny salicylanilidů s účinkem proti motolici jaterní, některým gastrointestinálním hlísticím a některým myiázám u skotu, ovcí a koz. Jako léčivo existuje ve formě perorálního roztoku, jako pour on či v injekční formě k subkutánní aplikaci. Látka byla objevena v sedmdesátých létech 20. století a poprvé uvedena na trh belgickou farmaceutickou společností Janssen Pharmaceutica.\n\nPřesný mechanismus není znám, ale předpokládá se, že všechny salicylanilidy působí jako vodíkové ionophory a narušují oxidativní fosforylaci v mitochondriích parazitů. Dochází tak k nedostatku ATP a tedy i energie pro parazita.\n\nKlosantel se používá k odčervení skotu, ovcí a koz. Konkrétní použití závisí na typu preparátu a podobě registrace v dané zemi.\n\n\n"}
{"id": "967756", "url": "https://cs.wikipedia.org/wiki?curid=967756", "title": "Kostel svatého Petra a Pavla (Líšťany)", "text": "Kostel svatého Petra a Pavla (Líšťany)\n\nKostel svatého Petra a Pavla v Líšťanech je římskokatolický kostel prvně zmiňovaný v roce 1369, kdy bratři Jan, Jetřich a Půta z Gutštejna dosadili nového faráře. Původní stavba byla na pokyn hraběte Antonína Jana Nepomuka Hamiltona roku 1768 stržena a v květnu téhož roku byl položen základ nové stavby, která mohla být již 25. listopadu 1769 vysvěcena. Kostel se dočkal opravy v roce 1896, krátce na to v letech 1901 až 1905 a další proběhly v roce 2007. Varhany kostela byly v roce 1791 převezeny z děkanského kostela ve Stříbře.\n\nKostel je chráněn jako kulturní památka České republiky.\n\n"}
{"id": "967757", "url": "https://cs.wikipedia.org/wiki?curid=967757", "title": "Newyorský maraton", "text": "Newyorský maraton\n\nMaraton v New Yorku (\"The New York City Marathon\") je největším maratonem světa. V roce 2013 jej dokončilo přes 50 tisíc závodníků. Kvůli velkému zájmu o účast je možné se maratonu zúčastnit buď splněním kvalifikačního limitu nebo díky vylosování v loterii.\n\nMaraton se v New Yorku běhá od roku 1970, a to vždy první neděli v listopadu.\n\nTraťové rekordy drží\n"}
{"id": "967758", "url": "https://cs.wikipedia.org/wiki?curid=967758", "title": "Kostolec", "text": "Kostolec\n\nKostolec (původně \"Kostelec\", ) je obec v okrese Považská Bystrica na severozápadě Slovenska. Žije zde  obyvatel. První písemná zmínka o obci pochází z roku 1431.\n\nObec Kostolec se nachází v malebném prostředí deset kilometrů severovýchodně od Považské Bystrice. Je ukryta za Manínskou tiesňavou. Obec, přesněji její centrální část, je rozložena po pravé straně kotliny pod skalnatým masívem Bosman. K obci patří další dvě osady – Kresánie a Záhrady. Nejvyšší bod obce je Kostelná. Panorama dokola doplňují Kavča, Drienovka, Ostrenec–(Kuňa) a Hoľazne, které patří do chráněného území Strážovských vrchů. Údolím kotliny protéká potok Manínský potok.\n\nNázev obce Kostolec vznikl, nebo byl pravděpodobně odvozen, od kostela, který měl být údajně v dávných dobách postaven na kopci nad vesnicí, dodnes nazývaným Kostelný. Vesnici tvořilo několik dřevěných domů, které čas od času zničil požár. V současnosti se zachovaly jen dvě dřevěnice.\n\n"}
{"id": "967759", "url": "https://cs.wikipedia.org/wiki?curid=967759", "title": "Maréja", "text": "Maréja\n\nMaréja je jednoaktová opera českého skladatele Jaroslava Vogla na vlastní libreto podle stejnojmenné povídky italského spisovatele Antonia Beltramelliho. Je to Voglova první opera a byla napsána roku 1922. Následujícího roku byla provedena v olomouckém českém divadle jako první opera, která měla v tomto divadle svou premiéru.\n\nHlavní hrdinka opery, jež se odehrává ve vesnici v italské Romagni, je dcerou slepého otce, pastýře. Čistá dívka upoutá pozornost zvířeckého honáka jménem Iesò di Lenda a ten ji zneuctí. Dívka před vesnicí neunese svou pohanu a spáchá sebevraždu tím, že se utopí v moři. Pozdní lítost dožene zlosyna k sebevraždě. Tento veristický námět zhudebnil Vogel zejména podle italských vzorů: pozdního Verdiho, Pucciniho (\"Madame Butterfly\") a také nejvlivnějšího díla středoevropského verismu, d'Albertovy \"Nížiny\".\n\nPo olomoucké premiéře (dirigent: Karel Nedbal, režie: Bohuš Vilím), jež vyvolala značný zájem, byla uvedena ještě v divadle v Moravské Ostravě (premiéra 3. listopadu 1925), v plzeňském divadle a Zemském divadle v Brně (premiéra 10. března 1928).\n"}
{"id": "967761", "url": "https://cs.wikipedia.org/wiki?curid=967761", "title": "Počarová", "text": "Počarová\n\nPočarová ( ) je obec v okrese Považská Bystrica v Trenčínském kraji na severozápadě Slovenska. Žije zde  obyvatel. První písemná zmínka o obci pochází z roku 1466.\n\n"}
{"id": "967762", "url": "https://cs.wikipedia.org/wiki?curid=967762", "title": "Benny a Joon", "text": "Benny a Joon\n\nBenny a Joon je americká romantická komedie režiséra Jeremiah S. Chechika natočená v roce 1993 s Johnny Deppem a Mary Stuart Mastersonovou v hlavních rolích. Film je o lásce duševně nemocné Joon a výstředního Sama.\n\n"}
{"id": "967764", "url": "https://cs.wikipedia.org/wiki?curid=967764", "title": "Bernard Moras", "text": "Bernard Moras\n\nMons. Bernard Blasius Moras (* 10. srpna 1941 Kuppepadavu) je indický katolický duchovní a arcibiskup Bangalore.\n\nNarodil se 10. srpna 1941 v Kuppepadavu Francisi Moras a Monthin Moras. Po školní docházce dne 30. června 1959 vstoupil do \"St. Joseph’s Seminary\" kde se věnoval církevním studiím. Na kněze byl vysvěcen 6. prosince 1967 v rodné farnosti Kuppepadavu. Je absolventem Univerzity v Karnátace a dostal diplomy z nemocniční administrace, personálního managementu (New Delhi) a pastorační péče v nemocnicích. Působil jako asistent ředitele a kaplan \"Charitativní instituce Svatého Antonína Jeppu, asistent ředitele a ředitel Charitativní a nemocniční instituce Fr. Muller - Kankanady, farář Mother of Sorrows Church, Udupi\". Dne 30. listopadu 1996 ho papež Jan Pavel II. jmenoval biskupem diecéze Belgaum a na biskupa byl vysvěcen 25. února 1997 z rukou Simona Ignatiuse Pimenty, Aloysiua Paula D’Souza, Ignatiuse P. Loba. Funkci biskupa diecéze Belgaum vykonával až do 22. července 2004 kdy byl zvolen arcibiskupem Bangalore a slavnostně byl uveden do úřadu 17. září téhož roku. Od 18. listopadu 2006 do 15. března 2008 vykonával funkci apoštolského administrátora diecéze Bellary.\n\n"}
{"id": "967766", "url": "https://cs.wikipedia.org/wiki?curid=967766", "title": "Podskalie", "text": "Podskalie\n\nPodskalie ( ) je obec v okrese Považská Bystrica v Trenčínském kraji na severozápadě Slovenska. Žije zde  obyvatel. První písemná zmínka o obci pochází z roku 1235. V obci se nachází barokní římskokatolický kostel svatého Martina z konce 18. století.\n\nNad obcí Podskalie se nachází slovenská národní přírodní rezervace Podskalský Roháč se zachovalou teplomilnou vegetací na vápencovém substrátu, kde se vytvořily přirozená lesní i nelesní společenstva, v nichž se vyskytuje škála chráněných, ohrožených a vzácných druhů rostlin charakteristických pro tento typ biotopů. Území Roháče představuje výrazný skalní hřeben s četnými skalními útvary, věžemi a skalními žebry, ve kterých se místy nacházejí otvory typu skalních oken a tunelů. Také jsou zde mohutné skály se několik metrů vysokými strmými až kolmými stěnami. Tyto vícestupňové skalní skupiny podmínily těžší přístupnost a místy i složitou průchodnost hřebene.\n\n"}
{"id": "967767", "url": "https://cs.wikipedia.org/wiki?curid=967767", "title": "USCGC Glacier (WAGB-4)", "text": "USCGC Glacier (WAGB-4)\n\nUSCGC \"Glacier\" (WAGB-4) byl ledoborec Pobřežní stráže Spojených států amerických, jediná jednotka své třídy, působící ve službě v letech 1966–1987. Původně (v letech 1955–1966) sloužil u Námořnictva Spojených států amerických jako USS \"Glacier\" (AGB-4).\n\nPojmenován byl podle zálivu Glacier Bay na Aljašce. Jeho stavba byla zahájena 3. srpna 1953 v loděnici Ingalls Shipbuilding v Pascagoule v Mississippi. Na vodu byl spuštěn 27. srpna 1954, do služby u amerického námořnictva byl zařazen 27. května 1955. V následujících letech se podílel především na operacích v Antarktidě, jeho domovským přístavem byl Boston. Dne 30. června 1966 byl předán americké pobřežní stráži, u které působil dalších 21 let (domovský přístav Long Beach). Během nich se účastnil dalších misí v Antarktidě i Arktidě. Větší výzbroj z dob působení u US Navy byla demontována ve druhé polovině 60. let, na začátku 80. let prodělala loď několik úprav. USCGC \"Glacier\" byl vyřazen ze služby 7. července 1987, zůstal odstaven a nakonec byl v roce 2012 odprodán do šrotu.\n\n\n"}
{"id": "967770", "url": "https://cs.wikipedia.org/wiki?curid=967770", "title": "Trevor Lucas", "text": "Trevor Lucas\n\nTrevor George Lucas (25. prosince 1943 – 4. února 1989) byl folkový hudebník australského původu, člen skupiny Fairport Convention a jeden ze zakladatelů skupiny Fotheringay.\n\nChronologicky:\n\n\"Trevor Lucas jako producent:\" ~ <br>\n\"Trevor Lucas jako producent a interpret:\" ~~\n\n\n\n\n\n\n\n\n\n\n\n\n\n\n\n"}
{"id": "967772", "url": "https://cs.wikipedia.org/wiki?curid=967772", "title": "USS Glacier", "text": "USS Glacier\n\nOznačení USS \"Glacier\" nesla v historii amerického námořnictva čtyři plavidla:\n"}
{"id": "967776", "url": "https://cs.wikipedia.org/wiki?curid=967776", "title": "Rubačka", "text": "Rubačka\n\nRubačka je rozhledna v kraji Vysočina, v okrese Žďár nad Sázavou. Nachází se sice nedaleko obce Oslavička, ale na katastrálním území Balin. Postavena byla v roce 2009 na střeše opraveného vodojemu. Lze z ní dohlédnout do údolí řeky Oslavy a Balinky, na město Velké Meziříčí a východním či severním směrem na oblast dálnice D1.\n\nRozhledna je umístěna na spojnici obcí Oslavička a Nový Telečkov asi 500 m od Oslavičky, kam lze dojet vlakem po trati Studenec – Velké Meziříčí. Přímo k rozhledně lze také dojet automobilem nebo na bicyklu. Rozhledna Rubačka stojí na střeše zrekonstruovaného vodojemu, jako kovová konstrukce asi 12 metrů vysoká. Dostupná je po 42 schodech, které vedou od základu vodojemu až na vyhlídkovou plošinu.\n\n"}
{"id": "967778", "url": "https://cs.wikipedia.org/wiki?curid=967778", "title": "Tour de France 2014", "text": "Tour de France 2014\n\nTour de France 2014 byl 101. ročník nejslavnějšího cyklistického závodu světa – Tour de France. První tři etapy se jely v Anglii. Závodníci projížděli skrze některá největší a historická města, včetně opevněného města York. Takzvaný Grand Départ se konal 5. července 2014 ve městě Leeds a skončil v lázeňském městě Harrogate. Poslední třetí etapu v Anglii ukončilo město Londýn.\n\nNa start nastoupilo celkem dvacet dva týmů:\n\nCelkem bylo naplánováno 21 etap dlouhých 3656 kilometrů. Na závodníky čekalo 9 rovinatých, 5 kopcovitých a 6 horských etap s 5 dojezdy na vrcholu.\n\nJela se za slunečného počasí, s teplotou kolem 19 stupňů, za obrovského zájmů diváků. Hned po startu se vytvořil únik, který vyprovokoval Jens Voigt z týmu Trek Factory Racing. Do cíle chybělo 59 kilometrů a peloton byl opět pohromadě.Nervozita a napětí začala až dva kilometry před cílem. Týmy spurtérů se tlačili na čelo, aby svým lídrům vybojovali co nejlepší pozice. V cílové rovince došlo k pádu Marka Cavendishe z týmu Omega Pharma-Quickstep a Simona Gerranse z týmu Orica Green Edge, když se snažil propracovat na pozici ke spurtu. Mark Cavendish si zlomil klíční kost a v Tour de France nepokračuje.V závěrečném spurtu byl nejlepší Marcel Kittel z týmu Giant-Shimano před Petrem Saganem z týmu Cannondale.\n\nTrasa závodu se jela krásnou krajinou severní Anglie, kde z každé části promlouvá historie. Zájem fanoušků cyklistiky je obrovský, trať podél závodu byla jimi doslova obsypána. Hned po startu se vytvořil únik s 6 závodníky.Do cíle chybělo ještě 62 kilometrů a závodníci byli pelotonem dojeti, ale stále ještě tři zůstali v úniku. Nakonec zůstal osamocen Blel Kadri z týmu AG2R. Neustále docházelo během výstupů na kopce k únikům, ale také k postupnému propadání se majitele žlutého trikotu, Marcela Kittela z Giant – Shimano.Na cyklisty čekal poslední výstup pět kilometrů před cílem, na VC – Cote de Jenkin Road. O únik se pokusil 2 kilometry před cílem Peter Sagan, ale neodhadl síly a dojel ho peloton. Nejlépe využil taktického zápolení Vincenzo Nibali, který dojel osamoceně do cíle. Stal se celkovým lídrem závodu a vytvořil si mírný náskok před dalšími favority.\n\nStart proběhl v Cambridge, univerzitním městě 80 kilometrů severovýchodně od britské metropole.Hned v úvodu se do úniku vrhli dva jezdci. K radosti českých barev byl jedním z nich Jan Bárta z týmu NetApp a společnost mu dělal Jean-Marc Bideau z týmu Bretagne-Séché Environnement. Přibližně 30 kilometrů před cílem byl pád, ve kterém byl i Andy Schleck z Trek Factory Racing, který již v celkové klasifikaci ztrácí přes dvě minuty na Nibaliho. Londýn přivítal závodníky svoji typickou tváří – průtrž mračen znamenala dojezd na mokré trati. Necelých 9 kilometrů před cílem za to vzal Jan Bárta, vydal se na sólovou jízdu a hlasitě si říkal o primát největšího bojovníka dne. Dostižen byl už o 3 kilometry později. Nejrychlejší ve spurtu byl němec Marcel Kittel před Peterem Saganem. Žlutý trikot si udržel Vincenzo Nibali.\n\nNa začátku etapy se překvapivě hned na první pokus oddělila dvojice cyklistů španěl Luis Angel Mate Mardones a francouz Thomas Voeckler, Krátce po začátku etapy postihl pád i loňského vítěze Chrise Frooma. Do problémů se dostal i Michal Kwiatkovski. Po několika kilometrech se všichni opět sjeli. Tvrdé tempo však pokračovalo a 15 km před cílem byli dojeti i uprchlíci. O vítězi se rozhodovalo v hromadném dojezdu. Kilometr před cílem se dostal na špic Luca Paolini a 300m před cílem vypustil svého sprintera Alexandra Kristoffa, který jen těsně prohrál s Marcelem Kittelem. Celkově stále vede Vincenzo Nibali.\n\nEtapa začala za deštivého a větrného počasí na belgických ne právě prvotřídních, ale pořád ještě silnicích. Na nich se oddělil první únik, čítající devět jmen. Po 35 kilometrech přišla první významnější událost z hlediska celkového pořadí, když druhý den v řadě zkoušel tvrdost asfaltu Chris Froom. Na peloton ztratil víc než minutu. O další pády se postaral Van Garderen i Valverde, kteří se před prvním pavé úsekem museli s týmovými kolegy vracet do pelotonu, načež opět spadl Chris Froome a tentokrát to byl pád osudový.Na třetím úseku kostek přišel dramaticky vypadající kotrmelec Van Den Broecka a upadl také Andrew Talansky. Do útoku se vydal Belkin Pro Cycling Team s Boomem a Vanmarckem, jež se jala stíhat Astana Pro Team s Nibalim. S tím se držel i Sagan a Cancellara. Čelní skupina se na čtvrtém a pátém úseku drobila a zase spojovala, i přes viditelnou bolest se v ní držel Nibali. Neuvěřitelnou práci odváděli i jeho kolegové Fuglsang a Westra. Astana Pro Team šokovala okolí a spolu s Boomem ujeli zbytku závodníků. Vzadu se marně snažili stíhat Sagan a Cancellara. Boom na začátku pasáže nasadil tempo a posledních pět kilometrů odjel vítězně komplet na čele. Nibali s Fuglsangem se dlouho drželi na dosah, přesto zaostali v cíli o 19 sekund a pohodlně předčili stíhající skupinu, v níž si dospurtoval pro čtvrté místo Sagan. Za jejich zády zavládl až na členy Belkin Pro Cycling Team a Astana Pro Team chmur a zmatek. Contador, Talansky, Porte, Mollema.. – všichni byli nuceni o minimalizaci ztráty.\n\nCelá 6. etapa, která vede z Arrasu do Remeše, je po celé délce převážně za rovinatou etapu. Již od startu na dráze jemně mrholilo. Po začátku etapy se 4 jezdci Tom Leezer, Luis Mate, Jerome Pineau a Arnaud Gerard dostali rychle do čela a povedlo se jim uniknout pelotonu.Okolo 20 km před cílem se začali ukazovat sprinteři. Do čela se dostal tým Omega Pharma-Quickstep. Chvíli potom se nám ukázala opravdová poziční bitva. Poslední ze dvou unikajících jezdců Mate a Pineau se nemohli dohodnout, kdo pojede první. Soupeřili mezi sebou a nakonec vyjel Mate. Když se objevilo posledních 10 km, tak to stálo opravdu za to. Všichni jezdci do toho začali dávat vše co se v nich našlo. Uprchlíci již byli dojeti. Náhle se nám tu objevilo překvapení, když se pokusil Michał Kwiatkowski o atak. Avšak jeho snaha byla marná. Do cíle dorazil jako nejrychlejší jezdec v hromadném dojezdu André Greipel. Celkově stále vede Vincenzo Nibali.\n\nZávodníci před sebou měli 234,5 kilometrů dlouhou cestu vedoucí z Épernay do Nancy. První nástup se zrodil 10 kilometrů po startu, kdy se dopředu vydala dvojice Huzarski z Team NetApp-Endura a Elmiger z IAM Cycling a podpořena ještě o 4 závodníky. Mezitím se náskok uprchlíků nadále tenčil. Proto se do samostatného úniku zkusil vydat Edet, avšak neúspěšně. Štěstí měla až dvojice Huzarski s Elmigerem 45 kilometrů před cílem. Jejich společná cesta skončila o 25 kilometrů později. Na první vrchařské prémii sršel aktivitou Thomas Voeckler, ale síla pelotonu byla drtivá. Ve sjezdu z první vrchařské prémie spad Tejay van Garderen, který v cíli stratil 63 sekund na vítěze. Na začátku druhého kopce zkusil zaútočit Peter Sagan s Gregem van Avermaetem. Velmi aktivní byl tentokrát i Leopold König z Team NetApp-Endura, který se ocitl na čele skupiny dohánějící vedoucí duo. Na cílové rovince ho zbrzdil pád, kdy už bylo pole zpátky pohromadě a v popředí se rozhořela bitva o etapový primát. Ten nakonec získal velice těsným rozdílem Matteo Trentin z týmu Omega Pharma – Quick-Step před Peterem Saganem.\n\nNa začátku se závodilo v prudkém tempu, v jehož zadní části se ocitl třeba Andrew Talansky. Nakonec se po částech dostal dopředu únik ve složení Terpstra, Chavanel, Petit, Kadri. V pelotonu nikdo se jelo klidně. Až na posledních padesáti kilometrech začal peloton významněji zrychlovat. Vepředu jela Kaťuša, Belkin a vše nadále bedlivě střežila Astana. Později se přidal i Garmin. Na úpátí prvního stoupání se náskok vedoucí skupiny smrskl na pět minut, když dění pevně do svých rukou vzal Tinkoff. Na čele závodu zaregistroval nebezpečně se přibližující peloton Chavanel. Jeho nástup zachytil jen Kadri, bojující o puntíkatý dres, a následně jezdci IAM sám nastoupil. Na vrcholu Col de Grosse Pierre ztrácelo torzo pelotonu pod čtyři minuty, což ovšem deset kilometrů před cílem málo trápilo vedoucího Blela Kadriho, nového krále hor. To už Kadri najížděl na finální dvoukilometrovou stojku, na níž měl jisté vítězství; stačilo jen dojet. Tempo Tinkoffu a Movistaru rozbilo nadobro pojem skupiny, ale Valverde překvapivě vůbec nestačil a ještě dříve odpadl i Van Den Broeck. Nástup Contadora stíhal pouze Nibali a s malým odstupem Porte. Až v samém závěru, ale přece se Contadorovi podařilo odpojit Nibaliho.\n\nVe 170 km dlouhé horské etapě překvapivě zvítězil Němec Tony Martin. Ten se vydal do úniku již na 12. kilometru, spolu s ním se utrhl Ital De Marchi z týmu Cannondale. Chvíli po uprchlících se z pelotonu oddělila početná skupina pronásledovatelů, v níž nechyběl Joachim Rodríguez, Pierre Rolland a Tony Gallopin. Zhruba po osmdesáti kilometrech se Tony Martin utrhl De Marchimu a sám vyjel na poslední horskou prémii dne, a to dokonce rychleji, než jeho pronásledovatelé z druhé skupiny, v niž se doslova spurtovalo o body do vrchařské soutěže. Na hlavní peloton, který do cíle jako první dovedl Švýcar Fabian Cancellara, najel Martin skoro tři minuty. Tony Martin se tak po etapě převlékl do puntíkovaného trikotu pro nejlepšího vrchaře. V pelotonu mezitím Astana rozjela své taktické čachry a úmyslně přenechala žlutý dres Tony Gallopinovi, který si vytvořil náskok zhruba dvou minut na dosavadního lídra Vincenza Nibaliho. Na druhé místo celkové klasifikace se posunul Tiago Machado z týmu Net-App Endura, což byl pro tým pozvaný na divokou kartu obrovský úspěch.\n\nBez nadsázky by se dalo říct, že v královské etapě celé Tour se definitivně lámal chleba. Jako první do úniku vyrazila sedmička vedená Thomasem Voecklerem, Giovanni Viscontim a Lieuwe Westrou. Peloton se od začátku vzdal jakékoliv stíhací jízdy a únik se tak vypravili doplnit Jan Bárta, Joachim Rodríguez a Peter Sagan, kteří dojeli utrhlou sedmičku ještě před první vrchařskou prémií. To zavdalo ke krásnému souboji Rodríguez - Voeckler, v němž byl nakonec úspěšnější domácí jezdec. V pelotonu, který původně ztrácel k pěti minutám, rozjely tempo týmy Cofidis a IAM a ztrátu stáhly o minutu a půl. Z toho neměl velkou radost spurter Arnaud Demare, který odpadl a zbytek etapy musel jet osamoceně. V následném sjezdu vzali za tempo Tony Martin a Michał Kwiatkowski a k nim se přidružila trojice jezdců z týmů IAM a Cofidis. V desetičlenné skupince uprchlíků za to pro změnu vzal Sagan a dojel si pro výhru ve sprinterské prémii a další důležité body v boji o zelený trikot. Sagan ovšem nezamýšlel jet v úniku a s klidem se vrátil k devítičlenné skupince, do které se mezitím znovu dotáhl i Bárta. Na začátku druhého ze sedmi stoupání dne převzal tempo pelotonu Lotto Belisol a stáhl náskok uprchlíků na 2:30. Lieuwe Westra zaregistroval přibližující se peloton a rozhodl se přidat na tempu. Postupně z vedoucí skupinky odpadli Sagan, Irizar a také Bárta. Zajímavé bylo sledovat počínání Andrého Greipela. Německý spurter nejprve odpadl z pelotonu, pak se do něj vrátil a dokonce začal tahat do stoupání Tonyho Gallopina. Na vrcholu stoupání byl tentokrát nejrychlejší Rodríguez. Ve sjezdu se dvě přední skupinky opět sjely dohromady, zatímco v pelotonu se na kluzké silnici začaly dít věci. Nejprve tvrdě políbil zem třetí muž celkového pořadí Tiago Machado a o chvíli později se seznámil s asfaltem i deváty muž pořadí Alberto Contador, který si poranil pravé koleno a nabral ztrátu více než čtyř minut, předjel ho i Demare, a ačkoliv týmy na chvíli povolily tempo, brzy Astaně nezbylo nic jiného, než začít stíhat nebezpečně unikajícího Kwiatkowského, který si na jejích lídra Nibaliho vytvořil náskok více než tři minuty, za což mohl vděčit hlavně robotickému tempu Tonyho Martina. Tento vývoj vůbec nesvědčil Gallopinovi, který ztrácel čím dál více, a trpěl také Contador, jemuž se nedařilo dotáhnout se do pelotonu a nakonec z Tour odstoupil. Tony Martin nadále pokračoval v tempu ničícím jednoho domestika za druhým a peloton během dalšího sjezdu nestáhl jeho náskok ani o sekundu. Nicméně na stoupání na Col des Croix už únik najížděl jen s náskokem něco pod tři minuty díky mohutné stíhací akci Astany, Lotto Belisol a Movistaru. V pelotonu už v té době jelo jen něco kolem padesáti jezdců. Na programu byla extrémně prudká předposlední vrchařská prémie. Ve stoupání nastoupil Kwiatkowski a na chvíli se utrhl, ale body za vrchařskou prémii nakonec získal Rodríguez. \"Peloton\" o zhruba dvaceti jezdcích vedl Scarponi, ale nebyli už v něm Talansky, Rolland ani Gallopin. V ostrém předfinálním sjezdu se však Scarponi vydal mimo trať a v problémech se octl i Gallopin. Na čele se sjela čtyřka Moinard, Kwiatkowski, Rodríguez, Visconti a hájila náskok minuty a půl na peloton, ovšem Kwiatkowski na nic nečekal a pláchl opět do sóla, jen aby bylo na kraji finálního stoupání na La Planche des Belles Filles ukončeno Rodríguezem. Ten stejně jako v předchozím případě na nástup nejen zareagoval, ale přetavil jej i ve vlastní výhodu. Stále tak živil naději na velký bodový zisk a etapové vítězství v cíli. Proti byla Astana se Scarponim a Fuglsangem. Ti rozjeli dobré tempo, z něhož se pokusil nastoupit Navarro, zanedlouho se však kolem něj prohnal Nibali. Jeho nástup tři kilometry před cílem zůstal mezi ostatními favority bez odezvy a výsledkem bylo jen zformování tří menších stíhacích skupin. První tvořili Pinot, Bardet, Péraud, Valverde, Porte a Van Garderen. Druhou Konig s Nievem. Až za nimi zůstávala ostatní velká jména jako Costa, Schleck, Zubeldia či Mollema, ani nemluvě o Van Den Broeckovi. Na posledním kilometru Nibali pláchl i Rodríguezovi a získal obrovsky cennou výhru. Patnáct sekund za ním dorazil Pinot, třetí nakonec dojel Valverde. Nibali si na čele průběžného pořadí vytvořil náskok přes dvě minuty na Richieho Porta z týmu Sky, a později se ukázalo, že od dnešní etapy až do dojezdu na Champs-Élysées nikoho nepustí do žlutého trikotu.\n\n"}
{"id": "967779", "url": "https://cs.wikipedia.org/wiki?curid=967779", "title": "Nikola Zdráhalová", "text": "Nikola Zdráhalová\n\nNikola Zdráhalová (* 1. dubna 1996 Dvůr Králové nad Labem) je česká rychlobruslařka.\n\nPůvodně se věnovala lednímu hokeji, hrála za Dvůr Králové nad Labem a pražskou Slavii. Její otec je také hokejovým trenérem. K rychlobruslení přestoupila v roce 2011. Již na podzim toho roku absolvovala jeden závod Světového poháru juniorů a podařilo se jí kvalifikovat na Zimní olympijské hry mládeže 2012, na kterých se v závodě na 500 m umístila na osmé příčce. V juniorském Světovém poháru pravidelně startovala v sezóně 2012/2013, ročník završila první účastí na Mistrovství světa juniorů. Díky překonaným limitům debutovala na podzim 2013 v seniorském Světovém poháru, zároveň nadále závodila i v tom juniorském. Na premiérovém startu na Mistrovství Evropy 2014 skončila na 25. místě. Kvalifikovala se do závodu s hromadným startem na Mistrovství světa na jednotlivých tratích 2015, kde se díky zisku jednoho spurterského bodu umístila na 11. příčce.\n\nNa světovém šampionátu 2016 startovala na distanci 1000 m (23. místo), v závodě s hromadným startem (18. místo) a s českým týmem ve stíhacím závodě družstev (7. místo). Při své čtvrté účasti na kontinentální šampionátu se na ME 2017 poprvé dostala do nejlepší desítky a obsadila devátou příčku. Téhož roku startovala také na Mistrovství světa na jednotlivých tratích. V tamním závodě na 3 km byla osmnáctá, na kilometrové distanci skončila na poslední 24. příčce a trať 1500 m i závěrečný závod s hromadným startem dokončila shodně na 15. příčce. V roce 2017 se poprvé zúčastnila Mistrovství světa ve víceboji, kde se umístila na 17. příčce.\nNa Mistrovství Evropy 2018 bylo jejím nejlepším individuálním umístěním sedmá příčka na trati 1500 m. O několik týdnů později se premiérově představila v olympijských závodech. Na Zimních olympijských hrách 2018 se závodě na 3000 m umístila na 15. místě, na poloviční trati byla jedenáctá, na kilometrové distanci devatenáctá a v závodě s hromadným startem osmá. Na následném vícebojařském světovém šampionátu skončila na osmé příčce. Startovala také na Mistrovství Evropy 2019, kde byla dvanáctá, na Mistrovství světa na jednotlivých tratích 2019 (1500 m – 17. místo, závod s hromadným startem – 16. místo) a na Mistrovství světa ve víceboji 2019 (15. místo). Zúčastnila se také ME 2020, kde ve čtyřech závodech na jednotlivých tratích obsadila 8. (1500 m), 9. (1000 m), 10. (3000 m) a 11. místo (500 m). Na Mistrovství světa na jednotlivých tratích 2020 byla nejlépe čtrnáctá (3000 m) a patnáctá (1500 m).\n\nV roce 2014 se rozhodla změnit střední školu, aby se mohla díky individuálnímu studijnímu plánu plně věnovat sportu. Začala studovat Střední školu gastronomickou ve Žďáru nad Sázavou, kterou v roce 2018 dokončovala.\n\n"}
{"id": "967780", "url": "https://cs.wikipedia.org/wiki?curid=967780", "title": "Euan Burton", "text": "Euan Burton\n\nEuan Burton [Juen Bartn], (* 31. březen 1979 Ascot, Spojené království) je reprezentant Spojeného království v judu.\n\nBurton patřil k výsledkově stabilním zástupcům evropského juda. Jeho největší předností byl silný pravý úchop a boj na zemi. Po technické stránce se řadil k slabému průměru. Pokud techniku silou neurval tak z postoje prakticky neskóroval.\n\nRok 2007 se mu výsledkově vydařil a zároveň se třetím místem z mistrovství světa kvalifikoval na olympijské hry v Pekingu. Na mistrovství Evropy v roce 2008 sice vypadl v prvním kole, ale na prestižním pařížském turnaji bral 3. místo. V prvním a druhém kole olympijské turnaje porazil na zemi své soupeře a ve čtvrtfinále se utkal s Ukrajincem Honťukem. Ukrajincovy strhy mu dělaly velké problémy a na konci měl méně bodů na svém kontě. V opravách potom nestačil na Brazilce Camila, který ho krásně hodil učimatou. Obsadil 7. místo.\n\nOlympijské hry v roce 2012 hostila jeho rodná země a účast měl víceméně jistou. I když nutno dodat, že bodů v žebříčku IFJ měl dostatek aby se kvalifikoval. V prvním kole se utkal s Kanaďanem Valois-Fortierem, který ho ve druhé minutě poslal technikou joko-otoši na ippon. Medaili před domácím publikem tak nezískal.\n\n"}
{"id": "967781", "url": "https://cs.wikipedia.org/wiki?curid=967781", "title": "Štefan Štefík", "text": "Štefan Štefík\n\nIng. Štefan Štefík (* 15. června 1946 Košice) je bývalý mezinárodní posuzovatel exteriéru psů, dlouholetý funkcionář Slovenského mysliveckého svazu a Slovenské kynologické jednoty. V současnosti je již několik let předsedou Klubu chovatelů jezevčíků. Do května 2012 byl prezidentem Slovenské kynologické jednoty a členem prezídia mezinárodní kynologické organizace FCI. Je jednou z nejvýznamnějších kynologických a mysliveckých osobností na Slovensku a je známým a renomovaným kynologem.\n\n"}
{"id": "967782", "url": "https://cs.wikipedia.org/wiki?curid=967782", "title": "Slovenská kynologická jednota", "text": "Slovenská kynologická jednota\n\nSlovenská kynologická jednota (zkr. SKJ) je členská organizace FCI (Mezinárodní kynologické federace). Je hlavní kynologickou organizací na Slovensku, zastřešující loveckou kynologii, chovatelské kluby a sportovní kynologii. Slovenská kynologická jednota, spolu se svými členskými organizacemi, vede plemennou knihu psů a vydává průkazy původu psů.\n\nČlenské organizace SKJ:\n\n\nSoučasným prezidentem SKJ je Ing. Jozef Jursa, CSc.\n\n"}
{"id": "967786", "url": "https://cs.wikipedia.org/wiki?curid=967786", "title": "Kdo byl kdo v historii Banské Bystrice", "text": "Kdo byl kdo v historii Banské Bystrice\n\nKdo byl kdo v historii Banské Bystrice () jsou biografické slovníky sestavené pracovníky Státní vědecké knihovny v Banské Bystrici. Zatímco první encyklopedie (\"Kdo byl kdo v historii Banské Bystrice 1255–2000\") se věnuje osobnostem historickým, tedy v době vydání již zemřelým, druhá publikace (\"Kdo byl kdo v Banské Bystrici v roce 2001\") mapuje osoby žijící.\n\nSlovník představuje více než 2000 hesel nežijících osobností Banské Bystrice a jejích současných městských částí (Iliaš, Jakub, Kostiviarska, Kráľová, Kremnička, Majer, Podlavice, Radvaň, Rakytovce, Rudlová, Sásová, Senica, Skubín, Šalková a Uľanka), které se zde narodily, studovaly, žily, zemřely nebo které kratší či delší dobu působily, případně ovlivnily dění ve městě. Jsou zachyceny také lidé, jenž se podíleli na ekonomickém, politickém a kulturním rozvoji Slovenska, také takoví, kdož šířili jeho dobré jméno v zahraničí či o kterých psal soudobý tisk. Požáteční rok vymezení (1255) odkazuje k první písemné zmínce o městě.\n\nSpecificky koncipovaný regionální slovník personálního charakteru sestavila Darina Šovčíková. Představuje více než 300 osobností města Banská Bystrica, které se v roce 2001 podílely na ekonomickém, společenském a kulturním rozvoji města Banská Bystrica.\n\n"}
{"id": "967792", "url": "https://cs.wikipedia.org/wiki?curid=967792", "title": "Námořní akademie Spojených států amerických", "text": "Námořní akademie Spojených států amerických\n\nNámořní akademie Spojených států amerických (anglicky United States Naval Academy) je vysoká škola, která byla založena v Annapolis roku 1845. Studuje zde zhruba 4400 budoucích důstojníků vojenského námořnictva.\n\nAmerické námořnictvo založil Kontinentální kongres ve Filadelfii (Continental Congres) 13. října 1775. Vojenská jednotka byla pojmenována \"Continental Navy\" a založena, aby pomáhala americkým kolonistům v boji s britskou správou Severní Ameriky (americká válka za nezávislost).\n\nO 70 let později byla založena Námořní akademie USA s cílem vyškolit dostatečné množství námořních důstojníků.\n\nMimo Námořní akadamii v Annapolis disponují USA dalšími dvěma akademiemi, ve West Pointu (United States Military Academy) a leteckou (United States Air Force Academy) v Coloradu.\n\n\n"}
{"id": "967793", "url": "https://cs.wikipedia.org/wiki?curid=967793", "title": "Devínska Nová Ves (železniční stanice)", "text": "Devínska Nová Ves (železniční stanice)\n\nDevínska Nová Ves je železniční stanice v obci, která byla připojena k Bratislavě během takzvané druhé vlny rozšiřování města v roce 1971. Stanice si ponechala původní název. Vede tudy od 20. srpna 1848 první neanimální železniční trať na území současného Slovenska z rakouské Vídně přes Gänserndorf do Bratislavy. Spojuje se zde tratí přes Kúty do Skalice zprovozněné 27. září 1891. Vychází odtud i vlečka do automobilového závodu Volkswagen. Před válkou tudy ještě vedla úzkorozchodná trať s délkou 4 km trasovaná podél řeky Moravy na odvoz štěrkopísku.\n\n"}
{"id": "967797", "url": "https://cs.wikipedia.org/wiki?curid=967797", "title": "Pohraniční přechodová stanice", "text": "Pohraniční přechodová stanice\n\nPohraniční přechodová stanice (hraniční stanice) je železniční stanice ležící v blízkosti státní hranice a působící ve funkci hraničního přechodu. Provádějí se zde tedy různé spediční, komerční, celní, pasové či fytopatologické úkony při přepravě osob a zboží, aby mohla přeprava pokračovat na území sousedního státu.\n\nPo dopravní stránce se zde mohou přebírat železniční vozidla, vlaky a zásilky od sousední železniční správy či přepřah hnacího vozidla s jeho následnou technickou vozovou zkouškou. Tyto úkony bývají prováděny oběma sousedícími státy současně.\n\nPříkladem je železniční stanice Štúrovo na maďarsko-slovenské hranici, která provádí funkci pohraniční přechodové stanice již od roku 1962. Vlaky z Maďarska (MÁV) až sem dovážejí maďarské lokomotivy a vlakové čety. Zde se provede technická kontrola, přepřahací náležitosti, zpracování vlaku po technické, dopravní a komerční stránce. Pracují zde pracovníci maďarských orgánů železnice a jiných firem, zúčastněných na železniční dopravě.\n"}
{"id": "967798", "url": "https://cs.wikipedia.org/wiki?curid=967798", "title": "Josef Hájek (primátor)", "text": "Josef Hájek (primátor)\n\nJosef Hájek (* 23. srpna 1942 Ježovy) je bývalý český politik, bývalý primátor Prahy v období prosinec 1989 až leden 1990.\n\nPo maturitě vystudoval Fakultu tělesné výchovy a sportu Univerzity Karlovy. Již od studií byl aktivní člen ČSM (a pozdějšího SSM), po vystudování působil v MSS a SSM. V roce 1981 byl zvolen členem Národního výboru hlavního města Prahy (NVHMP), později se stal i náměstkem primátora.\n\nPodílel se na falšování dokumentů pro agenta StB Ludvíka Zifčáka. Během sametové revoluce byl na mimořádném zasedání NVHMP 8. prosince 1989 zvolen pražským primátorem, když dosavadní primátor Zdeněk Horčík byl odvolán. Již od 15. prosince byl nucen zahájit jednání u kulatého stolu se zástupci Občanského fóra a dalších iniciativ. Na základě ústavního zákona č. 14/1990 Sb. opustil k 23. lednu 1991 funkci primátora i poslanecký mandát v NVHMP. Poté působil na československém velvyslanectví ve Stockholmu. V letech 2010–2012 podnikal jako živnostník.\n\nJeho manželkou byla herečka vinohradského divadla Jarmila Švehlová.\n"}
{"id": "967800", "url": "https://cs.wikipedia.org/wiki?curid=967800", "title": "Václav Pištora", "text": "Václav Pištora\n\nVáclav Pištora (* 29. dubna 1984 Ústí nad Labem) je český občanský aktivista a podnikatel. Jeho hlavním tématem je problematika regulace hazardních her a sociálně patologických jevů spojených s jejich hraním. Věnuje se také instalacím netradičních projektů pro oživení veřejného prostoru.\n\nV roce 2004 maturoval na obchodní akademii v Ústí nad Labem. Studoval obor \"English language and literature\" na Excel school of English v Londýně.\n\nDlouhodobě se věnuje tématu regulace heren ve městě Ústí nad Labem. V únoru 2014 byl primátorem města Ing. Vítem Mandíkem jmenován do funkce člena pracovní skupiny pro řešení problematiky hazardu. V září 2014 byl jmenován předsedou městské komise referenda o hernách v Ústí nad Labem. V březnu 2016 byl radou města jmenován do pracovní skupiny k vydání nové obecně závazné vyhlášky o regulaci hazardu. \n\nJe zakladatelem občanské iniciativy s názvem Ústí BEZ hazardu. Iniciativa od roku 2013 usiluje o vydání nové vyhlášky města Ústí nad Labem regulující herny s automaty. V červenci 2014 odevzdala ve spolupráci s hnutím PRO Ústí a nepolitickou iniciativou Bijte na poplach magistrátu 10 291 podpisů občanů pro vyvolání místního referenda o nulové toleranci heren. Magistrát Ústí nad Labem návrh referenda neuznal a o konání referenda musel rozhodnout Krajský soud Ústeckého kraje, ke kterému se iniciativa Ústí BEZ hazardu prostřednictvím právního zástupce Pavla Uhla odvolala.\n\nK prvnímu referendu v historii města Ústí nad Labem přišlo souběžně s komunálními volbami ve dnech 10. a 11. října 2014 13 400 lidí a 92,3 % z nich hlasovalo pro zákaz heren. Při hlasování občanů tedy byla splněna zákonná podmínka nadpoloviční většiny hlasujících pro rozhodnutí, ale nebyla naplněna zákonná podmínka 35 % účasti oprávněných voličů pro závaznost referenda.\n\nV únoru 2014 umístil projekt pražského kavárníka Ondřeje Kobzy s názvem Piana na ulici na hlavní vlakové nádraží v Ústí nad Labem. V červnu 2015 instaloval piano na Kostelní náměstí k OC FORUM. V červenci 2016 ve spolupráci s vedením města umístil piano v dřevěném přístřešku do atria magistrátu města mezi Lidické a Mírové náměstí.\n\nV srpnu 2015 ve spolupráci se spolkem Piana na ulici nainstaloval do veřejného prostoru Ústí nad Labem šachové stolky pro veřejnost.\n\nV srpnu 2015 oznámil záměr realizovat svůj první zcela vlastní projekt oživení veřejného prostoru. Akce nese název Pinčes ve městě. Jedná se o instalaci ping-pongových stolů na veřejná prostranství, primárně do sídlišť. Odtud chce projekt šířit do celé republiky s ambicí navrátit tradici hraní stolního tenisu pod širým nebem.\n\nV červenci roku 2012 se stal členem politické strany LIDEM - liberální demokraté, která se na sjezdu v únoru 2014 transformovala do strany VIZE 2014. V květnu 2014 oznámil vystoupení ze strany VIZE 2014 a v současnosti není členem žádné politické strany. Ve volbách do Evropského parlamentu v roce 2014 kandidoval na 22. místě kandidátky strany VIZE 2014.\n\nPRO! ÚSTÍ\n\nV červnu 2014 oznámil spolupráci s platformou PRO! ÚSTÍ, za kterou kandidoval v komunálních volbách 2014 v Ústí nad Labem jako nestraník. PRO! ÚSTÍ ve volbách získalo 17,4 % hlasů a utvořilo koalici s vítězným hnutím ANO. Ve volbách získal post prvního náhradníka do zastupitelstva města Ústí nad Labem za PRO! ÚSTÍ, a také do zastupitelstva centrálního obvodu Ústí nad Labem.\n\nV roce 2011 v Praze založil společnost PVJ GROUP, spol. s r.o., kde působí jako jednatel. \n\n"}
{"id": "967804", "url": "https://cs.wikipedia.org/wiki?curid=967804", "title": "Větrák (Jičínská pahorkatina)", "text": "Větrák (Jičínská pahorkatina)\n\nVětrák (361 m n. m.) je vrch v okrese Mladá Boleslav, v CHKO Český ráj. Leží asi 2 km severovýchodně od vsi Srbsko na příslušném katastrálním území.\n\nJe to kupovitý suk podmíněný pronikem čedičové žíly (nefelinický bazanit, místy s bazaltickou brekcií) skrz svrchnokřídové křemenné pískovce, jenž vystupují na svazích. Vrch je zalesněn smíšeným lesem.\n\nVětrák je západní okrajovou součástí delšího nesouvislého žilného pásu, který pokračuje dále na VSV.\n\nVulkanitové těleso vrchu bylo z velké míry odtěženo hlubokým jámovým kamenolomem, jenž právě nese název \"Větrák\". Kamenolom je na samém vrcholu kopce a má formu přibližně kruhové jámy, lemované nízkými odvaly. Jáma má průměr přibližně 20 metrů a je hluboká více jak 20 m. Dno je na některých místech zavalené sutí opadávající ze stěn. Stěny tvoří nesoudržný čedič, porostlý zelenými a žlutými lišejníky.\n\nVrch náleží do celku Jičínská pahorkatina, podcelku Turnovská pahorkatina, okrsku Vyskeřská vrchovina, podokrsku Kostecká pahorkatina a Dobšínské části, jejíž je to nejvyšší vrchol.\n\nAutomobil lze nejblíže zanechat u silnice II/279 (Žehrov – Dolní Bousov) či až na asfaltové odbočce jihovýchodně od vrchu. Z této odbočky vede lesní cesta na vrchol severně a pak západně. Lom není nijak ohrazen. Sestup na dno je hazard, navíc lokalitu poškozuje.\n\n"}
{"id": "967805", "url": "https://cs.wikipedia.org/wiki?curid=967805", "title": "Baškovce (okres Sobrance)", "text": "Baškovce (okres Sobrance)\n\nBaškovce ( ) jsou obec na Slovensku v Košickém kraji v okrese Sobrance.\n\nObec se nachází na jižním úpatí Vihorlatu, leží 5 km severně od města Sobrance. Nejbližšími obcemi jsou Hlivištia, ležící asi tři kilometry na sever, Choňkovce, vzdálené 3 km na východ a obec Horňa, která leží přibližně v polovině cesty do města Sobrance.\n\nObec je poprvé uváděna v listině z roku 1427. V průběhu staletí se název obce postupně vyvinul z \"Baskócz\" zaznamenaného v roce 1773, přes \"Baschkócz\", \"Basskowce\" v roce 1786 až na \"Baskócz\", \"Basskowce\" v roce 1808. Koncem 19. století se používal už jen maďarský název \"Baskóc\", který byl později z důvodu odlišení se od stejnojmenné obce v současném okrese Humenné změněn na \"Alsóbaskóc\". V uherském geografickém lexikonu z roku 1851 je obec uváděna jako převážně ruská (rusínská) s 228 obyvateli. Statistika z roku 1910 vykazovala v Baškovce nárůst počtu obyvatel na 307.\n\nPo první světové válce připadla obec na základě Trianonské mírové smlouvy Československu. V meziválečném období se používal pouze slovenský název \"Baškovce\". Po tzv. malé válce mezi Slovenskou republikou a Maďarskem připadly Baškovce Maďarskému království, ale po druhé světové válce byly opět přičleněny k Československu.\n\n"}
{"id": "967816", "url": "https://cs.wikipedia.org/wiki?curid=967816", "title": "Poljus", "text": "Poljus\n\nPoljus ( , česky „Pól“), původně Skif-DM, index GRAU 17F19DM, někdy označován i jako Mir-2, byla sovětská družice, testovací exemplář bojové kosmické stanice. Byla součástí sovětské odpovědi na americký program „hvězdných válek“.\n\nPoljus odstartoval 15. května 1987 na nosiči Eněrgija, ale kvůli selhání vlastního naváděcího systému se nedostal na oběžnou dráhu a spadl do Tichého oceánu.\n\nPoljus lze označit jako (polo)funkční maketu budoucí bojové kosmické stanice s výkonným (≥1MW) chemickým laserem pro ničení nepřátelských družic. Jeho vývoj byl urychlen zjištěním, že nosná raketa Eněrgija bude hotova dříve, než raketoplán Buran a tedy bude možnost ji otestovat s jiným užitečným zatížením. \n\nStartovní konfigurace družice Poljus byl aerodynamicky krytý válec dlouhý 37 m o průměru 4,1 m s hmotností 80 tun. V horní části byl umístěn funkčně-služební blok (FSB, ), totiž upravený a přizpůsobený funkčně-nákladní blok (FGB, ) lodi TKS. Blok zajišťoval manévrování a orientaci družice.\n\nVzhledem ke konstrukci lodi TKS (určené původně pro raketu Proton), bylo modul nutno umístit do horní části Poljusu. Tím byly hlavní systémy orientace a stabilizace při startu nasměrovány proti směru letu. Pro manévr uvedení ze suborbitální na kruhovou dráhu (v plánované výšce 280 km) se tedy Poljus po oddělení od Eněrgije musel otočit o 180°. Bylo počítáno s průběžnou údržbou stanice kosmonauty. \n\nPod řídícím blokem bylo umístěno další vybavení. O jeho obsahu a o plánovaných experimentech se dostupné zdroje poněkud rozcházejí. Pravděpodobně šlo (kromě celkového testování systémů družice) o experimenty spojené s testováním systémů vlivu vypouštění plynů (nutné při provozu reálného bojového laseru) na ionosféru v okolí družice a na sledovatelnost její aktivity ze Země. Na palubě Poljusu nebyly skutečné zbraně.\n\nRaketa Eněrgija nesoucí Poljus odstartovala po několika odkladech 15. května 1987 ve 14:30 světového času. Byl to první start Eněrgije a první start v historii sovětské kosmonautiky vysílaný v přímém televizním přenosu. Přes očekávané, ale znepokojivé počáteční vybočení rakety probíhal let v pořádku až do oddělení Poljusu od Eněrgije 7 minut 40 sekund po startu. Poljus se úspěšně oddělil, ale když se měl o minutu později otočit o 180° a motorickým urychlením přejít ze suborbitální dráhy na orbitální, manévrovací motorky rotaci včas nezastavily. Zážeh hlavních motorků tak působil ne po směru, ale proti směru letu, místo urychlení byl Poljus zbrzděn a tím naveden zpět do atmosféry. Zbytky Poljusu dopadly přibližně do plánované dopadové oblasti druhého stupně nosné rakety v Tichém oceánu a nyní leží v hloubce několika kilometrů pod hladinou.\n\nVzhledem k tomu, že Michail Gorbačov byl odpůrcem militarizace vesmíru a osobně navštívil Bajkonur několik dní před startem, existuje podezření, že nejen nařídil omezení testů družice, ale že i selhání naváděcího systému družice Poljus bylo způsobeno úmyslně. Pravděpodobnější je, že i když byl program Poljus rychle ukončen, havárie sama byla způsobena nedostatečným otestováním systémů družice. Detaily vybavení prvního letového exempláře družice Poljus však nejsou dodnes zcela jasné.\n\n"}
{"id": "967817", "url": "https://cs.wikipedia.org/wiki?curid=967817", "title": "Královský palác na Bratislavském hradě", "text": "Královský palác na Bratislavském hradě\n\nKrálovský palác na Bratislavském hradě je barokní stavba zabírající temeno hradní akropole Bratislavského hradu. Budova paláce, jejíž dnešní vzhled je výsledkem tereziánské přestavby v druhé polovině 18. století, vytváří charakteristický a nezaměnitelný vzhled hradního vrchu.\n\nExistence prvního paláce na hradní akropoli je na základě archeologických nálezů doložena již v první polovině 9. století. Šlo o dvouprostorový objekt postavený na vrcholové plošině areálu hradiště. Koncem 11. století ho doplnila stavba dvouprostorového paláce s cisternou na nádvoří.\n\nDalší stavební zásahy byly vyvolány událostmi souvisejícími s tatarským vpádem v roce 1241. I když Bratislavský hrad byl jedním z míst, které se vpádu ubránilo, po odchodu Mongolů král Béla IV. inicioval vybudování pevnosti a zlepšení stavu stávajících opevnění. Stavební fortifikační úpravy se přímo dotkly i hradní akropole v Bratislavě. Z roku 1245 existuje písemná zmínka o stavbě třípodlažní obytné věže, postavené na základech starší palácové stavby. Pro zvýšení obranyschopnosti byla postavena na jihozápadním nároží další stavba, pětipodlažní obranná věž, která se stala nárožní věží nového zděného opevnění kolem areálu hradiště.\n\nNa místě obytné věže z 13. století vznikl v první polovině 15. století dnešní palác. Jeho výstavba souvisí se změnou společensko-politických podmínek fungování uherského státu. Král Zikmund Lucemburský se po počátečním rozsáhlém budování královského sídla v Budíně po roce 1423 rozhodl vytvořit nové mocenské centrum země v Bratislavě. S tím souvisela i stavba nového reprezentativního sídla palácového typu. V roce 1431 se na místě původní obytné věže z poloviny 13. století začalo s výstavbou paláce na hradní akropoli Bratislavského hradu. O tom jaký význam přikládal král stavbě paláce svědčí skutečnost, že na realizaci svého záměru povolal kamenické mistry z blízkého okolí i ze vzdálenějších zemí. Na stavbě se tak prolínaly vlivy bavorské, francouzské, české a uherské gotické stavební školy. Vedoucím stavebních prací se stal mistr Konrád z Erlingu.\n\nZikmundův palác svou architekturou i dispozičním řešením vycházel z pozdní gotiky. Byl řešen jako čtyřkřídlá dvoupatrová budova půdorysně zabírající tvar nepravidelného obdélníku s vnitřním nádvořím.\n\nJižní vstupní křídlo, průčelím orientované k Dunaji, obsahovalo v prvním patře královské místnosti s velkým arkýřem nad průjezdem do nádvoří. Hned vedle něj bylo velké schodiště do soukromých prostor panovníka, které byly na východní strany propojeny emporou s kaplí v jihovýchodním nároží paláce. Na průčelí byla okna ukončeny slepými kružbami s plastickou výplní.\n\nVýchodní křídlo paláce, fortifikačně nejhůře zajištěno, obsahovalo nad sebou ležící velké reprezentační místnosti. V západním křídle, které mělo zeď širokou sedm metrů, byly komory a bývala zde hradní stráž. Západní zeď z vnější strany ukončoval kamenný ochoz. Vzhled severního křídla paláce, pravděpodobně hospodářského zázemí, není příliš známý. Výrazným architektonickým prvkem paláce byl deset metrů široký nádvorní arkýř. Kromě reprezentačních prostor obsahoval palác i prostory méně náročné na architekturu.\n\nKrálovská obydlí bylo velkolepé, ale jeho gotická podoba zanikla při dalších přestavbách. Interiéry reprezentační a královské části měli pravděpodobně podlahy z červených keramických dlaždic. Stěny místností byly pouze vybělené bez výraznější umělecká výzdoby.\n\nDo palácové architektury byla stavebně začleněna i jihozápadní nárožní věž, dnes známá jako Korunní, která byla současně zvýšena.\n\nPalác byl dostavěn asi v letech 1436–1437. V roce 1437 král Zikmund zemřel a ačkoliv se jím plánovaná stavba hradního paláce nestala královským sídlem, nabyla velký význam ve vývoji profánní architektury horního Uherska.\n\nNové uspořádání politických poměrů ve střední Evropě v první polovině 16. století našlo svůj odraz i na architektonickém ztvárnění paláce na Bratislavském hradě. Katastrofální porážka v bitvě u Moháče v létě roku 1526 byla paradoxně pro Bratislavu požehnáním. Pod hrozbou postupujících tureckých hord se rozprchl budínský královský dvůr. Ovdovělá královna Marie Habsburská se s částí dvora přestěhovala do Bratislavy, která se na následujících tři sta let stala sídelním a korunovačním městem Uherska.\n\nHradní palác, tak jak jej zanechala gotická přestavba ze začátku 15. století, však nevyhovoval novým společenským podmínkám. Objevila se potřeba přizpůsobit palác dalším různým účelům: ubytování nejvýznamnějších účastníků uherských sněmů (včetně panovníka), od roku 1552 úschovu korunovačních klenotů, umístění některých úřadů (např. županství Bratislavské župy). Tyto funkce přesahovaly možnosti, kterými existující palác disponoval.\n\nV letech 1552–1562 bylo přistoupeno k radikální přestavbě v duchu nového stavebního slohu – renesance. Práce byly svěřeny stavitelům a umělcům ze země jejího původu – Itálie. Z pověření císaře Ferdinanda I. v roce 1552 zpracoval projekt přestavby paláce architekt Pietro Ferrabosco, který už sedm let pracoval ve službách vídeňského císařského dvora. Současně byl pověřen také vedením stavebních prací. Již v roce 1552 se začalo i se samotnými pracemi, které realizovaly stavební mistři výhradně italské národnosti – Bartolommeo Inisgada, Antonio Voltolini, Felice da Pisa a Donato Gratiot, kamenické práce byly svěřeny Francescovi di Giorgio.\n\nFerraboscovou zásluhou se v paláci změnil dispozice jednotlivých architektonických segmentů – palácových křídel, kde vznikly nové reprezentativnější místnosti a nové schodiště situovaná na okrajích křídel. Gotická okna byla nahrazeny okny s renesančními. Ferrabosco dal také odstranit gotický arkýř v průčelí.\n\nZ tohoto období pochází i jedna z nejkrásnějších částí královského paláce, svou výzdobou přímo odkazujíc na období renesance, královské oratorium. Jeho nejkrásnější částí je štuková klenba doplněna malbami – dílo benátských umělců, malíře Guilia Licinia a sochaře a štukatéra Cesare Baldigara z let 1563–1567. Oratorium bylo spolu s přilehlými prostorami při barokní přestavbě paláce v 17. století jako nepotřebné zazděno a vyplněno stavebním materiálem. Tato necitlivá úprava se nakonec stala pro tuto část hradního paláce záchranou. Oratorium se svou výzdobou přečkalo bez újmy všechny pozdější stavební zásahy jakož i velký požár v roce 1811 a dalších sto čtyřicet let pustnutí. Objeveno a zrenovováno bylo při rekonstrukci paláce v 60. letech 20. století.\n\nPráce na výzdobě kaple a oratoria jsou kompozičně i výtvarným provedením vynikajícím příkladem umění renesance a manýrismu počátku 16. století vytvořeným podle římských předloh. Dnes je tato výzdoba jediným pozůstatkem a ukázkou renesančního stavu nejen hradního paláce ale i celého hradu.\n\nTakto zrealizovaná přestavba však vydržela pouze do začátku 17. století. Již v roce 1616 se ve zprávě o stavu hradního paláce se uvádí vážné stavební poruchy, které by mohly způsobit jeho zhroucení. Tyto i další skutečnosti (vichřice, blesk a poškození paláce při dělostřelbě císařského vojska, které obléhalo hrad obsazen povstalci Gabriela Bethlena) měly za následek nutnost opravy a přestavby hradu.\n\nTato etapa stavební historie hradního paláce je spojena především s osobou kapitána hradu a pozdějšího bratislavského župana a palatina Pavola Pálfiho. Realizace přestavby probíhala od roku 1635 podle plánů císařského architekta Giovanniho Battisty Carloneho. Výsledkem je podoba paláce Bratislavského hradu jako reprezentačního královského sídla, která, navzdory pozdějším přestavbám (zejména v 18. století), je v podstatě identická s dnešní.\n\nRohům paláce dominují od této doby čtyři věže; střechy byly sedlové, ale značně vyšší. Do paláce se vstupovalo uprostřed jižního průčelí přes příkop, přes kterou vedl dřevěný most na zděných pilířích. Příkop zůstával i nadále důležitou součástí obranného systému paláce, který měl jako dosud charakter pevnosti se silnými zdmi (místy až sedm metrů), vysoko umístěnými okny a jednoduchou fasádou. V ostrém protikladu k monotónnímu až fádnímu vzezření fasády byla výzdoba interiérů, zejména místností určených pro panovníka a jeho rodinu. Bohatě zdobené stěny čalouněním, freskami a štuky měly dokumentovat reprezentativní funkci paláce. Předpokládá se, že přestavba paláce v této fázi byla hotová kolem roku 1646. Pavel Pálfi se v roce 1650 dočkal uznání v podobě jmenování za doživotního kapitána hradu, bratislavského župana a hrad mu byl propůjčen do trvalého užívání.\n\nNa začátku 18. století měl hrad spolu s palácem podobu, v jaké ho zanechala přestavba v polovině 17. století. Velmi podrobný popis stavu paláce v tomto období zanechal spis \"notitas Hungariae novae historico-geographiaca\" Mateja Bela, který se kromě popisu vnějšího vzezření paláce zmiňuje i o jeho interiérech (např. o malířské výzdobě na prvním patře – cyklu maleb Paula Juvenela z Augsburgu s tématem Apoteóza Ferdinanda II., zbrojnici v severním křídle i o obytných místnostech). Nový impuls stavebního vývoje hradního paláce přineslo tzv. Tereziánské období.\n\nV roce 1741 byla za uherskou královnu korunována Marie Terezie, která uherským stavům přislíbila, že jako jejich panovnice bude sídlit občas i v Uhersku. To bylo důvodem, proč se začalo uvažovat o přestavbě Bratislavského hradu (i paláce) podle novodobých potřeb upřednostňující komfort před funkčností. Panovnice dala v roce 1743 pokyn k přestavbě paláce. Ta se týkala především dispozice vnitřních prostor. Jejím prvním realizátorem byl vídeňský architekt Giovanni Battista Martinelli. Když v roce 1757 zemřel, jeho pokračovatelem se stal významný rakouský architekt Franz Anton Hillebrandt, v té době už hlavní architekt uherské královské stavební komory a osvědčený autor několika honosných přestaveb císařských rezidencí. V letech 1761–1762 provedl úpravy na projektu přestavby Bratislavského hradu od svého předchůdce.\n\nV duchu módních trendů barokního slohu se v letech 1762–1765 realizovala i přestavba paláce. Byly zřízeny místnosti sloužící k většímu pohodlí osazenstva – zábavné místnosti, knihovna, obrazová galerie. Úpravy se dotkly i slavnostního sálu, schodišť, chodeb i soukromých komnat královny, její manžela Františka Štěpána a jejich rodinných příslušníků. Hlavní slavnostní schodiště bylo změněno za prostornější zalomené, čímž dostalo monumentální výraz, který je zachován v podstatě dodnes. Zaklenuto bylo stoupající klenbou, na níž jsou štukové rokokové ornamenty.\n\nV další fázi přistoupil Hillebrandt k přestavbě hlavní fasády paláce, která se týkala především architektonických detailů – změnil se tvar oken, výrazným architektonickým prvkem hlavního průčelí se stal široký balkon nesený barokními volutovými konzolami, na který se vstupovalo ze slavnostní síně, novou podobu dostaly také přístavby strážnice na čestném nádvoří. Vedoucím stavebních prací Hillebrandtovy přestavby byl bratislavský měšťan a stavební mistr František Karel Römisch.\n\nVýzdoba interiérových částí byla výsledkem práce několika umělců. Na výzdobě královské kaple se podílel vídeňský malíř Johann Karl Auerbach (autor štukové výzdoby), nástropní fresku a nový obraz pro hlavní oltář namaloval Joseph Hauzinger. Autory fresek v některých palácových místnostech byli Johann Dietrich a Gaspach Sambach.\n\n1. ledna 1766 se do paláce nastěhoval Alberta Sasko-Těšínského se svou manželkou, který se v Bratislavě ujal funkce uherského místodržícího. I když bylo jeho působení velmi krátké, trvalo pouze patnáct let, přece znamenalo ve stavební historii královského paláce velký přínos.\n\nV roce 1781 Albert Saský na příkaz císaře Josefa II. opustil Bratislavu a při této příležitosti se na hradě provedl inventární soupis zařízení paláce, na jehož základě si můžeme udělat představu o bohaté dobové výbavě interiérů. Přestože podstatná část vybavení interiérů byla již odvezena do Vídně, část mobiliáře (kompletní sbírka obrazů, jednotlivé kusy nábytku, čalouněná výzdoba stěn, baldachýny, porcelán, svícny) zůstaly na svém místě. Z malířských prací se zde nacházely např. veduty císařských zámků a města Vídně od Canaletta, rodové portréty členů panovnického rodu od Martina van Meytensa, ve velkém obrazovém kabinetu visely díla Tintoretta, Veronese, Tiziana, Holbeina ml., Bruegela st. a jiných významných umělců. Spolu s uměleckými díly umístěnými v přístavbě královského paláce zvané Terezianum bylo v královském paláci více než tři sta obrazů. Tyto umělecké poklady se staly základem sbírek známé vídeňské galerie Albertina. Patnáctileté působení Alberta Saského jako uherského místodržícího znamenalo pro hrad největší, ale současně poslední období rozvoje.\n\nObecně lze říci, že úpadek paláce spolu s hradem začal reformou státní správy císaře Josefa II. Místodrzitelství Uherska bylo zrušeno a s ním i všechny zemské úřady. Po odvezení vybavení paláce (obrazy a část inventáře byly odvezeny do Vídně či Budína) přišly na řadu korunovační klenoty. V roce 1784 byly odvezeny z Prahy a uloženy v klenotnici císařského hradu Hofburg mezi starožitnosti. Ještě v témže roce (1. května) se do královského paláce nastěhovali studenti nově zřízeného generálního semináře – školního zařízení pro výchovu katolického duchovenstva. Stavebními úpravami, které měly palác adaptovat na nové využití byl pověřen Johann Joseph Thalherr. Velmi necitlivými zásahy během stavebních úprav se zničilo mnoho umělecké výzdoby. I přes společenský přínos semináře (vystudovalo na něm mnoho vzdělanců, např. Anton Bernolák) lze toto období označit jako začátek úpadku, který byl završen přidělením hradu vojenské správě.\n\nNásledovala úprava paláce pro ubytovny vojáků. Vyvrcholení zkázy hradního paláce přišlo v roce 1811, kdy z nedbalosti vojenské posádky zachvátil palác požár. Podlehla mu nejen stavba paláce, ale i podstatná část podhradí. Jeho ruiny, které se vzápětí staly levným zdrojem stavebního materiálu, zůstaly v takovém stavu dalších sto čtyřicet let.\n\nTeprve v první polovině 20. století se rozproudila debata o dalším osudu paláce a hradu. Na základě architektonické soutěže se měla zřícenina paláce odstranit a nahradit kopií, volně přibližující původní stavbu. Stav se však nezměnil. V roce 1945 se např. zhroutila jedna stěna z vnitřních příček a destrukce zdí díky povětrnostním vlivům a přebujelé vegetaci pokračovala.\n\nTeprve v 50. letech 20. století bylo rozhodnuto o obnově hradu. Souběžně mělo dojít i k důkladnému archeologickému a architektonickému průzkumu. Těžištěm obnovy byla stavba paláce, jehož následné využití pro potřeby Slovenského národního muzea mělo navrátit stavbě někdejší slávu.\n\nStavební práce začaly v roce 1957. Během nich se rozhodlo, že část palácových prostor se má upravit pro reprezentační prostory Slovenské národní rady. V důsledku značné destrukce zdiva paláce bylo často velmi obtížné zrenovovat jej v původním stavu. Přesto rekonstrukce pokračovala. Hlavní důraz uměleckého ztvárnění nových interiérů se v duchu dobových názorů na památkovou obnovu kladl na dotvoření prostor výtvarnými díly, které se staly součástí stavby (mozaiky, tapiserie a olejomalby). Jejich autory byli přední slovenští výtvarníci tohoto období (např. Ľudovít Fulla, Janko Alexy, Martin Benka a další). Druhým aspektem, na který se kladl důraz, bylo zařízení místností, reflektující jejich budoucí využití.\n\nBěhem tohoto období se někdejší královský palác stal svědkem významné události moderních dějin společného státu Čechů a Slováků. V již zrekonstruovaných prostorách byl 30. října 1968 podepsán Ústavní zákon o československé federaci.\n\nOd roku 2008 probíhá na Bratislavském hradě kompletní rekonstrukce areálu včetně hradního paláce, jejímž cílem je navrátit vzhled z období poslední přestavby v 18. století a současně se zviditelnit některé prvky v období gotiky a renesance.\n\nStavba bývalého královského paláce je postavena na půdorysu nepravidelného obdélníku s hlavním průčelím obráceným na jih. Návštěvník vstupující přes hlavní portál prochází čestným nádvořím lemovaným dvěma protilehlými budovami strážnice. Nad hlavním portálem tvoří dominantu průčelí barokní balkon na volutových konzolách. V přízemí paláce, východně od vstupu, je viditelně zazděn vstupní portál z 16. století. Hned za vstupem svědčí tři gotické portály o stavební minulosti stavby. Střed stavby tvoří velké nádvoří, na kterém jsou v dlažbě naznačeny půdorysy staveb přízemního paláce z 12. století a obytné věže z 13. století. Na jihozápadním nároží paláce se vypíná Korunní věž, svou hmotou vystupující z půdorysu stavby. Zbývající tři věže jsou součástí střešní římsy. Střechy po celém obvodu stavby jsou sedlové.\n\nPo projití vstupní arkádové chodby se dostaneme před barokní schodiště, vedoucí k muzejním expozicím. V prvním patře se nacházejí upravené reprezentační prostory. V severním křídle, v prostoru bývalé barokní kaple, je dnes hudební síň.\n\n\n"}
{"id": "967820", "url": "https://cs.wikipedia.org/wiki?curid=967820", "title": "Daniel Fernandes", "text": "Daniel Fernandes\n\nDaniel Fernandes, (* 14. březen 1973 Nogent-le-Rotrou, Francie) je bývalý reprezentant Francie v judu.\n\nFernandes se do reprezentačního výběru na velký turnaj dostal až na sklonku třicítky. Proti Galianimu nebo později Chedirovi se nedokázal dříve prosadit. Jeho styl boje byl taktický, divácky neatraktivní. Znal velmi dobře své soupeře a jejich slabiny.\n\nV roce 2003 vybojoval druhým místem na mistrovství světa v Osace kvalifikaci na olympijské hry v Athénách. Nominaci na hry uhájil byť byl až čtvrtým francouzem v kvalifikačním žebříčku EJU. Na olympijském turnaji nutil své soupeře k chybám a tímto způsobem se dostal až do semifinále, kde narazil na Rusa Makarova. Makarov na něho vyvíjel značný tlak, kterému odolával pouze za cenu napomínání. Ve třetí minutě zápasu úmyslně vyšlápl z tatami a dostal čtvrté šido neboli hansokumake. V boji o třetí místo ho čekal americký gladiátor Pedro. Ve třetí minutě prohrával po dvou napominání na juko a musel začít bojovat. Jenže pokus o seoi-nage američan krásně ustál a navíc ho kontroval za wazari a na zemi přešel do držení. Obsadil 5. místo.\n\nV roce 2008 neměl dostatek kvalifikačních bodů a Francie tak poprvé v historii neměla zástupce v lehkých vahách na olympijských hrách.\n\n"}
{"id": "967822", "url": "https://cs.wikipedia.org/wiki?curid=967822", "title": "Lecco", "text": "Lecco\n\nLecco je italské město v oblasti Lombardie, hlavní město stejnojmenné provincie.\n\nV roce 2012 zde žilo 47 240 obyvatel.\nArcheologickými nálezy je v okolí doloženo osídlení doby železné, kdy zde byli usazeni Keltové až do příchodu Římanů, kteří vystavěli vidlici silnic a \"castrum\". Po pádu Říše v 6. století římské město dobyli Langobardi, následováni Franky, kteří učinili Lecco centrem regionu a pohraniční provincie.\nCísař Oto I. zde roku 964 potlačil vzbouření vedené Langobardem Attonem. Později se město stalo majetkem milánského kláštera benediktinů sv. Ambrože, císař Konrád II. se pokusil je osvobodit. Počátkem 16. století stál v čele města krátce kondotiér Gian Giacomo Medici. Roku 1800 město dobyl Napoleon Bonaparte.\n\n\nAbbadia Lariana, Ballabio, Brumano (BG), Erve, Galbiate, Garlate, Malgrate, Mandello del Lario, Morterone, Pescate, Valmadrera, Vercurago\nZdroj: \n\n"}
{"id": "967824", "url": "https://cs.wikipedia.org/wiki?curid=967824", "title": "Tarkan", "text": "Tarkan\n\nTarkan Tevetoğlu, celosvětově známý jako Tarkan (17. říjen 1972, Alzey) je turecký zpěvák narozený v Německu (jeho rodina se vrátila do Turecka roku 1986, v jeho třinácti letech). Je představitelem populární hudby, někdy je řazen k tzv. adult contemporary (AC), v jeho hudbě jsou však patrné i vlivy turecké lidové hudby a bývá tak řazen i k folk-popu. Proslul svými tanečními vystoupeními a eroticky zabarvenými videoklipy. Jako jeden z mála evropských zpěváků dosáhl celosvětového úspěchu, přestože nezpíval v angličtině, ale v rodné turečtině (roku 2006 ovšem natočil i první anglické album). Je též prvním tureckým zpěvákem, kterému se podařilo prosadit se mimo Turecko. Průlomový singl, jímž prorazil v Evropě, byl \"Şımarık\" z roku 1998. Cover verze hitu od Holly Valance vyšla pod názvem \"Kiss Kiss\".\n\n\n"}
{"id": "967835", "url": "https://cs.wikipedia.org/wiki?curid=967835", "title": "Bouchy-Saint-Genest", "text": "Bouchy-Saint-Genest\n\nBouchy-Saint-Genest je francouzská obec v departementu Marne v regionu Grand Est. Žije zde obyvatel.\n\nObec leží na jihozápadě departementu Marne u jeho hranic s departementem Seine-et-Marne, tedy i u hranic regionu Grand Est s regionem Île-de-France.\n\n"}
{"id": "967847", "url": "https://cs.wikipedia.org/wiki?curid=967847", "title": "Vij (opera)", "text": "Vij (opera)\n\nVij je opera (fantastická pohádka) o jednom dějství s předehrou českého skladatele Karla Moora na libreto Františka Khola, napsané na námět stejnojmenné povídky Nikolaje Vasiljeviče Gogola ze sbírky \"Mirgorod\". Její hudba je novoromantická, s dobovou atmosférou dekadence (fin de siècle).\n\nKritika vyčítala libretu především malou dramatičnost: celá první část příběhu je představena jen ve vyprávění strašidel. (\"Toulavý student Choma Brut narazí v lese na mladou dívku, která je čarodějnicí; odolá však jejím svodům a nábožným říkáním ji zraní tak, že zemře. Umírající čarodějnice se doplazí do rodného statku a na smrtelném loži svého otce žádá, aby ji nepohřbíval, dokud její mrtvolu nebude jednu noc strážit Choma. Ten, nic netuše, dorazí ráno do statku čarodějčina otce, kde ho všichni uvítají a hostí; navečer jej pak přimějí, aby se podjal úkolu strážit přes noc mrtvou.\") I zbytek opery je dramaticky chudý.\n\nSkladatele přitahovala spíše pitoreskní atmosféra příběhu. Síla jeho hudby je podle kritiky ve vytváření nálady, od ponuře chmurné po sabaticky vášnivou. Vyčítána jí však byla jistá beztvarost a jednotvárnost, zejména v tempu a dynamice, zpěv se příliš podřizoval orchestru, kterým byl i přehlušován, a vykazoval značné deklamační vady.\n\nV Národním divadle byl \"Vij\" proveden poprvé 14. července 1903 – poprvé v kombinaci s operou \"Dobrou noc, pane Pantalone\" Alberta Grisara – a dosáhl jen minimálního počtu tří repríz. Jedním z důvodů bylo, že inscenace, zejména kostýmy, byly namísto hrozivých spíše směšné, a dílo se tak – přes vynikající výkon Anny Slavíkové jako svůdné čarodějnice – míjelo účinkem. Kromě toho ho uvedlo ještě Zemském divadle v Brně (premiéra 15. října 1903).\n\nOdehrává se asi 50 verst od Kyjeva v malém panském kostelíku, dávno již opuštěném, od soumraku až do svítání.\n\nPředehra líčí sběh duchů při zprávě o smrti čarodějnice (tercet lesních žínek \"Den již kles v lůno lesů\" a sbor \"Slyšíme hlas, jenž volá nás\"). Bludička vypravuje o zápase se studentem (zpěv \"Již vládla noc, když v kraj jsem táhla v šeru\"), domácí skřítek líčí smrt a poslední vůli její (zpěv \"Já seděl právě na peci a hlídal celý dům\"), a když pak dodá, že vrah ještě téhož jitra do statku velitelky přišel a již této noci v chrámě jejich u ní na stráži státi bude, ustoupí všeobecný nářek radostnému jásotu, neboť vládne v říši duchů zákon, dle něhož možno bude mrtvou velitelku navrátiti životu, podaří-li se jim ještě do svítání vraha kouzlem přemoci (zpěv první divé žínky \"Slyšte, bratři, sestry, slyšte\").\n\nI umlouvají se nadšeně, čím vším přispějí k záchraně své paní. Chtějí zlákati studenta nejluznějšími zjevy a poklady přírody, a nepoddá-li se, chtějí ustrašiti ho nejhrůznějšími zjevy říše děsu (tanec duchů \"Při tanci ve volném rythmu…. Volným kruhem sestry s druhem\"). A když ani strach ho nepřemůže, zavolají otce Vije (onu personifikovanou černozemní sílu, kterou fantasie maloruského lidu nakreslila jako silného, zemí a mechem pokrytého muže, jehož víčka až na zem sahají – aby naznačila slepost nezdolné síly živlu), aby ho silou svojí zničil a tím je pomstil. A mezitím, co Vij, jenž pod chrámem sídlí, hromovým hlasem pomoc jim slibuje, ozvou se nedaleko kostelíka hrany oznamující, že průvod pohřební s mrtvou již ze statku vyšel, a při zvucích těch příšery se rozprchnou (sbor \"Otče Viji, zvedni šíji\" s odpověďmi Vije).\n\nPři zdvižení opony viděti jest týž vnitřek chrámu jako v předehře. Zarachotí klíč, dvéře se otevrou a jimi vstoupí dva kozáci s pochodněmi a počnou rozsvěcovat světla chrámová. Otevřenými dveřmi slyšeti jest zpěv průvodu, který zvolna vstupuje do chrámu (sbor \"V zahradě života nad květů hlavy\" a zpěv ďáčka \"Ó Bože, jenž jsi ze své velké moci\"). Kozáci postaví rakev na katafalk, dívky dopějí píseň, otec dojemně rozloučí se s mrtvou dcerou (zpěv otce \"Ó dcero milá, květe mého žití\") a všichni odcházejí pak i s ďáčkem, který několika slovy dodává ještě ustrašenému Chomovi odvahy. Student totiž poznal v zemřelé čarodějnici z včerejší noci, a byť mu i ďáček kropáč se svěcenou vodou a křídu k obraně proti nečistým duchům zanechal, strach před novými zápasy a strašidelnými zjevy říše noci tísní jeho duši (árie Chomy \"Již usnul den, noc vládla nad krajem\", duet s ďáčkem \"Neboj se synu můj, důvěřuj v Boha svého… Svěcenou křídou čarokruh\" a modlitba Chomy \"Ó Bože, na nebeské výsosti\").\n\nA hrůzné ty představy strachu brzo mění se též v skutek. Sotva totiž osaměl v chrámě, vstane mrtvá z rakve a vášnivou písní lásky snaží se ho k sobě přilákati (zpěv čarodějnice \"Své černé perutě rozpjala noc\"). A když se student nepoddává, tlesknutím promění scenu v luznou luku s hustým lesem v pozadí, z něhož vybíhají divé žínky, skřítkové, lesní a polní duchové a bludičky ku milostným hrám a tancům (rozsáhlý rej duchů –\"Přicházíme z říše báje\", lesní žínky: \"Luli, luli, luli ještě krok\", domácí skřítci: \"Bludičko, družičko\", bludičky: \"Já ubohá bludička\", lesní a polní duchové: \"Z hájů, lesů, polí a luk\"). Skřítkové stíhají bludičky, lesní a polní duchové divé žínky, a zpěvy jejich vrcholí v apotheosu mladé, žhavé lásky, když vstoupí mezi ně čarodějnice v nádherném oděvu princezny z pohádky a milostnou písní strhne Chomu k sobě (duet \"Pojď už, milý, v náruč moji… Žhavou touhou srdce puká\"). Již, již vydává se jí student, když z podzemí ozve se hlas Vije: „Musíš dřív se vzdáti Boha, než k nám vstoupí tvoje noha,“ a probudí ho z opojení. Nyní již marně zní svůdná píseň čarodějky, hlas ze země vycházející připomenul mu jeho povinnost. Skočí zpět ku klekátku a svěcenou vodou pokropí přeludy (scéna \"Náš je nyní – Viji slyš\").\n\nHromová rána zazní. Luzné zjevy zmizí, měsíc shasne, a jen blesky chvílemi se křižující osvětlují čarodějnici, jež zbavena nádherného svého šatu, jako ježibaba v plachetce Chomovi hrozí. Avšak on se nebojí. Nyní teprve pochopil, které moci by propadl, kdyby se byl poddal, a proto, ač se všech stran černé můry, upíři, plivníci, polednice a běsi naň dorážejí, nepřijímá nabídku čarodějnice, aby se jí vzdal a s nimi život věčně radostný žil (duet \"Ty jsi povstal plný vzdoru… Rychle jak chrti\"). A tak, když vidí čarodějnice marné pokusy příšer přemoci Chomu, jenž stojí v kruhu kresleném svěcenou křídou, káže přivésti Vije.\n\nHrůza a strach jímá Chomu, když slyší jeho hlas. Nehledí naň, neboť ví, že by pohledu toho nesnesl, nepřijímá však přec smírné nabídky Vijovy a volaje rozhodné své „ne“, v nejvyšší úzkosti volá též Boha o pomoc. Avšak pomoc nepřichází Již cítí, že se Vij blíží, a slyše jeho rozkaz: „Zvedněte má víčka, ať ho uvidím“, mimoděk vstane k obraně a pohlédne naň. Nesnese však toho pohledu a klesá k zemi – hrůzou zmíraje (scéna \"Tož sem zavolejte otce Vije\").\n\nV tom ozvou se jitřní zvony zvoucí k panichidě. Příšery se rozprchnou a čarodějnice klesne zpět do rakve. – Je ticho v kostelíku. Hrany dozní, první šikmé paprsky sluneční vnikají na scenu a osvětlují mrtvého Chomu. Venku ozvou se šalmaje pastýřů ženoucích stáda svá na pastvu. Pak ozve se píseň ďáčkova. Klíč zarachotí, dvéře se otevrou a vstoupivší kněz pozná spoustu – dílo ďáblovo – a kleká k modlitbě za Chomu (zpěv ďáčka \"Mladé jitro na východě vstává\").\n"}
{"id": "967850", "url": "https://cs.wikipedia.org/wiki?curid=967850", "title": "Třída Almirante Cervera", "text": "Třída Almirante Cervera\n\nTřída Almirante Cervera byla třída lehkých křižníků španělského námořnictva. Celkem byly dle britského projektu postaveny tři jednotky. Byly nasazeny ve španělské občanské válce a později vyřazeny.\n\nCelkem byly postaveny tři jednotky této třídy, zařazené do služby v letech 1925–1930. Jednalo se o upravenou verzi britských lehkých křižníků třídy \"Emerald\", jejíž stavbou byla pověřena loděnice SECN ve Ferrolu, která byla španělskou pobočkou koncernu Vickers-Armstrongs.\n\nJednotky třídy \"Almirante Cervera\":\nVýzbroj plavidel tvořilo po dokončení osm 150mm kanónů ve třech dvoudělových a dvou jednodělových věžích, dále čtyři 102mm kanóny, dva 40mm kanóny a čtyři trojhlavňové 533mm torpédomety. Pancéřování tvořily boky silné až 75 mm a 50mm silná pancéřová paluba. Pohonný systém tvořily čtyři turbíny Parsons a šest kotlů Yarrow. Nejvyšší rychlost lodí byla 33 uzlů.\n"}
{"id": "967867", "url": "https://cs.wikipedia.org/wiki?curid=967867", "title": "Jan Nepomuk Karel Krakovský z Kolovrat", "text": "Jan Nepomuk Karel Krakovský z Kolovrat\n\nJan Nepomuk Karel hrabě Krakowský z Kolowrat, zvaný Hanuš (12. září 1794, Praha – 26. června 1872, Praha), byl český šlechtic, úředník gubernia, filantrop, vlastenec a podporovatel národních kulturních institucí.\n\nNarodil se jako jediný syn vlastenecky smýšlejícího Josefa hraběte z Kolowrat a jeho druhé manželky, hraběnky Valburgy z Morzina (+1798), dcera hraběte Petra Víta z Morzina. Do roku 1816 studoval v Praze na Karlo-Ferdinandově univerzitě a vstoupil do služeb Českého zřízení zemského, kde byl povýšen na guberniálního radu. V roce 1815 zdědil po dědovi z matčiny strany panství Merklín, Ptenín a Ježovy, v roce 1824 panství Hradiště a Březnici a po vymření Kolovratů - Libštejnských v roce 1861 získal panství Rychnov nad Kněžnou a Černíkovice ve východních Čechách, Velké Dvorce na Tachovsku a Košátky na Mladoboleslavsku. Hanuš Kolovrat stejně jako jeho otec vstoupil do Suverénního řádu maltézských rytířů. Neoženil se, cestoval po Itálii a Palestině. Při výstupu na Vesuv utrpěl úraz žhavým uhlíkem ze sopky a přišel o pravé oko.\n\nRoku 1841 z funkcí odstoupil, aby se mohl věnovat svému úřadu, budování a správě svých panství. V letech 1845–1846 přebudoval původně renesanční tvrz v Hradišti (na okraji Blovic u Plzně) na klasicistní zámek. Roku 1833 dal postavit kapli v Blovicích a roku 1853 zámeckou kapli sv. Ondřeje v Hradišti.\n\nV roce 1848 se Hanuš ve Vídni zúčastnil Slovanského bálu a v Praze podepsal Palackého provolání k neslovanským národům Rakouska, což vedlo v období Bachova absolutismu k jeho policejnímu dozoru.\n\nRoku 1861 zdědil po svém příbuzném Františku Antonínovi Kolowratovi-Libštejnském zámek v Rychnově nad Kněžnou s nově adaptovaným kostelem Nejsvětější Trojice, do tamní rodinné hrobky byl – stejně jako jeho strýc – pohřben poté, co 26. června 1872 zemřel v Praze.\n\nSvá panství Hradiště, Merklín a Březnici odkázal roku 1872 narozenému Janu Pálffymu z Erdödu; jeho otec Eduard Pálffy z Erdödu přestavěl zámek v Hradišti a daroval muzeu zbytek březnické knihovny.\n\nZa svou dobročinnost byl vyznamenán nejvyšším papežským vyznamenáním, křížem rytíře Nejvyššího řádu Kristova, dále za své zásluhy získal Leopoldův řád.\n\nSpolu se svým otcem se ve čtyřiadvaceti letech se zapojil do kruhu vlastenecky smýšlejících aristokratů kolem Kašpara Šternberka, kteří v roce 1818 založili Vlastenecké (později Národní) muzeum. Otec Josef Kolowrat-Krakovský již 25. května 1818 daroval do muzea vzácnou březnickou zámeckou knihovnu, která obsahovala mj. cenné rukopisy a staré tisky z knihovny zrušeného kláštera augustiniánů-kanovníků v Roudnici nad Labem. Hanuš Kolowrat byl roku 1822 zvolen členem správního výboru muzea a střídal se s ostatními také ve funkci jednatele. Patřil k prvním sponzorům muzea, přispíval pravidelně roční částkou 100 až 300 zlatých. Po smrti Rudolfa Kinského v roce 1836 byl jmenován také kurátorem Matice české, od roku 1833 finančně podpořil Pavla Josefa Šafaříka a vydání jeho spisu Slovanské starožitnosti. Dále prosadil, aby významné knihy z Valdštejnské knihovny byly deponovány v muzeu ke studiu.\nByl autoritou českého národního obrození, dobrodincem mnoha spolků. Podporoval například dostavbu chrámu sv. Víta v Praze a stavbu Národního divadla. Dochovala se jeho korespondence s V. Hankou, F. L. Čelakovským, F. Palackým, J. Jungmannem, F. L. Riegrem, K. H. Borovským, J. K. Tylem, a F. J. Vackem – Kamenickým, nebo Boženou Němcovou, která jej vylíčila jako filantropa Hanuše Březenského ve své povídce Pohorská vesnice.\n\n\n"}
{"id": "967869", "url": "https://cs.wikipedia.org/wiki?curid=967869", "title": "T14 (tank)", "text": "T14 (tank)\n\nTěžký tank T14 byl společným projektem americké a britské armády během druhé světové války. Měl sloužit jako pěchotní tank v řadách obou armád.\n\nPrototyp byl dokončen až roku 1944; touto dobou britský pěchotní tank Churchill sloužil již 2 roky a doznal značného zdokonalení oproti svým raným verzím. Projekt tanku T14 byl proto ukončen. Americká armáda pracovala na podobném tanku, který by byl obdobně pancéřovaný ale s vyšší rychlostí, vhodný i pro jiné nasazení než jako pěchotní tank. Tento vývoj vedl k vytvoření středního tanku T20.\n\nV roce 1941 vedení United States Ordnance Department navštívilo Británii za účelem získání zkušeností, nápadů a požadavků pro budoucí vývoj. V diskuzi zazněla možnost vytvořit dobře vyzbrojené a opancéřované vozidlo, které by bylo silnější než tehdy produkovaný britský pěchotní tank Churchill (A22).\n\nTank měl mít britský 57mm kanón QF 6-pounder nebo americký 75mm kanón a měl sdílet mnoho částí s tankem M4 Sherman, ale s pancéřováním 2× silnějším (až 101 mm).\n\nBritové v roce 1942 objednali výrobu 8500 kusů, načež se rozběhly detailní vývojové práce. Testování prototypu dokončeného v roce 1944 ukázalo, že tank je pro praktické využití příliš těžký. V té době však již britská armáda disponovala novými verzemi tanků Churchill a křižníkových tanků s uspokojivými parametry, proto byl vývoj T14 zastaven. Byly vyrobeny pouze 2 prototypy, jeden byl na testování v americké armádě a druhý byl poslán do Velké Británie. Ten se dochoval a je umístěn v Bovingtonském tankovém muzeu. Britové podle stejných specifikací jako T14 vytvořili vlastní návrh tanku pod názvem A33 \"Excelsior\", který však rovněž nebyl zařazen do služby.\n\n \n"}
{"id": "967871", "url": "https://cs.wikipedia.org/wiki?curid=967871", "title": "Joel Edgerton", "text": "Joel Edgerton\n\nJoel Edgerton (* 23. června 1974) je australský herec. Mezi jeho nejznámější filmy patří \"\" (2002), \"\" (2005), \"Sexy botky\" (2005), \"Království zvěrstev\" (2010), \"\" (2011), \"Warrior\" (2011), \"Neobyčejný život Timothyho Greena\" (2012), \"30 minut po půlnoci\" (2012) a \"Velký Gatsby\" (2013), \"\" (2015) a \"Loving\" (2016).\n\nNarodil se v městě Blacktown. V roce 1991 absolvoval na The Hills Grammar School.\n\nPoté navštěvoval Nepean Drama School na University of Western Sydney, než se přemístil na divadelní jeviště, zvláště pro sydneyskou divadelní společnost ve hrách \"Blackrock\", \"Third World Blues\" a \"Love for Love\" a pro Bell Shakespeare ve hře \"Jindřich V.\". Následně se začal objevovat i v televizních seriálech.\n\nEdgerton je synem Marianne a Michaela Edgertonových. Jeho matka je ženou v domácnosti a otec je advokátem. Jeho bratr, Nash Edgerton, je kaskadérem a filmařem.\n\nJoel Edgerton se stal ambasadorem organizace \"The Fred Hollows Foundation\" a má k ní velice silný osobní vztah. Cílem organizace je obnovení zřetele na chudé země a zlepšit zdraví tamějších obyvatel. Edgerton v roce 2012 za účelem pomoci navštívil Nepál. Svůj sociální aktivismus a zapojení do \"The Fred Hollows Foundation\" popsal jako „útěk z materialistického světa“, který často herce obklopuje.\n\n"}
{"id": "967876", "url": "https://cs.wikipedia.org/wiki?curid=967876", "title": "Koh Kong (ostrov)", "text": "Koh Kong (ostrov)\n\nKoh Kong (khmerským písmem កោះកុង, někdy transkribováno také jako Kaoh Kong) je největší kambodžský ostrov. Leží v Thajském zálivu jižně od stejnojmenného města. Ostrov měří 22 km na délku a 6 km na šířku. Nachází se na něm rybářská vesnice Alatang. Většina pobřeží ostrova je tvořena mangrovy, nacházejí se zde také písečné pláže využívané pro turistiku.\n\n"}
{"id": "967878", "url": "https://cs.wikipedia.org/wiki?curid=967878", "title": "Laparoskopie", "text": "Laparoskopie\n\nLaparoskopie (laparo - řec., měkké místo v těle, skopein - řec., pozorovat) je endoskopická operační metoda břišní chirurgie, při které se pomocí endoskopických nástrojů pod kontrolou kamery provádějí operace orgánů břišní dutiny.\n\nŘadí se mezi relativně nové metody diagnostiky a léčby v chirurgii a jiných oborech, přestože je známa již téměř 100 let, i když ne v takové formě, jak funguje dnes. V běžné medicínské praxi se využívá pouze přibližně 20 let.\n\nMezi nejčastější laparoskopické operace patří cholecystektomie (odstranění žlučníku), hernioplastika (plastika kýly), apendektomie (odstranění apendixu - červovitého přívěsku slepého střeva). S postupným rozvojem endoskopické techniky se rozvíjí i spektrum laparoskopické operativy. Dnes se v moderní chirurgii laparoskopicky operují téměř všechny orgány břišní dutiny.\n\nMožnosti použití laparoskopie:\n\n\n\n\nPrvní známé vyšetření břišní dutiny přes „klíčovou dírku\" uskutečnil roku 1901 Georg Kelling, sice u psa, ale princip napuštění vzduchu a poté vyšetření dutiny břišní za zrakové kontroly zůstal stejný a dál se už jen zdokonaloval. Techniku nazval coelioskopie (\"coelion\", z lat. útroby).\n\nZanedlouho nastal rozvoj techniky, zdokonalování nástrojů a přístrojů. První vyšetření břišní dutiny u člověka vykonal Dimitrij Ott v r. 1901 za použití světla a zrcadla přes malý nářez břišní stěny. Název laparoskopie jako první použil Heinz Christian Jacobaeus v r. 1910, který referoval o vyšetření hrudníku pomocí endoskopické techniky a nazval jej laparotorakoskopie. Dalšími průkopníky byli G. Berci, A. Cushieri, Kurt Semm, M. Classen, M. Demling, N. Soehendr a Buess. První laparoskopickou operaci, a to apendektomii, uskutečnil německý gynekolog Kurt Semm v r. 1982. Ta však nezaznamenala takový úspěch jako laparoskopická cholecystektomie. Práce o ní, kterou napsal Phillipe Murett v r. 1987, vzbudila pozornost odborné veřejnosti a našla své následovníky. O laparoskopické cholecystektomii referoval však již v r. 1985 Erich Mühe.\n\nZlatý věk laparoskopie v chirurgii nastal v 90. letech, postupně se rozšířila i do dalších oborů jako je gynekologie a urologie. Rozšířilo se spektrum a indikace výkonů. V posledních letech se do laparoskopické chirurgie zavádí robotizace, která je na rozdíl od konvenční laparoskopie omezena z ekonomických důvodů.\n\n1. založení kapnoperitonea - pomocí Veressovy jehly se břišní dutina naplní CO do tlaku 8-15 mmHg v závislosti na druhu operace. Při zavádění kapnoperitonea je třeba včas rozpoznat možné komplikace, jako je nafouknutí podkožního vaziva nebo napíchnutí střeva\n\n2. zavedení laparoskopu - nejčastěji v okolí pupku (nad/pod) se zavede trokar a pak laparoskop - speciálně upravená kamera se studeným světlem na bázi optických vláken, se sklonem zorného pole kamery nejčastěji 30°, což umožní operatérovi „vidět za roh\"\n\n3. zavedení dalších nástrojů - pod kontrolou kamery se zavedou trokary - speciální vodiče laparoskopických nástrojů z kovu nebo plastu, ve kterých jsou zavedeny laparonástroje (kleště, držáky, disektory...)\n\n4. provedení operace\n\n5. vytažení nástrojů a trokarů pod kontrolou kamery, zašití kůže břišní stěny\n\n\n\n\n"}
{"id": "967880", "url": "https://cs.wikipedia.org/wiki?curid=967880", "title": "Antická knihovna", "text": "Antická knihovna\n\nAntická knihovna je tradiční označení knižní edice, v níž vycházejí překlady děl antických autorů, vytvořené předními českými historiky a klasickými filology. V období od vzniku Československé republiky až do současnosti různí nakladatelé v různých obdobích vydávali kvalitní překlady autorů starověkého Řecka a Říma právě pod tímto edičním označením.\n\nV letech 1924–1934 to byl nakladatel Rudolf Škeřík, který v edici \"Antická knihovna\" vydal celkem 8 knih. V letech 1940–1944 vydalo Nakladatelství Melantrich ve stejnojmenné edici celkem 9 knih. V letech 1969–1996 v edici \"Antická knihovna\" vydalo Nakladatelství Svoboda celkem 64 titulů základní řady a k tomu ještě 17 svazků prémiové řady. Tuto \"Antickou knihovnu\" založil překladatel ze starořečtiny, latiny a němčiny Rudolf Mertlík (1913–1985). S ukončením činnosti Nakladatelství Svoboda došlo k dočasnému ukončení edice Antická knihovna.\n\nV roce 1999 byla edice pod stejným názvem (a s návazností na číslování svazků edice u předchozího nakladatele) obnovena, když se několik různých nakladatelů domluvilo na spolupráci při dalším vydávání edice. Od roku 1999 do konce roku 2013 bylo v základní řadě edice vydáno 15 knih. K základní řadě edice \"Antická knihovna\" je od roku 2000 vydávaná doprovodná řada. V období let 2000–2013 bylo v této řadě vydáno celkem šest publikací.\n"}
{"id": "967885", "url": "https://cs.wikipedia.org/wiki?curid=967885", "title": "Referendum o nezávislosti Skotska (2014)", "text": "Referendum o nezávislosti Skotska (2014)\n\nReferendum o nezávislosti Skotska se konalo 18. září 2014. O jeho uskutečnění dlouho usilovala Skotská národní strana a její předseda Alex Salmond, kterému se povedlo ho prosadit v roce 2013, za vlády Davida Camerona. Cílem referenda bylo rozhodnutí, jestli se má Skotsko odtrhnout od Spojeného království a stát se samostatným státem. Byla v něm položena pouze jedna otázka, a to ve znění \"„Should Scotland be an independent country?“\", v češtině „Má být Skotsko nezávislou zemí?“ V referendu obyvatelé Skotska nezávislost odmítli. 55,3 % voličů se vyslovilo pro setrvání ve Spojeném království, zatímco pro nezávislost jich hlasovalo 44,7 %. Volební účast překonala hranici 85 %.\n\nNa začátku 70. let byly v Severním moři objeveny naleziště ropy, což způsobilo ekonomický rozmach Skotska. Díky tomu se začaly objevovat snahy o osamostatnění a vznikla Killibrandova komise, snažící se prosadit vytvoření skotského parlamentu.\n\nVe volbách v roce 1974 posiluje Skotská národní strana a v roce 1978 je vytvořen Zákon o Skotsku, na jehož základě měl vzniknout skotský parlament. S jeho přijetím ale souviselo referendum, ve kterém se Skotové měli vyjádřit, jestli souhlasí s vládní politikou. To skončilo nezdarem, protože pro se nevyjádřilo požadovaných 40 % obyvatel.\n\nDalší šance se pro skotskou autonomii naskytla až na konci 90. let, po nástupu Tonyho Blaira do funkce britského premiéra. Konalo se další referendum, tentokrát úspěšné, na jehož základě vznikl v roce 1999 samostatný skotský parlament.\n\nSamotnému referendu o nezávislosti předcházela jednání mezi vládou Skotska a vládou Spojeného království, která vyústila v tzv. Edinburskou dohodu podepsanou 15. října 2012 v Edinburghu, garantující legalitu a uznání výsledku referenda a zároveň stanovující některé jeho základní parametry:\nDohodu podepsali za Británii premiér David Cameron a za Skotsko premiér Alex Salmond, ministr zahraničí Michael Moore a vicepremiérka Nicola Sturgeonová.\n\nZákon o referendu byl 21. března 2013 předložen skotskému parlamentu, který ho schválil 14. listopadu a královna Alžběta II. ho podepsala 17. prosince 2013.\n\nHlavní lídři kampaní byli  Alister Darling (pro zachování svazku s Velkou Británií) a Alex Salmond (pro nezávislost Skotska).\n\nOtázka nezávislosti Skotska hýbala celou společností Velké Británie, a proto do kampaní byly zapojeny významné osobnosti. Proti byli např. (Mick Jagger, Stephen Hawking, Judy Dench, David Attenborough). Pro byli např. (Sean Connery, Brian Cox, Irvin Welsh). Salmond neviděl Velkou Británii pouze negativně, v programu Scotland´s future dokonce píše: „Anglie, Wales a Severní Irsko budou vždy naší rodinou.“ Hovoří také o budoucí spolupráci nezávislého Skotska a Velké Británie: „Budeme spolupracovat se zbytkem Spojeného království v Evropské unii.“ \n\nProti odtržení Skotska se ozvalo několik kritických hlasů. Již v lednu 2014 britská vláda upozornila, že Skotsko v případě osamostatnění nebude součástí EU. Skotsko by tak čekala složitá a dlouhá jednání ohledně opětovného vstupu. Ministr zahraničních věcí William Hague tvrdí, že po pozitivním výsledku referenda by nastal „stav nejistoty“. Zároveň odstartoval sérii analýz, kterými chce přesvědčit obyvatele Skotska, aby nehlasovali pro nezávislost. Nezávislost může mít ještě další negativní dopady, které jsou zatím předmětem dohadů. Opozice nedávno prohlásila, že v případě jejich vlády existuje možnost zavedení pasových kontrol na hranicích mezi Británií a Skotskem. Vyjádřil se tak vůdce britské labouristické strany Ed Miliband a jeho vyjádření podpořila i ministryně vnitra za Konzervativní stranu Theresa Mayová. Opozice nezavislosti tvrdí, že Skotsko bude muset zavést drastické škrty a několik let bude trvat než se z toho ekonomika vzpamatuje. Samotná ropa Skotsko nespasí. Naopak příznivci nezávislosti tvrdí, že i po osamostatnění chtějí zůstat součástí NATO a Evropské unie. Spisovatelka Joanne Rowlingová, která žije ve Skotsku, několik měsíců před referendem darovala milion liber kampani proti nezávislosti Skotska.\n\nV britských volbách 2015 získala Skotská národní strana 56 z 59 křesel, které má Skotsko v Dolní sněmovně, což byl historický úspěch. Ožily tak další spekulace o možnosti nového referenda, třeba v roce 2016 u příležitosti voleb do skotského parlamentu. Předpokládá se, že díky tomuto úspěchu se znovu zvýší tlak na odtržení Skotska, zvlášť v případě, že se Velká Británie v referendu nevysloví pro setrvání v EU. Šéfka skotských nacionalistů Nicola Sturgeonová varovala, že pokud Anglie bude hlasovat pro odchod z EU, požadavek Skotů na druhé referendum o nezávislosti bude nezastavitelný. Toto referendum slíbil premiér David Cameron v případě, že bude ve volbách potvrzen v čele vlády, což se stalo. David Cameron nové spekulace okomentoval tak, že se Skotové v posledním referendu rozhodně vyslovili pro setrvání Skotska ve Spojeném království a že v brzké době tak nové referendum čekat nemohou. Britský premiér bude muset splnit své sliby, které dal během předvolební kampaně, že poskytnou Skotsku vysokou decentralizaci. Ministři jsou přesvědčeni, že je důležité to učinit rychle, aby se neopakovalo referendum v Quebecu 1995. Pokud splní své sliby Skotsku, nastane problém s požadavky ostatních členu Spojeného království.\n\n\n"}
{"id": "967888", "url": "https://cs.wikipedia.org/wiki?curid=967888", "title": "Disjunktivní normální forma", "text": "Disjunktivní normální forma\n\nVe výrokové logice je formule v disjunktivní normální formě (DNF), pokud je ve tvaru disjunkcí P-termů, kde P-term definujeme jako konjunkce literálů (a je-li formula_1 výroková proměnná, tak jí určené literály jsou právě formula_1 a formula_3).\n\nKaždá konjunkce literálů a také každá disjunkce literálů je DNF, protože je můžeme považovat za disjunkci P-termů s jedním literálem, resp. za konjunkci jednoho P-termu.\nPodobně jako v konjunktivní normální formě (KNF), jediné logické spojky v DNF jsou logická spojka a, nebo a negace. Negace může být pouze součástí literálu, tzn. že negovat lze pouze výrokovou proměnnou.\n\nPlatí, že pro každou formuli A lze sestrojit ekvivalentní formule K a D (tedy \"formula_4 A ↔ K\" a \"formula_4 A ↔ D\"), kde K je v KNF a D je v DNF. Toto tvrzení lze dokázat indukcí podle složitosti formule užitím De Morganových zákonů a distributivity.\n\nPříklady formulí, které \"jsou\" v DNF:\n\nPříklady formulí, které \"nejsou\" v DNF:\n\nVýše uvedené formule lze ovšem do DNF převést, tedy sestrojit k nim ekvivalentní formule, které jsou v DNF:\n\n"}
{"id": "967889", "url": "https://cs.wikipedia.org/wiki?curid=967889", "title": "Mikuláš Landa", "text": "Mikuláš Landa\n\nMikuláš Landa (rozený Landau, 1911 Budapešť - 1994 Brno) byl československý politik, krajský tajemník KSČ v Ústeckém kraji. Zatčen r. 1951 a souzen r. 1954 v procesu proti skupině pracovníků aparátu KSČ.\n\nJe autorem knih s tematikou alternativní medicíny:\n\n"}
{"id": "967890", "url": "https://cs.wikipedia.org/wiki?curid=967890", "title": "Seznam knih edice Antická knihovna", "text": "Seznam knih edice Antická knihovna\n\nSeznam knih edice Antická knihovna obsahuje všechny knihy edice Antická knihovna, vydané v období od vzniku Československé republiky do konce roku 2013. Součástí tohoto seznamu jsou i všechny knihy prémiové řady edice Antická knihovna (Nakladatelství Svoboda 1969–1989) a také všechny knihy doprovodné řady k edici Antická knihovna (různá nakladatelství, 2000–2013).\n"}
{"id": "967891", "url": "https://cs.wikipedia.org/wiki?curid=967891", "title": "František Burian", "text": "František Burian\n\nFrantišek Burian (17. září 1881 Praha – 15. října 1965, tamtéž) byl český lékař. Je považován za zakladatele československé a za jednoho z průkopníků světové plastické chirurgie. Jeho zásluhou byla v ČR coby první zemi na světě plastická chirurgie v roce 1939 uznána jako samostatný medicínský obor. Burian inicioval vybudování pracovišť plastické chirurgie v Brně, Bratislavě a Košicích. František Burian mluvil anglicky, francouzsky, německy, italsky i latinsky a ve stáří se ještě učil rusky. Plastickou chirurgii v Československu dovedl na špičkovou úroveň, a to o generaci dříve než ve většině rozvinutých zemí.\n\nFrantišek Burian se narodil v Praze na Malé Straně a studoval na Malostranském gymnáziu a maturoval v roce 1900. Lékařství studoval na pražské Lékařské fakultě Univerzity Karlovy. Promoval 6. dubna 1906 a získal titul MUDr. Již během studia na vysoké škole začal ztrácet sluch, čímž značně psychicky trpěl. \n\nPracoval pak jako asistent v patologicko-anatomickém ústavu, který vedl Jaroslav Hlava, a v dubnu 1908 přešel na chirurgickou kliniku, kde byl nejdříve demonstrátorem s ročním stipendiem 600 korun a poté dva roky neplaceným asistentem u profesora Kukuly.\n\nV roce 1910 se oženil s lékařkou Annou Lankašovou. V závěru října 1912 odjel do Bělehradu a později do Sofie (leden až září 1913), kde působil jako chirurg v balkánské válce a řídil velkou vojenskou nemocnici. Po návratu z Balkánu si v lednu 1914 zřídil soukromou praxi v domě ve Škrétově ulici v Praze, kde bydlel. V srpnu téhož roku byl povolán k vojsku. Rok a půl pak pracoval jako vedoucí chirurg pražské záložní vojenské nemocnice, umístěné v Rudolfinu. Stále experimentoval a vymýšlel nové způsoby léčby. Od roku 1916 byl šéflékařem vojenské nemocnice v Temešváru, další rok působil tamtéž jako konziliární chirurg VII. armádního sboru.\n\nPo válce pracoval v pražské posádkové nemocnici. Na základě svých zkušeností válečného chirurga prosadil zřízení stanice plastické chirurgie v Jedličkově ústavu, ze které se v r. 1927 stal Ústav plastické chirurgie s 35 lůžky. Svou prací získal mezinárodní uznání a zasadil se o to, že v roce 1932 byla v Československu jako prvním státě na světě uznána plastická chirurgie za samostatný obor.\n\nV roce 1937 byl jmenován mimořádným profesorem estetické chirurgie (přejmenováno na plastickou chirurgii) a přednostou Ústavu plastické chirurgie, který byl přestěhován do Fakultní nemocnice Královské Vinohrady. Ústav se v roce 1948 změnil na kliniku plastické chirurgie a František Burian se stal jejím přednostou. Byl jmenován řádným profesorem plastické chirurgie na Karlově univerzitě. V r. 1955, po jeho jmenování akademikem, byla zřízena výzkumná laboratoř, která umožňovala vědeckou a výzkumnou práci přímo spojit s klinicko-terapeutickou praxí. Ředitelem laboratoře plastické chirurgie ČSAV byl od roku 1955 až do konce života.\n\nVěnoval se vrozeným vadám, zejména rozštěpům, ale i poraněním a popáleninám. Rozštěpy se staly jeho celoživotním koníčkem. Na toto téma publikoval více než dvě stě vědeckých prací, několik monografií (například Chirurgie rozštěpů nebo Atlas plastické chirurgie) a vysokoškolských skript.\n\nBurian často přednášel v zahraničí a v roce 1937 mu bylo uděleno čestné členství chirurgické společnosti USA a nedlouho nato i členství Akademie věd USA.\n\nFrantišek Burian měl příkladný vztah k pacientům a velkou ohleduplnost k dětem.\n\nSvé lékaře učil, že plastický chirurg není nikdy dosti velký puntičkář a každý dílčí výkon operace musí být proveden s největší pozorností a přesností. Velký operatér je pouze ten, který dokáže provést s obrovským zaujetím a dobrým výsledkem tu největší i tu nejmenší operaci. Vštěpoval lékařům motto, že plastický chirurg nikdy nesmí být plně spokojen s dosaženým výsledkem, nýbrž že musí chtít být příště lepší. František Burian vždy zdůrazňoval, že práce plastického chirurga se nesmí omezovat na provedení operace, ale musí se starat o řádnou pooperační rehabilitaci pacienta. Plastický chirurg musí předávat nadšení pro spolupráci specialistům dalších lékařských oborů za účelem vytvoření efektivního léčebného týmu. To platí jak pro komplexní léčbu vrozených vad, zejména jeho oblíbených rozštěpů, ale i pro léčbu úrazů, nádorů a popálenin.\n\nS nadějí se k němu upínali lidé s vrozenými vadami, lidé po úraze bez tváře i děti, pro které byl hodný starý pán. Pán, který neléčil jen vady na těle, ale především na duši.\n\n\n"}
{"id": "967896", "url": "https://cs.wikipedia.org/wiki?curid=967896", "title": "Sorso", "text": "Sorso\n\nSorso je italská obec v provincii Sassari v oblasti Sardinie.\n\nV roce 2012 zde žilo 14 389 obyvatel.\n\nCastelsardo, Sassari, Sennori, Tergu\n\nZdroj: \n"}
{"id": "967903", "url": "https://cs.wikipedia.org/wiki?curid=967903", "title": "Adam Polášek", "text": "Adam Polášek\n\nAdam Polášek (* 12. červenec 1991, Ostrava, Československo) je český profesionální lední hokejista. Nastupuje na pozici obránce a aktuálně působí v týmu HC Sparta Praha v ELH.\n\nS hokejem začínal ve Vítkovicích a působil v nich i celou mládežnickou kariéru. V sezoně 2008-09 dokonce s Vítkovicemi vyhrál nejvyšší juniorskou ligu v České republice. Na sezonu 2009-10 odešel z Čech do kanadské QMJHL, kde hrál za tým Prince Edward Island Rocket. V jejich barvách odehrál dvě sezony, v té druhé plnil zároveň roli asistenta kapitána. Celkem v QMJHL nastoupil do 127 zápasů a připsal si 80 bodů - na obránce dobrá bilance. Před sezonou 2011-12 přestoupil do Chicago Wolves, farma St. Louis Blues, čímž zároveň vyměnil i ligu. V AHL poprvé okusil seniorský hokej. První sezonu strávil v Chicago Wolves celou, ve druhé stihl pouze 24 zápasů. Poté se stěhoval do Kalamazoo Wings, kteří hrají ECHL, což je liga o stupeň níž než AHL. Na začátek příští sezony 2013-14 se vrátil zpět do AHL, tentokrát ale do Utica Comets. Za ně si zahrál pouze dva zápasy a vrátil se zpět do Kalamazoo Wings. Ještě v průběhu této sezony ale zamířil zpět do Čech, a to přímo do HC Sparta Praha, kde nastupoval v rámci střídavého hostování i za Litoměřice. Svou první branku v české extralize vstřelil 24.1. 2014 při domácím zápase proti Chomutovu, Sparta nakonec vyhrála 8:1. Celou sezonu 2014-15 odehrál v pražské Spartě, se kterou vypadl v semifinále s Třincem. V sezoně se mu dařilo i individuálně - odnesl si ocenění pro Nejlepšího obránce ELH a s 36 kanadskými body se stal nejproduktivnějším obráncem soutěže. Zároveň se mezi obránci umístil i na prvním místě v počtu nastřílených gólů (10) a v počtu získaných asistencí (26). V této sezoně také naplno pronikl do reprezentace.\nV mládežnických kategoriích byl členem výběrů U16, U17, U18 a U20. S juniorskou reprezentací do osmnácti let se v sezoně 2008-09 zúčastnil i MS U18. Celkem za mládežnické reprezentace odehrál 35 zápasů a získal v nich 15 kanadských bodů. Premiéru v seniorské reprezentaci zažil v sezoně 2014-15, kdy byl povolán na Karjala Cup. První zápas odehrál 8.11.2014 proti Švédsku. Bojoval o účast na MS 2015 v Praze, ale krátce před oznámením konečné nominace byl z týmu vyřazen.\n\n\n"}
{"id": "967911", "url": "https://cs.wikipedia.org/wiki?curid=967911", "title": "Vilém ze Saint-Thierry", "text": "Vilém ze Saint-Thierry\n\nVilém se Saint-Thierry (1075 až 1080, Liège, Belgie – 8. září 1148) byl významnou osobností 11. století. Především byl mystikem a autorem duchovních knih, přítelem a blízkým spolutvůrcem mnišské reformy Bernarda z Clairvaux, opatem v Saint-Thierry. Katolická církev jej uctívá jako blahoslaveného.\n\nNarodil se ve šlechtické rodině v Lutychu (místo je známé jako „Athény Severu\"). Vzdělával se v Remeši a Laonu. Na tamní škole, kde studoval, spjaté se sv. Anselmem, studoval i Pierre Abélard (zemř. 1142). Po skončení studií vstoupil do benediktinského řádu se sídlem v klášteře sv. Nikasia. V roce 1118 se setkal se sv. Bernardem z Clairvaux a podpořil jeho snahu o mnišskou reformu i obhajobu pravověří. V roce 1135 opustil benediktýnské opatství a stal se cisterciáckým mnichem v Signy, aby se mohl věnovat kontemplaci. O šest let později byl zvolen opatem v Saint-Thierry.\n\nJako opat v Saint Thiery (1119–1135) se věnoval duchovní formaci mnichů a v této souvislosti napsal následující díla:\n\nS jeho hlubokým duchovním životem po odchodu do Signy (1135–1138) souvisejí následující díla:\n\nVrchol jeho díla představuje Epistola aurea (1144–1145). Kniha je podivuhodnou syntézou jeho učení o duchovním životě.\n\nJako benediktinský opat i cisterciácký mnich působil hlavně v roli duchovního vůdce a jako mystik. K dogmatům přistupoval spíše cestou kontemplace než spekulace. Biblické texty četl s důvěrou, že se v nich setká s Božím zjevením, čímž překonával strohost převládajícího augustinismu a otevíral se myšlenkám řeckých církevních otců (Origena, Kappadockých otců, Řehoře z Nyssy). Studiem došel k originální syntéze východního a západního myšlení.\n\nVilémovy texty se odlišují od děl středověkých i moderních autorů: jsou prodchnuté biblickým jazykem a věrné stylu tradičních liturgických modliteb. Současně ukazuje, že člověk naplněný láskou Boží získává prostřednictvím kontemplace smysl pro Boží přítomnost, což znamená mystické i teologické poznání.\n\n"}
{"id": "967942", "url": "https://cs.wikipedia.org/wiki?curid=967942", "title": "Ermin Seratlić", "text": "Ermin Seratlić\n\nErmin Seratlić (* 21. září 1990, Titograd, Černá Hora, Jugoslávie) je černohorský fotbalový útočník aktuálně bez angažmá. Působil i v Polsku.\n\nDo profesionálního fotbalu vstoupil v černohorském klubu Mladost Podgorica. V lednu 2011 přestoupil ve svých dvaceti letech do polského klubu Jagiellonia Białystok, kde podepsal čtyřletou smlouvu.\n\nJe bývalým mládežnickým reprezentantem Černé Hory.\n\n"}
{"id": "967944", "url": "https://cs.wikipedia.org/wiki?curid=967944", "title": "Náměstí Nezávislosti (Kyjev)", "text": "Náměstí Nezávislosti (Kyjev)\n\nNáměstí Nezávislosti (ukrajinsky Майдан Незалежності, \"Majdan Nezaležnosti\"), někdy také Majdan, je ústřední kyjevské náměstí. Spolu s hlavní třídou Chreščatyk představuje centrum ukrajinské metropole. Současný název nese náměstí od roku 1991 na počest nezávislosti Ukrajiny na Sovětském svazu. Do té doby se jmenovalo různě:\n\n\nV roce 1944 byla nedlouho po osvobození Kyjeva uspořádána veřejná soutěž na modernizaci okolních budov, které byly poničeny během války. Náměstí proto obklopují domy zbudované v 50. letech 20. století a hotel Ukrajina, který vznikl v letech sedmdesátých.\n\nNáměstí je pravidelným místem různých celospolečenských událostí. Konaly se zde velkolepé oslavy 20. výročí nezávislosti Ukrajiny; odehrála se zde celá řada událostí spojených s Oranžovou revolucí a politickými změnami na Ukrajině. Protesty proti politice tehdejšího prezidenta Viktora Janukovyče, které začaly 21. listopadu 2013 a skončily jeho pádem v únoru 2014, dostaly název podle tohoto náměstí – Euromajdan. Janukovyč se snažil tyto protesty násilně potlačit, v únoru 2014 bylo zabito 80 osob.\n\nNáměstí je dopravně obslouženo stanicí stejného jména druhé linky kyjevského metra.\n\n"}
{"id": "967945", "url": "https://cs.wikipedia.org/wiki?curid=967945", "title": "Trello", "text": "Trello\n\nTrello je bezplatná webová aplikace pro správu projektů. Vytvořila ji firma Fog Creek Software.\n\nTrello pro řízení projektů používá paradigma, známé jako Kanban, které původně popularizovala Toyota v roce 1980. Projekty jsou zastoupeny nástěnkami (board), které obsahují seznamy úkolů. Úkoly lze v rámci sloupců posouvat (pomocí drag-and-drop). Tento posun úkolů zrcadlí tok od nápadu k realizaci. K úkolům mohou být přiřazováni uživatelé, časové termíny a soubory.\n\n\nAplikace byla zveřejněna 13. září 2011. V červenci 2012 Trello používalo 500 000 uživatelů. V prosinci roku 2012 bylo uživatelů více než 1 000 000.\n\nTrello je postaveno na technologiích MongoDB, Node.js a Backbone.js.\n\n"}
{"id": "967962", "url": "https://cs.wikipedia.org/wiki?curid=967962", "title": "Kostel svaté Máří Magdaleny (Rusovce)", "text": "Kostel svaté Máří Magdaleny (Rusovce)\n\nKostel svaté Máří Magdalény je římskokatolický farní kostel v městské části Bratislavy Rusovcích v okrese Bratislava V.\n\nKostel byl postaven ve stylu raného baroka v roce 1662. V roce 1758 vyhořel.\n\nKostel tvoří jednolodní stavba s věží a presbytářem s polygonálním závěrem. Loď je zastřešena sedlovou střechou, věž má jednoduchou pyramidální střechu. Nad vstupním portálem se nachází tympanon s erby Zichyů a socha patronky kostela. Erb Štěpána Zichyho a jeho manželky Magdalény Amade souvisí s donátorstvím Zichyů jakož i se skutečností, že až do začátku 20. století jim kostel sloužil jako rodinná hrobka. Erb Štěpána a Magdalény se nachází i na hlavním oltáři.\n\nKostel je zajímavý i svým interiérem. Hlavní oltář pochází z druhé poloviny 17. století a představuje sloupový typ oltáře s ústředním obrazem Ukřižovaného a klečící Máří Magdalénou. Dva boční renesančně barokní oltáře zasvěcené sv. Karlovi Boromejskému a Zvěstování Panny Marie pocházejí stejně ze dne 17. století. Ze stejného období pocházejí i renesančně barokní kazatelna a křtitelnice.\n\nVarhany z roku 1857 jsou vyzdobeny erby Felixe Zichy-Ferrarisia a jeho manželky Emílie von Reichenbach-Lessonitz, kteří vlastnili zámeček od roku 1851.\n\nOkna presbytáře s vitrážemi jsou darem rusovských donátorů. Jsou na nich zachyceny postavy světců - sv. Tomáše apoštola, sv. Alžběty Uherské a sv. Štěpána.\n\nPřed hlavním vchodem do kostela stojí morový sloup z roku 1719 na památku morové epidemie z roku 1713 zasvěcený sv. Antonínovi.\n"}
{"id": "967984", "url": "https://cs.wikipedia.org/wiki?curid=967984", "title": "Kostel svatého Filipa a Jakuba (Rača)", "text": "Kostel svatého Filipa a Jakuba (Rača)\n\nKostel svatého Filipa a Jakuba ( \"Kostol svätých Filipa a Jakuba) \"je římskokatolický farní kostel, který se nachází v bratislavské městské části Rača.\n\nPrvní zmínka o něm je z roku 1390, i když z písemných pramenů se dá předpokládat, že v Rači byl kostel již v první polovině 14. století. V průběhu staletí měl postupně několik titulů (Všech svatých, sv. Leonard, Panna Maria). Od 1. května 1844 je kostel zasvěcen apoštolům sv. Filipovi a Jakubovi. V období reformace patřil evangelíkům až do roku 1629.\n\nV roce 1888 byla provedena přestavba do nynější podoby.\n\n"}
{"id": "967994", "url": "https://cs.wikipedia.org/wiki?curid=967994", "title": "Appiános", "text": "Appiános\n\nAppiános z Alexandrie byl řecký dějepisec, narozený na sklonku 1. století našeho letopočtu.\n\nNarodil se v Alexandrii zřejmě ve význačné rodině. V Egyptě zastával významné úřednické posty. Do Říma, k němuž velmi přilnul, přišel Appiános za císaře Hadriana asi okolo roku 120. Zde působil jako advokát, později pak byl prokurátorem Egypta. Napsal rozsáhlé \"Římské dějiny\" ( \"Rhómaika\", \"Historia Romana\"), které obsáhly období od legendy o Aeneovi až po vládu císaře Traiana (98–117 n.l.). Římské dějiny, které dokončil kolem roku 160, se původně skládaly ze 24 knih, dochovala se jich však jenom část. Velmi důležité jsou především svazky týkající se občanských válek v 1. století př. n. l. Podstatná část Appiánova díla byla publikována česky v knihách \"Zrod římského impéria\" a \"Krize římské republiky\".\n"}
{"id": "967997", "url": "https://cs.wikipedia.org/wiki?curid=967997", "title": "Kostel svatého Františka z Assisi (Karlova Ves)", "text": "Kostel svatého Františka z Assisi (Karlova Ves)\n\nKostel svatého Františka z Assisi je římskokatolický kostel v bratislavské městské části Karlova Ves stojící na Náměstí sv. Františka 4. Patří pod karloveskou farnost minoritů - menších bratří konventuálů. Má kapacitu kolem 250 osob.\n\nKostel byl posvěcen 9. března 2002 biskupem Janem Sokolem. Nad oltářem je zavěšen kříž sv. Damiána.\n\nVedle Kostela se nachází klášter minoritů.\n"}
{"id": "968000", "url": "https://cs.wikipedia.org/wiki?curid=968000", "title": "Premonstrátský klášter (Jasov)", "text": "Premonstrátský klášter (Jasov)\n\nPremonstrátský klášter s kostelem svatého Jana Křtitele je barokní sakrální komplex nacházející se ve východoslovenské obci Jasov, západně od Košic, v okrese Košice-okolí v Košickém kraji.\n\nKomplex budov kláštera a kostela svatého Jana Křtitele spolu s klášterní zahradou díky architektonické i umělecko-historické hodnotě patří k nejcennějším památkám pozdně a rokokového umění na Slovensku. Klášter kromě vlastního historického a spirituálního významu je i důležitým památníkem duchovní kultury; v klášterních prostorách se nachází jedna z nejvzácnějších knihoven na Slovensku s přibližně osmdesáti tisíc svazky knih. V neposlední řadě je klášterní komplex významný i jako památník zahradní architektury – rozlehlá klášterní zahrada patří mezi slovenské unikáty a krásné příklady zahradní kultury druhé poloviny 18. století.\n\nJasov je obec na jihozápadě Košické kotliny obklopená nádhernou přírodou východní části Slovenského rudohoří. Původně ležela na staré, tzv. spišské silnici, spojující toto území se severozápadně ležící Spiší.\n\nNa konci 12. století se na tomto místě usadili příslušníci řeholního řádu premonstrátů. Bylo to pouze něco více než padesát let od chvíle, co regule nové církevní řehole Norbertovi z Xantenu schválil v roce 1126 papež Honorius II. Jejich příchod na území někdejšího Uherska se datuje k roku 1130, kdy ve Velkém Varadíně (dnes Oradea v severozápadním Rumunsku) založili klášter. Jedno z prvních premonstrátských sídel na dnešním území Slovenska vzniklo v Bzovíku na původně cisterciáckém opatství z roku 1130.\n\nTrvalé osídlení území Jasova se datuje od 12. století, kdy nastal v této oblasti rozvoj hornictví. Ve druhé polovině 14. století se v obci začalo se stavbou prvních Hamrů na zpracování bohatých ložisek železa, mědi a olova z okolních dolů. V roce 1487 se Jasov, jako jedno ze sedmi míst, stal součástí Svazu hornouherských báňských měst.\n\nPředpokládá se, že mniši si první klášterní budovy v Jasově postavili ze dřeva. Kolem roku 1228 začali s budováním kamenné stavby kláštera, do výstavby však nepříznivě zasáhl vpád tatarských hord. Stavba byla vypleněna. Současná budova je v pořadí čtvrtou stavbou na tomto místě.\n\nPremonstrátští řeholníci se postupně usazovali i na dalších místech Horních Uher; nejpozději do roku 1387 vzniklo, kromě Jasova, na slovenském území dalších pět premonstrátský klášterů: v Lelesu, Bíni, Šahách, Nižné Myšli a v Kláštoru pod Znievom. Kláštery premonstrátů patřily mezi velmi významné církevní instituce. Řeholní bratři vykonávali nejen pastorační činnost, ale věnovali se i osvětě a zakládání škol. Měli bohaté knihovny, zabývali se skriptorskou, pedagogickou, uměleckou, ale i hospodářskou činností, zejména v oblasti hornictví, lesnictví a zemědělství (vinařství, rybolov). Někteří členové řádu zastávali významné posty při královském dvoře a leleský a jasovský konvent plnily i funkci tzv. Hodnověrného místa (jasovskému konventu právo vydávat hodnověrné listiny udělil v roce 1255 král Béla IV.). Béla IV. také povolal na tato území, vylidněná po tatarských vpádech, kolonisty, a obci Jasov udělil rozsáhlé výsady, podobné privilegiím královských měst – mj. právo svobodné volby faráře a rychtáře, tržní a dobývací právo. Přikázal také obyvatelům obce odvádět povinné dávky klášteru. I když podle historických záznamů první písemná zmínka o jasovském proboštství pochází ještě z roku 1234 (v ní se uvádí zasvěcení kláštera svatému Janu Křtiteli i podřízenost jasovského kláštera klášteru svatého Štěpána ve Velkém Varadíně), listina Bély IV. z roku 1255 je v současnosti považován za zakládací listinu proboštství. Pro jasovský konvent měla tato listina i další, neméně důležitý význam – jmenovala totiž klášterní majetky a vymezovala hranice území pod správou kláštera.\n\nPrvním představeným jasovského kláštera, známým podle jména, byl probošt Albrecht (Albert), který se do čela řádu dostal v roce 1235 (tento post zastával až do své smrti v roce 1257). Majetek kláštera zanechal v neutěšeném stavu. Situace se částečně zlepšila až koncem 13. století, kdy na základě privilegia krále Ondřeje III. bylo premonstrátům povoleno na svých územích dolovat rudy. Kromě nelichotivé hospodářské situace klášter trpěl i vnitřními spory, které se projevily při dosazení probošta Mikuláše II. v roce 1350 králem Ludvíkem I. Velikým z Anjou.\nDůležitým mezníkem v dějinách jasovského kláštera byl rok 1436. 26. ledna v uvedeném roce král Zikmund Lucemburský vydal nařízení, kterým přikazoval klášter opevnit zdmi. Mniši pod vedením probošta Stanislava klášter přestavěli na opevněný hradní objekt, což se projevilo i v jeho oficiálním pojmenování. Od tohoto data se v listinách uvádí jako \"castrum Jász\", \"castellum\" či \"Jászóvár\" (tj. Jasovský hrad). Vzhled takto přebudovaného kláštera změnil i jeho charakter – stal se pevností, která v dobách, kdy o nástupnické práva v Uhrách bojoval Ladislav Pohrobek, sloužila jako útočiště před vojsky Jana Jiskry z Brandýsa. Ten na pověření královny Alžběty Lucemburské hájil zájmy jejího nedospělého syna. Navzdory hradbám však Jiskrova vojska („bratříci“) klášter dobyla a ovládala ho až do roku 1447. Premonstráti byli nuceni klášter opustit. V průběhu následujících téměř dvaceti let klášter několikrát změnil majitele. Až v roce 1464 se řeholníci definitivně vrátili do svého sídla.\n\nDalší těžkou ránu a nejsmutnější časy pro klášter přinesl rok 1526. Po osudné bitvě u Moháče 29. srpna 1526 mniši klášter opustili a nechali ho napospas osudu. Klášter ztratil postupně své předchozí výsady (mj. i výsadu hodnověrného místa) a přešel do správy církevních hodnostářů mimo premonstrátský řád, ba dokonce některé jeho části vlastnily i světské osobnosti.\n\nZkázu klášterních budov dovršila vojska Imricha Tököliho, která ho v roce 1685 dobyla a vypálila. Po jejich odchodu se ho však poslednímu správci z řad světského kléru Jurajovi Fenesimu podařilo opravit.\n\nNové osídlení premonstrátskými bratry přinesly až reformy krále Leopolda I. Habsburského, který dal převést jasovský klášter (spolu s kláštery ve Velkém Varadíně a Lelesu) do majetku kláštera v Perneku, který ho následně v roce 1700 prodal premonstrátskému opatství z moravské Louky u Znojma. Nový správce, Loucký klášter, od té doby nejen dosazoval probošta v Jasově, ale posílal sem i administrátory a řádové mnichy. 6. května 1745 vyslal do Jasova jako nového administrátora opata Andreje Sauberera (1700–1779).\n\nS příchodem energického a organizačně nadaného opata začala nová, nejskvostnější kapitola dějin kláštera. Sauberer nejenže dal postavit nový klášter a kostel, do podoby, v jaké ho známe dnes, ale zároveň pozvedl hospodářský život kláštera i celé obce. Po stabilizaci finančních poměrů proboštství nastoupilo cestu ekonomické prosperity.\n\nÚspěchy opata Sauberera neušly pozornosti císařského dvora. Díky privilegiím Marie Terezie byl jasovský konvent, po předchozím souhlasu uherských stavů, 19. listopadu 1770 povýšen na samostatný klášter. Opat se stal královniným důvěrníkem a prelátem uherské dolní tabule s právem účastnit se jednání zemského sněmu. Vyvrcholením Saubererovy světské kariéry bylo v roce 1774 jmenování za dvorního rádce Marie Terezie.\n\nOpat Sauberer se ještě v roce svého příchodu do Jasova stal, po smrti probošta Goldegga, novým Jasovským proboštem (byl jím až do svého skonu v roce 1779). Své odhodlání hospodářsky a duchovně povznést upadající opatství brzy po nástupu na proboštský stolec začal naplňovat konkrétními činy. Je pozoruhodné, že i přes nelehkou konsolidaci hospodářských poměrů konventu, se rozhodl pro radikální opatření týkající se stavby nového kláštera a jejího financování.\n\nZakrátko po nástupu do funkce se odhodlal k přestavbě, která ve skutečnosti byla výstavbou úplně nového kláštera v pozdně barokním slohu. Velkoryse pojatý projekt přestavby opevněného středověkého kláštera, který byl do základů zbourán, začal zřejmě již v polovině čtyřicátých let 18. století. Podle záznamu z 19. století, objeveného na zadní straně hlavního oltáře v jasovském kostele, práce začaly položením základního kamene v roce 1745.\n\nOtázku autorství projektu kláštera vyřešily historické výzkumy, které potvrdily stavbu jako dílo významného rakouského architekta a stavitele Franze Antona Pilgrama (1699–1761), původem z Korutan, jehož už na Slovensku proslavila výstavba Kostela a kláštera svaté Ažběty sester alžbetinek v Prešpurku.\n\nPodle dobových záznamů Pilgram pracoval na jasovské stavbě už na přelomu čtyřicátých a padesátých let. Jeho zásluhou zde vzniklo stavební dílo v mimořádně úspěšném dispozičním rozvrhu s centrální stavbou kostela symetricky doplněnou na obou stranách trojtraktovými křídly se samostatnými dvory – reprezentačními prostorami prelatury na jedné straně a konventu na straně druhé. Koncepce staveb v Jasově vycházela z předloh starších barokních klášterních souborů – benediktinského kláštera v Göttweigu, cisterciáckého v Szentgotthárdu a premonstrátského v Louce. Zbourání starších staveb od základů mu umožnilo realizovat velkorysou koncepci kláštera osazeného v malebné krajině, nezatíženou a neomezenou uliční zástavbou, se kterou se Pilgram musel vypořádat při realizaci bratislavského kláštera alžbětinek v letech 1739–1745. Když 28. října 1761 Pilgram zemřel, pokračovatelé v jeho díle, polír Anton Salzgeber, původem z Tyrolska, a zednický mistr Sebastian Cehmayster, mohli navázat na Pilgramovy projekty a završit stavbu celého komplexu.\nDotvořením stavebně mimořádně hodnotného díla je jeho interiérová výzdoba, kterou realizovala trojice významných umělců – sochař Johann Anton Krauss, štukatér Johann Ignaz Hennevogel (1727–1790) a především malíř Johann Lucas Kracker. Všichni tři patřili k vynikajícím umělcům ve svých profesích – Kracker v Jasově pracoval celkem ve třech etapách (1752, 1762–1765 a 1776) a vytvořil zde své vrcholné dílo (fresky klenby zimní jídelny v prelátství, klenby slavnostního schodiště, všechny malby v chrámu, malby na trojúhelníkových frontonech na průčelí kláštera a fresky klenby klášterní knihovny, namaloval i sedm oltářních obrazů a také dvě menší kompozice na menzách oltářů svatého Norberta a svatého Augustina); s Kraussovým dílem se setkáváme na více místech okolí Košic a spolu s Krackerem se kromě Jasova podílel i na výzdobě hlavního oltáře kostela v Egeru. Téměř žádné poznatky se nedochovaly o štukatérovi Johannu Hennevogelovi (spolu s Krackerem pracoval na výzdobě pražského kostela svatého Mikuláše na Malé Straně), jeho práce však harmonicky sjednocují malířskou a sochařskou složku výzdoby jasovského kláštera.\n\nStavba kostela svatého Jana Křtitele, jedné z nejvýznamnějších barokních sakrálních staveb na Slovensku, byla konsekrovaná 1. října 1766.\n\nObnovený konvent působil v klášteře nepřetržitě do roku 1787, kdy byla na základě dekretu císaře Josefa II. z 26. března 1787 řehole premonstrátů zrušena (podobně jako všechny kontemplativní řády). Archiv a bohoslužebné předměty byly převezeny do Budína a další movitý majetek byl prodán na dražbách. Prostory vyprázdněného kláštera obsadili obyvatelé Jasova. Ti způsobili v jeho areálu v roce 1792 požár, který zničil nejen západní trakt kláštera, ale podlehlo mu i několik domů v obci.\n\nČinnost premonstrátů v Uhersku opětovně povolil 12. března 1802 císař František II., ale pouze pod podmínkou, že budou spravovat i církevní gymnázia. Mniši se mohli vrátit do kláštera, který však našli zničený a z velké části vyhořelý. I tak ho obnovili, ba založili i jeho filiálky v Debrai, Rudníku a ve Vyšném Medzevu. Klášter zároveň provozoval čtyři gymnázia: v Košicích, Levoči, Rožňavě a ve Velkém Varadíně.\n\nNa konci 19. století řád premonstrátů patřil mezi významné podnikatele nejen v regionu. V Jasově provozoval výrobu trubek, měl zde i manufakturu na výrobu kachliček, cihelnu, tiskárny a parní pilu. Dalším podnikatelským subjektům pronajímal huť na zpracování rud a výrobu kovů, rudní doly, kamenolom s těžbou mramoru, hamr a mlýny. Klášteru zároveň patřila zemědělská půda o výměře více než dvacet tisíc hektarů. Začátkem 20. století měli dokonce vlastní elektrárnu.\n\nVelký zlom ve fungování řádu přinesl rok 1950. Politické poměry (ateizace společnosti, rušení klášterů a řeholních společenství) přinutily mnichy klášter opustit. Během známé Akce K bylo několik desítek klášterů v celém tehdejším Československu zrušeno a řeholní bratři byli internováni v tzv. soustřeďovacích klášterech (jedním z nich byl i jasovský).\n\nPo zrušení jasovského konventu padlo rozhodnutí umístit do bývalého kláštera psychiatrickou kliniku určenou pro ty nejtěžší případy. Až v roce 1990 se dostal klášter zpět do rukou původních majitelů. Od uvedeného času slouží svému původnímu poslání.\n\nKomplex premonstrátského kláštera s Kostelem svatého Jana Křtitele leží na západním okraji Jasova. Na čtvercových půdorysech stojí dvě symetricky situované dvoupodlažní budovy kláštera svírající mezi sebou stavbu dvouvěžového jednolodního kostela. Obě křídla kláštera (vlevo prelatury, vpravo konvent) obklopují uzavřené rajské dvory.\n\nNa šířku roztažené průčelí klášterních křídel, orientované na jihovýchod, je ukončeno nárožními věžemi s mansardovou střechou. Vstupní části do prelatury i konventu jsou zvýrazněny rizalitem a na vrchu ukončené trojúhelníkovými frontony.\n\nKomplexu kláštera dominuje stavba Kostela svatého Jana Křtitele. Čtyřpodlažní průčelí kostela je členěno horizontálními římsami. Na okrajích je zvýšeno o jedno podlaží a přechází do dvojice štíhlých věží ukončených helmicemi. Dvě spodní patra průčelí jsou vertikálně členěna pilastry zakončenými hlavicemi v korintském slohu. Jeho centrální část s hlavním portálem, konvexní-konkávní rizalit, je na vrchu ukončena trojúhelníkovým tympanonem se symbolem Nejsvětější Trojice. Okraje stavby obsahují mělké, oválně zakončené niky, v nichž stojí sochy dvou uherských králů – světců: svatého Ladislava a svatého Štěpána.\n\nNa obdélníkovém půdorysu stojící jednolodní stavba kostela návštěvníka zaujme především svou interiérovou výzdobou vytvořenou v pozoruhodné slohové jednotě. Její jednotlivé složky – malířská, sochařská a uměleckořemeslnná – se důsledně podřizují kánonu barokní krásy.\n\nObecně lze říci, že opat Sauberer měl při volbě umělců, kteří v Jasově zrealizovali jeho představy, mimořádně šťastnou ruku. Tvůrčí tým – architekt Franz Anton Pilgram, malíř Johann Lucas Kracker a štukatér Johann Ignaz Hennevogel – byl nakonec obohacen o výjimečného sochaře Johanna Antona Krausse.\n\nMezi nejvzácnější součásti chrámového vybavení patří kolekce sedmi oltářů, rozmístěných po jeho obvodu v přísné symetrii. Všechny oltářní obrazy jsou dílem Johanna Lucase Krackera.\n\nPo vstupu do chrámu prvním oltářem vlevo je oltář zasvěcený patronce horníků svaté Barboře s oltářním obrazem \"Stětí svaté Barbory \". Jeho protějškem je oltář svatého Ondřeje (zvaného také oltář svatého Jana Nepomuckého) se zajímavým, ikonograficky neobvyklým námětem na oltářním obraze. Fiktivní setkání apoštola Ondřeje a svatého Jana Nepomuckého je alegorickou parafrází setkání mecenáše a umělce – opata Andreje Sauberera a malíře Krackera – setkání, které přerostlo do velmi úspěšné spolupráce.\n\nPod hlavní klenbou jsou umístěny dva oltáře, vlevo zakladatele premonstrátského řehole svatého Norberta, vpravo svatého Augustina, charakteristické monumentální apoteózou obou světců. Myšlenkový odkaz obou kompozic poukazuje na vítězství křesťanské víry nad pohanstvím.\n\nDva boční oltáře v přední části lodě mají mariánské zasvěcení – vlevo oltář Immaculaty, s postavou Panny Marie stojící na zeměkouli, vpravo oltář svaté Anny, s obrazem zachycujícím tradiční výjev – svatá Anna vyučuje Marii.\n\nHlavní oltář ve svatyni chrámu je zasvěcen patronovi kostela. Námět obrazu \"Křest Krista v Jordánu\" zachycuje jednu z klíčových událostí v životě svatého Jana Křtitele. Ke kompozici tohoto obrazu se v sbírkových fondech na Slovensku zachovaly dvě přípravné skici – v Slovenské národní galerii a její replika ve Východoslovenské galerii v Košicích.\n\nMonumentalitu oltářů dotváří i jejich sochařská část – dílo Johanna Antona Krausse (1728–1795). O tomto umělci pravděpodobně německého původu je málo poznatků. S jeho pracemi se můžeme setkat na více místech – Praha, Eger, Skalica, Košice. V šedesátých letech 18. století se s rodinou natrvalo usadil v Jasově. Sochařská výzdoba zdejšího klášterního kostela – sochy premonstrátských svatých svatého Evermoda a svatého Ludolfa na oltáři svatého Norberta a sochy svatého Bedřicha a svatého Giliberta na oltáři svatého Augustina spolu se čtveřicí menších soch (svaté Markéty, svaté Máří Magdaleny, svaté Rozálie a svaté Kateřiny Alexandrijské sedících na volutách po bocích tabernákula) – patří k jeho vrcholným dílům.\n\nInteriérová výzdoba vrcholí ve stropní výmalbě. Vznikla během druhého Krackerova pobytu v Jasově, v letech 1762–1765, kam přišel na opětovné pozvání po ukončení prací na výzdobě Kostela svatého Mikuláše na Malé Straně v Praze.\nMalby, pokrývající beze zbytku strop chrámu, námětově a ikonograficky odkazují na jeho patrocinium. Umělec na čtyřech klenbových polích v chronologickém sledu zvěčnil výjevy ze života svatého Jana Křtitele. Všechny malby jsou vsazeny do iluzivní architektury s dekorativním rámováním s ornamenty (květinové vázy) dokládajícími architektonické členění a plastickou výzdobu obvodových zdí.\n\nNad presbytářem vidíme výjev \"Narození svatého Jana Křtitele\", námětově vycházející z Lukášova evangelia. Alžbeta, Janova matka, drží v náručí svého syna, vedle stojí Janův otec Zachariáš držící v rukách tabulku s nápisem \"Nomen eius Ioan EST\" (\"Jeho jméno je Jan\").\n\nMezi malbami prvního a druhého klenbového pole se ve středu meziklenbového pásu v kartuši nachází umělcem malovaný dedikační nápis s chronogramem: \"PRO DEI GLORIA Sanctae Mariae BEATIQVE patrona IOANNIS Baptistae HONORE erecta\".\n\nPrvní klenbové pole nad lodí (celkově druhé) jako jediné obsahuje malbu tematicky členěnou na dvě části. Významově důležitější je pravá část kompozice s výjevem \"Vraždění neviňátek v Betlémě\", kde vidíme matky truchlící nad těly zabitých dětí. Na výjev obsahově navazuje levá část kompozice s výjevem \"Útěk do pouště\", kdy se podle legendy před utíkající Alžbětou s dítětem otevřela skála a ukryla ji. K výjevu Alžběty s dítětem se dochovala umělcova studijní kresba.\n\nRozměrově největší malba vyplňuje třetí klenbové pole. Její námět \"Kázání v poušti\", znázorňuje kazatelskou činnost svatého Jana. Kompozice malby je zjevně ovlivněna freskami Paula Trogera, významného rakouského barokního umělce. V tomto případě jde o přímou variaci Trogerovy monumentální fresky \"Zázrak rozmnožení chlebů\" na stropě slavnostní síně prelatury bývalého premonstrátského kláštera v Hradisku u Olomouce.\n\nUprostřed scény stojí Jan Křtitel a nataženou pravou rukou ukazujíc na svatozář zahaleného Ježíše Krista, říká slova podle Janova evangelia: \"Hle, Beránek Boží, který snímá hříchy světa\" (Jan 1,29). Kompozici doplňuje několik skupin postav, z nichž některé sledují Janovy slova, jiné se nezúčastněně baví. Vlevo od Jana je např. skupina shromážděna kolem proroka Izaiáše. Do malby zakomponoval umělec svůj autoportrét – zobrazil se mezi trojicí postav sedících na velké skále naproti Janu Křtiteli. Čtyři cípy klenbového pole obsahují monochromové malby soch čtyř evangelistů se svými tradičními atributy.\n\nZřejmě nejsugestivnější ze všech výjevů nacházíme na malbě na čtvrtém klenbových poli. \"Stětí svatého Jana Křtitele\" zobrazuje všeobecně známý příběh o světcovy smrti. Salome a Jan Křtitel jsou hlavními protagonisty výjevu, na kterém kat klade uťatou Janovu hlavu na stříbrnou mísu. Kompozici dotvářejí dva vojáci s kopími.\n\nPoslední obraz, na pátém klenbovém poli, se svým námětem vymyká z tematiky ostatních maleb, ale je běžně uplatňovaným motivem malovaným nad varhanní emporou. Ústřední postavou malby \"Nebeský koncert\" je svatá Cecílie s charakteristickým atributem varhanami, kterou na různých hudebních nástrojích doprovází sbor andělů.\n\nMeziklenbové pásy jsou zdobeny dekorativní malbou. Na meziklenbovém páse, mezi klenbou svatyně a první klenbou lodi, je na západní straně vyobrazena alegorická postava církve s kalichem, tiarou a křížem. Na protější straně je postava starozákonního proroka Mojžíše s deseti Božími přikázáními. Meziklenbové pásy, rozdělující třetí a čtvrtou klenbu lodě, zdobí postavy proroků Malachiáše a Izajáše.\n\nUmělecké mistrovství Johanna Lucase Krackera můžeme obdivovat i v klášterní knihovně. Ta se nachází v severním prodloužení osy kostela. Předpokládá se, že knihovna v klášteře přibyla již v druhé polovině 13. století. Její vznik souvisel s celkovým posláním premonstrátského řádu. Knihovní fond se během její existence rozrůstal, příp. ochuzoval podle toho, jaký byl osud samotného kláštera. Největší ztrátu utrpěl po zrušení řehole v roce 1787, kdy byly knihy z kláštera odvezeny do Maďarska. Po obnovení řádu se do Jasova vrátil pouze jejich nepatrný zlomek. Přesto již krátce po tomto období se knihovní fond rychle rozrůstal; postupně zde své místo našly knihy z knihoven zrušených okolních farností a klášterů, zaniklých premonstrátských gymnázií a z knihovny proboštství kláštera v Lelesu. Po roce 1950 byla knihovna obohacena o knihovny zrušených klášterů na východním Slovensku.\nDnešní fond knihovny obsahuje téměř osmdesát tisíc svazků knih teologických, filozofický, přírodovědných, zeměpisných, historických ale i beletristických, psaných převážně v latinském, maďarském a německém jazyce. Původně byl fond mnohem bohatší, ale část původní sbírky se dostala do Slovenské národní galerie v Bratislavě, Matice slovenské v Martině a do Slovenského technického muzea v Košicích.\n\nDominantním uměleckým prvkem knihovny je stropní výmalba, kterou zdobí Krackerova kompozice fresek. Jejich námět je oslavou věd a umění a zachytávají i výjevy ze stavby kláštera. Výmalba vznikla v sedmdesátých letech 18. století.\n\nKlenba podélného sálu je rozdělena malovaným dekorativním pásem na tři části s kruhovými, námětově se doplňujícími alegorickými freskami. První figurální kompozice je oslavou vzdělanosti (Alegorie čtyř fakult – teologie, práva, filozofie a medicíny s postavou sedící Palas Athény vespod). Druhá je apoteózou osobnosti a působení opata Sauberera, podporovatele věd a umění. K němu se vztahuje také skupina ve středním pásu, kde figury géniů s atributy Štědrosti, Umění a Triumfu moudrosti nesou pamětní plaketu s prelátovým portrétem doplněnou kruhopisem ANDREAS SAUBERER I: P. PRIMUS ABBAS IASZ. Dekorativní malba rámování přechází i na stěny; na čelní straně je další alegorická kompozice Života a Smrti. V klenbových malbách knihovny je použita barokní alegorická forma; jejich kompoziční rozvrh, celé figurální seskupení na oblacích a ikonografie jednotlivých personifikací jsou odvozeny z vídeňských fresek uznávaného umělce Daniela Grana (mj. je autorem alegorických fresek stropu kaple svatého Jana Almužníka v bratislavském Dómu), které byly až do závěru barokní epochy normativním vzorem pro alegorie tohoto druhu.\n\nNámětem značně přemalované fresky refektáře, na které Krackerovo autorství připomíná už jen typologie postav, je Herodova hostina. Zřejmě podle Krackerovy předlohy realizoval první restaurátor fresek Erasmus Schrott nástropní malbu s postavou svatého Norberta v proboštově domácí kapli.\n\nSoučástí areálu se stala barokní zahrada; údajně jde o jedinou zahradu v barokním stylu na Slovensku, která zůstala zachována v původní podobě. Právě v 18. století bylo zakládání velkých ozdobných zahrad, parků a arboret velmi populární. V souvislosti s tím nastal rozmach dovozu různých cizokrajných dřevin. Zahrada jasovského kláštera je pozoruhodná původními sadovnickými prvky, tvarovanými dřevinami a souměrnou sítí chodníků. Navazuje na architekturu kláštera a je jeho kompozičním pokračováním.\n\nPremonstrátský klášterní komplex v Jasově je památkou mimořádného významu. Pro svou mimořádnou architektonickou, historickou uměleckou a krajinotvornou hodnotu patří klášterní komplex opatství k nejvýznamnějším sakrálním areálům na Slovensku. Díky těmto atributům byl již v roce 1970 prohlášen za národní kulturní památku. Atraktivitu tohoto krásného koutu Slovenska dotváří i nejstarší zpřístupněná jeskyně na Slovensku – Jasovská.\n\n\n"}
{"id": "968004", "url": "https://cs.wikipedia.org/wiki?curid=968004", "title": "Kostel svatého Jana z Mathy (Bratislava)", "text": "Kostel svatého Jana z Mathy (Bratislava)\n\nKostel svatého Jana z Mathy nebo Kostel trinitářů (Trinitářský kostel) nebo Trojičný kostel nebo nesprávně Kostel Nejsvětější Trojice je barokní kostel římskokatolické farnosti Nejsvětější Trojice v městské části Bratislava-Staré Město na Župním náměstí z let 1717–1725.\n\nJe postaven v duchu vrcholného baroka na místě bývalého farního kostela sv. Michaela. Jako vzor mu sloužil vídeňský kostel sv. Petra. Dala ho postavit řehole trinitářů (podle toho dostal jméno) a zasvěcený je jednomu z jejích zakladatelů, sv. Janovi z Mathy. Architektem kostela je Franz Jangl ve spolupráci s Johannem Lucasem von Hildebrandt. Má oválnou dispozici se zanesenou podélnou osou a konkávně prohnutou kulisou fasády, čímž se řadí do linie dynamického baroka. Kostelní věže neměly původně současné nízké střechy, ale vysoké barokní střechy, které jsou zobrazeny na několika dobových vedutách města (např. od Friedricha Bernharda Wernera z let 1735 - 1750).\n\nOválná loď kostela je zaklenuta kupolí, která je vyzdobena iluzivními freskami od italského malíře a dekoratéra Antonia Galli Bibiena (1736–1740). Na mohutném hlavním oltáři od A. G. Bussiho je umístěn oltářní obraz znázorňující zakladatele řádu sv. Jana z Mathy a Felixe Valois, jak vykupují otroky z tureckého zajetí. Obraz je dílem Františka Xavera Palka z období po roce 1745. Sochy sv. Agnes a sv. Kateřiny po bocích oltáře se připisují bavorskému sochaři Johanovi Baptistovi Straubovi. Boční baldachýnový oltář Panny Marie dal v roce 1736 zhotovit hrabě Zichy z Vaszonykeö. Ve středu je kopie regensburského obrazu Madony. Oltář zdobí plastiky andělů držících baldachýn. V pravé části presbytáře se nachází mramorový epitaf prozatím neidentifikovaného člena rodu Szirmay s rodovým erbem.\n\nDo farnosti Nejsvětější Trojice patří i Kostel kapucínů postavený v letech 1708–1718, zasvěcený sv. Štěpánovi, jakož i kostelík sv. Cyrila a Metoděje z roku 1936, který spravují redemptoristé.\n\nV době posvěcení kostela, byl na místě blízkého hřbitova postaven klášter trinitářů. Když byl v roce 1782 řád trinitářů zrušen císařem Josefem II. budovu získal comitatus (stolice), která si zde zřídila kancelář. Budova však nevyhovovala jejím potřebám, a tak byla zbourána a na jejím místě byl v roce 1844 postaven Župní dům, který se stal sídlem Prešpurské župy. Ve velkém sále budovy koncertovalo mnoho různých skladatelů, například Ferenc Liszt nebo Johannes Brahms. Od roku 1939 do roku 1994 zde sídlila Slovenská národní rada (od roku 1992 Národní rada Slovenské republiky) dokud nebyla přestěhována do nové budovy vedle Bratislavského hradu. V budově byly podepsány některé důležité dokumenty, například deklarace nezávislosti Slovenska ze dne 14. března 1939 vládou Jozefa Tisa nebo deklarace nezávislosti ze dne 17. července 1992.\n\nKostel svatého Jana z Mathy a Felixe z Valois v letech 2003–2009 byl dočasným katedrálním chrámem vojenského ordinariátu na Slovensku. Od roku 2009 se místo něj stala katedrálou ordinariátu Katedrála sv. Šebastiána v Bratislavě - Krasňanech.\n\n"}
{"id": "968006", "url": "https://cs.wikipedia.org/wiki?curid=968006", "title": "Danny in the Sky", "text": "Danny in the Sky\n\nDanny in the Sky (tj. \"Danny v oblacích\") je kanadský hraný film z roku 2001, který režíroval Denis Langlois podle vlastního scénáře. Snímek byl v ČR uveden v roce 2004 na filmovém festivalu Febiofest.\n\nDanny je 19letý mladík, jehož matka byla topmodelka a otec gay. Bydlí společně s otcem a přistěhuje se k nim jeho bratranec Jonathan. Danny místo navštěvování univerzity pracuje jako model. Jeho přítelkyně Sophie, která pracuje ve stejné modelingové agentuře, nabídne Jonathanovi, aby zde rovněž pracoval. Danny ale začne žárlit a na módní přehlídce Jonathanovi dá do pití drogy, po kterých zkolabuje. Danny po incidentu odejde z domu i z agentury a začne pracoval jako striptér. Sblíží se s fotografkou Karine, kterou poznal už jako model. Jednoho dne potká Jonathana s jeho kumpány a jeden z nich Dannyho pobodá.\n"}
{"id": "968007", "url": "https://cs.wikipedia.org/wiki?curid=968007", "title": "Federico Delbonis", "text": "Federico Delbonis\n\nFederico Delbonis (5. října 1990 Azul) je argentinský profesionální tenista. Přelomová se pro něj stala sezona 2013, během níž odehrál premiérové finále turnaje ATP a také se poprvé podíval do elitní stovky světového žebříčku. Ve své dosavadní kariéře vyhrál na okruhu ATP World Tour dva singlové turnaje, když triumfoval na Brasil Open 2014 a Grand Prix Hassan II 2016. Na challengerech ATP a okruhu Futures získal do března 2014 pět titulů ve dvouhře a čtyři ve čtyřhře.\n\nNa žebříčku ATP byl ve dvouhře nejvýše klasifikován v květnu 2014 na 34. místě a ve čtyřhře pak v témže měsíci na 150. místě. Trénuje ho Albert Gustavo Tavernini.\n\nNa nejvyšší grandslamové úrovni se ve dvouhře nejdále probojoval do třetího kola melbournského Australian Open 2016.\n\nV argentinském daviscupovém týmu debutoval v září 2014 floridskou baráží Světové skupiny proti Izraeli, v němž ve čtyřhře podlehl po boku Horacia Zeballose dvojici Jonatan Erlich a Andy Ram. Argentina se po vítězství 3:2 na zápasy udržela ve světové skupině. Do července 2016 v soutěži nastoupil ke čtyřem mezistátním utkáním s bilancí 2–2 ve dvouhře a 0–1 ve čtyřhře.\n\nHned na začátku roku si připsal postup do semifinále challengeru v Sao Paulu. Porazil Andrea Clezara, Jozefa Kovalíka, Anre Ghema a nastačil na Gastaa Eliase. Poté se zúčastnil kvalifikace na turnaj ATP ve Viňa Del Mar. V kvalifikaci nedal šanci Javieru Munozovi, JS Cabalovi a Facundo Arguelovi. Svůj potenciál ukázal v hlavní soutěži, kde porazil Nicka Massůa a Thomaze Bellucciho. Ve čtvrtfinále nestačil na Carlose Berlocqa. Na dalším podniku ATP v Sao Paulu postoupil přes Gorana Tošiče a Diega Janquiera do finále kvalifikace. Tam nestačil na RR Hidalga.\n\nNa podniku ATP v Buenos Aires vyhrál kvalifikaci. Porazil Diega Janquiera, Martína Alunda a Wayna Odesnika. V hl. soutěži zdolal Frederica Gila. V osmifinále nestačil na Nicoláse Almagra 3-6/2-6. Na challengeru v Rabatu nestačil v 1.kole na Andreje Kuzněcova. Na turnaji challenger v Marakéši prošel přes Daniela Gimena-Travera a Jevgenije Donského do čtvrtfinále, ve kterém nestačil na Martina Kližana\n\n"}
{"id": "968008", "url": "https://cs.wikipedia.org/wiki?curid=968008", "title": "Kostel svatého Kosmy a Damiána (Bratislava)", "text": "Kostel svatého Kosmy a Damiána (Bratislava)\n\nKostel svatého Kosmy a Damiána ( \"Kostol svätých Kozmy a Damiána\") je architektonickým symbolem Dúbravky. Stavebně je velmi zajímavý z důvodu, že má eliptický půdorys a architektonicky je příbuzný s kostelem sv. Trojice v Bratislavě.\n\nKostel byl postaven v roce 1720 jako filiální kostel Devínské farnosti na místě původního kostela. Malba interiéru pochází z roku 1722. Kostel sv. Kosmy a Damiána představuje jednoduchou centrální stavbu. V interiéru se nachází osm kapkovitých výklenků. Původně kostel neměl sakristii a ani chór. Dnešní věž zakončená cibulovitou střechou pravděpodobně vystřídala v roce 1766 starší dřevěnou věž. Tehdy byla zhotovena i nová střecha kostela.\n\nKostel slouží od roku 1807 jako farní kostel Dúbravské farnosti, neboť až v onom roce byla v Dúbravce zřízena farnost.\n\nPůvodní pozdně barokní oltář z poslední třetiny osmnáctého století měl sloupovou architekturu s korintskými hlavicemi. Ve středu oltáře je velký obraz zmrtvýchvstání, ve štítu menší obraz Nejsvětější trojice.\n\nPřes 20 let byl v kostele uchováván i boční oltář Panny Marie z poloviny osmnáctého století, který má sloupovou architekturu s Korintským hlavicemi. Ve středu oltáře v barokním rámu je menší obraz Panny Marie, který ze stran přidržují postavy andělů. Oltář pochází z kaple arcibiskupského letního sídla v Bratislavě, kam byl po roce 1989 vrácen.\n\n\n"}
{"id": "968012", "url": "https://cs.wikipedia.org/wiki?curid=968012", "title": "Yvonne Nautová", "text": "Yvonne Nautová\n\nYvonne Nautová (* 21. února 1991 Uitwellingerga, Frísko) je nizozemská rychlobruslařka.\n\nNa podzim 2008 se poprvé představila v juniorském Světovém poháru, na Mistrovství světa juniorů 2009 získala stříbro ve víceboji a na distanci 1500 m a zlaté medaile na trati 3000 m a ve stíhacím závodě družstev, o rok později vybojovala stříbro na 3000 m a obhájila zlato z týmového závodu. V seniorském Světovém poháru debutovala na jaře 2011, následující dvě sezóny se ovšem pohybovala pouze na nizozemských závodech. Na mezinárodní úrovni pravidelně startuje od sezóny 2013/2014, na Mistrovství Evropy 2014 získala stříbrnou medaili. Zúčastnila se Zimních olympijských her 2014, kde se ve svém jediném závodě na 5000 m umístila na šestém místě. Z vícebojařského světového šampionátu 2014 si přivezla bronzovou medaili.\n"}
{"id": "968014", "url": "https://cs.wikipedia.org/wiki?curid=968014", "title": "Arriános", "text": "Arriános\n\nArriános, také Flavius Arriános z Nikomédie v Bíthýnii (asi 95 – 175 n. l.), byl řecký úředník, politik, voják a spisovatel.\n\nPocházel z Nikomédie. V mládí studoval u filosofa Epiktéta a v době císaře Hadriana přišel do Říma, kde se zapojil do politického života. Kolem roku 130 dosáhl konsulátu, byl správcem Kappadokie a při obraně provincie proti nájezdům kočovných Alanů se osvědčil i jako voják.\nKdyž zemřel císař Hadrian, usadil se v Aténách, kde se kromě významných funkcí, které zastával, také věnoval literatuře.\n\nNapsal řadu spisků na různá témata, ale jeho nejpopulárnějším a nejdůležitějším dílem je podrobné vylíčení výpravy Alexandra Makedonského do Asie s názvem \"Alexandrova anabase\" ( \"Alexandrú anabasis\"). Arriánovo dílo bylo publikováno česky v knize \"Tažení Alexandra Velikého\".\n"}
{"id": "968017", "url": "https://cs.wikipedia.org/wiki?curid=968017", "title": "Kostel svatého Michaela archanděla (Čunovo)", "text": "Kostel svatého Michaela archanděla (Čunovo)\n\nKostel svatého Michaela Archanděla v Čunovo, národní kulturní památka, je datován do druhé poloviny 18. století a je charakterizován jako pozdně barokní stavba s barokním a klasicistním mobiliářem .\n\nObjekt prošel v minulosti několika úpravami, které se dotkly tak jeho exteriéru, tak interiéru. Ani při jednom ze stavebních zásahů však nebyl proveden architektonicko-historický výzkum, který by blíže vyhodnotil jeho stavební vývoj a stejně nedošlo ani k hlubšímu zhodnocení mobiliáře, který během úprav ztratil své původní hodnoty. Alespoň k částečnému rozšíření poznatků o objektu došlo až v souvislosti s pracemi na památce v roce 2006.\n\nNa základě vyhodnocení nálezové situace a sond z roku 2006 je třeba korigovat dosavadní názory na dobu vzniku kostela sv. Michaela. Podle struktury zdiv a jejich pojiv je zřejmé, že objekt nebyl postaven v jedné, ale v minimálně dvou stavebních etapách.\n\nZ první stavební etapy se zachovaly kamenné zdi, které tvořily severní a jižní obvodová zeď svatyně. Že tyto zdi skutečně i původně vyčlenily svatyni, svědčí nálezy dvou nik na severní i jižní stěně, které byly navíc zdobeny malbou po jejich obvodu a které se s největší pravděpodobností využívaly jako pastoforium a nika na odkládání liturgických předmětů. Kromě těchto zdí se svou skladbou k nim blíží i část západní zdi lodi, v místě nasazení věže, které může být také pozůstatkem starší stavby. Skladba zdiva je kombinací kamenného kvádrového zdiva s lomovým kamenem a cihlami.\n\nDruhou stavební etapu představuje v cihle postavená loď a pravděpodobně i věž objektu, segmentový závěr svatyně a všechny klenby. Do stejné fáze je třeba zařadit i sakristii a dnešní zpovědní místnost, napojenou na svatyni z jihu. V cihelném zdivu se nacházejí stejné kvádry, jaké byly použity při výstavbě prvotních zdí svatyně a které byly znovu použity po rozebrání rozhodujících částí staršího kostela.\n\nDatovací prvky stavební etapy se omezují na niky bez výraznějšího slohového zařazení a z tohoto důvodu je možné vycházet při datování pouze zpětným postupem a odvinout se od barokní přestavby v druhé polovině 18. století. Podle nevelkého počtu nátěrů na prvotních zdech i zhodnocení zlomků barevné výzdoby je možné zařadit první stavební etapu do období renesance - do první poloviny 17., nanejvýš druhé poloviny 16. století, návazně na příchod chorvatských přistěhovalců. Výstavbu prvního kostela je možné řadit do období výstavby nedalekého Rusovského kostela sv. Víta a to i na základě podobné stavební technologie.\n\n"}
{"id": "968018", "url": "https://cs.wikipedia.org/wiki?curid=968018", "title": "Kostel svatého Michaela archanděla (Karlova Ves)", "text": "Kostel svatého Michaela archanděla (Karlova Ves)\n\nKostel svatého Michaεla archanděla je římskokatolický kostel v Karlově Vsi v Bratislavě.\n\nNa sklonku 18. století byla v Karlově Vsi postavena pozdně zděná kaple sv. Jana Nepomuckého. Šlo o malý jednolodní sakrální prostor s polokruhovou apsidou. Na průčelí kaple byly plastiky sv. Petra a sv. Pavla. Kaple měla vestavěnou dřevěnou věžičku. Při kapli byl umístěn i obecní hřbitov.\n\nV roce 1935 kapli Jana Nepomuckého rozšířili, zmodernizovali a zasvětili sv. Michaεlu archandělovi. Jednolodní kostelík má půlkruhovou apsidu zaklenutou konchou, která je postavena na římse a na pilastrech se stylizovanými hlavicemi. Původní loď kaple i přístavba nové prostornější lodě mají železobetonový plochý strop. Na západní straně je vestavěná věžička s jehlancovou střechou.\n\nPatří pod Karloveskou farnost minoritů – menších bratří konventuálů. Má kapacitu kolem 100 osob.\n\n\n"}
{"id": "968019", "url": "https://cs.wikipedia.org/wiki?curid=968019", "title": "Rufius Festus", "text": "Rufius Festus\n\nRufius Festus (asi 2. polovina 4. století př. n. l.) byl římským císařským úředníkem.\n\nZ podnětu císaře Valenta napsal spisek \"De breviario rerum gestarum populi Romani\" ( \"Krátké vylíčení dějin římského národa\"), soustřeďující se na problematiku expandujícího římského impéria a východních konfliktů s Persií, vycházel přitom z prací svých předchůdců. Ve spisku jsou chronologicky popsány válečné konflikty, na jejichž základě vzrůstala moc římského státu. Je v něm také soupis římských provincií (je to jejich nejstarší známý přehled) a vylíčení Valentových činů. Spisek byl dokončen po roce 369.\n\nČeský překlad spisku Rufia Festa je obsažen v knize \"Stručné dějiny Říma\".\n"}
{"id": "968021", "url": "https://cs.wikipedia.org/wiki?curid=968021", "title": "Vexillum", "text": "Vexillum\n\nVexillum (zdrobnělina z latinského \"velum\" = \"plachta\") byl prapor starověkého římského vojska. Jednalo se o čtvercový kus látky zavěšený na tyči v podobě písmene \"T\". Textilie měla obvykle červenou barvu a nesla též nápisy nebo vyobrazení.\n\nVexilla zavedl roku 105 př. n. l. vojevůdce Gaius Marius při své reformě vojska. Vexillum používaly různé vojenské jednotky, ať už v rámci legií (spolu se standartami \"aquila\" a \"imago\") nebo auxilií, tak také dočasné oddíly, jejichž název byl právě od vexilla odvozen – vexillatio.\n\nVexillum také sloužilo jako signalizační vlajka a mohlo být propůjčeno významným vojevůdcům jako vojenské ocenění, jak jej obdržel například Marcus Agrippa.\n\nNosič vexilla se nazýval \"vexillarius\" nebo též \"vexillifer\". Tímto termínem se označovali rovněž členové vexilací, ale i veteráni po skončení jejich činné služby.\n\nS nástupem křesťanství za Konstantina I. na počátku 4. století se vexillum proměnilo v tzv. \"labarum\", které symbolizovalo Kristův monogram \"XP\".\n\nVexillum dalo název vexilologii, pomocné historické vědě zabývající se vlajkami.\n\n"}
{"id": "968022", "url": "https://cs.wikipedia.org/wiki?curid=968022", "title": "Kostel svatého Mikuláše (Podunajské Biskupice)", "text": "Kostel svatého Mikuláše (Podunajské Biskupice)\n\nKostel svatého Mikuláše (; ) je římskokatolický kostel, který se nachází v bratislavské městské části Podunajské Biskupice na Trojičním náměstí. Je farním kostelem farnosti Bratislava - Podunajské Biskupice.\n\nAčkoli o době jeho vzniku nejsou žádné bližší prameny, často se vyskytuje rok 1221 jako rok vystavění kostela. První hodnověrná listina, která se výslovně týká kostela, je bula papeže Urbana IV. z roku 1264. Tato listina je přímým důkazem toho, že kostel existoval již dříve.\nKostel byl postaven v románského stylu. V průběhu své existence byl několikrát přestavěn a opravován. V polovině 14. století byl přestavěn v gotickém stylu, barokní dostavby jsou z roku 1770 a klasicistní z roku 1794. Poslední úpravy jsou z 1938.\n\n"}
{"id": "968026", "url": "https://cs.wikipedia.org/wiki?curid=968026", "title": "Kostel svatého Petra a Pavla (Záhorská Bystrica)", "text": "Kostel svatého Petra a Pavla (Záhorská Bystrica)\n\nKostel svatého Petra a Pavla ( \"Kostol svätých Petra a Pavla) \"je kostel v bývalé obci Záhorská Bystrica, v současnosti přičleněné k hlavnímu městu jako městská část Záhorská Bystrica v okrese Bratislava IV. Kostel je z roku 1834.\n"}
{"id": "968033", "url": "https://cs.wikipedia.org/wiki?curid=968033", "title": "Starý katolický hřbitov v Drážďanech", "text": "Starý katolický hřbitov v Drážďanech\n\nStarokatolický hřbitov (německy \"Der Alte Katholische Friedhof in Dresden\", \"Alter Katholischer Friedhof in Dresden\"; nazýván také Vnitřní katolický hřbitov), je jedním z nejstarších existujících pohřebišť v Drážďanech a v době svého vysvěcení v roce 1724 byl prvním katolickým hřbitovem ve městě. Z důvodu velkého množství barokních, rokokových a klasicistních náhrobků, je považován za kulturněhistoricky nejdůležitější hřbitov v Drážďanech. Hřbitov patří mezi kulturní památky drážďanského Friedrichstadtu. Ve Friedrichstadtu se nachází také Nový katolický hřbitov.\nKatolické hřbitovy byly, stejně jako židovské hřbitovy, v přísně luteránských Drážďanech v 17. století zakázány. Když August II. Silný v souvislosti se svým záměrem získat polskou korunou v roce 1697 konvertoval ke katolické víře, vzrostl v následujících letech příliv katolických umělců, učenců a úředníků v hlavním městě Saska. Stejně tak politicky motivovaný byl sňatek kurfiřta Friedricha Augusta II. s rakouskou arcivévodkyní Marií Josefínou v roce 1719. Díky spojení s Rakouskem saský kurfiřt mimo jiné doufal, že získá spojence, aby zvítězil nad stále silnějším Pruskem. Marie Josefína byla vychována v přísném katolictví a součástí manželské smlouvy byl rovněž „\"přislib, že všechno mužské a ženské služebnictvo bude pohřbeno na vlastním hřbitově...“\". Dříve byli katolíci pohřbíváni buď v Klášteře Marienstern v Horní Lužici, nebo v Čechách. Pokud to z finančních důvodů nebylo možné, mohli být i proti své víře pohřbeni na protestantských hřbitovech.\n\nDne 2. října 1720 vydal August II. Silný nařízení vytvořit první katolický hřbitov v Drážďanech. Kvůli tomu, aby se vyhnul konfliktům s protestantským obyvatelstvem, vybral raději místo mimo rezidenční město v tehdejší obci Ostra. Předměstí Drážďan byla založena teprve v roce 1670 a jednalo se tak o řídce osídlené oblasti podléhající kurfiřtům. Katolíci mohli být na novém hřbitově pohřbeni pouze za určitých podmínek: buď museli náležet ke dvoru Marie Josefíny, nebo patřili mezi její poddané. Úmrtí musela být nahlášena městské radě, která o pohřbu rozhodovala. Pohřby se musely konat v tichosti. Současně zakázal August II. Silný provádět na hřbitově jakékoli změny nebo stavební úpravy, např. stavbu kaple. Hrobky byly zakázány, což zároveň znamenalo určitou degradaci tohoto hřbitova. Hřbitov byl podřízen přímo Augustovi II., který i přes své katolictví nadále zůstal hlavním představeným protestantské zemské církve.\n\nTeprve v roce 1723 vydal August II. dvě dobrozdání, v nichž stanovil, že při pohřbech na tomto hřbitově nemusí být na rozdíl od pohřbívání na ostatních saských hřbitovech protestantským duchovním odváděny žádné poplatky. Dokonce i katolíkům, kteří patřili ke dvoru krále a kurfiřta, bylo nyní dovoleno, aby byli na hřbitově pohřbeni, ale musel zaplatit určitý poplatek. „Vybraní“ katolíci byli prověřováni prostřednictvím certifikovaného seznamu, v němž byli uvedeni všechni katolíci u saského dvora a jenž musel být každoročně předkládán tajnému protestantskému konziliu.\n\nPrvní pohřeb se konal 16. února 1724, kdy byl uložen do hrobu italský herec Johann Carl Philipp Molteno. Ve stejném roce následovalo 27 dalších pohřbů. Od kurfiřta Fridricha Augusta II. obdrželi 9. září 1938 všichni katolíci povolení k pohřbu na katolickém hřbitově. Kromě obyvatel Drážďan bylo povoleno najít zde své místo odpočinku také katolíkům z Neustadtu, Lipska a dalších sousedních měst. Následně přestal nepříliš rozsáhlý Starý katolický hřbitov dostačovat, a proto byl v letech 1740 a 1742 rozšířen. Nařízení Augusta II. Silného, aby hřbitov zůstal po všechen čas nezměněn, bylo brzy zrušeno dalšími královskými nařízeními z roku 1738. V roce 1842 dosáhl biskup Franz Laurenz třetího rozšíření hřbitova do jeho současného rozsahu. Na novém, užším pozemku byla ve stejném roce zřízena kaple sv. Michala, která byla vysvěcena 7. září 1842. V roce 1914 byla rozšířena o přístavbu, v níž byla umístěna socha výjevu Ukřižování od Balthasara Permosera a portál s reliéfem Krista nesoucího kříž od Matthiase Corra. Vedle vchodu jsou dva pamětní kříže pro členy královské rodiny Wettinů.\nZ původních 120 hrobů polských katolíků se jich na hřbitově dochovalo 37. Jedná se o hroby Poláků, kteří na jedné straně patřili k saskému dvoru za Augusta II. Silného, na straně druhé těch, co po neúspěchu listopadového povstání v roce 1830 přišli do Drážďan jako emigranti.\n\nVzhledem k tomu, že hřbitov byl zrušen, byly mnohé kameny zničeny nebo ztraceny. Některé z náhrobních kamenů byly obnoveny, jiné nahrazeny pamětními kameny. Patří mezi ně pamětní kámen pro sochaře Lorenza Mattielliho, sochaře Christiana Hempela z roku 2001. Svým konvexním závěrem tvoří protějšek k pamětnímu kameni pro skladatele Jana Dismase Zelenku, který vytvořil v roce 1996 Christian Sieg a jehož závěrečná část je tvořena konkávním kvadrantem. Náhrobní kameny hudebníka Silvia Leopolda Weisse a Francesca Marii Cattanea se ztratily a byly nahrazeny pamětní stélou. Překladatelku Dorotheu Tieck, dceru spisovatele Ludwiga Tiecka, připomíná pamětní deska.\n\nV hrobech, které se nedochovaly, ale nebyly nahrazeny pamětním kamenem, byli mimo jiné pohřbeni:\n\nNa starém katolickém hřbitově jsou také pamětní kříže členů Wettinského královského domu. Před kaplí jsou pamětní kříže pro Jana I. Saského a jeho manželku Amalii Auguste Bavorskou (tmavší kříž nalevo) a také pro jeho sestru, autorku veseloher Amalii Saskou, který byl zamýšlen jako bílý kříž vpravo vedle vstupu do kaple. Další pamětní kříže na hřbitově připomínají Marii Kunigunde Saskou a Jana Jiřího Saského, bratra posledního saského krále Fridricha Augusta III. Většina hrobů členů královského domu Wettinů od roku 1700 se dnes nachází v kryptě Katedrály Nejsvětější Trojice.\n\n"}
{"id": "968034", "url": "https://cs.wikipedia.org/wiki?curid=968034", "title": "Himilco", "text": "Himilco\n\nHimilco – (pravděpodobně 5. století př. n. l.), mořeplavec a cestovatel ze starověkého Kartága, který byl vyslán z čistě komerčních důvodů za hranice tehdy pro Kartágo známého světa. Touto hranicí byl Féničany ovládaný Cádiz (přístav na jihozápadě pyrenejského poloostrova), kde pod jejich kontrolou probíhal čilý obchod s cínem. Významná surovina, ve Středomoří téměř nedostupná, pocházela odněkud ze „severu“, z místa, které nazývali „Cínové ostrovy“ (pravděpodobně jihozápadní pobřeží Britských ostrovů).\nS flotilou čítající až 60 lodí se vydal Himilco na cestu do neznáma. Na cestu, při které bylo jeho cílem najít Cínové ostrovy a zajistit tak dodávku cínu přímo pro Kartágo. Plavba, která trvala téměř 4 měsíce, byla nejspíše úspěšná. Z nepřímých záznamů (dochované zprávy pocházejí z pera římského spisovatele Pliny z Elderu – asi z 1. století n.l. a Rufuse Festus Avienuse – ze 4. století n.l.), které se o jeho plavbě dochovaly, lze vyčíst, že Himilco doplul k území „Oestrumindes“, o kterém však není známo, co znamenalo. Usuzuje se, že mohlo jít i o jihozápadní část Britských ostrovů, ale také o ostrov Scilly nebo bretaňský poloostrov ve Francii.\nHimilco se po téměř roční plavbě úspěšně vrátil z celou svou flotilou zpět do Kartága a o své cestě sepsal zevrubnou zprávu, která se postupem času ztratila.\n\n1/ BALCHIN Jon, To The Ends of the Earth, Arcturus Publishing Limited, 2006, ISBN 1-84193-560-3, p. 8–9\n"}
{"id": "968036", "url": "https://cs.wikipedia.org/wiki?curid=968036", "title": "Kostel svatého Štěpána (Bratislava)", "text": "Kostel svatého Štěpána (Bratislava)\n\nKostel svatého Štěpána s klášterem kapucínů je soubor sakrálních staveb nacházejících se na Župním náměstí v Bratislavě, v historické části Staré Mesto (Bratislava).\n\nKapucínský komplex v Bratislavě patří k významným stavebním památkám. Zajímavý je svou historií, jedinečnými architektonickými formami a interiérovým vybavením, odrážejícím řádové zvyklosti, jak i uměleckými díly, jejich autorskými a ikonografických souvislostmi.\n\nV červenci 1676 přišli z Vídně do tehdejšího hlavního města Uherska příslušníci řádu kapucínů. Jejich prvním působištěm byla kaple na dnešní Michalské ulici. Následujících pětatřicet let zde konali bohoslužby a jiné duchovní činnosti. Jako kazatelé působili kromě toho u milosrdných bratří, u voršilek i v dalších farnostech; obětavou službu konali během morových epidemií.\n\nV roce 1698 získali koupí pozemek na východní straně Bratislavského hradu od baronky Ghillányiové, který v následujícím roce darem sousedících pozemků od hraběnky Czoborové značně zvětšili. Díky dobrodinství Eleonory Terezie, hraběnky de Strattmanna a Payerbach, mohla stavba kapucínského kostela a kláštera na dnešním místě začít (v chóru si je možno dosud všimnout pamětní tabule s německým nápisem - v překladu: \"\"Modlete se za nehodnou zakladatelku Eleonoru Terezii. 1709\"\"). Základní kámen kláštera byl položen 17. prosince 1708 a již koncem září následujícího roku byl hotov chór s malou věží, sakristie a přilehlé oratorium. 3. října 1709 se konala první mše, kterou sloužil uherský primas kardinál Christian August Saský. Stavba, kterou vedl řádový páter Ján Damascena (vl. jménem Johann Wersal, zemř. 25.4.1744 ve Vídni) z Vídeňského Nového Města, pokračovala až do roku 1712, kdy se do nově otevřeného kláštera stěhovali řeholní bratři.\n\nZákladní kámen kostela byl položen 20. prosince 1711. V roce 1717 byl kostel hotový a 6. června ho vysvětil nitranský biskup Ladislav Adam Erdödy.\n\nV roce 1727 byl klášter rozšířen směrem do Kozí ulice a Pálffyovské zahrady. K sakristii byl přistavěn knihovní sál. Přístavby financoval primas Imrich Eszterházy, velký příznivec kapucínské řehole.\n\nV roce 1735 byl kostel na spadnutí, protože povolily základy (stál totiž na bahnité půdě). Proto nechal arcibiskup Imrich Eszterházy na vlastní náklady od základu zrestaurovat kostel pod podmínkou, že kapucíni převezmou správu kaple sv. Jana Almužníka v Dómu svatého Martina. Kapucíni část kostela zbořili a přestavbou pověřili vojenského inženýra Felicea Donata Allia, jenž v letech 1736 - 1737 budovy staticky zajistil a kostel dostavěl spolu se stavitelem - kapucínským řádovým bratrem Bertholdem (vl. jménem Ferdinand Ziegerhoffer, zemř. 12.5.1763 v Tate), který v kostele postavil také hlavní oltář.\nV roce 1737 František Portenhauser, pod dohledem arcibiskupa Imricha Eszterházyho, dokončil stavbu kláštera, přičemž nechal postavit ještě dva trakty se sakristií a knihovnou. U brány byl postaven nový trakt s pěti celami pro domácí a cizince. V zahradě vznikl lazaret.\n\nV roce 1779 dostal kostel nové lavice, v letech 1819 - 1824 byl vybudován chór, na kterém Juraj Klokner postavil nové varhany.\n\nVýznamnou přestavbou byla neoslohová úprava čelní fasády v letech 1860 - 1861 bratislavským stavitelem Ignácem Feiglerem ml. čímž nabyla romantického vzhledu. Tehdy byla do niky na průčelí umístěna kamenná socha patrona kostela (dílo bratislavského sochaře Antona Brandla), která nahradila původní malby. Roce 1892 byla v interiéru kostela umístěna křížová cesta s reliéfy od hornorakouského řezbáře M. Gaiga (podle kreseb prof. Kleina). V devatenáctém století se realizovala výmalba interiéru, která však narušila jeho původní jednoduchost.\n\nV roce 1895 proběhla restaurace kostela. V té době bylo v bratislavském klášteře i studium teologie.\n\nDalší oprava kostela se uskutečnila po požáru v roce 1913. Ve druhé polovině 20. století došlo k několika úpravám interiéru (dřevěné obložení stěn, doplnění historizujícím mobiliářem aj.).\n\nV letech 1867 - 1895 byla opravena krypta, která byla později zasypána; dnes neznáme ani její vchod ani osud pohřbených těl. Podle dostupných údajů by v ní mělo být pohřbeno více než 200 lidí, mezi nimi například malíř Anton Rosier a kníže Georg Christian Lobkowitz de Sagan.\n\nKostely kapucínů vůbec mají mezi sakrálními stavbami osobitý charakter. Kapucíni - reformovaná větev františkánského řádu, přísně dodržovali požadavek řeholní chudoby vytyčenou svatým Františkem z Assisi a aplikovali ji i na formu svých chrámů. Jejich kostely byly bez věže: do ulice se obracely jednoduchou štítovou, tektonicky nečleněnou fasádou. Zaklenuty byly valenou klenbou s lunetami. Vnitřní stěny byly hladké, tektonicky nečleněné, natřené bílou barvou, od níž se dobře odrážely skromné sloupové tmavohnědé oltáře. Na rozdíl od polychromovaného a bohatě zdobeného vnitřního zařízení jiných kostelů byly kapucínské oltáře pokryty ořechovým fládrováním, které mohla oživovat jen světlejší intarzovaná ornamentika a patky a hlavice sloupů v barvě slonové kosti.\nStrohý charakter a výtvarná jednoduchost kapucínských kostelů koresponduje s pastoračními cíli tohoto řádu a s jejich úsilím vést věřící k prohloubenému vnitřnímu životu podle evangelia. Rozšíření chrámového prostoru o vedlejší prostory, o jednu boční kapli umožňující individuální pobožnost a o zpovědní místnosti, které umožňují vnitřní soustředění věřících připravujících se na zpověď. Vůči středověkým kostelům žebravých řádů, kde chórové lavice stály před hlavním oltářem, v kapucínských kostelech se umisťovaly za hlavní oltář do zvláštního oratoria spojeného s presbytářem do jednoho celku. Oba prostory odděluje jen mohutná barokní architektura hlavního oltáře umělecky ztvárněná na přední i na zadní straně. Ve smyslu přísné klauzury opticky oddělovala klášterní prostor od kostela přístupného laikům, ale zároveň propouštěla hlasy a zpěv bratrů odbývajících předepsané hodinky, což má na návštěvníky kostela působit jako strhující příklad.\n\nStavba kostela je situována ve směru jihovýchod-severozápad. Podlaha kostela se nachází hluboko pod úrovní okolního terénu. Jednolitá fasáda průčelí bez vertikálního členění je zakončena strmým štítem. Portál je řešen formou představěné předsíně, s výrazným rozetovým oknem, zakončeným sedlovou stříškou; nad předsíní je nika s kamennou sochou patrona kostela (dílo bratislavského umělce Antona Brandla).\n\nJednolodní kostel svatého Štěpána je zaklenut valenou klenbou s lunetami. Loď je od presbytáře oddělena vítězným obloukem. Zajímavým interiérovým stavebním prvkem je oltářní architektura oddělující presbytář od oratoria bratrů. Po pravé straně kostela je kaple a sakristie, po levé straně je klášterní chodba.\n\nDo kostela se vstupuje přes představěnou předsíň. Nad vchodem do lodi kostela se nachází latinský nápis ve formě chronogramu z roku 1860 (v překladu): \"\"Hle! Mírumilovným otevírám bránu k těmto serafínským celám, které byly znovu vybudovány z Boží přízně a z vrozené lásky krále Františka Josefa.\"\"\n\nVnitřní zařízení kostela (lavice, oltáře, kazatelna) je z tmavě mořeného dřeva, zdobeného intarziemi (typický jev v kapucínských kostelech západního Slovenska). Bratr Berthold, jenž dokončil výstavbu klášterního komplexu, postavil i hlavní oltář v kostele.\n\nHlavní oltář svatého Štěpána z roku 1737 tvoří mohutná barokní architektura, oddělující svatyni od oratoria, výtvarně řešena z obou stran. Monumentální oltářní obraz (vytvořený v roce 1737) je pravděpodobně dílem řádového bratra Udalricha z Welsu (vl. jménem Thomas Wimberger, zemř. 19. 7. 1743 v Budíně).\nObraz znázorňuje prvního uherského krále Štěpána I. dávajícího Panně Marii do ochrany svého syna Imricha a Uhersko, symbolicky vyjádřené na podušce ležící královskou korunou.\n\nObraz je zajímavý i z architektonického hlediska: zachycuje totiž siluetu dobové Bratislavy s jejími významnými stavbami, mimo jiné s hradem, dómem a radnicí. Předpokládá se, že zobrazení Bratislavy nebylo náhodným popudem. Bratislava byla již od roku 1563 korunovačním městem, čímž jí chtěl autor obrazu vzdát hold a současně zdůraznit její význam zachycením staveb symbolizujících tři složky tehdejší společnosti - moc panovníka, církevní vrchnost a městskou správu.\n\nVýjevy na bočních obrazech hlavního oltáře představují svatého Josefa a svatou Terezii z Avily.\n\nBoční oltáře svatého Františka z Assisi a svatého Antonína Padovského (z roku 1737) stojí po stranách vítězného oblouku a mají stejné sloupové architektury. Oltářní obrazy - \"Stigmatizace svatého Františka\" a \"Vize svatého Antonína\" - namaloval Anton Karol Rosier, žák G. R. Donnera. V oltářních nástavcích se nacházejí obrazy \"Svatý Fidelius s knihou a andělem\" (na oltáři sv. Františka) a \"Svatý Felix s andělem\" (na oltáři sv. Antona).\n\nV lodi v nice stojí oltář svatého Kříže (z roku 1737), který tvoří barokní sloupová architektura s ústředním obrazem a křížem s korpusem. Zhotovit ho dal Karol Ziči. Pendantem toho oltáře je oltář svatého Fidelia ze Sigmaringenu, mučedníka a světce řehole kapucínů. Oltář pochází z roku 1749 a má sloupovou architekturu. Oltářní obraz \"Smrt svatého Fidelia\" namaloval kapucínský páter Norbert z Vídně (vl. jménem Johann Baumgartner, zemř. 29.9.1773 ve Vídni). Od téhož autora jsou i obrazy řeholních svatých a dva skříňové relikviáře z 1. poloviny 18. století.\n\nOltář Panny Marie (z roku 1742) v pravé boční kapli má barokní sloupovou architekturu, ale socha Panny Marie s Ježíškem vznikla až v 20. století. Pod nikou je umístěn oválný obraz svatého Jana Nepomuckého.\n\nK dalším památkám kostela patří cyklus osmi velkých obrazů v lodi, které znázorňují Kristovo utrpení (dílo bratra Udalricha), dva skříňové a dva pyramidální relikviáře v rokokovém rámu, pozdně křtitelnice z 18. století, barokní oratorium za hlavním oltářem, křížová cesta z roku 1892 (dílo hornorakouského řezbáře M. Gaiga).\n\nV roce 1725 byl na prostranství před kostelem vztyčen sloup s barokní sochou Immaculaty, který původně stál od roku 1723 před nedaleko stojícím župním domem.\n\nKostel svatého Štěpána v Bratislavě je jediným kapucínským kostelem zasvěceným tomuto světci v celém bývalém Uhersku.\n\n"}
{"id": "968039", "url": "https://cs.wikipedia.org/wiki?curid=968039", "title": "Dívka s perlou", "text": "Dívka s perlou\n\nDívka s perlou ( , česky také \"Dívka s perlovou náušnicí\" nebo \"Dívka v turbanu\") je obraz od nizozemského barokního malíře Jana Vermeera, považovaný za jedno z hlavních děl nizozemského umění. Portrétní olejomalba vznikla kolem roku 1665. Vyobrazuje hlavu dívky s perlovou náušnicí, která v ohnisku vizuální pozornosti kontrastně vystupuje z podkladu. \n\nDílo je součástí stálé kolekce obrazárny Mauritshuis, jež spadá pod Národní muzeum v Haagu. Obraz, často zvaný \"Mona Lisa severu\" nebo \"Holandská Mona Lisa\", patří mezi nejznámější z třiceti sedmi dochovaných Vermeerových maleb.\n\nPortrét je podepsán „IVMeer“, ale nikoli datován. Není známo, zdali byl vytvořen na zakázku, případně kdo měl být zadavatelem. S velkou mírou pravděpodobností se však nejedná o předem objednané dílo. Totožnost vyobrazené dívky je neznámá (uvažuje se o malířově dceři Marii), není však důležitá, neboť jde o tzv. tronie; tento termín pocházející ze zlatého věku nizozemského malířství označuje portrétu blízkou charakterovou studii, na níž jsou často vyobrazeny anonymní osoby se zajímavou fyziognomií nebo oděvem.\n\nMalba zachycuje dívku s obličejem obráceným k divákovi; vypadá, jako kdyby se otočila za zvukem známého hlasu. Její silueta vystupuje z tmavého pozadí, s nímž kontrastují barvy oděvu dívky – světlá hněď pláště, běl límce a modř a žluť turbanu, jenž kryje dívčinu hlavu. V uchu má dívka zavěšený kroužek s velkou perlou ve tvaru kapky. Turban je exotickým prvkem, podobné pokrývky hlavy západního původu (chaperony) však byly v Evropě populární již v 15. století (viz např. \"Muž v červeném turbanu\" Jana van Eycka); tento mohl být součástí tureckého oděvu, uvedeného v soupise malířovy pozůstalosti.\n\nV roce 1994 se uskutečnila poslední restaurace obrazu. Při ní došlo k vyššímu rozlišení jemného barevného schématu a prohloubení intimity upřeného pohledu dívky vůči divákovi.\n\nBěhem restaurování bylo rovněž odhaleno, že temný podklad, již mírně skvrnitý, byl autorem původně zamýšlen jako sytě zelený, podobný emailu. Tento výsledek byl dosažen nanesením tenké průsvitné lazury na černé spodní vrstvy. Nicméně dva organické pigmenty lazury, indigo a luteolin z rýtu barvířského, postupně vybledly.\n\nNa radu právníka a politika Victora de Stuerse, který dlouhodobě usiloval o zabránění prodeje Vermeerova díla do zahraničí, odkoupil tento obraz roku 1881 Arnoldus Andries des Tombe v haagské aukci. Cena činila pouhé dva guldeny a třicet centů. Protože des Tombe neměl žádné dědice, daroval v roce 1902 portrét i s dalšími malbami obrazárně Mauritshuis.\n\nRoku 1937 pak sběratel Andrew W. Mellon věnoval velmi podobný obraz \"Smiling Girl\" (Smějící se dívka), v dané době také považovaný za Vermeerovo dílo, Národní galerii umění ve Washingtonu, D.C. Ten je však v současnosti všeobecně považován za padělek; tuto skutečnost uvedl expert na Vermeerovo dílo a kurátor barokních obrazů Národní galerie umění Arthur Wheelock ve své práci z roku 1995. \"Smějící se dívku\" měli – jako řadu dalších Vermeerových obrazů – ve 20. století vytvořit falzifikátoři Han van Meegeren s přítelem Theem van Wijngaardenem.\n\nAmerická autorka historických románů Tracy Chevalierová napsala stejnojmennou knihu \"Girl with a Pearl Earring (Dívka s perlovou naušnicí\", 1999), která fiktivně domýšlí okolnosti vzniku obrazu. V knize se Jan Vermeer sblíží s fiktivní postavou služebné Griet (charakterově vycházející z Georgie Kendallové, autorčiny blízké přítelkyně), která malíři pomáhá jako asistentka a sedí mu modelem, zatímco si nasazuje perlové náušnice jeho ženy.\n\nPodle románové předlohy bylo natočeno romantické filmové drama \"Dívka s perlou (Girl with a Pearl Earring\", 2003) a o pět let později vznikla i stejnojmenná divadelní dramatizace (\"Girl with a Pearl Earring\", 2008). Hlavní postavu Griet, dívky s perlovou náušnicí, na plátně ztvárnila Scarlett Johanssonová, která byla za svůj výkon nominována na Zlatý glóbus za nejlepší ženský herecký výkon a Cenu BAFTA za nejlepší ženský herecký výkon v hlavní roli. Film získal 3 nominace na Oscara.\n\nObraz je i ústředním tématem povídky „Případ s Vermeerem“ ze sbírky \"Dobře utajené housle\" (Praha 1966) českého herce a spisovatele Miroslava Horníčka. V ní autor popisuje svůj hluboký vztah k obrazu, v závěru pak šprým svého přítele, hudebníka a malíře Jiřího Šlitra, jenž v jeho nepřítomnosti v součinnosti s Horníčkovou ženou nahradil na čestném místě Horníčkova bytu pověšený obraz (resp. samozřejmě jeho reprodukci) věrnou kopií, na níž však místo tváře dívky byl vyveden Horníčkův portrét.\n\n"}
{"id": "968043", "url": "https://cs.wikipedia.org/wiki?curid=968043", "title": "Viktor Žluktov", "text": "Viktor Žluktov\n\nViktor Vasiljevič Žluktov (\"Виктор Васильевич Жлуктов\"; * 26. ledna 1954, Inta) je bývalý ruský hokejista, pětinásobný mistr světa.\n\nNarodil se v hornické rodině v městě Inta v republice Komi, od roku 1971 studoval v Moskvě leteckou školu, od roku 1973 hrál za vojenský klub HC CSKA Moskva. Získal s ním deset mistrovských titulů a deset vítězství v PMEZ. V sovětské sborné debutoval na olympiádě v Innsbrucku, kde získal zlato. S pěti góly a čtyřmi asistencemi byl nejproduktivnějším hráčem Kanadského poháru 1976, kde Sověti skončili na třetím místě. Vyhrál všechny světové šampionáty v letech 1978 až 1983, dále získal stříbro v roce 1976 a bronz v roce 1977. Byl také u vítězství v Challenge Cupu a na Kanadském poháru 1981, má stříbro z olympiády v Lake Placid. Celkově vstřelil 197 ligových a 36 reprezentačních branek. Kariéru ukončil v roce 1985 kvůli problémům s páteří, kterými trpí dosud.\n\nZískal hodnost plukovníka Sovětské armády, titul Zasloužilého mistra sportu a řády Odznak cti a Za vynikající práci.\n\n"}
{"id": "968044", "url": "https://cs.wikipedia.org/wiki?curid=968044", "title": "Jablonka", "text": "Jablonka\n\nJablonka ( ) je obec na západě Slovenska v okrese Myjava. Žije zde  obyvatel. První písemná zmínka o obci pochází z roku 1690, nicméně do dubna 1954 byla Jablonka součástí města Myjava.\n\nObec leží na úpatí Bílých Karpat na silnici mezi městem Myjava a obcí Krajné. Nejvyšším bodem katastru obce je vrch Lipovec (499 m n. m.). Je rozdělena potokem Jablonka, který poté teče jihovýchodním směrem k řece Váh. K obci patří 26 osad: U Figurov, Guzice, Ščibranské, Kratina, Hopkáče, U Ušiakov, U Maliarikov. U Michaličkov, U Babiari, Jablonka centrum, Kvietkové, U Jánošov, U Triančíkov, U Kubíkov, U Klbečkov, U Kodajov, U Tížikov, Podpasienok, Podkorytárka, U Mockov, U Borovských, U Maronov, U Horniačkov, Močiare, Švancarova Dolina a U Sládečkov.\n\n"}
{"id": "968045", "url": "https://cs.wikipedia.org/wiki?curid=968045", "title": "Stávek (Jičínská pahorkatina)", "text": "Stávek (Jičínská pahorkatina)\n\nStávek (416 m n. m.) je vrch v okrese Semily Libereckého kraje, v CHKO Český ráj. Leží asi 1 km zjz. od obce Hrubá Skála na příslušném katastrálním území.\n\nVrch náleží do celku Jičínská pahorkatina, podcelku Turnovská pahorkatina, okrsku Vyskeřská vrchovina a podokrsku Hruboskalská vrchovina.\n\nAutomobilem se dá nejblíže dopravit k východnímu úpatí po silnici Hrubá Skála – Drahoňovice. Od silnice vede cesta po hřbetnici Stávku. V okolí vedou turistické trasy všech barev.\n"}
{"id": "968048", "url": "https://cs.wikipedia.org/wiki?curid=968048", "title": "Případ Dobrovoljačka", "text": "Případ Dobrovoljačka\n\nPřípad Dobrovoljačka (srbsky, chorvatsky i bosensky Slučaj Dobrovoljačka/Случај Добровољачка) představuje ozbrojený střet mezi vojsky Armády Bosny a Hercegoviny a Jugoslávskou lidovou armádou. Odehrál se dne 3. května 1991. Na kolonu jednotek JNA, která se stahovala z bosenské metropole zaútočily jednotky ArBiH. Počet obětí útoku je sporný a pohybuje se od několika jednotek až po několik desítek. \n\nÚtok byl považován za odvetu, kterou bosenská armáda vykonala po zajetí prezidenta Aliji Izetbegoviće den předtím na sarajevském letišti. \n\nPo dlouhém vyjednávání mezi jednotkami UNPROFOR a Předsednictvem Bosny a Hercegoviny, kdy padala celá řada urážek a výhrůžek bylo dojednáno stažení jednotek Jugoslávské lidové armády z kasáren na území města Sarajeva. Právě onen zmíněný bosenský prezident se rozhodl být garantem dohody, a nasedl do jednoho z vozidel JNA aby tak dal příslušníkům jugoslávského vojska najevo, že na konvoj nebude podniknut útok. V čele konvoje jelo bílé vozidlo jednotek UNPROFOR.\n\nI přesto však jednotky Armády Bosny a Hercegoviny, Zelených baretů a Patriotské ligy zahájily v okamžiku, kdy se konvoj přiblížil do ulice \"Dobrovoljačka\" palbu.\n\nPřípad, který se odehrál na začátku Války v Bosně a Hercegovině, měl i soudní dohru. Bosenští političtí představitelé, kteří vydali rozkaz k útoku na konvoj, byli stíháni za válečné zločiny a případem se zabýval i Mezinárodní trestní tribunál v Haagu. \n"}
{"id": "968050", "url": "https://cs.wikipedia.org/wiki?curid=968050", "title": "Kostel svatého Víta (Rusovce)", "text": "Kostel svatého Víta (Rusovce)\n\nKostel svatého Víta je nejstarší sakrální stavební památkou Rusovců, městské části Bratislavy v okrese Bratislava V.\n\nJe situován v jižní části parku Kaštela v Rusovcích hned vedle hlavní silnice.\n\nJeho původ je třeba hledat v pozdně římském období. Současný kostel byl vybudován v renesančním slohu v roce 1613 na místě staršího románského kostela doloženého v roce 1208. O jeho zrodu svědčí latinský kamenný nápis nad jižním renesančním portálem. Podle něj kostel založil se souhlasem kaločského arcibiskupa Demeter Napragiho Rusovský farář Peter Tisliarich 15. června 1613.\n\nKostel podstoupil postupem času několik stavebních úprav, z nichž některé se negativně podepsaly pod jeho existenci. Nejtvrdší úder kostel dostal při přestavbě v 50. letech 20. století, když byl vyprázdněn a přeměněn na sklad knih. Vzácný mobiliář, se nenávratně ztratil nebo byl zničen. Některé artefakty, mezi nimi např. vzácný oltářní triptych s výjevem \"Umučení sv. Víta\", se podařilo časem objevit.\n\nStavebně je kostel sv. Víta jednoduchou jednolodní stavbou s presbytářem a představěnou čtyřhrannou věží, vysokou 17 metrů, stojící na dvou mohutných pilířích. Presbytář je zaklenut křížovou klenbou. Střecha lodi je sedlová. V současnosti je kostel ve stavu rekonstrukce, kterou vykonávají nadšenci z občanského sdružení Vitus. Hotová je věž a kompletní zastřešení objektu. Loď spolu s interiérem čekají na rekonstrukci.\n\nV kostele se prováděl archeologický průzkum, během něhož byly pod podlahou objeveny čtyři hroby (tři novověké a jeden z římského období ze 4. století).\n\nKostel svatého Víta v Rusovcích patří k nejvýznamnějším památkám Bratislavy a jako takový byl zařazen do seznamu národních kulturních památek SR.\n\n"}
{"id": "968051", "url": "https://cs.wikipedia.org/wiki?curid=968051", "title": "Krajné", "text": "Krajné\n\nKrajné ( , do roku 1899 \"Krajna\") je obec na západě Slovenska v okrese Myjava. Žije zde  obyvatel. První písemná zmínka o obci pochází z roku 1392.\n\n"}
{"id": "968052", "url": "https://cs.wikipedia.org/wiki?curid=968052", "title": "Jakub Čech (hodinář)", "text": "Jakub Čech (hodinář)\n\nJakub Čech, též Jacob Zech, Czech a Zähen († 1540 Praha) byl český hodinář a orlojník Staroměstského orloje.\n\nŘemeslu se naučil u Jana z Růže (mistra Hanuše, snad vlastního otce) a po něm od roku 1497 vykonával funkci orlojníka Staroměstského orloje. Rada města mu propůjčila dům U tří jezdců v Platnéřské ulici, kde žil do své smrti. Rada ho také žádala, aby vyučil Václava Zvůnka orlojníkem (učil ho od roku 1529), nicméně to se příliš nevyvedlo a orloj dlouho chátral. Hodinářskou živnost po Čechovi převzal zeť Hans Steinmeissel.\n\nJakub Čech bývá často označován za vynálezce závitkového kompenzátoru. Závitkový kompenzátor hnací síly pera (česky krátce „šnek”) je zařízení sloužící k vyrovnání (kompenzaci) nerovnoměrné hnací síly pera. Nejstarší spolehlivě datované hodiny vyrobené Čechem jsou z roku 1525. Byly vyrobeny pro manželku polského krále Zikmunda I. a dnes jsou ve sbírkách Britského muzea v Londýně. Princip tohoto zařízení byl však znám již dříve, jak je patrné například ze skic Leonarda da Vinci. Nicméně Jakub Čech byl bezpochyby jeden z prvních hodinářů, kteří zkonstruovali perové hodiny se šnekem. \n\n"}
{"id": "968053", "url": "https://cs.wikipedia.org/wiki?curid=968053", "title": "Rosalind", "text": "Rosalind\n\nRosalind je ženské křestní jméno. Je odvozené z germánských slov hros \"kůň\" i linde \"jemná\", \"něžná\". Normané to jméno přinesli do Anglie, i když to není obvyklé. Během Středověku se to spojovalo s latinskou frází rosa linda \"krásná růže\". Jméno zpopularizovali Edmund Spencer, který jméno použil ve svojí básni a William Shakespeare, který tak pojmenoval svojí hrdinku ve hře Jak se vám líbí (1599).\n\nRosi, Ros, Lind, Linde, Rosa, Rosal(k)a, Roslindis\n\n\n"}
{"id": "968054", "url": "https://cs.wikipedia.org/wiki?curid=968054", "title": "Alkifron", "text": "Alkifron\n\nAlkifron je řecký autor z 2. stol. n. l.\n\nZnámý je především jako autor řeckých literárních dopisů, které jsou rozděleny na čtyři části podle fingovaných adresátů nebo autorů. Jsou to dopisy rybářů, venkovanů, příživníků a hetér.\n\nDopisy osvětlují soukromý život v Aténách, jaký se tam vedl ve 4. stol. př. n. l. Situace v dopisech obsažené jsou přebírány hlavně z komedie attické. Jazyk dopisů odpovídá zvoleným tématům.\n\nAlkifronovo dílo bylo publikováno česky v knihách \"Hetéry a jejich svět\" a \"Listy hetér\".\n"}
{"id": "968055", "url": "https://cs.wikipedia.org/wiki?curid=968055", "title": "Spišská komora", "text": "Spišská komora\n\nSpišská komora (německy Zipser kammer, latinsky Camera Scepusiensis, maďarsky Szepesi Kamara) nebo vzácněji Košická komora (1557–1567 Administrace hornouhorských příjmů) byla finančně-správní instituce pověřená správou královského majetku a vybíráním příjmů v severovýchodní oblasti Uherského království, označované jako Horní Uhry, v období let 1539/1555/1567–1848. \n\nPředchůdcem Spišské komory v středověku byla Královská komora v Košicích, jejíž činnost byla přerušena obsazením města vzdorokrálem Janem Zápolským v roce 1536. Pro komplikovanost politického vývoje a odlehlost Horních Uher byla pro župy za a před Tisou opět ustavena v roce 1539 zvláštní komora uherské komory se sídlem na Šarišském hradě - správcem hornouhorských příjmů byl Šarišský kapitán Juraj Werner. V roce 1554 mu byl přidělen odborný pracovník. O rok později Werner přesídlil do Prešova, kde získal titul \"správce hornouhorských královských příjmů\" (latinsky proventuum regiorum partium Regni superiorum administrator). Od poloviny 50. let už byl úřad de facto nezávislý na uherské komoře, protože ta již nevykazovala příjmy z Horních Uher. V roce 1557 dostal Werner dalšího odborného pracovníka, pokladníka a písaře a od téhož roku jeho úřad nesl název \"Administrace hornouhorských příjmů\" (něm. Administration der oberungarischen Einkommen). \n\nPo bojích s Turky a Sedmihradskem v letech 1565/66 prosazoval hornuherský hlavní kapitán oficiální osamostatnění úřadu. Proto 1. dubna 1567 Maxmilián II. založil pod názvem \"Spišská komora\" (podle bohaté Spišské župy) relativně samostatnější úřad a jeho sídlo přemístil do Košic. Prvním předsedou komory se stal csanádsky biskup. Spišská komora zůstala formálně podřízena té uherské. V roce 1571 dostal úřad nové podrobné pokyny pro svou činnost, v jeho čele od té doby stanuli finanční odborníci ze šlechtických kruhů. Od konce 70. let už úřad pracoval zcela nezávisle na uherské komoře. Na druhé straně však byl pod značným vlivem hornouherského hlavního kapitána.\n\nPo porážce Turků koncem 17. století došlo k značným změnám v pravomocech (i územní vymezenosti) úřadu. V souvislosti se vznikem ministerstev byla Spišská komora zrušena v roce 1848.\n\nSpišská komora byla od 80. let 16. stol. podřízena Dvorské komoře ve Vídni. V jejím čele stál prefekt, kterému pomáhali rádci a jiný úřednický personál. Komora vybírala třicátek, urburu, státní a vojenské daně a census od míst. Také spravovala komorské majetky nebo majetky v dočasné komorské správě. \n\nDo její kompetence spadalo 26 žup severně a jižně od řeky Tisy. Během 16. a 17. století však značnou část území, která měla ve své jurisdikci, obsadili Turci. Na konci 16. stol. spravovala proto de facto 13 žup hornouherského hlavního kapitanátu (župy Spiš, Šariš, Abov, Turňa, Gemer, Zemplín, Uh, Borsod, Sabolč, Satumár, Bereg, Ugoča, Heves), přičemž z území dnešního Slovenska do ní patřily i svobodná královská města, jakými byla např. Košice, Prešov, Levoča, Sabinov, Bardejov a třicátkové stanice ve městech Kežmarok, Levoča, Stará Ľubovňa, Prešov, Košice, Bardejov, Stropkov, Humenné a Vranov nad Topľou. \n\nV letech 1690–1747 spravovala prostřednictvím \"Vrchního inšpektorského úřadu\" ve Smolníku i erární doly, hutě a hamry v Smolníku, Gelnici, Štósu a Švedláru. Určitý čas měla ve své správě i solné doly a varny soli v Solivaru u Prešova. V 30.-40. letech 18. století organizovala monopol na výkup mědi od soukromých podnikatelů.\n\n"}
{"id": "968058", "url": "https://cs.wikipedia.org/wiki?curid=968058", "title": "Trojmezí Čech, Moravy a Dolních Rakous", "text": "Trojmezí Čech, Moravy a Dolních Rakous\n\nTrojmezí Čech, Moravy a Dolních Rakous je trojmezí historických zemí Čech, Moravy a Dolních Rakous. Leží na česko-rakouské státní hranici, nedaleko kopce Číhadlo, asi dva kilometry západně od Maříže, malé pohraniční vesnice, která je částí města Slavonice. Místem probíhá cyklotrasa č. 1003 a také zimní běžecká stezka. Končí či začíná zde historická česko-moravská hranice (podle toho, jaký zvolíme směr).\n\nLandštejnsko a Novobystřicko se ve 12. století staly cílem divoké kolonizace ze strany rakouského panstva (hrabata z Raabs, pasovské biskupství, ministeriální rod z Zöbingu a v menší míře johanité z Mailberka). Proto české i moravské knížectví o určení hranic na sněmu v Chebu požádalo římského císaře Fridricha I. Barbarossu, který v listině z roku 1179 stanovením česko-moravsko-rakouské hranice zvýhodnil rakouskou stranu, když jí přiřkl část českomoravského území. Po smrti moravského markraběte Vladislava roku 1222 se řešení sporů na stále neklidné česko-rakouské hranici ujal král Přemysl Otakar I., který jako oporu své iniciativy nechal zbudovat nový hrad v nejzazším cípu jihozápadní Moravy – hrad Landštejn. Rozuzlení pohraničních sporů přinesl až sňatek krále Přemysla Otakara II. s Markétou z Babenberka v roce 1252, po němž bylo Landštejnsko natrvalo připojeno k Čechám. Česko-moravsko-rakouské trojmezí muselo tedy být až do poloviny 13. století posunuto více k severu. Hranici tvořil dnešní Kostěnický potok od pramene u Kaprouna až po jeho ústí do Lužnice. Vrch Vysoký kámen u Kunžaku tehdy tvořil tzv. trojmezní bod mezi Čechami, Moravou a Rakouskem. Když v polovině 13. století připadlo Landštejnsko a Novobystřicko k Čechám, prodloužila se společná hranice Čech a Moravy a trojmezí se posunulo k jihu. Severní a východní hranice Landštejnska snad probíhala od Vysokého kamene na východ až za Volfířov, kde se stáčela k jihu a mířila ke Slavonicím. Nové trojmezí tedy bylo pravděpodobně již v těchto místech tedy nedaleko vrcholu Čihadlo vysokém 700 m. Od té doby k posunu tohoto bodu pravděpodobně již nedošlo.\n"}
{"id": "968061", "url": "https://cs.wikipedia.org/wiki?curid=968061", "title": "Músáios", "text": "Músáios\n\nMúsáios (asi 2. polovina 5. stol. n. l.) byl řecký básník z pozdní císařské doby.\n\nSvým dílem se Músáios řadí mezi následovníky Nonna z Panopole, nejvýznamnějšího řeckého epika císařské doby. Z Músáiova díla se dochoval malý epos \"Příběh Héry a Leandra\" ( Ta kath Héró kaj Leandron) , napsaný na starý motiv romantické legendy o lásce, v hellénistické době často zpracovávaný.\n\nČeský překlad Músáiova epyllionu je obsažen v knize \"Héró a Leandros\".\n"}
{"id": "968062", "url": "https://cs.wikipedia.org/wiki?curid=968062", "title": "Evangelický kostel (Rusovce)", "text": "Evangelický kostel (Rusovce)\n\nEvangelický kostel v Rusovcích je nejmladší sakrální stavbou stojící v této městské části Bratislavy. Stojí na Maďarské ulici, blízko místního úřadu, jakož i většího kostela Máří Magdalény.\n\nByl postaven v 20. letech 19. století. Dnešní podobu nabyl v roce 1904, když přibyla věž se zvonicí. Hlavní oltář je taktéž z 19. století, v kostele se nachází dřevěná křtitelnice a varhany, které zhotovil v roce 1885 Anton Schänhofer, bratislavský varhanář rakouského původu. Varhany v evangelickém kostele v Rusovcích jsou jedněmi ze tří známých varhan, které Schänhofer postavil.\n"}
{"id": "968064", "url": "https://cs.wikipedia.org/wiki?curid=968064", "title": "Brouk v mraveništi", "text": "Brouk v mraveništi\n\nBrouk v mraveništi (časopisecky 1979—1980, Жук в муравейнике) je vědeckofantastický román s psychologickou detektivní zápletkou ruských sovětských spisovatelů bratrů Strugackých odehrávající se ve Světě Poledne ve 22. století. Jde o druhý díl tzv. \"Kammererovy trilogie\" nazývané tak podle jejího hlavního hrdiny progresora Maxima Kammerera. Prvním dílem trilogie je román \"Obydlený ostrov\" (1969, Обитаемый остров), třetím román \"Vlny ztišují vítr\", (1985—1986, Волны гасят ветер).\n\nRomán se odehrává roku 2178 a jeho hlavními hrdiny jsou Maxim Kammerer a Rudolf Sikorski z knihy \"Obydlený ostrov\". Sikorski zde vystupuje pod jménem Admirál a je náčelníkem organizace Komkom-2, jejímž cílem je zajistit bezpečnost lidské civilizace na Zemi.\n\nMaxim dostává od svého nadřízeného Admirála těžký úkol vypátrat progresora Lva Abalkina, který tajně odletěl z planety Sarakš a nepřihlásil se při vstupu na Zem. Maxim se již s Abalkinem setkal, když se pod vedením Gennadije Komova snažili na Sarakši navázat kontakt s tzv. Hlaváky, tj. inteligentními psy s velkými hlavami. Při pátrání po něm narazí na to, že jeho přítelkyní z dětství je historička Maja Glumovová, účastnice projektu Archa popsaném v románu \"Špunt\". Nyní je pracovnicí zvláštního fondu Muzea mimozemských kultur.\n\nMaxim brzy zjistí, že Abalkin byl vypěstován z jednoho ze třinácti zárodků, které byly nalezeny v prosinci roku 2137 v tzv. sarkofágu na neznámé planetce v systému EN 9173. Sarkofág, jehož stáří bylo odhadnuto na 45 000 let, zde podle všeho zanechala záhadná supercivilizace Poutníků, která zřejmě provádí progresorství na lidstvu. Po otevření sarkofágu se začalo všech třináct zárodků rozvíjet. Další výzkum probíhal pod dohledem Gennadie Komova, který na zasedání Světové rady vyjádřil názor, že Poutnící využívají novou formu kontaktu s lidstvem - prostředníky. Když bylo rozhodnuto, že sarkofág nebude zničen, vznesl Sikorski jako náčelník Komkomu-2 na budoucí novorozence (označované pojmem „nalezenci“) z hlediska bezpečnosti Země tyto požadavky:\n\nVšichni nalezenci se narodili ve stejný den a během dospívání se jim na předloktí vytvořily zvláštní značky, které odpovídaly značkám na třinácti kulatých kotoučích nejasného účelu uložených v dlouhém hranolu z jantaritu, nalezeným rovněž v sarkofágu. Pro předměty se vžil název „detonátory“ a byly uloženy do zvláštního fondu Muzea mimozemských kultur. Když byl jeden z detonátorů mechanicky zničen, nalezenec se shodnou značkou o dva dny později zahynul.\n\nDva nalezenci byli experimentálně seznámeni se svým původem. Jedním z nich je progresor Korněj Jašmaa, vystupující v novele \"Chlapík z pekla\", na kterého tato skutečnost neměla žádný vliv. Druhý po několika měsících pravděpodobně spáchal sebevraždu a po jeho smrti detonátor označený jeho značkou zmizel.\n\nLeonid Gorbovskij přirovnal nalezence k brouku, kterého vědci umístili do mraveniště a díky jeho pozorování zaznamenávají všechny nuance mravenčí psychologie a všechny detaily jejich sociální struktury. Admirál má ale obavy, že nemusí jít o neškodného brouka, ale o \"„tchoře v kurníku“\", o bytost, která se anatomicky ani fyziologicky od člověka neliší, navíc se od člověka neodlišuje ani psychicky, žije uprostřed lidstva a nosí v sobě neznámý, strašný program.\n\nAdmirál si myslí, že u Abalkina byl program právě spuštěn, a že se z něho stal automat Poutníků. Když se Abalkin objeví, je Admirálem i Maxem varován aby odletěl ze Země, ale on žádá, aby se mu přestali vměšovat do jeho života. Když pak chce v Muzeu získat detonátor se svou značkou, je Admirálem zastřelen.\n\nNa základě těchto událostí vznikl později odborný termín \"„Sikorského syndrom“\" pro označení nekontrolovatelného strachu z možných mimozemských intervenčních sil.\n"}
{"id": "968068", "url": "https://cs.wikipedia.org/wiki?curid=968068", "title": "Bukovec (okres Myjava)", "text": "Bukovec (okres Myjava)\n\nBukovec ( ) je obec na západě Slovenska v okrese Myjava. Žije zde  obyvatel. První písemná zmínka o obci pochází z roku 1592, jiné prameny však hovoří o roku 1609.\n"}
{"id": "968069", "url": "https://cs.wikipedia.org/wiki?curid=968069", "title": "K-3 Leninskij Komsomol", "text": "K-3 Leninskij Komsomol\n\nK-3 Leninskij Komsomol (rusky К-3 Ленинский комсомол) byla sovětská jaderná ponorka projektu 627 „Кит“ („Кит“ znamená česky velryba; v kódu NATO třída November), první ve své třídě. Šlo o vůbec první sovětskou jadernou ponorku. Byla zprovozněna 9. srpna 1957. Čestný název Leninskij Komsomol obdržela po dieselové ponorce M-106 Severního loďstva, která byla zničena během válečné operace roku 1943.\n\nBěhem služby došlo v roce 1967 na ponorce k požáru majícímu za důsledek 39 obětí na životech.\n\nVývojem jaderné ponorky se v SSSR zabývala konstrukční kancelář vedená Vladimirem Peregudovem. K-3 (sériové číslo 254) byla postavena v loděnici v Severodvinsku, zprovozněna 9. srpna 1957 a do služby v Severním loďstvu byla zařazena 1. července 1958. Délka trupu činila 107 m, ponor cca 300 m a maximální rychlost pod hladinou 30 uzlů (circa 55 km/h). Tato loď nebyla ještě vybavena odpalovacími komorami pro SLBM (ty nesly až později vyrobené ponorky), ale disponovala 8 torpédomety ráže 533 mm. Nesla klasická torpéda i torpéda s jadernou hlavicí. 17. června 1962 dosáhla jako první sovětská ponorka severního pólu, kde se i posléze vynořila. Kapitánem byl Lev Žilcov. Vzhledem k tomu, že šlo o novou technologii a ponorka byla navíc stavěna ve spěchu, nezřídka se vyskytovaly poruchy. Na ponorce byl přítomen tým opravářů, který tyto technické problémy pohotově řešil. Po návratu domů se posádka ponorky stala slavnou a účastnila se řady oficiálních ceremonií. Po tři roky se neúčastnila žádné mise a zákonitě tak šla úroveň připravenosti dolů. 8. září 1967 během plavby v Norském moři vypukl na palubě požár v prvním a druhém sektoru, při kterém zahynulo celkem 39 námořníků. Někteří muži uhořeli zaživa, někteří se udusili. Při vyklízení prostor nebylo možno identifikovat jednotlivé muže, byli vysokým žárem spečeni dohromady do jedné masy. Podle oficiální verze vznikl požár od cigarety, kterou si měl zapálit jeden z námořníků. Podle zástupce kapitána Alexandra Leškova za požár mohlo provizorní těsnění ze zátky pivní láhve, které nevydrželo nápor hydraulické kapaliny, jež pod vysokým tlakem 100 atmosfér vystříkla ven a způsobila zážeh. Tato verze se nesměla dostat ven a námořníci byli nuceni mlčet. Podle kapitána 1. třídy Ivana Morozova, který se později v docích účastnil vyklízení a demontáže poškozeného vybavení, bylo měděné těsnění nahrazeno nahrubo ořezaným paronitem (materiál na bázi azbestu). Měděné těsnění ukradl zřejmě dříve někdo z dělníků během doby, kdy ponorka stála v doku, a nahradil ho improvizovaným, které nemohlo vydržet dlouhou dobu.\n\nOd 80. let 20. století přestala být využívána pro vojenské mise, vyřazena ze služby v Severním loďstvu byla v roce 1991.\n\n"}
{"id": "968070", "url": "https://cs.wikipedia.org/wiki?curid=968070", "title": "Steve Williams", "text": "Steve Williams\n\nJméno a příjmení Steve Williams nosí více různých osob:\n\n"}
{"id": "968072", "url": "https://cs.wikipedia.org/wiki?curid=968072", "title": "Joseph Mensah (fotbalista)", "text": "Joseph Mensah (fotbalista)\n\nJoseph Mensah (* 29. září 1994, Cheetah) je ghanský ofenzivní fotbalový záložník, v současnosti působí v klubu AC Horsens.\n\nSvoji fotbalovou kariéru začal v Cheetah FC. V sezóně 2011/12 přestoupil z třetiligového klubu do Liberty Professionals, který hraje ghanskou Premier League. V sezóně 2013/14 odehrál v lize 13 zápasů, přičemž vstřelil 1 gól a 7krát byl vyhlášen nejlepším hráčem utkání. V listopadu 2013 podstoupil testy u německého druholigového týmu SpVgg Greuther Fürth. Poté o něj projevil zájem český celek SK Slavia Praha, který jej získal na půlroční hostování s případnou tříletou opcí. O hráče se ucházel i další český prvoligový klub FK Baumit Jablonec. V Gambrinus lize debutoval 23. března 2014 v utkání proti FC Vysočina Jihlava, trenér Alex Pastoor jej nasadil v základní sestavě, ale již po 25 minutách jej ze hřiště stáhl. Slavia prohrála v Edenu 1:2. Jeho premiéra byla zároveň i derniérou v české lize, po nevydařené sezoně 2013/14, kdy Slavia bojovala do posledního kola o zachování prvoligové příslušnosti, se vrátil z hostování do Ghany. Následně zamířil do dánského týmu AC Horsens.\n"}
{"id": "968073", "url": "https://cs.wikipedia.org/wiki?curid=968073", "title": "Koen Verweij", "text": "Koen Verweij\n\nKoen Verweij (* 26. srpna 1990 Alkmaar) je nizozemský rychlobruslař.\n\nPrvního juniorského světového šampionátu se zúčastnil v roce 2008. Během tohoto ročníku a v dalších dvou letech (2009 a 2010) získal celkem šest zlatých, dvě stříbrné a dvě bronzové medaile. Od roku 2008 startoval ve Světovém poháru juniorů, od podzimu 2009 i v seniorském Světovém poháru. Na seniorských šampionátech debutoval dvanáctým místem na Mistrovství Evropy 2009, o dva roky později získal evropský bronz a roku 2014 stříbro. V roce 2011 kromě toho skončil čtvrtý na Mistrovství světa ve víceboji, následující rok vybojoval vícebojařský bronz. Ze světových šampionátů na jednotlivých tratí si dosud přivezl tři zlaté a dvě bronzové medaile, kromě jednoho bronzu všechny ze stíhacích závodů družstev. Zúčastnil se Zimních olympijských her 2014, kde se v závodě na 1000 m umístil na 6. místě, na trati 1500 m získal stříbro a ve stíhacím závodě družstev pomohl nizozemskému týmu ke zlaté medaili. V sezóně 2013/2014 zvítězil v celkovém pořadí Světového poháru na trati 1500 m a vyhrál také vícebojařský světový šampionát 2014. Z Mistrovství Evropy 2015 si přivezl stříbrnou medaili. Na Mistrovství Evropy 2018 získal bronz v závodě na 1500 m. Zúčastnil se Zimních olympijských her 2018, kde v závodě na 1000 m se umístil na 9. příčce, na trati 1500 m skončil na 11. místě a ve stíhacím závodě družstev a v závodě s hromadným startem získal bronzové medaile.\n\n"}
{"id": "968075", "url": "https://cs.wikipedia.org/wiki?curid=968075", "title": "Velleius Paterculus", "text": "Velleius Paterculus\n\nVelleius Paterculus (19 př. n. l. – 30 n. l.) byl římský historik a úředník.\n\nVelleius Paterculus byl svědkem Tiberiových tažení v Germánii a Panonii, kterých se zúčastnil jako legát, později byl kvestorem a praetorem. Sepsal \"Římské dějiny\" ( \"Historia Romana\") ve dvou knihách, které se z větší části dochovaly (nedochoval se pouze začátek díla). V díle popsal nejdůležitější události starověkého světa, a to od trójské války až do chvíle napsání, přičemž vyzdvihoval význam jednotlivých osobností, zejména Tiberia.\n\nČeský překlad díla Historia Romana je obsažen v knize \"Dvojí pohled na římské dějiny\".\n"}
{"id": "968077", "url": "https://cs.wikipedia.org/wiki?curid=968077", "title": "Evangelický kostel (Dúbravka)", "text": "Evangelický kostel (Dúbravka)\n\nEvangelický kostel v Dúbravce je druhou nejmladší sakrální stavbou v městské části Dúbravka. Nachází se na ulici Mikuláše Schneidera Trnavského naproti obchodnímu centru.\n\nKostel byl postaven v 80. letech 20. století po ukončení výstavby sídliště Dúbravka. Původně byl využíván jako oddací síň. Evangeličtí věřící, hlavně z Dúbravky, Karlovy Vsi, Lamače a Devínské Nové Vsi ho začali používat od roku 1995, kdy se stal místem konání pravidelných bohoslužeb. V roce 2003 přešel do vlastnictví evangelické církve. V roce 2006 generální biskup Július Filo posvětil novou křtitelnici, která je z bílého mramoru a má symbolický osmiúhelníkový tvar motivovaný obsahem raně křesťanského učení a tradic. V interiéru se nachází čtyřmetrový dřevěný kříž a textilní obraz Credo.\n\nV současnosti je kostel centrem evangelických věřících čtvrtého bratislavského obvodu.\n\n\n"}
{"id": "968079", "url": "https://cs.wikipedia.org/wiki?curid=968079", "title": "Chrám svatého Mikuláše (Staré Mesto)", "text": "Chrám svatého Mikuláše (Staré Mesto)\n\nChrám svatého Mikuláše je raně barokní sakrální stavba postavená na místě původního gotického kostela pod hradním kopcem Bratislavského hradu.\n\nUž ve středověku stál na Podhradí jednolodní gotický kostel stejného zasvěcení. Přibližně v roce 1550 jej z obavy před tureckým nebezpečím zbořili. Roku 1661 ho dala znovu postavit Františka Khuen, vdova po palatinovi Pavlovi Pálffym.\n\nStavba kostela je poměrně jednoduchá. Jde o jednolodní prostor postavený v západo-východní orientaci s polygonálním uzavřeným presbytářem. Hlavní fasáda je ukončena štítem, z něhož vyrůstá čtyřhranná dřevěná věžička se zvonicí. Uprostřed jižní fasády je kamenný portál, doplněný rozeklaným tympanonem, do kterého kamenický mistr umístil precizně vypracovaný reliéf erbů manželů Pálffyových. Nad portálem je nika se sochou patrona kostela.\n\nV interiéru je v presbytáři umístěn hlavní oltář s obrazem sv. Mikuláše, který se zachoval z původního vybavení kostela. Kazatelna je dílem Petra Brandenthala z 18. století.\n\nPůvodně sloužil věřícím římskokatolické církve a patřil do farnosti Dómu sv. Martina. Vzhledem ke klesajícímu počtu věřících v této lokalitě ho římskokatolická církev přestala používat a dala ho do užívání řeckokatolické církve. V roce 1945 na konci druhé světové války chrám shořel. V letech 1945–1950 ho řeckokatolická farnost zrekonstruovala.\n\nPo násilné likvidaci řeckokatolické církve v roce 1950 chrám přešel pod jurisdikci pravoslavné církve, která ho i v současnosti užívá.\n"}
{"id": "968080", "url": "https://cs.wikipedia.org/wiki?curid=968080", "title": "Gardar Svavarsson", "text": "Gardar Svavarsson\n\nGardar Svavarsson (moderní islandština: Garðar Svavarsson) je mnohými považován za prvního Švéda, který doplul k břehům Islandu a který pobyl na tomto ostrově celou jednu zimu.\n\nPodle záznamů uvedených v knize \"\"Landnámabók\"\" (středověký islandský písemný záznam popisující osidlování Islandu Nory v průběhu 9. a 10. století n.l. sepsaný Haukrem Erlendssonem) vlastnil Gardar Svavarsson půdu v tehdejším Dánsku a byl ženatý s ženou pocházející ze souostroví Hebridy, se kterou zplodil syna Uni danski (Uni the Dane), který později odcestoval na Island, kde se ho neúspěšně pokusil získat pro norského krále. Gardar Svavarsson byl původem ze Švédska, po návratu ze svého pobytu na Islandu se usadil v Norsku, kde také později zemřel. O\n\nGardar Svavarsson se vydal na svou cestu na Island přibližně v roce 864 n.l. a uvádí se, že motivací mu byla zpráva o cestě Naddoda (norský viking, který doplul jako vůbec první Evropan k břehům Islandu asi kolem roku 861 n.l.). Mnozí se však domnívají, že tato cesta mohla být i dílem náhody, když byl Gardar Svavarsson větrem odchýlen od kurzu na své objevné cestě směrem na Hebridy. Když však Gardar Svavarsson přistál u východních břehů Islandu (zřejmě téhož roku), veden nutností přečkat tuhou a krutou zimu, nechal vystavět několik obydlí pro sebe a svou posádku v severovýchodní části ostrova, nyní zvané Skjálfandi. Tuto osadu nazval \"Húsavík\" (v překladu \"Záliv domů\" – Bay of Houses). V průběhu svého pobytu jako první obeplul dokola celou pevninu, čímž dokázal, že se jedná o ostrov a který také po sobě pojmenoval – \"Gardarsholmur\" (Gardarův ostrov). Po téměř roce pobytu na ostrově se zdravý vrátil zpět a usadil se v Norsku.\n\n"}
{"id": "968082", "url": "https://cs.wikipedia.org/wiki?curid=968082", "title": "Chrám svatého Rastislava (Bratislava)", "text": "Chrám svatého Rastislava (Bratislava)\n\nChrám svatého Rostislava v Bratislavě je pravoslavným chrámem v hlavním městě Slovenské republiky. Nachází se na Tomášikově ulici v Bratislavě v městské části Ružinov.\n\nTento pravoslavný chrám se začal stavět pro potřeby rostoucího počtu pravoslavných křesťanů v Bratislavě. Ti měli k dispozici bývalý římskokatolický chrám v Podhradí, který však kapacitně pro potřeby pravoslavné církve nestačil.\n\nPozemek pro nový pravoslavný chrám posvětil ruský pravoslavný patriarcha Alexej II. v roce 1996. Základní kámen chrámu posvětil konstantinopolský ekumenický patriarcha Bartoloměj II. během své návštěvy Slovenska.\n\nStavbu chrámu začala realizovat firma, jejíž společníkem byl Alexander Belousov, manžel tehdejší poslankyně a členky SNS Anny Belousovové v roce 2002. Pro finanční problémy a velké dluhy byla stavba od roku 2003 zastavena. Začala chátrat a stala se útočištěm bezdomovců. Mnohé její části byly rozkradeny.\n\nDíky sbírkám a úsilí pravoslavných věřících byly v roce 2007 dluhy vyrovnány a pokračovalo se ve stavebních pracích. Slavnostní vysvěcení chrámu se uskutečnilo 12. května 2013 v přítomnosti pravoslavného duchovenstva ze Slovenské republiky, ale i ze zahraničí.\n\nStavba je postavena v byzantském architektonickém stylu s využitím některých moderních prvků. Autorem projektu je Ing. arch. Milan András. Jde o stavbu z monolitního železobetonu. Střecha je pokryta měděným plechem. Chrám má jeden hlavní vchod a dva vedlejší vchody. Nejvyšší kupole dosahuje výšky 26 metrů.\n\nIkonostas chrámu je z dubového dřeva, jehož životnost je až 1200 let. Jde o klasický řadový ikonostas, který sestává z pěti řad. Jeho autory jsou Michal Švajko a Radovan Kendereš.\n\n"}
{"id": "968084", "url": "https://cs.wikipedia.org/wiki?curid=968084", "title": "Zelene beretke", "text": "Zelene beretke\n\nZelene beretke (bosensky Zelené barety) byly bosňáckou paravojenskou organizací založenou v Sarajevu 10. června 1992 v Domě milice (\"Dom milicije\"). Její příslušníci se účastnili války v Bosně a Hercegovině mezi lety 1992 a 1995. Organizace svůj název odvozovala od zelené barvy, se kterou se identifikovalo bosňácké obyvatelstvo islámské víry, a rovněž podle Zelených baretů, elitní americké vojenské formace. V čele Zelených baretů stál elektrotechnik Emin Švrakić.\n\nZelené barety se mimo jiné podílely na útoku na vojenskou kolonu Jugoslávské armády v Sarajevu v květnu 1992. Později bojovaly proti jednotkám bosenských Srbů v severní a střední Bosně. Jugoslávská (prosrbská) média na začátku roku 1992 o Zelených baretech často informovala jako o ozbrojených muslimských bandách terorizujících srbské obyvatelstvo.\n\nV současné době některé ulice ve městech Federace Bosny a Hercegoviny nesou jejich jméno. Organizace byla v půlce roku 1992 integrována do Armády Republiky Bosny a Hercegoviny.\n"}
{"id": "968088", "url": "https://cs.wikipedia.org/wiki?curid=968088", "title": "Chvojnica (okres Myjava)", "text": "Chvojnica (okres Myjava)\n\nChvojnica ( ) je obec na západě Slovenska v okrese Myjava. Žije zde  obyvatel. Obec oficiálně vznikla roku 1957 sloučením několika částí kopanic patřících k Vrbovci, Sobotišti a Častkovu.\n\nV katastru obce se nachází přírodní památky Žalostiná a Šifflovské.\n\n"}
{"id": "968089", "url": "https://cs.wikipedia.org/wiki?curid=968089", "title": "Kathryn Thorntonová", "text": "Kathryn Thorntonová\n\nKathryn Thorntonová (* 17. srpna 1956 Montgomery, stát Alabama, USA), je vědkyně a americká kosmonautka. Ve vesmíru byla čtyřikrát.\n\nV roce 1970 absolvovala střední školu v rodném Montgomery, roky 1970 až 1974 strávila na Auburn Univerzity (obor fyzika), v letech 1974 až 1979 studovala na University of Virginia (opět hlavně fyzika).\n\nPracovala pak v řadě laboratoří v USA i Německu.\n\nV týmu astronautů NASA byla v letech 1984 až 1996. Vdala se za Stevena Thorntona a mají spolu tři děti.\n\nNa oběžnou dráhu se v raketoplánech dostala čtyřikrát a strávila ve vesmíru 40 dní, 15 hodin a 14 minut. Byla 222. člověkem ve vesmíru, 12. ženou. Absolvovala tři výstupy do kosmu.\n\n\nPo odchodu z týmu u NASA se vrátila na školu jako vyučující profesorka a nakonec i ředitelka.\n\n"}
{"id": "968090", "url": "https://cs.wikipedia.org/wiki?curid=968090", "title": "Intracoastal Waterway", "text": "Intracoastal Waterway\n\nIntracoastal Waterway (ICW) je název vodní dopravní cesty, které vede podél východního a jižního pobřeží USA a je využívána pro nákladní i rekreační lodní plavbu. Je dlouhá 4800 km, krajními body jsou Boston na severovýchodním pobřeží USA a Brownsville v Texasu. Dělí se na \"Atlantic Intracoastal Waterway\" kopírující atlantské pobřeží a \"Gulf Intracoastal Waterway\" rovnoběžnou s pobřežím Mexického zálivu (plánované propojení obou úseků na Floridě není dosud hotovo). Cesta je tvořena jak přírodními vodními plochami (řeky, jezera), tak umělými průplavy. Začala se budovat v roce 1919 a byla dokončena v roce 1949. Uplatnila se zejména za druhé světové války, kdy byla doprava po moři ohrožována nepřátelskými ponorkami.\n\n\n"}
{"id": "968091", "url": "https://cs.wikipedia.org/wiki?curid=968091", "title": "Kaštel v Prievoze", "text": "Kaštel v Prievoze\n\nKaštel v Prievoze nebo Čákiho zámeček (dříve \"Csákyho zámeček\") je kaštel, který dal postavit v blízkosti Bratislavy jako své letní sídlo hrabě Eugen Čáki, pravděpodobně v roce 1902. Objekt je z období zrajícího romantismu, ale vykazuje prvky eklekticismu a má nepravidelnou dispozici.\n\nV roce 1916 rozprodal Pavol Žolnajov jednotlivé části francouzské zahrady původně patřící k zámku. V 1933 stavbu spolu s malou částí parku koupily řádové sestry kongregace Dcer svatého Františka z Assisi, zřídily v kostele klášter a v budově původně sloužící jako konírna zřídily nemocnici.\n\nZámeček byl znárodněn v roce 1954 a v roce 1956 přebudován na geriatrické sanatorium. \n\nV roce 1989 stát objekt vrátil církvi a zámeček byl prohlášen za národní kulturní památku SR. Řádové sestry ve spolupráci s Krajským památkovým úřadem v Bratislavě a Ing. arch. Eduardem Šutekem provedly v letech 2003-2006 rekonstrukci. V roce 2005 vyhrál zámeček po rekonstrukci střechy 1. cenu v kategorii \"Šikmá střecha na Slovensku\" a 2. místo v kategorii \"Řemeslná práce\". V roce 2006 vyhrál soutěž \"Kulturní památka roku\".\n\n"}
{"id": "968095", "url": "https://cs.wikipedia.org/wiki?curid=968095", "title": "Kniha jubileí", "text": "Kniha jubileí\n\nKniha jubileí nebo jen Jubilea či Malá Genese je původně hebrejsky psaný spis, který se v úplnosti dochoval pouze v etiopském znění. Toto etiopské znění vzniklo zřejmě z řeckého překladu, stejně jako latinské znění, jež znali staří církevní otcové a jež se dochovalo jen ve zlomcích. Ve 20. století byly v kumránských jeskyních nalezeny zbytky hned několika hebrejských rukopisů z období sahajícího před náš letopočet. Na základě toho se někteří badatelé domnívají, že byl sepsán členy židovské sekty esejců, jež měla v Kumránu své středisko. Samotná kniha ovšem připisuje autorství Mojžíšovi, jenž ji údajně sepsal na Sinaji na Boží popud.\n\nNázev Jubilea je odvozen z hebrejského \"JOVEL\" (יוֹבֵל, „léto milostivé“), což je označení časové periody 49 respektive 50 let, do nichž jsou rozděleny popisované dějiny od stvoření světa až po vyjití izraelského národa z egyptského otroctví popsaného v knize Exodus. Popis dějin v knize Jubileí se v podstatě drží podání knihy Genesis a Exodus, látka z Genesis je však rozvinutá po způsobu midrašů, a to jak formou halachy, tak hagady, a proto se pro knihu Jubileí ujal název Malá Genese. Autor knihy klade důraz na plnění Zákona a správné počítání času, jež je podmínkou toho, aby byly ve správné dny slaveny ustanovené svátky, tzn. sobotní den, novoluní (zvláště 1., 4., 7. a 10. měsíce v roce, počítáno od měsíce nisanu), pesach, svátek týdnů, den smíření a svátek stánků. Na rozdíl od současného židovského kalendáře tvoří podle Jubileí plný rok 364 dnů rozdělených do 52 týdnů.\n\nV křesťanských kruzích je kniha Jubileí řazena mezi pseudepigrafy (pojetí protestantské) či apokryfy (pojetí katolické). V rámci judaismu je tento spis považován za první dokumentární důkaz existence zákoníku, jenž je v židovské tradici znám pod označením Sedm noachidských přikázání.\n\n"}
{"id": "968096", "url": "https://cs.wikipedia.org/wiki?curid=968096", "title": "Režimy procesoru", "text": "Režimy procesoru\n\nRežimy procesoru (, \"stavy CPU\") jsou v informatice režimy procesoru v rámci počítačové architektury, která používá omezení podle typu a úrovně operací prováděných určitými procesy běžícími v různých režimech CPU. Tento design umožňuje operačnímu systému běžet s většími oprávněními než běžný aplikační software.\n\nIdeálně je jen důvěryhodnému kódu jádra operačního systému dovoleno běžet v privilegovaném režimu (bez bezpečnostních kontrol, tj. bez jakéhokoliv omezení, resp. bez jakéhokoliv zabezpečení). Vše ostatní běží v neprivilegovaném režimu (tj. s různými omezeními). Pokud chce proces v neprivilegovaném režimu provést privilegovanou operaci, která by mohla poškodit systém, počítač nebo ohrozit bezpečnost systému, musí takový proces použít systémové volání, které vyvolá jádro a to může po kontrole oprávnění požadovanou potenciálně nebezpečnou operaci provést.\n\nSystémová volání však zabírají čas a mohou zpomalit chod systému, takže vývojáři operačních systémů umožňují některému časově kritickému softwaru (zejména ovladačům zařízení) běžet v privilegovaném režimu jádra.\n\nV procesoru může být implementováno více režimů které umožňují hypervizoru spouštět další supervisory (operační systémy), což je v dnešní době základní princip virtualizace.\n\nNezabezpečený režim procesoru je nejčastěji nazýván \"režim jádra\" (), ale existuje i mnoho jiných označení (\"master mode\", \"supervisor mode\", \"privilegovaný režim\" apod.). Zabezpečené režimy jsou často označovány jako \"uživatelské režimy\" (též \"slave mode\", \"neprivilegovaný režim\" apod.).\n\nV režimu jádra může procesor provést jakoukoliv operaci, který jeho architektura umožňuje., tj. jakákoliv strojová instrukce může být vykonána, jakákoliv I/O operace započata, jakákoliv část paměti je přístupná a tak dále. V ostatních režimech procesoru jsou hardwarově vynucena některá omezení. Typicky nejsou dovolené některé instrukce (obzvláště ty, které mění nastavení procesoru nebo umožňují I/O operace měnící stav zařízení), některé oblasti paměti nemohou být adresovány apod. Možnosti uživatelského režimu procesoru jsou typicky podmnožinou těch, které jsou dostupné v režimu jádra mimo některé případy, jako je třeba hardwarová emulace nenativních architektur, které mohou být výrazně odlišné oproti těm dostupným ve standardním režimu jádra.\n\nNěkteré architektury CPU umožňují více uživatelských režimů, nejčastěji s hierarchií oprávnění. Tyto architektury mají \"kruhové zabezpečení\" (\"ring security\"), jejichž hierarchie oprávnění připomíná sadu soustředných kruhů s režimem jádra ve středu. Hardware (procesory) pro systém Multics byl první významnou implementací kruhového zabezpečení, ale mnoho jiných hardwarových platforem bylo navrženo velmi podobným způsobem včetně chráněného režimu procesoru Intel 80286 nebo IA-64.\n\nVliv chráněných režimů může být rozšířen i mimo zdroje samotného procesoru. Hardwarové registry obsahují aktuální operační režim procesoru, ale dodatečné registry virtuální paměti, záznamy stránkovací tabulky a další data mohou sledovat identifikátory režimu pro jiné zdroje. Například procesor může pracovat v kruhu Ring 0 (režim jádra) podle hodnoty registru příznaků, ale každý přístup do paměti může být navíc ověřen proti zvláštnímu číslu kruhu pro cílový segment virtuální paměti nebo proti číslu kruhu pro cílovou fyzickou stránku, což bylo použito v PlayStation Portable.\n\nPodrobnosti o součinnosti mezi CPU a úrovněmi abstrakce OS jsou popsány v kapitole Součinnost mezi CPU a OS na úrovních abstrakce v článku Privilegovaný režim.\n\nHardware podporující Popekovy a Goldbergovy virtualizační požadavky dělá psaní softwaru efektivně podporujícího virtuální stroje mnohem jednodušší. Takový systém umožňuje spustit software tak, aby si „myslel“, že běží v supervisor mode, ačkoliv je ve skutečnosti spuštěn v uživatelském režimu.\n"}
{"id": "968097", "url": "https://cs.wikipedia.org/wiki?curid=968097", "title": "Naddod", "text": "Naddod\n\nNaddod (stará norština: Naddoðr nebo Naddaðr) byl norský mořeplavec a objevitel, který jako první obyvatel Západního světa doplul k břehům Islandu v roce 861 n.l. Mimo jiné je také jedním z prvních, kdo pro Evropu objevil Faerské ostrovy. Naddod pocházel z jižního Norska (oblast Agder).\n\nNaddod je považován za prvního Evropana vůbec, který doplul k břehům Islandu, je však možné, že jeho objev byl z velké části jen náhoda. Některé prameny uvádějí, že během své objevné plavby kolem Faerských ostrovů byla jeho loď v silné bouři unesena až k východním břehům Islandu. Na Islandu se údajně zdržel jen pár měsíců, když pobýval nedaleko dnešního města Reyðarfjörður. Po průzkumu nejbližšího okolí nenalezl žádné známky osídlení. Rozhodl se proto, že se vydá zpátky na cestu k Faerským ostrovům.\n\nKdyž se však vracel zpět na svou loď, začalo hustě sněžit a vrcholky okolních hor se rychle pokryly sněhem. Naddod proto pojmenoval zemi \"Snæland\" (Snowland, odtud pak anglický název Iceland).\n\n\n"}
{"id": "968098", "url": "https://cs.wikipedia.org/wiki?curid=968098", "title": "Jaterní žíla", "text": "Jaterní žíla\n\nJaterní žíla, \"vena hepatica\", je žíla odvádějící neokysličenou krev z jater. U člověka jsou tři, \"v. hepatica dextra\", \"v. hepatica media\" a \"v. hepatica sinistra\". Jaterní žíly vznikají v játrech postupným spojováním centrálních žil z jaterních lalůčků. Průběh jaterních žil je podstatou dělení jater na sektory a segmenty v chirurgické anatomii. Tři jaterní žíly dělí játra na čtyři sektory s odděleným odvodem žilní krve, přičemž každý sektor je zásobený i oddělenou větví vrátnicové žíly. Průběh střední jaterní rozděluje jaterní tkáň na pravý a levý lalok a průběh pravé a levé jaterní žíly dělí každý lalok na dva další sektory. Ty se dále podle toho, jaká větev které jaterní žíly z nich vytéká, dělí na segmenty.\n\nVětve jaterních žil a vrátnicové žíly se uvnitř jater proplétají jako prsty. Pravá jaterní žíla odvádí krev z pravého jaterního laloku, ze sektorů V, VI a VII, střední jaterní žíla odvádí krev ze segmentů IV, V a VIII a levá jaterní žíla vychází z levého laloku a jeho segmentů II, III a IV. Zvláštní žilní odtok má ocasatý lalok, z něhož krev odtéká přímo od dolní duté žíly.\n\nVšechny tři jaterní žíly ústí do dolní duté žíly v blízkosti jejího vstupu do pravé síně srdce.\n\n"}
{"id": "968099", "url": "https://cs.wikipedia.org/wiki?curid=968099", "title": "Seznam dílů seriálu Sam &amp; Cat", "text": "Seznam dílů seriálu Sam &amp; Cat\n\nToto se seznam dílů seriálu \"Sam & Cat\". Americký sitcom \"Sam & Cat\" začala vysílat dětská televizní stanice Nickelodeon od 8. června 2013. Jde o spin-off dvou seriálů, \"iCarly\" a \"V jako Victoria\", rovněž dříve vysílané stanicí Nickelodeon. V hlavních rolích účinkují Jennette McCurdyová a Ariana Grande, kteří v seriálu ztvárnili své postavy z předchozích seriálů. V Česku se seriál začal vysílat 16. února 2014 na české mutaci Nickelodeonu.\n\n<onlyinclude>\n</onlyinclude>\n\n"}
{"id": "968100", "url": "https://cs.wikipedia.org/wiki?curid=968100", "title": "Saint-Thierry", "text": "Saint-Thierry\n\nSaint-Thierry je francouzská obec, která se nachází v departementu Marne, v regionu Grand Est.\n\n\n"}
{"id": "968104", "url": "https://cs.wikipedia.org/wiki?curid=968104", "title": "Marcel Kolaja", "text": "Marcel Kolaja\n\nMarcel Kolaja (* 29. června 1980 Moravská Třebová) je český softwarový inženýr, aktivista a politik Pirátů, který je od voleb roku 2019 poslanec Evropského parlamentu a místopředseda Evropského parlamentu.\n\nMezi svá klíčová evropská témata Kolaja označil demokratizaci a transparentnost EU ve prospěch občanů členských států, řešení obcházení daní korporacemi a vliv lobbování, ochranu spotřebitele, ochranu životního prostředí, ekonomickou konkurenceschopnost Evropy na světovém trhu a evropskou obranyschopnost.\n\nBěhem studia na Fakultě informatiky Masarykovy univerzity se zajímal o svobodný software. Přispěl například do vývoje cron-apt, software pro pravidelnou aktualizaci systému,\na lokalizoval do češtiny chybové zprávy webového serveru Apache. Svobodného software se týká i jeho publikační činnost. Jako člen výboru Českého sdružení uživatelů operačního systému Linux aktivně vystupoval proti zavedení softwarových patentů v Evropské unii. Marcel Kolaja žije v Brně a pracoval ve společnosti Red Hat na pozici technického produktového manažera.\n\nKolaja vstoupil do České pirátské strany v roce 2010. Od března do listopadu 2011 byl současně s holandským politikem Samirem Allioui spolupředseda Pirate Parties International, mezinárodní organizace zastřešující Pirátské strany. Od srpna 2012 do května 2013 působil jako 4. místopředseda České pirátské strany.\n\nV České pirátské straně se angažuje v kampani Hrajeme svobodnou hudbu, která má za cíl chránit podnikatele před kolektivními správci.\n\nV únoru 2014 byl celostátním fórem České pirátské strany zvolen na druhé místo kandidátní listiny českých Pirátů pro volby do Evropského parlamentu v květnu 2014, ve volbách ale nebyl zvolen.\n\nV lednu 2019 byl zvolen lídrem kandidátky Pirátů pro volby do Evropského parlamentu v květnu 2019. Ve stranických primárních volbách postoupil spolu s Mikulášem Peksou do druhého kola, ve kterém Kolaja získal od 449 hlasujících členů 253 hlasů, oproti 196 hlasů pro Peksu. Kolaja získal 15 398 preferenčních hlasů a byl zvolen Poslancem Evropského parlamentu spolu s Markétou Gregorovou a Mikulášem Peksou.\n\nMezi jeho programové priority patří ochrana spotřebitele, technologická konkurenceschopnost Evropy na světovém trhu, boj proti korporátnímu lobbování v EU, předcházení rostoucí cenzuře internetu, ochrana životního prostředí, řešení závislosti na fosilních palivech a minimalizace znečištění odpadem. Mezi jeho priority také patří důsledné zdanění nadnárodních korporací v EU včetně internetových společností jako Facebook a Google, které úspěšně obcházejí daňové povinnosti a zvyšují odliv kapitálu z ČR převodem svých zisků do daňových rájů. Dle Kolaji je také nutné chránit vnější hranice EU posílením evropské obranyschopnosti.\n\nKolaja v červnu s ostatními zvolenými evropskými Piráty vstoupil do parlamentní frakce Zelení / Evropská svobodná aliance a 3. července byl zvolen místopředsedou Evropského parlamentu.\n\n"}
{"id": "968112", "url": "https://cs.wikipedia.org/wiki?curid=968112", "title": "Nenávistná láska", "text": "Nenávistná láska\n\nNenávistná láska je poslední dokončená opera českého skladatele Otmara Máchy. Libreto napsal Jiří Bednář na námět básně amerického básníka Robinsona Jefferse \"Turzovo kotviště\" a skladatel ji zkomponoval v roce 1999. Dosud nebyla v úplnosti provedena.\n\nLibretista se látkou podle vlastních slov zabýval několik desetiletí a měla několik podob, nejprve rozhlasové hry, pak komorní divadelní hry, poté operního libreta. Již po vzniku opery pak Bednář látku upravil na televizní film \"Samota\" (Česká televize, 2001) a později na divadelní hru \"Nenávistná láska\", která měla premiéru 10. prosince 2005 v Horáckém divadle v Jihlavě.\n\nSe skladatelem Otmarem Máchou pracoval Bednář již v 70. letech 20. století na muzikálu \"Kolébka pro hříšné panny\". Samotná opera \"Nenávistná láska\" byla napsána k soutěži o „Nová opera pro Prahu“, kterou vypsala Státní opera Praha na rok 2000. Máchova opera v ní získala čestné uznání (zvítězila opera Emila Viklického \"Faidra\"), uvedena však tehdy nebyla. Teprve v roce 2002 uvedla fragmenty z ní Státní opera v rámci projektu Daniela Dvořáka „Bušení do železné opony“ ve spolupráci s Mezinárodní pěveckou soutěží Antonína Dvořáka v Karlových Varech. V poloinscenované formě a pouze s doprovodem klavíru tak role zpívali laureáti soutěže, a to na dvou představeních, 16. března 2002 v Městském divadle Karlovy Vary a o den později ve Státní opeře Praha. Při této neúplné premiéře zpívali v hudebním nastudování Josefa Chaloupky: (Helena) Žana Afanasjeva, (Roland) Václav Sibera, (Marek) Jan Ondráček, (Dany) Josef Moravec, (Matka) Sylva Čmugrová. Režii měla Regina Szymiková, výtvarnicí byla Barbora Malíšová. Kritiky byly velmi pozitivní.\n\nDějištěm opery je osamělý dům poblíž stavby silnice, na periferii nejmenované země. Děj se soustředí na vztah manželů Heleny a Rolanda; jejich láska se proměnila v nenávist a právě tím, že se milují, dokáží si nejúčinněji navzájem. Teprve na pomezí života a smrti, kdy je Roland zasažen doživotní katastrofou a nad všemi se vznáší přízrak sebevraždy, si manželé opět uvědomí vzájemnou lásku. Ač se nekoná klasický happy-end, zdá se další život alespoň možný.\n\n"}
{"id": "968117", "url": "https://cs.wikipedia.org/wiki?curid=968117", "title": "Hrašné", "text": "Hrašné\n\nHrašné ( ) je obec na západě Slovenska v okrese Myjava. Žije zde  obyvatel. Vznikla 20. března 1955 vyčleněním od obce Kostolné. V den svého vzniku v ní žilo 986 obyvatel.\n\nObec leží v severovýchodní části Myjavské pahorkatiny, 5 km od města Stará Turá. Nepředstavuje jeden monolitní celek soustavně zastavěné plochy. Osídlení je v plném slova smyslu kopaničářského charakteru. Jednotlivé kopanice, osady a samoty jsou roztroušeny po celém obvodu katastru obce.\n\nCelá obec měla 13 lokálních osídlení pojmenovaných povětšinou podle obyvatel, jejichž jména se často vyskytovaly s názvy: Hodulov vrch, Polákov vrch, Žadovec, U Rumankov, U Taranov, U Václavkov, Bánov, U Biesov, U Zábojníkov, U Vravišov, U Štefíkov, U Tomišov a U Malkov. Některé názvy z důvodu zániku osídlení zanikly, jiné se zachovaly dodnes. Nosí se zde varianta západoslovenského typu lidového kroje, tzv. myjavský kroj.\n\nProtékají zde potoky Rudník a Kostolník.\n"}
{"id": "968118", "url": "https://cs.wikipedia.org/wiki?curid=968118", "title": "Marie Fredrikssonová", "text": "Marie Fredrikssonová\n\nMarie Fredrikssonová, původním jménem Gun-Marie Fredriksson (30. května 1958 Össjö – 9. prosince 2019 Djursholm), byla švédská zpěvačka, skladatelka a pianistka. Proslula především ve skupině Roxette, kterou založila spolu s Perem Gesslem roku 1986. Na svém kontě však měla i sólové projekty.\n\nZačínala v kapele \"Strul\", kterou vedl její tehdejší přítel. Její další kapela, vytvořená s novým přítelem, se jmenovala \"MaMas Barn\". S ní hrála po barech ve městě Halmstad. Zde si jejího talentu povšimli v polovině 80. let společně Per Gessle (v té době zpěvák populární švédské skupiny Gyllene Tider) a známý švédský zpěvák Lasse Lindbom. Ten jí nabídl, aby spolu nazpívali duet (\"Så nära nu\"). Gessle i Lindbom Marii přesvědčovali, aby zahájila sólovou kariéru. Marie tak natočila své první sólové album \"Het vind\", které produkoval Lindbom. Roku 1986 vydala druhé sóloalbum \"Den sjunde vågen\", které z ní učinilo jednu z nejznámějších zpěvaček ve Švédsku.\n\nGessle, Lindbom, Marie a Mats Persson se poté pokusili rozjet novou kapelu nazvanou \"Spännande Ostar\", ale Gessle přišel brzy s novým konceptem: duo, které by tvořil on a Marie, a které by zpívalo anglicky a pokusilo se prorazit mimo hranice Švédska. Zvolil název Roxette. Kapela měla rychle úspěch, přesto Marie stále souběžně zpívala sólově a švédsky a roku 1987 vydala třetí sólové album \"Efter stormen\". Zlom přišel roku 1989, kdy Roxette nahráli superhit \"The Look\", který zaznamenal mimořádný mezinárodní úspěch a vytvořil z Roxette jedny z nejznámějších švédských umělců ve světě. Z alba \"Look Sharp!\" (druhé album Roxette) ihned zaznamenal podobný úspěch i song \"Listen to Your Heart\". Marie se tedy začala věnovat plně Roxette. Popularitu Roxette, zejména v USA, umocnil hit \"It Must Have Been Love\" k filmu \"Pretty Woman\" s Julií Robertsovou a Richardem Gerem v hlavních rolích. Roku 1991 Roxette přišli s třetím albem \"Joyride\". V roce 1992 Marie nahrává velmi osobní a intimní album \"Den ständiga resan\". Další desku \"I En Tid Som Var\" vydala roku 1996.\n\nRoku 2002 u ní lékaři objevili zhoubný mozkový nádor. Podstoupila operaci, sérii chemoterapií a radioterapií a náročnou rekonvalescenci. Učila se znova číst, psát, počítat. Vyhledávala klid a začala malovat. Údajně oslepla na pravé oko. Dva roky se vyhýbala veřejnosti, přišla si v té době převzít pouze vyznamenání od krále Carla Gustafa XVI. Až roku 2005 poskytla rozhovor deníku \"Aftonbladet\", kde oznámila, že rakovinu porazila a chce se vrátit k hudbě. Učinila tak dvěma sólovými deskami, její první anglickou \"The Change\" a švédsky zpívanou deskou cover verzí \"Min Bäste Vän\". Připravila také výstavu svých obrazů nazvanou \"After The Change\". \n\nRoku 2009 po delší době obnovila spolupráci s Perem Gesslem. Roxette vystoupili jako hlavní hvězdy turné \"Night of the Proms\" se symfonickým orchestrem v projektu spojujícím populární a vážnou hudbu. Mimořádný zájem publika je přiměl k regulérnímu comebacku a vydání nového studiového alba \"Charm School\" roku 2011. Následovalo úspěšné světové turné v letech 2011–2012, kdy vystoupili také ve vyprodaných halách v Praze a Ostravě. Do Prahy se vrátili znovu v roce 2015 a 21. května toho roku vystoupili v O areně.\n\nZemřela ráno 9. prosince 2019 po dlouhé nemoci ve věku 61 let.\n\n\n\n"}
{"id": "968127", "url": "https://cs.wikipedia.org/wiki?curid=968127", "title": "Emanuel Ledvinka", "text": "Emanuel Ledvinka\n\nJUDr. Emanuel Ledvinka z Adlerfelsu (Ledvinka z Orlí skály) byl tajemník českého gubernia. Pocházel ze staropražské rodiny, nobilitované v roce 1706 a usazené na Malé Straně. V roce 1790 byl v deputaci českých stavů, poslané do Vídně přivézt zpátky do Čech korunovační klenoty.\nRodina měla v majetku obraz domněle pravé podoby sv. Jana Nepomuckého, který na konci 18. století posloužil obhájcům Nepomukovy existence.\n"}
{"id": "968128", "url": "https://cs.wikipedia.org/wiki?curid=968128", "title": "Seznam kardinálů jmenovaných papežem Františkem", "text": "Seznam kardinálů jmenovaných papežem Františkem\n\nToto je seznam kardinálů jmenovaných papežem Františkem:\n\n\n\n\n\nDne 20. května 2018 papež František oznámil, že na konzistoři 29. června 2018 jmenuje těchto 14 nových kardinálů:\nV neděli 1. září papež ohlásil, že v konzistoři dne 5. října 2019 jmenuje třináct nových kardinálů: \n\n"}
{"id": "968136", "url": "https://cs.wikipedia.org/wiki?curid=968136", "title": "Ingolfur Arnarson", "text": "Ingolfur Arnarson\n\nIngolfur Arnarson (nebo Ingólfr Arnarson) společně se svou ženou Hallveig jsou považováni za první trvalé norské obyvatele Islandu. Podle knihy Landnámabók (středověký islandský písemný záznam popisující osidlování Islandu Nory, sepsaný Haukrem Erlendssonem) Ingolfur Arnarson založil usedlost s názvem Reykjavík v jihozápadní části ostrova v roce 874. Archeologické průzkumy však naznačují, že osada mohla existovat i o několik let dříve.\n\nStředověký kronikář Ari Thorgilsson zaznamenává, že Ingolfur Arnarson a jeho posádka byli prvními norskými obyvateli Islandu. Zmiňuje se však také o \"\"Papar\"\" (podle legendy irští nebo skotští mniši a poustevníci), kteří údajně přišli na Island ještě před Nory. Uvádí také, že tito mniši ostrov opustili, neboť nechtěli sdílet stejné místo s nově přicházejícími pohany.\n\n\"Landnámabók\" (sepsaná asi o 2 nebo 3 století později) dále uvádí, že Ingolfur opustil Norsko z důvodu jisté krevní msty. Doslechl se prý o existenci nového ostrova v Atlantském oceánu, který byl objeven Gardarem Svavarssonem a Flokim Vilgerdarsonem, a proto se společně se svým nevlastním bratrem Hjörlefrem Hródmarssonem uchýlili do bezpečí na Island. Když byla pevnina na dohled z paluby lodě, svrhl Ingolfur dva stěžně do moře (na důkaz svého vůdcovství) a slíbil, že se usadí právě tam, kam budou tyto stěžně s boží pomocí doneseny. Jakmile přistáli na břehu, vyslal Ingolfur dva ze svých irských otroků, aby prozkoumali pobřeží a stěžně našli. \nHródmarsson byl však brzy otroky zavražděn. Ingolfur se za nimi vydal a pronásledoval je. Jakmile je dostihl na ostrovech Vestmannaeyjar nedaleko jihozápadního pobřeží Islandu, zabil je.\n\nUvádí se, že Ingolfur měl syna Thorsteinna, který údajně na Islandu založil první parlament, předchůdce současného národního parlamentu Althing.\n\n"}
{"id": "968138", "url": "https://cs.wikipedia.org/wiki?curid=968138", "title": "Frajeři ve Vegas", "text": "Frajeři ve Vegas\n\nFrajeři ve Vegas (: Last Vegas) je americká komedie z roku 2013 režírovaná Jonem Turteltaubgem v hlavních rolích s Michaelem Douglasem, Robertem De Nirem, Morganem Freemanem, Kevinem Klinem a Mary Steenburgen.\n\nFilm pojednává o čtyřech celoživotních přátelích z Brooklynu, kteří se sejdou v Las Vegas, když jim jeden z nich překvapivě oznámí, že se bude ženit.\nV Las Vegas spolu zažijí nezapomenutelný víkend a Billy, který se zde měl na prahu své sedmdesátky poprvé oženit s jednatřicetiletou Lisou,\nzde konečně dospěje a uvědomí, že už není teenagerem, a že svatbou s mladší ženou neomládne. A najde zde svou skutečnou lásku Dianu.\n"}
{"id": "968141", "url": "https://cs.wikipedia.org/wiki?curid=968141", "title": "Potočnice (rod)", "text": "Potočnice (rod)\n\nPotočnice (\"Nasturtium\") je rod mokřadních až vodních rostlin z čeledě brukvovitých vyskytujících se s výjimkou severských a aridních oblastí ve všech světadílech. Nejčastěji rostou v Evropě, jihozápadní Africe a Severní Americe, v tropických oblastech a na jižní polokouli již tak hojné nejsou.\n\nKe zdárnému růstu a množení potřebují živinami zásobenou vlhkou, bahnitou půdu případně časté zaplavování plytkou vodou. Oba druhy vyskytující se v České republice potočnice drobnolistá i potočnice lékařská jsou poměrně vzácné, stejně jako jejích hybrid potočnice zkřížená.\n\nVytrvalá rostlina s poléhavou, v horní části vystoupavou a v uzlinách zakořeňující lodyhou dorůstající obvykle do délky 30 až 80 cm. Dutá nebo plná lodyha jenž se hojně větví bývá jen někdy řídce porostlá jednoduchými chlupy. Její mírně dužnaté, střídavě vyrůstající lichozpeřené listy jsou v obryse elipsovité až obvejčité, dlouhé 5 až 10 a široké 2 až 5 cm; přisedlé lístky které rostou vstřícně ve dvou či třech jařmech jsou okrouhlé, elipsovité nebo deltovité a po obvodě celistvé či nepravidelně zoubkované.\n\nKvěty se stopkami bez listenů vyrůstají v hustých hroznech které se během dozrávání prodlužují. Podlouhlé zelené kališní lístky jsou u báze nafouklé a po obvodě světle lemované. Bílé nebo ojediněle růžové korunní lístky jsou podlouhlé nebo obvejčité, 3 až 5 mm dlouhé. Šest dvoumocných tyčinek s bílými nitkami nese podlouhlé žluté prašníky, u dvou kratších jsou podkovitá nektaria. Semeník mívá 25 až 50 vajíček, drobná čnělka je zakončená hlavičkovitou bliznou.\n\nPlody jsou pukající šešule o délce 15 až 18 mm vyrůstající na vodorovných nebo svěšených stopkách. Válcovité šešule bývají rovné nebo obloukovitě prohnuté s vypuklými chlopněmi a kratičkou čnělkou. Asi 1 mm velká zploštělá semena umístěná v pouzdrech ve dvou řadách jsou červenohnědé barvy a mají jemně síťovaný povrch.\n\nV evropských podmínkách rozkvétají oboupohlavné květy od června do srpna, opylovány jsou entomogamně nebo autogamně. Na stanovišti se rostliny obvykle rozrůstají zakořeněnými částmi lodyh, na větší vzdálenosti zanášením semen nebo úlomků lodyh schopných za příhodných podmínek lehce zakořenit. Základní chromozomové číslo rodu je x = 8. Mladé rostliny jsou občas používány jako salátová zelenina.\nRod potočnice je tvořen obvykle pěti druhy\na k nim se řadí i převážně sterilní hybrid\n\n \n"}
{"id": "968145", "url": "https://cs.wikipedia.org/wiki?curid=968145", "title": "Kostolné", "text": "Kostolné\n\nKostolné ( ) je obec na západě Slovenska v okrese Myjava. Žije zde  obyvatel.\n\nObec Kostolné leží ve východní části Myjavské pahorkatiny, v údolí potoka Kostolník mezi Malými Karpaty a Bílými Karpaty. Pahorkatinný povrch katastru tvoří mladší třetihorní slepence a pískovce a starší třetihorní pískovce a jílovce. Celková plocha katastru zabírá 1011 ha. Střed obce se nachází v nadmořské výšce 219 m n. m. Převládají hnědozemní lesní půdy.\n\nV lokalitě obce Kostolné bylo odkryto žárové pohřebiště lužické kultury z mladší doby bronzové. První písemná zmínka o této obci pochází z roku 1392, kdy král Zikmund daroval čachtické panství spolu s 20 vesnicemi, mezi nimi i Kostolnem (Kosztolna), Ctiborovi ze Ctibořic. Obyvatelstvo se dělilo na 3 skupiny: sedláci, chalupníci a podružníci. V zemědělské výrobě bylo v Kostolnu rozšířeno pěstování prosa, konopí, chmele a šafránu a také chov skotu a ovcí. Důležitou roli hrálo tkalcovství. Ve vesnici se nacházely 2 mlýny. Uprostřed obce byl v roce 1785 dostavěn evangelický kostel, jediný kostel v obci. Od tohoto kostela se odvozuje název obce.\n\nV období národního obrození zde působil významný evangelický kněz Ján Trokan (1810 – 1894), který se přátelil se Štúrovci, o čemž svědčí i Štúrova skála umístěna na skalnatém ostrohu v katastru obce. Ve velké míře přispíval do časopisů, novin a almanachů. V současnosti se potoční řadová zástavba rekonstruuje chalupáři z větších měst.\n"}
{"id": "968147", "url": "https://cs.wikipedia.org/wiki?curid=968147", "title": "Ján Baltazár Magin", "text": "Ján Baltazár Magin\n\nJán Baltazar Magin (6. ledna 1681, Vrbové - 27. března 1735, Dubnica nad Váhom) byl slovenský básník a historik.\n\nV roce 1706 se stal chovancem kněžského semináře pro nadané studenty - takzvaného Pázmanea ve Vídni. Jako farář působil v Jaroku u Nitry, v Košeci a Dubnici nad Váhom. Mezi obdobím působení v Košeci a Dubnici v letech 1717 a 1718 byl novicem Tovaryšstva Ježíšova v Trenčíně, ale kvůli nemoci byl propuštěn. Od roku 1731 byl nitranským kanovníkem. Měl široký dějepisný a kulturní rozhled a objevovala se u něj slovanská orientace se zárodky národního povědomí.\n\nJeho dílo bylo ukázkou vznikajícího literárního žánru - obrany národa. Projevuje se zdůrazňováním hlavních vývojových tendencí národních pohybů a slovenského národního uvědomování. Maginovo polemické dílo je ukázkou měšťansko-osvícenského chápání národa. Jeho argumentace se staly součástí většiny následujících obran slovenského národa (u autorů jako Juraj Fándly, Matej Bel a další).\n\n\n"}
{"id": "968148", "url": "https://cs.wikipedia.org/wiki?curid=968148", "title": "Kondratova kopa", "text": "Kondratova kopa\n\nKondratova kopa ( , 2005 m n. m.) je hora v Západních Tatrách ve skupině Červené vrchy na slovensko-polské státní hranici. Nachází se v hlavním hřebeni mezi Malolučniakem (2105 m), který je oddělen Malolučniackým sedlem (1924 m), a Suchou kopou (1893 m), která je oddělena Sedlem pod Kondratovou (1863 m). Na sever z ní vybíhá rozsocha směrem k vrcholu Giewont (1905 m). Kondratova kopa se vypíná nad třemi dolinami: nad Dolinou Małej Łąki na severozápadě, nad Dolinou Bystrej na severovýchodě a nad Tichou dolinou na jihu. První zaznamenaný výstup na vrchol uskutečnil v roce 1832 Franciszek Herbich, avšak patrně mnohem dřív zdolali vrchol místní pastýři a pytláci. První doložený zimní výstup vykonal asi v roce 1894 Karol Potkański.\n\n\n"}
{"id": "968149", "url": "https://cs.wikipedia.org/wiki?curid=968149", "title": "Nesle-la-Reposte", "text": "Nesle-la-Reposte\n\nNesle-la-Reposte je francouzská obec v departementu Marne v regionu Grand Est. Žije zde obyvatel.\n\nObec leží u trojmezí departementů Marne – Aube – Seine-et-Marne, tedy u hranic regionu Grand Est s regionem Île-de-France.\n\n"}
{"id": "968150", "url": "https://cs.wikipedia.org/wiki?curid=968150", "title": "Robert King", "text": "Robert King\n\nRobert Wade King (20. června 1906, Los Angeles - 29. července 1965, Walnut Creek) byl americký atlet, olympijský vítěz ve skoku do výšky.\n\nNa olympiádě v Amsterdamu v roce 1928 zvítězil v soutěži výškařů, která trvala pět hodin. Jako jediný překonal laťku na výšce 194 cm.\n\n"}
{"id": "968154", "url": "https://cs.wikipedia.org/wiki?curid=968154", "title": "Petr Hlaváček (technolog)", "text": "Petr Hlaváček (technolog)\n\nPetr Hlaváček (23. února 1950 Boršice – 10. ledna 2014 Uherské Hradiště) byl český obuvnický expert, vysokoškolský pedagog a výzkumník. Jeho odborným zaměřením bylo studium přípravy a realizace výroby materiálů obuvnického průmyslu, ergonomie obuvi (zejména pro diabetiky) a studium historické obuvi.\n\nVyrostl na Slovácku v Boršicích v okrese Uherské Hradiště. V letech 1965 až 1969 vystudoval Střední průmyslovou školu kožařskou ve Zlíně. Pracoval v n. p. Svit, též jako mistr výroby. Od roku 1970 do roku 1979 dálkově studoval na zlínské Fakultě technologické VUT v Brně. Od roku 1979 začal pracovat jako vysokoškolský učitel na Fakultě technologické VUT.\n\nV letech 2007 až 2011 byl děkanem Fakulty technologické Univerzity Tomáše Bati ve Zlíně. Do funkce byl zvolen akademickým senátem FT ve volbách dne 15. června 2007 a jmenován byl rektorem 1. července 2007. Slavnostně byl inaugurován 10. října 2007. V roce 2011 na začátku dalšího funkčního období odstoupil ze zdravotních důvodů.\n\nByl viceprezidentem České obuvnické a kožedělné asociace pro oblast vědy a výzkumu. Reprezentoval Českou republiku v mezinárodních organizacích, například UNIDO (United Nations Industrial Development Organization). Pracoval v mezinárodní pracovní skupině pro syndrom diabetické nohy. Přispěl k nové celosvětové nomeklatuře systému velikostí a označování obuvi na půdě mezinárodní organizace ISO (International Standardization Organization) prací v komisi ISO/TC 137. Byl soudním znalcem obuvi a byl předsedou sekce kůže-obuv Komory soudních znalců.\n\nDlouhodobě se zabýval historií obuvi: studoval a popsal paleoindiánské sandály z jeskyně Fort Rock v Oregonu (USA), mokasíny ze solných dolů v Hallstattu (Kunsthistorisches Museum, Vídeň, Rakousko), obuv terakotové armády Prvního svrchovaného císaře Čchinů (Lin-tchung u Si-anu, Čína), byzantské sandály z Istanbulu (Turecko), fragmenty obuvi z relikviáře sv. Maura (zámek v Bečově nad Teplou), holínky Albrechta z Valdštejna (Krajské muzeum Cheb), obuv utopence ze studny na hradě Špilberku (Brno). Pokusil se doplnit scházející kapitolu do Manuálu Dionýsa z Furny o symbolice sandálů (obuvi) na byzantských ikonách, dokumentoval obuv antických soch ve 24 antických a archeologických muzeích v Řecku. Spolupracoval na popisu sandálu z nálezu na pevnosti Massada (Izrael) a fragmentů obuvi z jeskyní v Kumránu (Izrael). Se svým výzkumným týmem se podílel na výzkumu obuvi Ötziho a provedl archeologický experiment.\n\n\n\n"}
{"id": "968155", "url": "https://cs.wikipedia.org/wiki?curid=968155", "title": "Podkylava", "text": "Podkylava\n\nPodkylava (do roku 1899 \"Podkilava\", ) je obec na západě Slovenska v okrese Myjava v Trenčínském kraji. Žije zde  obyvatel. První písemná zmínka o obci pochází z roku 1709.\n"}
{"id": "968156", "url": "https://cs.wikipedia.org/wiki?curid=968156", "title": "Štefan Boleslav Roman", "text": "Štefan Boleslav Roman\n\nŠtefan Boleslav Roman (17. dubna 1921, Veľký Ruskov – 23. března 1988, Toronto, Kanada), byl kanadský průmyslník slovenského původu, v letech 1971–1988 první předseda a zakladatel Světového kongresu Slováků.\n\nCelý život podporoval boj Slováků za svobodu a státní samostatnost. V roce 1937 emigroval do Kanady. Ve druhé světové válce už bojoval jako kanadský voják. V roce 1945 začal organizovat důlní společnost. Začátkem padesátých let založil společnost \"Denison Mines Limited\", která se časem stala vlastníkem největších uranových dolů na světě.\n\nV bratislavské Petržalce je po něm pojmenována ulice. Ve městě Trebišov je po něm pojmenováno náměstí.\n\nRoman získal řadu ocenění a vyznamenání. Je to například papežské vyznamenání – velitel rytířů Řádu Svatého Řehoře Velikého. Čestný doktorát tří kanadských univerzit. Vyznamenání kanadské vlády Order of Canada. Němci mu udělili Cenu Karla IV. Na Slovensku byl oceněn až v roce 1990, kdy mu předsednictvo SNR udělilo Národní cenu SR in memoriam. V roce 1995 mu slovenský prezident Michal Kováč udělil nejvyšší státní vyznamenání, Řád Bílého dvojkříže I. třídy in memoriam.\n\n"}
{"id": "968157", "url": "https://cs.wikipedia.org/wiki?curid=968157", "title": "Polianka", "text": "Polianka\n\nPolianka je obec na západě Slovenska v okrese Myjava v Trenčínském kraji. Žije zde  obyvatel. První písemná zmínka o obci pochází z roku 1955.\n"}
{"id": "968161", "url": "https://cs.wikipedia.org/wiki?curid=968161", "title": "Priepasné", "text": "Priepasné\n\nPriepasné ( ) je obec na západě Slovenska v okrese Myjava v Trenčínském kraji. Žije zde  obyvatel. Obec Priepasné vznikla jako samostatná obec v roce 1957, kdy se odčlenila od sousední obce Košariská.\n"}
{"id": "968164", "url": "https://cs.wikipedia.org/wiki?curid=968164", "title": "Rudník (okres Myjava)", "text": "Rudník (okres Myjava)\n\nRudník je obec na západě Slovenska v okrese Myjava v Trenčínském kraji. Žije zde  obyvatel. První písemná zmínka o obci pochází z roku 1955. Rudník tvoří mnoho osad, kopanic, které jsou roztroušeny na úpatích kopců a v údolích Myjavské pahorkatiny.\n\n"}
{"id": "968166", "url": "https://cs.wikipedia.org/wiki?curid=968166", "title": "Stará Myjava", "text": "Stará Myjava\n\nStará Myjava ( , ) je obec na západě Slovenska v okrese Myjava v Trenčínském kraji. Žije zde  obyvatel. První písemná zmínka o obci pochází z roku 1955.\n"}
{"id": "968177", "url": "https://cs.wikipedia.org/wiki?curid=968177", "title": "Sloup Nejsvětější Trojice (Bratislava)", "text": "Sloup Nejsvětější Trojice (Bratislava)\n\nMorový sloup na Rybném náměstí je barokní trinitární sloup stojící na Rybném náměstí v historické zóně Bratislavy.\n\nJde o sloup postavený v roce 1713 z veřejné sbírky na památku ukončení morové epidemie, která postihla Bratislavu ještě na konci roku 1712. Podle soudobých dokumentů jí v městě podlehlo 3 860 obyvatel a dalších 1 561 bylo nakaženo. Velkou zásluhu v zápase o její potlačení měl tehdejší ostřihomský arcibiskup a uherský primas, kardinál Christian August Saský, jehož jméno je zvěčněno na podstavci sloupu (mimo jiné kardinál byl iniciátorem i donátorem stavby).\n\nSloup se nachází na rozhraní Rybného a Hviezdoslavova náměstí. Jeho autor je neznámý; kamennou ohradu vytvořil blíže neznámý rakouský sochař Martin Victor. Sloup byl pravděpodobně v polovině 18. století natolik poškozen, že se Městská rada rozhodla dát ho opravit a zrestaurovat. Touto prací pověřila kolem roku 1760 bratislavského sochaře Jozefa Sartoryho. Sartory však svou práci pojal ne jako úzkostlivou renovaci ve smyslu zachování původních hodnot díla, ale spíše jako jeho volnou úpravu. Výsledek jeho prací můžeme obdivovat dodnes.\n\nSloup tvoří nástavba kruhového průřezu postavena na trojhranném podstavci. Piedestal na svých stranách nese reliéfy tematicky se vztahující na morovou epidemii - \"Poslední pomazání\", \"Svatá Rozálie\" a \"Pohřbívání mrtvého\". Kromě reliéfu ležící svaté Rozálie jsou další dva krutým zobrazením téměř každodenních událostí z dob morové nákazy. Reliéfy jsou dílem J. Sartoryho.\n\nNení známo, zda původní sloup obsahoval nějaké reliéfy, z nichž Sartory vycházel nebo zda vytvořil novou skupinu.\n\nNa římse podstavce jsou umístěny sochy světců: svatého Rocha, svatého Ondřeje a svatého Karla Boromejského. Na vrcholu sloupu s hlavicí s voluta je osazeno sousoší nejsvětější Trojice.\n\nSoučástí morového sloupu postaveného v balustrádové ohrádce s kovanou brankou jsou na vedle stojících podstavcích umístěné sochy (dílo J. Sartoryho) Immaculaty a prvního uherského krále Štěpána I., který dává Panně Marii uherskou korunu ležící na podušce v jeho rukou. Motiv, kdy král Štefan dává uherskou korunu do Mariiny ochrany, je známý také z obrazu z roku 1737 na hlavním oltáři v kapucínském Kostele svatého Štěpána.\n\nSochy Panny Marie a svatého Štěpána spolu s reliéfy na sloupovém podstavci svými znaky - bohatou ornamentikou modelací tvarů, malířským vzezřením reliéfů - už inklinují k nastupujícímu rokokový slohu.\n\nMorový sloup podstoupil renovace i v dalších obdobích: v letech 1772, 1872, 1925, 1956 a 1980. Poslední byla renovace v letech 2003–2007.\n\n\n\n"}
{"id": "968180", "url": "https://cs.wikipedia.org/wiki?curid=968180", "title": "Palác Motešických", "text": "Palác Motešických\n\nPalác Motešických je palác na Gorkého ulici č. 5 v Starém Mestě v Bratislavě. Je chráněn jako národní kulturní památka.\nByl postaven za divadlem v první polovině 19. století ve stylu empíru. Do roku 2008 stál v původní podobě, v posledních letech se zrealizovala jeho rekonstrukce a zvýšení o několik podlaží.\n\nNa místě současného Paláce Motešických stál ve středověku nejznámější prešpurský hostinec U divokého muže. Během královských korunovací a sněmů se v něm ubytovávali nejvýznamnější návštěvníci hlavního města. Později tu bydlel kartograf Samuel Mikovíni, tvůrce bratislavského poledníku, na jehož základě vznikly první mapy uherských stolic. Dnešní palác dala v roce 1840 postavit baronská rodina Motešických. V něm se v kasinu magnátů a v pánském jezdeckém klubu setkávala nejvyšší šlechta. V roce 2010 se po kompletní rekonstrukci vrátil do paláce život.\n\nPalác Motešických vznikl během habsburské monarchie, kdy dostal do vínku distingovaný přímo aristokratický design, který v sobě spojuje prvky nadčasovosti a elegance 19. století. Před rekonstrukcí došlo ke kontroverznímu vystěhování majitelů bytů, kdy developer (jako jeden z tehdejších spolumajitelů) schválil zvýšení příspěvku do fondu oprav domu o 935 Sk (30,82 eura) za m² z původních 10 Sk (0,33 eura), čili téměř stonásobně, následkem čehož byli ostatní obyvatelé bytů nuceni budovu opustit.\n\nNáročnost stavby způsobila rekonstrukce v historickém centru, plného stavebních omezení. Za těchto podmínek se podařilo podkopat národní kulturní památku ze začátku 19 století. Zastabilizovat ji. Umístit pod ni čtyřpodlažní podzemní garáž. Výtahy garáž propojit s historickou budovou a zrestaurovat ji od fasád až po schodiště pod odborným dohledem památkářů. To vše v nejdražší lokalitě pěší zóny. Následně byl tento historický objekt vybaven různorodými technologickými výdobytky jako např. vakuovými výtahy v třípodlažních bytech nebo chlazenými stropy, které mají výšku téměř čtyři metry.\n\nKomplex 22 luxusních apartmánů patřících mezi nejluxusnější na Slovensku a ve střední Evropě, které poskytují služby 5 hvězdičkového hotelu s historickou atmosférou.\n\nSvětoznámý architekt, výtvarník a designér, který je designérem holandských muzeí nebo Pražského hradu vytvořil pro Palác Motešických symbol - rozkvetlé květy lilií. Vystupují z osvětlené skleněné plastiky na průčelí budovy, ale staly se rovněž součástí honosných svítidel v interiéru budovy.\n"}
{"id": "968181", "url": "https://cs.wikipedia.org/wiki?curid=968181", "title": "Palác Dělnické zdravotní pojišťovny", "text": "Palác Dělnické zdravotní pojišťovny\n\nPalác Dělnické zdravotní pojišťovny je bytový dům v Bratislavě v Starém Městě na Sienkiewiczově ulici č. 1. Instituce byla založena v roce 1892. Patří mezi národní kulturní památky.\n\nBudova byla postavena podle projektu významného bratislavského projektanta Eugena Schillera. V budově se nacházely úřadovny pojišťovny a zasedací síň představenstva, ambulance posudkových lékařů, vodoléčebné zařízení a nájemní byty. Budova byla postavena ve stylu eklekticismu a dokončena v roce 1909 (jiný zdroj 1906) , pozemek poskytlo město. Dnes zde sídlí Slovenská akademie věd, Ústav normální a patologické fyziologie SAV a Institut jazyků.\n\n"}
{"id": "968184", "url": "https://cs.wikipedia.org/wiki?curid=968184", "title": "Palác Vrúteckých Ruttkayů", "text": "Palác Vrúteckých Ruttkayů\n\nPalác Vrúteckých Ruttkayů ( \"Palác Ruttkayovcov Vrútockých\") je měšťanský dům na Uršulínské ulici č. 6 v Bratislavě v Starém Městě. Patří mezi národní kulturní památky SR.\n\nMá dvůr chráněný mřížemi, kterým je možné přejít do zadního traktu Primaciálního paláce. Na nádvoří se nachází fontána a na ní je originální fragment Rolandovy fontány, čůrajících chlapců. Dům byl postaven v 2. polovině 16. století v renesančním stylu.\n"}
{"id": "968185", "url": "https://cs.wikipedia.org/wiki?curid=968185", "title": "Palác Uherské královské komory", "text": "Palác Uherské královské komory\n\nPalác uherské královské komory je palác na Michalské ulici č. 1 v městské části Staré Mesto v Bratislavě. Dnes v budově sídlí Univerzitní knihovna. Patří mezi národní kulturní památky SR.\n\nJe to dílo architekta G. B. Martinelliho postavené v letech 1753–1756 ve stylu klasicizujícího baroka. Budova byla postavena pro Uherskou královskou komoru, tehdejší nejvyšší finanční instituci Uherska, která v letech 1531–1782 sídlila v Bratislavě. V letech 1802–1848 v paláci sídlil uherský sněm. Konalo se zde i zasedání, na němž byly přijaty březnové zákony. V letech 1860–1867 zde sídlil Místodržitelský úřad (královské místodrzitelství). Po jeho zrušení byl palác až do poloviny 50. let 20. století sídlem uherských, později československých a slovenských justičních úřadů. Působila zde i řada dalších institucí, například katastrální úřad a jiné.\n\nV letech 1953–1955 se konala rekonstrukce budovy, podle plánů Aloise Darick st., a v roce 1953 sem byla přestěhována Univerzitní knihovna. \n\nNa budově se nacházejí dvě pamětní desky. Jedna označuje uložení sbírky islámských rukopisů, které jsou na seznamu Světového dědictví UNESCO a druhá je věnována Ľudovítu Štúrovi.\n"}
{"id": "968186", "url": "https://cs.wikipedia.org/wiki?curid=968186", "title": "Březnové zákony", "text": "Březnové zákony\n\nBřeznové zákony nebo březnové konstituční zákony ( \"Áprilisi törvények \"— \"Dubnové zákony\") bylo 31 zákonů, které přijal uherský sněm v Bratislavě 15. března 1848 na začátku revoluce v roce 1848, a které vstoupily v platnost 11. dubna 1848 podpisem císaře v bratislavském Primaciálním paláci. Zákony ukončily metternichovský absolutismus. \n\nHlavní body zmíněné v těchto zákonech byly:\n\nZákony nezaručovaly práva žádným jiným uherským národům kromě maďarského, ačkoli Nemaďaři v té době tvořili přibližně 60% obyvatelstva. V marxistickém pojetí zakončily v Uhersku feudalismus a zahájily období kapitalismu.\n\nUž od listopadu roku 1847 probíhal v Bratislavě uherský sněm. Hlavním požadavkem bylo zrušení poddanství. Většina šlechty neprojevovala zájem o radikálnější reformy. \n\n13. března 1848 vypukla revoluce ve Vídni. (11. března byly zformulovány požadavky českých národovců.) Císař Ferdinand V. ze strachu okamžitě odvolal knížete Metternicha (viz Metternichův absolutismus) z funkce a přislíbil přijetí ústavy. Zprávy o revoluci ve Vídni a radikalizaci v Pešti vyústily do přijetí \"Březnových zákonů\". Jejich navrhovatelem byl Lajos Kossuth.\n\nSe zákony byla nespokojená jak Vídeň, tak nemaďarské národnosti, jakož i osoby, na které se zrušení poddanství ani nové volební právo nevztahovalo. Důsledkem byla:\n"}
{"id": "968187", "url": "https://cs.wikipedia.org/wiki?curid=968187", "title": "Uherský sněm", "text": "Uherský sněm\n\nUherský sněm nebo zemský sněm nebo zemské shromáždění Uherského království ( \"Magyarországi országgyűlés\", lidově zastarale \"Rákoš\", \"Ungarischer Landtag\") bylo nejvyšší shromáždění privilegovaných stavů a ​​vrstev Uherska v letech 1298 až 1918. Zhruba od roku 1860 jej lze označit jako parlament.\n\nVznikl přímo z generálních kongregací, čili celozemských shromáždění šlechty, které se svolávaly od 12. století. První sněm v pravém slova smyslu se konal v září 1298 v Budíně. Za Anjouovců se sněmy nesvolávaly, kromě roku 1351, kdy Ludvík I. požádal šlechtu o souhlas s vybíráním daně. Řádnou činnost sněmu obnovil až Zikmund Lucemburský. V 15. století sněm získal četné kompetence (schvalování daní, volba krále, palatina, soudců a podobně, upravování poddanských povinností atd.) a vžilo se, že každou právní normu krále musel potvrdit i sněm. Před rokem 1536 sněm zasedal nejčastěji na Rákošském poli u Pešti. Po obsazení dnešního Maďarska Turky se zasedání konala v letech 1536 až 1848 téměř vždy v Bratislavě, výjimečně i v jiných městech zejména Slovenska. \n\nRoku 1608 byl sněm rozdělen na dvě komory (tabule): \n\n\nV roce 1849 Habsburkové sněm zrušili. V roce 1860 Říjnový diplom zřídil nový zemský sněm, ale o rok později ho panovník rozpustil. Po rakousko-uherském vyrovnání byl zřízen dvoukomorový sněm (v Budapešti), rozdělený na dvě komory (sněmovny):\n\nPřestože Nemaďaři tvořili přes 50 % obyvatelstva Uherska, v Dolní komoře sněmu byli zastoupeni ani ne 10 procenty a např. Slováci po několika volbách neměli vůbec žádného zástupce. \n\nUherský sněm zanikl koncem října 1918 v souvislosti se zánikem Rakousko-Uherska.\n\n"}
{"id": "968189", "url": "https://cs.wikipedia.org/wiki?curid=968189", "title": "Absentium ablegatus", "text": "Absentium ablegatus\n\nAbsentium ablegatus je latinský právní termín, který určoval postavení zástupce delegáta na uherském sněmu. Vznikl poté, co se v roce 1608 sněm rozdělil zákonem na horní a dolní tabuli. Vyslaný zástupce měl právo účastnit se jednání sněmu a vystoupit v rozpravě, neměl však hlasovací právo.\n"}
{"id": "968190", "url": "https://cs.wikipedia.org/wiki?curid=968190", "title": "Pistoriho palác", "text": "Pistoriho palác\n\nPistoriho palác (starší \"Pisztoryho palác\") je budova na Štefánikově 25 v Bratislavě v Starém Městě. Patří mezi národní kulturní památky SR.\n\nVybudován byl v druhé polovině 19. století v eklektickém stylu. Název dostal podle lékárníka Pisztoryho. Během socialismu sloužil jako sídlo Muzea Vladimíra Iljič Lenina, později jako Dům zahraničních Slováků.\n\nV současnosti (min. od roku 2007) je majetkem města a spravuje ho městská část Bratislava-Staré Město. Delší dobu se nevyužívá a postupně chátrá. Staroměstská samospráva ho chce revitalizovat a využívat na kulturní účely.\n\nZ dob, kdy sloužil jako Leninovo muzeum se zachovalo v přízemí několik mramorových tabulí.\n\n"}
{"id": "968197", "url": "https://cs.wikipedia.org/wiki?curid=968197", "title": "Ronald John Grabe", "text": "Ronald John Grabe\n\nRonald John Grabe (* 13. června 1945 v New Yorku, New York (stát), USA) je vojenský letec a americký kosmonaut. Ve vesmíru byl čtyřikrát.\n\nV roce 1962 absolvoval střední školu Stuyvesant High School v rodném New Yorku, roky 1962 až 1966 strávil na vojenské letecké akademii USAF, poté rok na Technische Hochschulle v německém Darmstadtu, v letech 1974 až 1975 absolvoval školu testovacích pilotů na Edwardsově letecké základně.\n\nOženil se s Lynn, rozenou O'Keele\n\nOd roku 1977 sloužil jako letec na několika vojenských základnách v USA, Evropě i Vietnamu.\nV roce 1980 byl přijat mezi kandidáty astronautů a později do týmu astronautů NASA. Zůstal zde do roku 1994\n\nNa oběžnou dráhu se v raketoplánech dostal čtyřikrát a strávil ve vesmíru 26 dní, 3 hodiny a 38 minut. Byl 184 člověkem ve vesmíru.\n\n\n"}
{"id": "968201", "url": "https://cs.wikipedia.org/wiki?curid=968201", "title": "Aprilia Dorsoduro 1200", "text": "Aprilia Dorsoduro 1200\n\nAprilia Dorsoduro 1200 je model motocyklu kategorie hypermotard, vyvinutý firmou Aprilia. Dvouválcový motárd s obsahem téměř 1200 kubíků a 130 koňmi s lehkým a pevným rámem nabízí jezdci výkon, přesnou linii ideální stopy a vzrušení ze samotné jízdy.\n\nDesign motocyklu je velmi obdobný jako u modelu Aprilia Dorsoduro SMV 750.\nPřední ostře střižený blatník koresponduje s maskou, kde dominuje potkávací světlomet a elegantní poziční světlo. Linie velkého Dorsodura jsou čisté a jednoduché. Na přístrojové desce dominuje analogový otáčkoměr, který je doplněn čtvercovým digitálním displejem. Při pohledu na široký celek kolem palivové nádrže a zadní kapotáž zakrývající poměrnou část koncovek výfuků působí Dorsoduro celkem těžkým dojmem.\nPohonnou jednotkou je kompaktní, čtyřdobý, kapalinou chlazený pravoúhlý dvouválec o objemu 1197 cm³. Je o pouhých pár centimetrů širší než motor menšího SMV750 a disponuje nejvyšším výkonem 130 koní a točivým momentem 115 Nm při 7200 otáčkách za minutu. Již kolem 3 500 ot./min. výrobce udává točivý moment vyšší než 90 Nm. Na výběr jsou tři charakteristiky palivového systému: S, T a R. Pro využití maximálního výkonu motocyklu je určen režim S - sport. Plný výkon také využívá režim T - Touring, ovšem průběh motoru je o měkčí a motocykl je pod větší kontrolou. Charakteristika posledního režimu R - Rain (déšť) je zřejmá ze samotného názvu, doporučuje se použít za mokrých podmínek nebo snížené přilnavosti.\nVýfukový systém je vyroben z nerezové oceli a je lehčí než výfuk slabšího Dorsa SMV750.\nRám je vyroben z ocelových trubek a hliníkových bočnic připevněné silnými šrouby. Přední teleskopická vidlice USD o klasickém průměru 43 mm je plně stavitelná a její zdvih činí 160 mm. Kyvná vidlice je z hliníkové slitiny a na ní je namontován tlumič Sachs se zdvihem 155 mm a nastavitelným předpětím pružiny a kompresním a zpětným útlumem.\nBrzdové ústrojí je osazeno komponenty společnosti Brembo. Vpředu dvojice čtyřpístkových čelistí s plovoucími kotouči a vzadu jednopístkový třmen.\n\n\n"}
{"id": "968202", "url": "https://cs.wikipedia.org/wiki?curid=968202", "title": "K-8", "text": "K-8\n\nK-8 nebo K8 může znamenat:\n"}
{"id": "968205", "url": "https://cs.wikipedia.org/wiki?curid=968205", "title": "Darés", "text": "Darés\n\nDarés, také Darés Fryžský, je údajným původcem řeckého mytologického vyprávění o trójské válce, pocházejícího pravděpodobně z 1. stol. n. l.\n\nDarés z Frygie, Héfaistův kněz v Tróji, líčí události jako přímý účastník války i posledních dnů města a sympatizuje s Trójany. Své vyprávění začíná Láomedontovou smrtí a končí porážkou Tróje.\n\nZ řeckého Darétova originálu je známa jen malá část nalezená na papyru z počátku 3. stol. n. l. Dochováno je latinské zpracování z 5./6. stol. n. l., nazvané Historie o pádu Tróje ( \"De excidio Troiae historia\"). Toto zpracování je spolu s románovým dílem Diktyse Krétského pramenem, o který se opírají středověké pověsti o trójské válce.\n"}
{"id": "968221", "url": "https://cs.wikipedia.org/wiki?curid=968221", "title": "K-3", "text": "K-3\n\nK-3 nebo K3 může znamenat:\n"}
{"id": "968225", "url": "https://cs.wikipedia.org/wiki?curid=968225", "title": "Leontien van Moorselová", "text": "Leontien van Moorselová\n\nLeontien Martha Henrica Petronella Zijlaardová-van Moorselová (* 22. březen 1970, Boekel) je bývalá nizozemská cyklistka, která dosahovala úspěchů v silniční i dráhové cyklistice.\n\nMá celkem 4 zlaté olympijské medaile, tři ze silnice a jednu z oválu. Má též čtyři zlaté medaile z mistrovství světa v silniční cyklistice a čtyři z mistrovství dráhového.\n\nRoku 1994 opustila sportovní kariéru kvůli léčbě anorexie, jíž trpěla, ale dokázala se roku 1998 vrátit a dosáhnout svých největších úspěchů. Kariéru ukončila po olympijských hrách v Athénách roku 2004. V anketě Největší Nizozemec obsadila 46. místo.\n\n"}
{"id": "968229", "url": "https://cs.wikipedia.org/wiki?curid=968229", "title": "Nezvěstný (rozcestník)", "text": "Nezvěstný (rozcestník)\n\nNezvěstný je fyzická osoba, která se zdržuje neznámo kde a o níž není žádných zpráv (viz nezvěstnost). Dále může jít o:\n\n\n"}
{"id": "968230", "url": "https://cs.wikipedia.org/wiki?curid=968230", "title": "Maltézské náměstí", "text": "Maltézské náměstí\n\nMaltézské náměstí se nachází v Praze na Malé Straně. Historické náměstí s řadou památek má jméno dle maltézského řádu, který od 12. století sídlí v severovýchodní části dnešního půdorysně nepravidelného náměstí.\n\nMaltézské náměstí se nachází mimo nejstarší fáze ohrazeného podhradí i prvních městských hradeb. Na jižní straně, při cestě z oblasti Smíchova, se nacházela ves Nebovidy, na severu od 12. století pevnost maltézských rytířů při kostele Panny Marie pod řetězem, která kontrolovala přístup na Juditin most. Součástí města se prostor náměstí stal za Karla IV., kdy byla plocha Malé Strany zvětšena výstavbou Hladové zdi. Různé části nepravidelného náměstí byly pod jednotný název sjednoceny roku 1870.\n\n\n\n"}
{"id": "968231", "url": "https://cs.wikipedia.org/wiki?curid=968231", "title": "Temný případ", "text": "Temný případ\n\nTemný případ (v anglickém originále True Detective) je americký detektivní dramatický televizní seriál, který měl premiéru 12. ledna 2014 na stanici HBO, první sezóna měla 8 epizod. Seriál je koncipován antologicky, tzn. že každá řada má vlastní, samostatný příběh, s jinými postavami i herci.\n\nPříběh první řady je vyprávěn retrospekcí skrze rozhovory s detektivy Rustem Cohlem a Martinem Hartem. Ti vzpomínají na rok 1995, kdy byli přiřazeni k případu záhadné vraždy mladé ženy. Vrah byl tehdy dopaden, jak je tedy možné, že se historie opakuje? Během výslechu detektivů vyplouvají na povrch nejen informace o případu, ale také osobní rozkoly a problémy obou mužů. Do hlavních rolí byli obsazeni Matthew McConaughey, Woody Harrelson, Michelle Monaghanová, Michael Potts a Tory Kittles.\n\nAmerická premiéra druhé osmidílné řady se odehrála 21. června 2015. V titulních rolích se v ní objevili Colin Farrell, Vince Vaughn, Rachel McAdamsová, Taylor Kitsch a Kelly Reilly.Děj druhé řady se odehrává v soudobé Kalifornii, především v okrese Ventura, ve fiktivním městě Vinci. Příběh sleduje postavy tří vyšetřovatelů, Raymonda „Raye“ Velcora, Antigony „Ani“ Bezzerides a Paula Woodrugha poté, co strážník Woodrugh nalezne u dálnice tělo pohřešovaného Bena Caspera, zkorumpovaného manažera města Vinci. Příběh dále rozkrývá složitou pavučinu zkorumpovaných politiků, podnikatelů a dealerů drog v jižní Kalifornii, stejně jako pohnutou minulost i současnost hlavních postav.\n\n"}
{"id": "968236", "url": "https://cs.wikipedia.org/wiki?curid=968236", "title": "Nogent-sur-Seine", "text": "Nogent-sur-Seine\n\nNogent-sur-Seine je francouzská obec v departementu Aube v regionu Grand Est. V roce 2011 zde žilo 6 028 obyvatel. Je centrem arrondissementu Nogent-sur-Seine. Leží na řece Seině.\n\n\"Počet obyvatel\" \n\n"}
{"id": "968241", "url": "https://cs.wikipedia.org/wiki?curid=968241", "title": "Villenauxe-la-Grande", "text": "Villenauxe-la-Grande\n\nVillenauxe-la-Grande je francouzská obec v departementu Aube v regionu Grand Est. Žije zde obyvatel.\n\nObec leží u trojmezí departementů Aube – Marne – Seine-et-Marne, tedy u hranic regionu Grand Est s regionem Île-de-France.\n\n"}
{"id": "968243", "url": "https://cs.wikipedia.org/wiki?curid=968243", "title": "Jízdomat.cz", "text": "Jízdomat.cz\n\nJízdomat.cz byl internetový projekt zaměřený na zprostředkování spolujízdy automobilem. Portál vznikl v roce 2010 a koncem roku 2013 registroval téměř 70 000 uživatelů. Postupem času se tak stal největší internetovou službou svého druhu v České republice. Podíl uživatelů byl počátkem roku tvořen ze dvou třetin spolujezdci, kterých bylo 46 900. Řidiči tvořili jednu třetinu, tedy asi 23 000 uživatelů.\n\nJízdomat.cz byl založen v říjnu 2010 studentem Janem Mittnerem, kterému se zrodila myšlenka při jeho pravidelných cestách mezi Prahou a Třebíčí. V té době fungoval web zprostředkovávající spolujízdu, který se ale omezoval pouze na tato města. Proto se Jan Mittner rozhodl pro založení vlastního portálu vztaženého na území celé republiky, který již po založení vykázal během tří dnů návštěvnost 900 lidí. Po deseti měsících provozu již měl Jízdomat necelých čtyři a půl tisíce uživatelů. Po dalších 13 měsících, v srpnu 2013, již cestujících i řidičů používajících web ke zprostředkování spolujízdy bylo přes 30 tisíc. Ke konci tohoto roku se jejich počet ještě více než zdvojnásobil na necelých 70 tisíc.\n\nProjekt Jízdomat.cz byl prodán BlaBlaCar a jeho provoz byl k 13. lednu 2016 ukončen.\n\n"}
{"id": "968251", "url": "https://cs.wikipedia.org/wiki?curid=968251", "title": "Domenico Berardi", "text": "Domenico Berardi\n\nDomenico Berardi (* 1. srpna 1994, Cariati, Itálie) je italský fotbalový záložník nebo útočník. V současnosti hraje za italský tým US Sassuolo Calcio.\nZa rok 2015 obdržel ocenění ocenění Bravo udělované italským sportovním týdeníkem Guerin Sportivo nejlepšímu fotbalistovi do 21 let působícímu v Evropě.\n\nVe 13 letech se dostal do mládežnické akademie klubu Cosenza Calcio a v 16 přešel do mládežnického týmu US Sassuolo Calcio. V dresu tohoto klubu debutoval v Serii A. V září 2013 na něj získal práva italský velkoklub Juventus FC, pro sezonu 2013/14 ho ponechal ještě na hostování v Sassuolu.\n\nV dresu Sassuola zařídil 12. ledna 2014 čtyřmi góly vítězství 4:3 v lize nad AC Milán. Stal se druhým nejmladším hráčem v historii Serie A, kterému se podařilo čtyřikrát skórovat v jednom utkání (prvním byl Silvio Piola v roce 1931). Při prvním gólu skóroval z úhlu, druhý gól byla opakovaná překvapivá střela z otočky k tyči, hattrick završil ránou z halfvoleje a čtvrtou branku docílil s malou tečí padajícího bránícího hráče. Ve stejné sezoně vstřelil hattrick i proti Sampdorii Janov (výhra 4:3) a v květnu 2014 proti Fiorentině (opět výhra 4:3).\n\nBerardi nastupoval v italských reprezentačních výběrech U19 a U21.\n\n"}
{"id": "968252", "url": "https://cs.wikipedia.org/wiki?curid=968252", "title": "Mistrovství světa v judu 1956", "text": "Mistrovství světa v judu 1956\n\nMistrovství světa v judu 1956 se konalo 3. května 1956 v Tokiu.\n\n"}
{"id": "968253", "url": "https://cs.wikipedia.org/wiki?curid=968253", "title": "Joseph Mensah", "text": "Joseph Mensah\n\nJméno a příjmení Joseph Mensah má více nositelů:\n"}
{"id": "968254", "url": "https://cs.wikipedia.org/wiki?curid=968254", "title": "Jozef Murgaš", "text": "Jozef Murgaš\n\nJozef Murgaš, (17. února 1864, Tajov-Jabríková, Slovensko – 11. května 1929 Wilkes-Barre, Pensylvánie, USA) byl slovenský vynálezce, průkopník bezdrátové telekomunikace. Pravděpodobně jako první na světě uskutečnil rádiový přenos mluveného slova. Svými patenty si získal uznání celého světa.\n\nNarodil se a základní školu absolvoval v Tajově. Studoval na gymnáziu v Banské Bystrici (1876–1880), ale zajímalo ho především malířství. V letech 1880–1882 studoval v bratislavském semináři a později do roku 1884 v ostřihomském. Zde se začal zajímat o elektrotechniku Roku 1888 byl vysvěcen za římskokatolického kněze. Následující dva roky, 1889–1890, studoval malířství v Budapešti, pak čtyři roky na akademii výtvarného umění v Mnichově. Ve všech kostelech, v nichž jako kněz působil, namaloval oltářní obraz.\n\nV roce 1896 odchází do USA do nově založené hornické obce Wilkes-Barre, kde žilo 300 slovenskych rodin. Začal se hlouběji věnovat elektrotechnice. 2. října 1903 podal Jozef Murgaš ve Washingtonu svou první přihlášku na uznání patentu. 10. května 1904 mu přidělil federální patentový úřad ve Washingtonu dva patenty. První známý jako \"Zařízení pro bezdrátovou telegrafii\" a druhý jako \"Způsob přenášení zpráv pomocí bezdrátové telegrafie\".\n\nV prvním patentu byla vysílací stanice vybavena anténou spojenou s menší kuličkou. Na přijímací stanici byla anténa a telefonní sluchátko. V druhém patentu je originální způsob přenášení zpráv pomocí bezdrátové telegrafie, který spočívá ve vysílání a přijímání nespojitých signálů s navzájem odlišnou frekvencí. Na základě těchto dvou patentů byla ve Philadelphii vytvořena akciová společnost Universal Aether Telegraph Co, která využívala Murgašových vynálezů. Výsledkem jeho další práce byly například vlnoměr (1907), elektrický transformátor (1907), zařízení na výrobu elektromagnetických vln (1908), bezdrátová telegrafie (1909), detektor elektromagnetických vln (1909), přístroj na výrobu elektrických oscilací (1911), naviják na rybářský prut (1912) či způsob a zařízení na výrobu elektrických oscilací (1916).\n\nMimo jiné byl znám i jako sběratel hub, minerálů a rostlin, měl unikátní sbírku hmyzu (asi 9 000 exemplářů).\n\nJeho nejvýznamnějším objevem se stalo dosažení bezdrátového přenosu mluveného slova před svědky, čímž se zapsal do historie jako vynálezce rádia. Vůbec poprvé se mu to podařilo už 27. dubna 1905. 23. listopadu 1905 zorganizoval rádiové spojení, které se uskutečnilo mezi obcemi Scranton a Wilkes-Barre, vzdálenými od sebe 30 km. Murgaš umožnil rozhovor jejich starostům, kteří to písemně potvrdili.\nPo vstupu USA do první světové války však byly soukromé radiové stanice zakázány a Murgašova práce v tomto odvětví tak skončila. Během válečných let se však aktivně angažoval při vytvoření společného státu Čechů a Slováků v Československé republice. Pomocí svých kontaktů připravil půdu pro jednání na podporu vzniku ČSR, která měla vzniknout na základě dohody z 30. května 1918 v Pittsburghu. Murgaš byl jedním ze signatářů Pittsburské dohody . Zorganizoval mezi americkými Slováky sbírku s výtěžkem 1 milion dolarů na základní valutový fond ČSR.\n\nNa Slovensko se vrátil v roce 1920. Chtěl se zde usadit natrvalo, vyučovat elektrotechniku na některé škole, což mu ale úřady neumožnily, proto se vrátil zpět do USA. Zemřel 11. května 1929 ve Wilkes-Barre.\n\n\nPodle příběhu Josefa Murgaše vzniklo v roce 2008 divadelní představení \"Niekto to rád slovenské\", v podání Radošinského naivního divadla.\n\n\n\n"}
{"id": "968256", "url": "https://cs.wikipedia.org/wiki?curid=968256", "title": "Mistrovství světa v judu 1958", "text": "Mistrovství světa v judu 1958\n\nMistrovství světa v judu 1958 se konalo 30. listopadu 1958 v Tokiu.\n\n"}
{"id": "968260", "url": "https://cs.wikipedia.org/wiki?curid=968260", "title": "Peter Foster", "text": "Peter Foster\n\nPeter Foster (* 27. července 1960) je bývalý australský rychlostní kanoista. Na Letních olympijských hrách 1988 v Soulu získal bronzovou medaili spolu s Kelvinem Grahamem na dvojkajaku na 1000 metrů. Jeho starší sestra Margot je držitelkou bronzové medaile ve veslování z Letních olympijských her 1984 v Los Angeles.\n\n"}
{"id": "968261", "url": "https://cs.wikipedia.org/wiki?curid=968261", "title": "Mistrovství světa v judu 1961", "text": "Mistrovství světa v judu 1961\n\nMistrovství světa v judu 1961 se konalo 2. prosince 1961 v Paříži.\n\n"}
{"id": "968266", "url": "https://cs.wikipedia.org/wiki?curid=968266", "title": "Sekulární institut svatého Pia X.", "text": "Sekulární institut svatého Pia X.\n\nSekulární institut svatého Pia X. (latinsky \"Institutum seculare Pius X\"; zkr. ISPX) je institut zasvěceného života, který vznikl roku 1939. V americkém Manchesteru jej založil katolický duchovní Henri Roy (1898–1965). \n\nJeho členové žijí kromě USA také v Kanadě a dalších zemích střední a jižní Ameriky. Hlavní sídlo má v Charlesbourgu, což je městská část kanadského Québecu.\n\n\n"}
{"id": "968268", "url": "https://cs.wikipedia.org/wiki?curid=968268", "title": "Měřitelná funkce", "text": "Měřitelná funkce\n\nMěřitelné funkce jsou v matematice, konkrétně v teorii míry, funkce zachovávající strukturu mezi měřitelnými prostory; měřitelné funkce vytvářejí přirozené prostředí pro teorii integrálu. Jmenovitě funkce mezi měřitelnými prostory se nazývají měřitelné, jestliže vzor každé měřitelné množiny je měřitelný, což je podobná podmínka jako v případě spojitosti funkcí mezi topologickými prostory.\n\nDefinice vypadá jednoduše, ale zvláštní pozornost je třeba věnovat požadavkům týkajících se σ-algeber. Konkrétně, jestliže se funkce \"f\": formula_1 → formula_1 nazývá Lebesgueovsky měřitelná, znamená to, že formula_3 je měřitelná funkce, tj. že jejím definičním oborem a oborem hodnot jsou různé σ-algebry na stejné podkladové množině (zde formula_4 je sigma algebra Lebesgueovsky měřitelných množin a formula_5 je borelovská algebra na formula_1). To má za důsledek, že funkce vzniklá složením dvou nebo více Lebesgueovsky měřitelných funkcí Lebesgueovsky měřitelná být nemusí.\n\nPokud není řečeno jinak, předpokládá se, že topologický prostor je opatřen borelovskou algebrou generovanou jeho otevřenými podmnožinami. Obvykle uvažujeme prostor tvořený množinou reálných nebo komplexních čísel. Například reálná měřitelná funkce je taková funkce, že vzor každé borelovské množiny je měřitelný. Komplexní měřitelná funkce je definovaná analogicky. V praxi někteří autoři používají termín měřitelné funkce pouze pro označení reálných měřitelných funkcí s ohledem na borelovskou algebru. Jestliže funkční hodnoty leží v nekonečnědimenzionálním vektorovém prostoru místo formula_1 nebo formula_8, používají se obvykle jiné definice měřitelnosti, jako je slabá měřitelnost a Bochnerova měřitelnost.\n\nSigma algebra v teorii pravděpodobnosti často znamená množinu dostupných informací, a funkce (v tomto kontextu náhodná proměnná) je měřitelná právě tehdy, když reprezentuje výsledek pokusu, který je je podle dostupných informací známý. Naproti tomu funkce, které nejsou lebesgueovsky měřitelné, jsou obecně považovány za patologické, přinejmenším v oblasti matematické analýzy.\n\nNechť (\"X\", Σ) a (\"Y\", Τ) jsou měřitelné prostory, což znamená, že \"X\" a \"Y\" jsou množiny opatřené σ-algebrami Σ a Τ. O funkci \"f\": \"X\" → \"Y\" řekneme, že je měřitelná, jestliže vzor každého \"E\" ∈ Τ ve zobrazení \"f\" leží v Σ; tj.\n\nMěřitelnost tedy závisí na sigma algebrách Σ a Τ. Pro zdůraznění této závislosti měřitelnou funkci \"f\": \"X\" → \"Y\" obvykle píšeme\n\n\n\n\n\n\n\n\nReálné funkce, které se objevují v aplikacích, jsou obvykle měřitelné; ale není obtížné nalézt neměřitelné funkce.\n\n\n\n\n"}
{"id": "968272", "url": "https://cs.wikipedia.org/wiki?curid=968272", "title": "Selnica", "text": "Selnica\n\nSelnica je vesnice a opčina v Chorvatsku, v Mezimuřské župě. Opčinu tvoří 10 sídel. V roce 2011 žilo v celé opčině 2 991 obyvatel, v samotné vesnici Selnica 1 076 obyvatel.\n\n"}
{"id": "968276", "url": "https://cs.wikipedia.org/wiki?curid=968276", "title": "Harold Osborn", "text": "Harold Osborn\n\nHarold Marion Osborn (13. dubna 1899, Butler – 5. dubna 1975, Champaign) byl americký atlet, olympijský vítěz ve skoku do výšky a v desetiboji.\n\nJde o jediného atleta, který se stal olympijským vítězem v desetiboji a ještě v další disciplíně. Podařilo se mu to na olympiádě v Paříži v roce 1924. Vytvořil přitom světový rekord v destiboji (7 710,775 bodů) a zároveň olympijský rekord ve skoku do výšky výákonem 198 cm. Na následujícím olympiádě v Amsterdamu skončil mezi výškaři pátý.\n\nByl rovněž světovým rekordmanem ve skoku do výšky (202 cm z roku 1924) a ve skoku do výšky z místa (167 cm z roku 1936). Mistrem USA mezi výškaři se stal v letech 1925 a 1926, v desetiboji pak v letech 1923, 1925 a 1926.\n"}
{"id": "968278", "url": "https://cs.wikipedia.org/wiki?curid=968278", "title": "Paristrion", "text": "Paristrion\n\nParistrion (řecky: Παρίστριον) nebo Paradounabon/Paradounabis (řecky: Παραδούναβον / Παραδούναβις), jak je uváděno v oficiálních dokumentech, byla byzantská provincie (thema) rozléhající se v 11. a 12. století na jižním břehu dolního Dunaje.\n\nAčkoliv byzantští autoři používají termín Paristrion pro popsání celého území podél Dunaje, zdá se, že zahrnovala především Dobrudžu. Není však jisté, kdy provincie vznikla. Rumunský odborník Nicolae Bănescu má za to, že vznikla po ukončení Rusobyzantských bojů v letech 970-971. Jiní, jako třeba Vasil Zlatarski, datují vznik Paristrionu do poloviny 11. století. Oblast měl na starosti \"katepano\" nebo \"doux\".který pravděpodobně sídlil v Durostoru (dnešní Silistře). Kolem roku 970 je zde doložen výskyt byzantského stratéga. Po vítězství nad Rusy, císař Jan I. Tzimiskes jmenoval generála Lea Sarakenopoula za velitele severovýchodního Bulharska se sídlem v Preslavu (císařem přejmenované na Ioannopolis). Sarakenopoulos a jeho podřízení začali oblast opevňovat, přičemž využili staré římské pevnosti.\n\nV roce 986 získali provincii pod vedením bratry Komitopulovými zpět Bulhaři a drželi ji přibližně do roku 1001, kdy oblast znovudobyli Byzantinci. (Bănescu zvažuje, že po tuto dobu zůstalo Durostorum pod vládou Byzance.) Od roku 1030 trápily oblast nájezdy Pečeněhů. Populace se stáhla do několika opevněných sídel a Pečeněhům bylo dovoleno se v provincii usadit jako spojenci (tento krok se nazýval \"mixobarbaroi\"). V sedmdesátých letech však začali rebelovat a již brzy znamenali pro byzantské provincie na Balkánu velkou hrozbu. Nakonec byli rozprášeni v bitvě u Levounia vojsky Alexia I. Komnena. Navzdory občasným nájezdům Kumánů, zůstal Paristrion klidným a prosperujícím územím. Na konci 12. století byla provincie zrušena. \n\n"}
{"id": "968288", "url": "https://cs.wikipedia.org/wiki?curid=968288", "title": "Arabské mistrovství ve futsalu", "text": "Arabské mistrovství ve futsalu\n\nArabské mistrovství ve futsalu jsou nejvyšší mezinárodní událost arabských zemí ve futsalu, kterou řídí Arabská fotbalová unie (UAFA). Jejich historie sahá do roku 1998, kdy se v Egyptě konalo první arabské mistrovství. Momentálně probíhají jen mužské kategorie. Dominují v nich týmy Egypta a Libye.\n\n\n"}
{"id": "968291", "url": "https://cs.wikipedia.org/wiki?curid=968291", "title": "K-8 (ponorka)", "text": "K-8 (ponorka)\n\nK-8 byla sovětská jaderná ponorka projektu 627 „Кит“ („Кит“ znamená česky velryba; v kódu NATO třída November) se dvěma jadernými reaktory. Byla spuštěna na vodu 31. května 1959. 30. srpna 1960 byla zařazena do služby v Severním loďstvu. \n\nBěhem služby došlo na ponorce ke dvěma závažným haváriím, přičemž při druhé z nich se v dubnu 1970 potopila i s jadernými zbraněmi na palubě v Biskajském zálivu. Zahynulo při tom 52 námořníků.\n\n13. října 1960 (6 týdnů po přijetí do služby) během plavby k severnímu pólu v Barentsově moři pod velením kapitána Šumakova došlo k poruše na jednom z jaderných reaktorů, explodovalo potrubí chladicího okruhu, což vedlo k úniku chladiva. Bylo nutno přejít na záložní chladicí systém, aby se zabránilo přehřátí reaktoru, nicméně došlo k úniku radioaktivního plynu a několik mužů bylo zasaženo radioaktivitou.\n\n8. dubna 1970 během námořního cvičení Okean-70 se ponorka nacházela 300 mil severozápadně od španělských břehů v Biskajském zálivu. Na palubě propukl požár, oba jaderné reaktory byly zastaveny. Kapitán Vsevolod Borisovič Bessonov nařídil po vynoření opustit plavidlo, ale dostal rozkaz nalodit se s posádkou zpět do ponorky, když se dostavila vlečná loď. Ponorka se potopila během vlečení v bouři i se 4 jadernými torpédy na palubě 12. dubna 1970, zahynulo 52 námořníků.\n\n"}
{"id": "968293", "url": "https://cs.wikipedia.org/wiki?curid=968293", "title": "Od soumraku do úsvitu (seriál)", "text": "Od soumraku do úsvitu (seriál)\n\nOd soumraku do úsvitu (v anglickém originále From Dusk Till Dawn: The Series) je americký hororový televizní seriál natočený na motivy stejnojmenného filmu z roku 1996. Premiérově je vysílán od 11. března 2014 na stanici El Rey. Hlavními hrdiny jsou bratři Geckovi, kteří si s dodržováním zákona příliš hlavu nelámou. Když se pak setkají s rodinou Fullerových, jejich život nabere zcela nový směr.\n\n\n"}
{"id": "968296", "url": "https://cs.wikipedia.org/wiki?curid=968296", "title": "Polyfenylenoxid", "text": "Polyfenylenoxid\n\nPolyfenylenoxid (PPO) je materiál s nízkou specifickou hmotností, nízkou nasákavostí, a dobrou protinárazovou a chemickou odolností.\n\nPPO má pracovní teplotu v rozmezí -50 až +150 °C. Není odolný vůči olejům, tukům, mazivům a palivům.\n\nTento materiál je hlavně využíván při výrobě počítačových součástek, kancelářských strojů, částí čerpadel, apod.\n"}
{"id": "968297", "url": "https://cs.wikipedia.org/wiki?curid=968297", "title": "Medializace", "text": "Medializace\n\nMedializace je nekomerční publicita jednotlivců, skupin, organizací a firem. Cílem medializace je posilování image, reputace a pozitivního postavení medializovaného subjektu směrem k veřejnosti, potenciálním zákazníkům, obchodním partnerům, klientům i vlastním zaměstnancům (viz plánovaná pozitivní medializace).\n\nV širším pojetí pozitivně či negativně laděného obsahu, chtěné nebo i nechtěné mediální publicity nejrůznějších událostí a kauz. Medializaci lze definovat jako zprostředkovanou kvaziinterakci (mediated quasi-interaction) s vysokou inklinací ke stereotypnímu zobrazování hlavních témat veřejného diskurzu.\n\nMedializace probíhá pomocí různých médií, kterými mohou být časopisy, noviny, internetové portály, televizní a rozhlasové vysílání, plakáty aj.\n\n\n\n"}
{"id": "968298", "url": "https://cs.wikipedia.org/wiki?curid=968298", "title": "Senftenbach", "text": "Senftenbach\n\nSenftenbach je obec v rakouské spolkové zemi Horní Rakousy, v okrese Ried im Innkreis.\n\nK 1. lednu 2013 zde žilo 747 obyvatel.\n"}
{"id": "968299", "url": "https://cs.wikipedia.org/wiki?curid=968299", "title": "Diktys", "text": "Diktys\n\nDiktys může být\n\n\n"}
{"id": "968300", "url": "https://cs.wikipedia.org/wiki?curid=968300", "title": "Marek Penksa", "text": "Marek Penksa\n\nMarek Penksa (* 4. srpna 1973, Veľký Krtíš, Československo) je bývalý slovenský fotbalový záložník, mládežnický reprezentant Československa a reprezentant Slovenska. Mimo Slovensko působil na klubové úrovni v Německu, Polsku, Rakousku a Maďarsku.\nJeho bratrancem je fotbalový brankář Pavol Penksa.\n\nS československým mládežnickým reprezentačním týmem do 16 let se stal mistrem Evropy v roce 1990 v německém Erfurtu, kde ve finálovém souboji výběr Československa porazil tehdejší Jugoslávii 3:2 po prodloužení. Penksa vstřelil ve finále jednu branku.\n\nV dresu A-mužstva Slovenska nastoupil v letech 1994–1995 celkem v sedmi zápasech, gól nevstřelil. Debutoval 16. 8. 1994 v přátelském utkání v Bratislavě proti reprezentaci Malty (remíza 1:1).\n\n"}
{"id": "968304", "url": "https://cs.wikipedia.org/wiki?curid=968304", "title": "Libenice (planetka)", "text": "Libenice (planetka)\n\n(4823) Libenice je planetka hlavního pásu objevena 4. října 1986 českým astronomen Antonínem Mrkosem na Kleti. Katalogové číslo planetky je 4823. Pojmenována byla podle obce Libenice, kde byly nalezeny zbytky starověké keltské svatyně ze 4. století př. n. l.. Svatyně plnila i astronomickou funkci. Jméno planetky navrhl astronom Miloš Tichý.\n\n\n"}
{"id": "968305", "url": "https://cs.wikipedia.org/wiki?curid=968305", "title": "Manchester (New Hampshire)", "text": "Manchester (New Hampshire)\n\nManchester je největší město amerického státu New Hampshire a desáté největší město Nové Anglie. Protéká jím řeka Merrimack, která jej rozděluje na východní a západní část. Žije zde asi 110 tisíc obyvatel.\n\nPodle sčítání lidu z roku 2010 zde žilo 109 565 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 8,1% populace.\n\n"}
{"id": "968314", "url": "https://cs.wikipedia.org/wiki?curid=968314", "title": "Petr Urbánek (básník)", "text": "Petr Urbánek (básník)\n\nPetr Urbánek (5. srpna 1941 Brno – 23. listopadu 2001 Řehořov) byl český básník a publicista.\n\nNarodil se 5. srpna 1941 v Brně. Jeho otcem byl novinář Valtr Urbánek. Jeho životní družkou se posléze stala akademická malířka Emilie Hostašová, která mj. ilustrovala a graficky upravovala jeho knižně vydané básnické sbírky. Petr Urbánek má syna Michala.\nPoezii se začal věnovat v sedmdesátých letech, kdy vyměnil místo redaktora nejprve za volant dodávky Restaurací a jídelen Pardubice, aby se po dvou letech vrátil do Brna, kde pracoval v Elektrotechnických závodech Julia Fučíka jako dělník. Poté krátký čas pracoval v Podniku bytového hospodářství, odkud odešel do invalidního důchodu. V období normalizace vydal patnáct ineditních básnických sbírek. Doby invalidity využil k tomu, aby se čtyři roky formou mimořádného studia seznamoval s vědou o výtvarném umění na Masarykově univerzitě v Brně.\nPo Listopadu 1989 se stal sekretářem Občanského fóra jihomoravských novinářů, místopředsedou Syndikátu novinářů Brno a nakonec zástupcem syndika Syndikátu novinářů ČR. Po třech letech funkcionaření se vrátil k žurnalistice. Pracoval jako jihomoravský zpravodaj v ostravském deníku Dar a po jeho zániku v \"Moravském deníku Rovnost.\"\nČlenem Obce spisovatelů byl od roku 1990. Působil v radě Obce moravskoslezských spisovatelů. V letech 1992–2001 byl členem poroty mezinárodní soutěže Evropský fejeton, pořádané Obcí moravskoslezských spisovatelů ve spolupráci s Magistrátem města Brna.\nV posledních letech svého života působil jako předseda brněnského střediska Obce moravskoslezských spisovatelů, tiskový mluvčí ZOO Brno a šéfredaktor čtvrtletníku \"ZOO report\". Tragicky zahynul při autonehodě u Řehořova 23. listopadu 2001.\n\n\n"}
{"id": "968321", "url": "https://cs.wikipedia.org/wiki?curid=968321", "title": "Gérald Cyprien Lacroix", "text": "Gérald Cyprien Lacroix\n\nGérald Cyprien kardinál Lacroix ISPX (* 27. července 1957, Saint-Hilaire-de-Dorset, Kanada) je kanadský římskokatolický kněz, arcibiskup quebecký, kanadský primas a od roku 2014 také kardinál. Dříve byl pomocným biskupem quebecké arcidiecéze.\n\nStudoval teologii na kanadské Laval University. V roce 1975 byl přijat do Sekulárního institutu sv. Pia X. Na kněze byl vysvěcen v 8. října 1988 z rukou Maurice Couture pomocného biskupa Québecu a titulárního biskupa Talaptula .\nV desetiletí 1990–2000 pracoval v Kolumbii, kde založil nová působiště institutu. V letech 2001–2009 zastával po dvě funkční období v institutu nejvyšší funkci (r. 2005 byl znovuzvolen).\n\nDne 7. dubna 2009 se stal pomocným biskupem Québecu a titulárním biskupem Hiltským. Na biskupa byl vysvěcen 24. května 2009 kardinálem Marcem Ouelletem a Maurice Couture, Gillem Lemay. Dne 22. února 2011 byl jmenován primasem a arcibiskupem Québecu.\n\nDne 12. ledna 2014 papež František oznámil, že arcibiskup Lacroix bude jmenován kardinálem. V konzistoři dne 22. února 2014 jej také jmenoval kardinálem-knězem a udělil mu titul San Giuseppe all’Aurelio.\n\n"}
{"id": "968326", "url": "https://cs.wikipedia.org/wiki?curid=968326", "title": "Diktys Krétský", "text": "Diktys Krétský\n\nDiktys, také Diktys z Kréty nebo Diktys Krétský, je údajným původcem řeckého románu o trojské válce, který vznikl v době císaře Nerona.\n\nPodle úvodu tohoto mytologického románu byly na počátku zápisky, v nichž Kréťan Diktys vylíčil události jako přímý účastník války, doprovázející krétského krále Ídomenea a jeho druha Mériona. Z úvodu vyplývá, že zápisky byly psané fénickým jazykem a písmem, a za císaře Nerona se nalezly v rozvalinách Diktysova hrobu. Na přání císaře Nerona byly přeloženy do řečtiny a tento překlad převedl někdy ve 4. století do latiny jistý Lucius Septimius pod názvem \"Ephemeris belli Troiani\" ( \"Deník trojské války\").\n\nDiktysův román je spolu s románovým dílem Darése Fryžského pramenem, o který se opírají středověké pověsti o trójské válce.\n"}
{"id": "968329", "url": "https://cs.wikipedia.org/wiki?curid=968329", "title": "Bratislavský poledník", "text": "Bratislavský poledník\n\nBratislavský poledník je poledník přecházející severovýchodní věží Bratislavského hradu. Název Bratislavský poledník zavedl Samuel Mikovíny v roce 1733 (v té době byla Bratislava hlavním městem Královského Uherska).\nMikovíni ho používal jako výchozí poledník ve svých mapách. Dnes se na památku poledníku na jeho místě nachází památník, který byl založen v roce 1997, k 250. výročí úmrtí Mikovínyho (ačkoli 250. výročí bylo až v roce 2000).\n\nJeho zeměpisná délka je dnes zhruba 17 stupňů a 6 minut východní zeměpisné délky.\n\n"}
{"id": "968330", "url": "https://cs.wikipedia.org/wiki?curid=968330", "title": "Aryabhata (kráter)", "text": "Aryabhata (kráter)\n\nAryabhata je lávou zatopený kráter o průměru 22 km nacházející se ve východní části Mare Tranquillitatis (Moře klidu) na přivrácené straně Měsíce. Je téměř celý zaplavený ztuhlou lávou, zbyla z něho jen část okrajového valu ve tvaru oblouku, který je rozevřen směrem na severozápad.\n\nJižně od něj leží rovněž lávou zaplavený kráter Maskelyne F, západo-jihozápadně se nachází kráter Wallach, severozápadně Sinas. Severovýchodně až východo-severovýchodně lze nalézt dvojici lunárních dómů (což je druh štítové sopky) Cauchy ω (Cauchy Omega) a Cauchy τ (Cauchy Tau).\n\nJe pojmenován podle indického astronoma a matematika Árjabhaty. Než jej v roce 1979 Mezinárodní astronomická unie přejmenovala na současný název, nesl označení Maskelyne E.\n\n\n"}
{"id": "968334", "url": "https://cs.wikipedia.org/wiki?curid=968334", "title": "Devínská hradní skála", "text": "Devínská hradní skála\n\nDevínská hradní skála je hradní bradlo a národní přírodní památka. NPP byla vyhlášena v roce 1985 s výměrou chráněného území 17 000 m2. Devínská hradní skála je významná zoologická, botanická a geologická lokalita. Nachází se v okrese Bratislava IV v Bratislavském kraji. Území bylo vyhlášeno či novelizováno v roce 1985 na rozloze 1,7000 ha. Ochranné pásmo nebylo stanoveno.\n\nStěny bradla jsou vysoké přibližně 70 m a tvoří jižní okraj série krystalinika Malých Karpat. Geologický podklad tvoří druhohorní dolomity, slepence, vápence. Na hradní skále jsou zřetelné i tektonické poruchy. Rozpínání těchto prasklin je monitorováno.\nV oblasti se našlo též několik fosílií.\n\n"}
{"id": "968337", "url": "https://cs.wikipedia.org/wiki?curid=968337", "title": "Volby do zastupitelstva Kroměříže 1932", "text": "Volby do zastupitelstva Kroměříže 1932\n\nVolby do zastupitelstva Kroměříže 1932 proběhly 6. března a byly až do listopadu 1990 posledními svobodnými a soutěživými komunálními volbami, jež se ve městě uskutečnily. Volilo se celkem 36 zastupitelů, v předchozích volbách v letech 1923 a 1927 vítězná Československá strana lidová se rozdělila na čtyři kandidátky, zatímco Republikánská strana zemědělského a malorolnického lidu neboli agrární strana, postavila oproti roku 1927 jednu kandidátní listinu, kandidátní listinu dále podala Československá strana národně socialistická, Československá živnostensko-obchodnická strana středostavovská, Československá sociálně demokratická strana dělnická, Komunistická strana Československa, dlouholetým starostou Josefem Jedličkou vedená Československá národní demokracie, Národní liga, Strana pro hájení zájmů veřejných středoškolského profesora Jana Melichara, jenž byl v letech 1923 a 1927 zvolen do zastupitelstva za lidovce, Židovské volební sdružení a Československá strana křesťansko-sociální, tzv. čuříkovci.\n\nVolby probíhaly v době, kdy vládla druhá vláda Františka Udržala, takzvaná široká koalice sdružující pravicové, středové i levicové politické strany české i německé. Vláda termín voleb odsouvala v naději, že odezní velká hospodářská krize, což se ale nestalo a ekonomický propad v Československu se místo toho nadále prohluboval. Při volební účasti činící 85,96 % tak získala stejně jako v roce 1920 v Kroměříži nejvíce hlasů kandidátka sociální demokracie, jež o 24 hlasů těsně předčila lidovce. Za tímto jejím úspěchem stál po předchozích neúspěších v letech 1923 a 1927 jednak výrazný vzrůst hlasů (takřka trojnásobný), jakož i rozdělení lidovců na čtyři kandidátní listiny, kteří tak ve skutečnosti získali i v těchto volbách nejvíce hlasů a mandátů.\n\nVe funkci starosty setrval ve svém čtvrtém volebním období národní demokrat Josef Jedlička.\nDo zastupitelstva byly zvoleny tyto osobnosti:\nČeskoslovenská sociálně demokratická strana dělnická:\n\nČeskoslovenská strana lidová:\n\nČeskoslovenská strana národně socialistická:\n\nKomunistická strana Československa:\n\nČeskoslovenská národní demokracie:\n\nČeskoslovenská živnostensko-obchodnická strana středostavovská:\n\nStrana pro hájení veřejných zájmů:\n\nČeskoslovenská strana lidová - Sdružení křesťanských dělníků, zřízenců a zaměstnanců:\n\nRepublikánská strana zemědělského a malorolnického lidu:\n\nNárodní liga:\n\nČeskoslovenská strana lidová - Skupina lidových zemědělců a domkářů:\n\nČeskoslovenská strana lidová - Skupina lidových živnostníků:\n"}
{"id": "968338", "url": "https://cs.wikipedia.org/wiki?curid=968338", "title": "Kaštel Lieskovec", "text": "Kaštel Lieskovec\n\nZámeček Lieskovec se nachází se v městské části Bratislavy - Podunajské Biskupice v místní části Lieskovec.\n\nZámeček dal postavit kardinál Jozef Batthyányi v letech 1779-1783. Původně stál uprostřed arcibiskupské zahrady. Výzdoba zámečku je zničena, v současnosti se používá jako sklad.\n\n"}
{"id": "968340", "url": "https://cs.wikipedia.org/wiki?curid=968340", "title": "Wallach (kráter)", "text": "Wallach (kráter)\n\nWallach je malý impaktní kráter ve tvaru misky o průměru 6 km nacházející se v Mare Tranquillitatis (Moře klidu) na přivrácené straně Měsíce. V jeho blízkosti (západně od něj) se nachází nevelké mořské hřebeny.\n\nJihozápadně od něj leží kráter Maskelyne, severovýchodně pak lávou zatopený zbytek kráteru Aryabhata.\n\nJe pojmenován podle německého chemika Otto Wallacha. Než jej v roce 1979 Mezinárodní astronomická unie přejmenovala na současný název, nesl označení Maskelyne H.\n\n\n"}
{"id": "968344", "url": "https://cs.wikipedia.org/wiki?curid=968344", "title": "Kaštel v Ivance pri Dunaji", "text": "Kaštel v Ivance pri Dunaji\n\nKaštel v Ivance pri Dunaji, která je listinné doložena z roku 1209 jako \"terra Ivan\", se nachází asi 14 km severovýchodně od Bratislavy. Kaštel je romanticky působící stavba v parku s výraznou siluetou. Postaven byl v rokokovém slohu v 3. čtvrtině 18. století pro rod Grassalkovichů. Ti jej vlastnili až do roku 1841, když jeho mužská větev Antonem III. vymřela a jejich majetek byl vydražen.\n\nZámeček a majetek koupil Michal Obrenovič, srbský kníže a jistý čas srbský panovník, který v letech 1842 - 1858 žil v exilu v Rakousku. V Ivance si zřídil venkovské sídlo. Obrenović se v roce 1853 se oženil s uherskou šlechtičnou hraběnkou Julií Hunyadyovou. V roce 1855 v kostele Obrenoviće tajně navštívil Ľudovít Štúr, který žil pod policejním dozorem v Modre. Tuto událost připomíná i pamětní tabule. Když v roce 1856 postihl Ivanku požár, dal zámeček upravit. Odstranil jihozápadní část stávající budovy a na jejím místě dal vybudovat věž, která sloužila jako vodojem.\n\nZačátkem 20. století noví vlastníci Hunyadyové dali zámeček neogoticko-secesně upravit. Dnes představuje patrovou budovu s architektonickým řešením vycházejícím ze vzorů středověké architektury, z kombinace románských a gotických prvků na fasádách jako např. arkýře, balkony, okna, kružby. Polygonální věž objektu, ukončena helmicí je secesní. Reprezentační zámeček byl původně obklopen rozsáhlým francouzským parkem.\n\n1. ledna 1943 se do zámečku přistěhovali jezuité, kteří ho odkoupili od hraběte Hunyadyho. Zřídili zde internát pro mládež studující na jejich gymnáziu v Bratislavě.\n\nV roce 1948 byl znárodněn a přešel do rukou pověřenectva zemědělství. \n\nPo roce 1989 se restitucí opět vrátil do zprávy Tovaryšstva Ježíšova - jezuitů. V současnosti je zámeček zrekonstruován. Konají se v něm mnohé společenské akce, např. Mikuláš, farní piknik apod. \n\n"}
{"id": "968350", "url": "https://cs.wikipedia.org/wiki?curid=968350", "title": "Menzel (kráter)", "text": "Menzel (kráter)\n\nMenzel je malý impaktní kráter o průměru 3 km nacházející se ve východní části Mare Tranquillitatis (Moře klidu) na přivrácené straně Měsíce. Jeho okolí neoplývá příliš zajímavým terénem, pouze západo-severozápadně leží lávou zaplavený kráter Maskelyne F. Dále na východ by pozorovatel nalezl kráter Zähringer.\n\nJe pojmenován podle amerického astrofyzika Donalda Howarda Menzela.\n\n\n"}
{"id": "968354", "url": "https://cs.wikipedia.org/wiki?curid=968354", "title": "Kaštel v Tomášově", "text": "Kaštel v Tomášově\n\nKaštel v Tomášově (nebo Zámeček Majorháza) se nachází na jihozápadním okraji obce Tomášov, přibližně 10 kilometrů západně od Bratislavy. Kaštel je zapsán v seznamu Národních kulturních památek SR.\n\nZámeček vznikl v letech 1766–1769, v období klasicizujícího rakouského baroka. Na svém dříve zakoupeném panství ho dal postavit baron Ján Jeseňák. Okolní lesy byly upraveny na krajinářský park, do kterého si majitelé vozili ze svých cest po celém světě vzácné dřeviny.\n\nNěkdejší luxus zámečku natolik zaujal dobového cestovatele Gottfrieda von Rotenstein, že o něm ve svém cestopise \"Cesta Rakouskem a Moravou do Brna v září 1782\" zanechal písemnou zprávu, ve které vzpomíná noblesu salonů, zvláštní výzdobu obrazárny, pohostinnost i rozlehlý park s půvabnou zahradní architekturou, pavilony, památníky, sochami a kuriózní dýňovou zahradou. Popisuje terasu nad jezerem, na které balustrádě vítali hosty kamenné sochy hudebníků.\n\nPo vymření mužských potomků Jesenákovského rodu se v polovině 19. století dostal zámeček provdáním Luisy Jesenákovej do vlastnictví Draškóciů, dalšího významného uherského šlechtického rodu, jehož kořeny sahají do slovenského Turce.\n\nPřestavba zámečku provedena na konci 19. století se spojuje se jménem hraběnky Klementina Vayovej, rozené Draškóciovej. K východnímu křídlu starého barokního zámečku dala přistavit kapli.\n\nV roce 1914 (uvádí se i rok 1908) kupuje od vdovy po Dionýsovi Vayovi Klementiny, rozené Draškóciové, zámeček i s pozemky obchodník Alojz Strasser von Gyésvár (z Gyováru). V roce 1915 zámeček zachvátil požár, při následné rekonstrukci musela být kompletně vyměněna původní břidlicová střecha.\n\nBěhem první světové války byla v kostele zřízena vojenská nemocnice pro vojáky císařsko-královské armády. Po smrti Aloise Strassera v roce 1935 zámeček zdědil jeho syn Rudolf. V 40. letech 20. století poskytovaly Strasserové bohatě zařízené pokoje turistům na ubytování jako jistý druh hotelového zařízení.\n\nPo druhé světové válce byl zámeček znárodněn a využíván jako nápravně výchovné zařízení nejprve pro dívky, později pro chlapce. V roce 1993 byl v rámci restitucí vráceno rodině Strasserů. Využívali však pouze horní patro jeho východního křídla, kde byl zřízen apartmán. Zbytek objektu nadále ponechali nápravně výchovnému ústavu. V roce 2006 pan Rudolf von Strasser zámeček odprodal novým vlastníkům, kteří chátrající historický objekt v letech 2007 až 2010 zrekonstruovali a změnili na hotelové zařízení pod názvem Art Hotel Kaštieľ.\n\n\n"}
{"id": "968356", "url": "https://cs.wikipedia.org/wiki?curid=968356", "title": "Florus", "text": "Florus\n\nFlorus také Annius Florus (1. století Afrika - 140 Řím) byl starověký římský básník, historik a filolog.\n\nPůsobil v hispánské Tarraconě jako učitel-grammaticus a rétor. Napsal dialog \"Vergilius orator an poeta\" ( \"Byl Vergilius řečník, nebo básník?\"), z něhož se dochoval zajímavý zlomek, a dílo \"Epitomé bellorum omnium annorum DCC\" ( \"Přehled všech válek za 700 let\"). Epitomé není ani tak historickým dílem, jako spíše oslavou římského národa. Ve svém díle, které vzniklo v době vlády císaře Hadriana (117–138), čerpá především z proslulých Liviových dějin.\n\nPodle některých názorů je možné, že se nejedná o jednu osobu (současně básník, historik a filolog), ale o tři různé osoby. \n\nVýtah z Tita Livia od Annia Flora (Epitoma de Tito Livio) v českém překladu obsahuje kniha \"Dvojí pohled na římské dějiny\".\n"}
{"id": "968360", "url": "https://cs.wikipedia.org/wiki?curid=968360", "title": "P-adické číslo", "text": "P-adické číslo\n\nP-adická čísla (značená Q) jsou číselná struktura používaná v matematice, zejména v teorie čísel. Jsou definována pro libovolné prvočíslo \"p\". přičemž pro různá \"p\" se jedná o různé struktury, které rozšířují racionální čísla jiným způsobem než klasická čísla reálná a komplexní. Písmeno \"p\" v názvu je tedy proměnná, do které můžeme dosazovat různé konstanty a tak získáme \"2-adická čísla\", \"3-adická čísla\", \"5-adická čísla\" atp.\n\nZákladem formálního zavedení p-adických čísel je alternativní pohled na funkci absolutní hodnoty. Ta je obvyklou metrikou, chceme-li uvažovat těleso racionálních čísel jako metrický prostor. Zavedení jiné metriky nám dává možnost zkonstruovat jiné zúplnění prostoru racionálních čísel. Vznikne nám tak alternativní topologický prostor k reálným číslům, v kterém je pro každou Cauchyovskou posloupnost obsažena i její limita. Tím je dána i možnost vybudovat alternativní kalkulus, totiž p-adickou analýzu.\n\nPoprvé p-adická čísla popsal Kurt Hensel v roce 1897, přičemž motivací jejich zavedení byla snaha přenést do teorie čísel metody a myšlenky známé z práce s mocninnými řadami. Vliv p-adických čísel od té doby zasáhl mnohé oblasti matematiky, přičemž stále platí, že jejich hlavní význam tkví v propojování algebry s analýzou.\n\nPředpokládejme \"p\" prvočíslo. Jakékoliv celé číslo \"n\" můžeme vyjádřit v soustavě o základu \"p\", tedy získat „číslice“ formula_1 takové, že\nTedy například 13 je v dvojkové soustavě formula_3, v trojkové soustavě je formula_4.\n\nNa základě takového zápisu můžeme pomocí celých čísel definovat čísla racionální (a posléze reálná), totiž když povolíme nekonečně číslic za řádovou čárkou a tedy nekonečné součty\nOperace s nekonečnými součty předpokládá možnost definovat limity, jejichž definice je závislá na metrice. Můžeme pak například 1/3 zapsat v pětkové soustavě jako limitu posloupnosti formula_6. Naopak celým číslům v těchto vyjádřeních odpovídají právě ta čísla, která mají za řádovou čárkou jenom nuly, neboli formula_7\n\nV případě p-adických čísel naopak povolíme nekonečné součty v podobě:\nkde \"k\" je nějaké celé číslo, které nemusí být kladné. Lze dodefinovat rovnost těchto součtů tak, že vytvoříme těleso. Podobně jako předtím lze mluvit o \"celých číslech\" — p-adická celá čísla jsou právě ta, která mají pro záporná \"i\" nulové koeficienty formula_9. Podokruh p-adických celých čísel bývá značen Z (tedy stejně, jako bývají často značena konečná prvotělesa v modulární aritmetice, což je ovšem zcela odlišná záležitost!)\n\nZatímco u reálných čísel může být nekonečný jejich rozvoj doprava, „za řádovou čárkou“, u p-adických čísel může být nekonečný rozvoj doleva. Například 1/3 má v p-adické soustavě o základu 5 nekonečný rozvoj 2, 32, 132, 3132, 13132, 313132, …1313132. Vynásobením (s ohledem na povahu zápisu v řádu 5) tohoto nekonečného součinu totiž získáváme …0000001. Zajímavé také je, že toto číslo neobsahuje žádné číslice za řádovou čárkou, jedná se tedy o 5-adické celé číslo.\n\nP-adická čísla je možné formálně zkonstruovat více způsoby. Následující postup je bližší analýze.\n\nReálná čísla je možné definovat jako třídy ekvivalence Cauchyovských posloupností racionálních čísel; tím je také dána možnost zapisovat 1 jako 1,0000… nebo 0,999… Definice Cauchyovských posloupností je možná jen v metrickém prostoru a je závislá na definované metrice. Změníme-li tedy definici metriky, můžeme získat analogickou konstrukcí něco jiného než obvyklá reálná čísla.\n\nMetrika, pomocí které jsou konstruována reálná čísla, je takzvaná eukleidovská metrika, která má v jednorozměrném prostoru racionálních čísel podobu známé školské absolutní hodnoty.\n\nPro dané prvočíslo \"p\" budeme definovat \"p-adickou absolutní hodnotu\" na racionálních číslech takto:\nPro každé nenulové racionální číslo \"x\" existuje jednoznačně dané celé číslo \"n\", pro které můžeme zapsat\nkde ani jedno z celých čísel \"a\" a \"b\" není dělitelné \"p\". Pokud není čitatel ani jmenovatel \"x\" dělitelný \"p\", pak je \"n\" rovno 0. Nyní můžeme definovat \"p-\"-adickou absolutní hodnotu:\n\nNapříklad pro formula_13 máme\n\nPodle Ostrowského věty platí, že každá zobecněná absolutní hodnota na racionálních číslech odpovídá buď eukleidovské absolutní hodnotě, triviální absolutní hodnotě, nebo \"p\"adické absolutní hodnotě pro nějaké \"p\". Tím je dáno, že z hlediska normy konstrukcí \"p\"-adických těles vyčerpáváme všechna možná další rozšíření racionálních čísel.\n\nNa základě \"p\"-adické absolutní hodnoty lze definovat metriku\nTěleso \"p\"-adických čísel Q je pak možné definovat jako zúplnění metrického prostoru (Q,d), jeho prvky jsou třídy cauchyovských posloupností, kde dvě posloupnosti jsou ekvivalentní, právě když jejich rozdíl konverguje k nule. Tímto způsobem vznikne úplný metrický prostor, který je zároveň tělesem a obsahuje racionální čísla.\n\nDá se ukázat, že každý z prvků vzniklého tělesa lze jednoznačným způsobem zapsat ve tvaru\nkde \"k\" je nějaké celé číslo a každé z čísel \"a\" je z množiny {0, …, \"p\" - 1}. Tato posloupnost konverguje v metrice d.\n\nVzniklé těleso je lokální těleso.\n\nOkruh p-adických čísel je inverzní limitou konečných okruhů Z/\"p\"Z, ovšem má nespočetně prvků a má mohutnost kontinua. Stejně tak je nespočetné těleso Q. Okruh endomorfismů Prüferovy \"p\"-grupy hodnosti \"n\", značený Z(\"p\"), odpovídá maticovému okruhu matic řádu \"n\" nad \"p\"-adickými celými čísly a občas bývá nazýván Tateův modul.\n\nTěleso p-adických čísel obsahuje čísla racionální a je charakteristiky 0. Není možné z něj vytvořit uspořádané těleso.\n\nDefinujme topologii τ na Z tak, že za její bázi určíme všechny množiny tvaru U(n) = {n + λ p, kde λ náleží do Z a \"a\" do N}.\nPak Z je zkompaktněním Z vzhledem k odvozené topologii. Relativní topologie na Z coby podmnožině Z se nazývá p-adickou topologií na Z.\nNa rozdíl od reálných čísel, které mají jediné vlastní algebraické rozšíření, totiž komplexní čísla, která jsou již algebraicky uzavřená, je algebraický uzávěr p-adických čísel nekonečného stupně, navíc Q má nekonečně mnoho navzájem neekvivaletních algebraických rozšíření. Další odlišnost je v tom, že algebraický uzávěr Q není úplný. Jeho metrické zúplnění se označuje C a je algebraicky uzavřené.\n\nTěleso C je izomorfní tělesu komplexních čísel, můžeme se na něj tedy dívat jako na komplexní čísla doplněná o nezvyklou metriku. Existence zmíněného izomorfismu byla dokázaná nekonstruktivně a důkaz počítá s platností axiomu výběru; součástí důkazu tedy není nalezení příkladu řečeného izomorfismu.\n\nTěleso \"p\"-adických čísel obsahuje \"n\"-té cyklotomické těleso tehdy a jen tehdy, když \"n\" dělí \"p\"–1. Například \"n\"-té cyklotomické těleso je podtělesem Q tehdy a jen tehdy, když \"n\"= 1, 2, 3, 4, 6 nebo 12.\n\nNa rozdíl od tělesa reálných čísel jsou nad \"p\"-adickými čísly nekonstantní funkce, jejichž derivací je nulová funkce, například:\n\nTěleso Q je lokálně kompaktní Hausdorffův prostor.\n\n"}
{"id": "968373", "url": "https://cs.wikipedia.org/wiki?curid=968373", "title": "Jana Páleníčková", "text": "Jana Páleníčková\n\nJana Páleníčková (* 24. září 1974, Praha) je česká filmová a divadelní herečka a dabérka. Po několika filmových a divadelních rolích se stal těžištěm její práce dabing.\n\nNarodila se 24. září 1974 v Praze. Její matka, herečka, Ava Páleníčková, rozená Linhartová, hrála v divadle v Hradci Králové. Po narození dcery se začala věnovat především úpravám dialogů pro dabing. Pobývala často v dabingových studiích, kam brala sebou i svoji malou dceru.\n\nPři dabování filmu o Hirošimě, potřebovali na jednu větu dětský hlas, který svěřili tříleté Janě Páleníčkové. To byla její první mluvená role. Mnohem větší rolí se stala v roce 1988 postava Gertie, kterou ztvárnila herečka Drew Barrymore v americkém sci-fi filmu \"E.T. - Mimozemšťan\" režiséra Stevena Spielberga.\n\nPoté, co nebyla přijata na konzervatoř, začala studovat gymnázium s elektro–strojírenským zaměřením. V roce 1991 jí zemřela maminka a tak si přivydělávala jako servírka a zároveň ve volném čase pokračovala v práci dabérky.\n\nNamluvila postavičku Chipa z amerického animovaného televizního seriálu \"Rychlá rota\" z produkce studia Walt Disney. Další postavou, kterou převedla do českého znění byla Dana Fosterová z amerického televizního seriálu \"Krok za krokem\". S touto rolí se natolik sžila, že s její představitelkou, herečkou Staci Keanan, navázala korespondenční kontakt.\n\nHrála si též v několika českých filmech a nějaký čas účinkovala v divadelním souboru herce a dabéra Petra Olivy. V letech 2004 − 2009, s přestávkami v zimních měsících, pracovala jako delegátka cestovní kanceláře na řeckém ostrově Kréta. Po návratu do Česka se znovu vrátila k práci v dabingu, na svém kontě má téměř dvě stě rolí namluvených do češtiny. Mezi herečky, kterým propůjčila svůj hlas v českém znění, patří například Renée Zellweger, Reese Witherspoon, Christina Applegate a další.\n\nKromě cestování je její zálibou také tanec, zejména salsa, které se již delší dobu věnuje. Má tři děti, syna Marka a dcery Sofii Avu a Luisu Annu.\nV roce 2018 se provdala za Milana Chymčáka.\n\n\n\n"}
{"id": "968377", "url": "https://cs.wikipedia.org/wiki?curid=968377", "title": "Šifon", "text": "Šifon\n\nŠifon ( z franc. \"chiffon\" = průhledná látka)\nje jemná, průsvitná tkanina z přírodního hedvábí nebo umělovlákenných filamentů. \n\nPříze s 1300-3000 zákruty na metr se tká s osnovou z nití se střídavým pravým a levým zákrutem v plátnové vazbě a dostavě 35x30 nití /cm. Tkanina váží 18-26 g/m, má zrnitý povrch podobný stromové kůře, který se často zdůrazňuje gaufrovací apreturou. \n\nŠifon z tvarovaných filamentů se někdy prodává pod obchodním názvem \"Chiffonell\" \n\nŠifon se používá na halenky, šaty, lehké župany, šátky apod. \n\nŠifon je známý také jako bavlnářská tkanina s měkkým omakem. Vyrábí se z jemných přízí v plátnové vazbě s použitím na osobní prádlo. \n\nPoněkud těžší průhledná tkanina je voál, který se s šifonem snadno zaměňuje. \n"}
{"id": "968379", "url": "https://cs.wikipedia.org/wiki?curid=968379", "title": "Bolestné", "text": "Bolestné\n\nBolestné je náhrada bolesti jakožto nemajetkové újmy na zdraví spočívající v tělesném i duševním utrpení. Náhrada se poskytuje v penězích.\n\nDříve se výše bolestného určovala podle vyhlášky č. 440/2001 Sb. (resp. před ní podle vyhlášky č. 32/1965 Sb.), kdy byl po ustálení zdravotního stavu zpracován posudek, ve kterém lékař podle první nebo třetí přílohy náhradové vyhlášky stanovil celkové bodové ohodnocení bolesti způsobené škodou na zdraví, jejím léčením nebo odstraňováním jejích následků, a to v její akutní fázi. Výše peněžní náhrady pak z tohoto ohodnocení částečně přímo vyplývala, protože hodnota jednoho bodu činila 120 Kč. V soudním řízení nicméně mohla být ještě korigována jejím až několikanásobným navýšením.\n\nV souvislosti s rekodifikací českého soukromého práva byla náhradová vyhláška zrušena a od 1. ledna 2014 už výše bolestného závisí podle § 2958 občanského zákoníku jen na úvaze soudce. Zákon zde stanoví pouze kritérium, aby výše peněžité náhrady plně vyvážila vytrpěné bolesti, případně aby byla stanovena podle zásad slušnosti. Nejvyšší soud nicméně v zájmu zachování právní jistoty a očekávatelnosti soudního rozhodování podle § 13 občanského zákoníku připravil metodiku, která stanoví podrobný postup pro výpočet.\n\nJe-li ovšem bolest způsobena pracovním úrazem nebo nemocí z povolání, použije se od 26. října 2015 nařízení vlády č. 276/2015 Sb., resp. vyhláška č. 277/2015 Sb., jde-li o příslušníka bezpečnostních sborů. Tyto prováděcí předpisy navazují přímo na úpravu zrušené náhradové vyhlášky z roku 2001, hodnota jednoho bodu je ale zvýšena na 250 Kč.\n\n\n"}
{"id": "968381", "url": "https://cs.wikipedia.org/wiki?curid=968381", "title": "Alicia Silverstoneová", "text": "Alicia Silverstoneová\n\nAlicia Silvestone (* 4. října 1976) je americká herečka, modelka, producentka a bojovnice za práva zvířat. Na vrcholu slávy byla v 90. letech 20. století.\n\nJejí matka byla skotského, otec židovského původu. Matka konvertovala před sňatkem k judaismu. Alicia začala pracovat v modelingu již v šesti letech, objevovala se hojně v reklamách – ta první byla na Domino's Pizza.\n\nJako zajímavou \"teen-face\" ji obsadil režisér Alan Shapiro do thrilleru \"The Crush\" z roku 1993. Vzápětí se stala široce proslulou díky účinkování ve třech velmi úspěšných klipech skupiny Aerosmith: \"Cryin\", \"Amazing\" a \"Crazy\". Vytvořila zde typ přidrzlé, divoké sexy holky, který souzněl s duchem 90. let. Vysloužila si díky těmto klipům i přezdívku \"Aerosmith chick\" (\"Ta holka od Aerosmith\"). Klipy jí také přinesly další filmové nabídky, po jejich zhlédnutí jí Amy Heckerlingová například nabídla hlavní roli v komedii \"Praštěná holka\", která se i přes malý rozpočet a promotion stala úspěšnou (v šoubyznysu tzv. \"sleeper hit\"). Obří komerční úspěch jí pak přinesl film \"Batman a Robin\" z roku 1997, kde ztvárnila Batgirl. Její pojetí znechutilo kritiky (získala za Batgirl i Zlatou malinu pro nejhorší herecký výkon ve vedlejší roli), ale nadchl fanoušky (získala například Nickelodeon Kids' Choice Awards). Roku 1997 vyprodukovala první film ve své vlastní produkční firmě First Kiss Production – snímek \"Excess Baggage\". Komerční úspěch měla i romantická komedie \"Blast from the Past\" z roku 1999, kde hrála po boku Brandana Frasera. Její sláva začala pomalu uhasínat na počátku nultých let, a i ona sama se stáhla do soukromí, neboť slávu, která v jejím případě přišla velmi rychle a nečekaně, nesnášela dobře.\n\nJe veganka a podporuje organizaci PETA bojující za práva zvířat.\n\n"}
{"id": "968385", "url": "https://cs.wikipedia.org/wiki?curid=968385", "title": "Římskokatolická farnost – děkanství Radonice", "text": "Římskokatolická farnost – děkanství Radonice\n\nŘímskokatolická farnost-děkanství Radonice () je zaniklé územní společenství římských katolíků v Radonicích a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nJedná se o tzv. \"starou farnost\", jejíž datum založení není známo. Matriky jsou vedeny od roku 1618. Chybí také údaj o datu povýšení farnosti na děkanství.\nFarnost existovala do 31. prosince 2012 jako součást kadaňského farního obvodu. Od 1. ledna 2013 zanikla sloučením do farnosti-děkanství Mašťov.\n\n\"Začátek působnosti jmenovaného v duchovní správě farnosti od:\"\nDo farnosti náleželo území obcí:\n\nVe farnosti se nacházely také další drobné sakrální stavby a pamětihodnosti.\n\n\n"}
{"id": "968393", "url": "https://cs.wikipedia.org/wiki?curid=968393", "title": "Karel Kristián Habsbursko-Lotrinský", "text": "Karel Kristián Habsbursko-Lotrinský\n\nArcivévoda Karel Kristián Rakouský \"celým jménem\" Karel Kristián Maria Rudolf Antonín Marcus d' Aviano (* 26. srpna 1954, Beloeil, Belgie) je třetí dítě a mladší syn arcivévody Karla Ludvíka Rakouského a princezny Yolandy z Ligne. Je nositelem lucemburského řádu Adolfa Nasavského a dále je rytířem rakouského řádu Zlatého rouna.\n\nKarel Kristián se 6. února 1982 v Lucemburku oženil s princeznou Marií Astrid, nejstarší dcerou velkovévody Jeana a jeho manželky Josefíny Charlotty, princezny Belgické. Dnes má pět dětí.\n\n"}
{"id": "968394", "url": "https://cs.wikipedia.org/wiki?curid=968394", "title": "Jan Svatopluk Procházka", "text": "Jan Svatopluk Procházka\n\nJan Svatopluk Procházka (13. května 1891 v Praze – 30. ledna 1933) byl český přírodovědec, vizionář ochrany přírody a vysokoškolský pedagog, který se věnoval ochraně krajiny, domoviny, památných stromů a hub. Přes svůj krátký život vydal řadu odborných publikací v širokém spektru oborů, kterým se věnoval: Byl vedoucím I. oddělení Národního muzea v Praze, člen Komitétu pro přírodovědecký výzkum Čech, člen International Comittee for Bird Protection (v New Yorku), tajemník ústředního výboru Masarykovy akademie práce, člen Československé akademie zemědělské, jednatel Svazu okrašlovacího a ochranářského, redaktor časopisu Krása našeho domova, lektor literatury a zákonodárství ochrany přírodních památek na Univerzitě Karlově, docent ochrany přírody na Vysoké škole technické v Praze aj.\n\nPocházel z Prahy, kde se narodil jako syn velkoobchodníka Procházky a Boženy, rozené Emlerové (dcera archiváře a historika univ. prof. dr. Josefa Emlera a Kateřiny, rozené Dlabačové, jejíž otec med. dr. Jan Dlabač náležel k českým buditelům z okruhu přátel Boženy Němcové). Rodinné pozadí (Jan Dlabač byl nadšený přítel přírody a botaniky) ovlivnilo jeho životní zaměření. Procházka studoval v Berlíně na Staatliche Stelle für Naturdenkmalpflege vedené známým botanikem a ochranářem přírody, Hugo Wilhelmem Conwentzem, který do značené míry ovlivnil Procházkovo zaměření. Až do konce života působil jako pracovník geologicko-paleontologického oddělení Národního muzea (1911–1927), poté se stal vedoucím jeho I. oddělení (1927–1933). Věnoval se geologii, mineralogii, paleontologii i floristice, spolupracoval s botanikem Josefem Rohlenou. Zemřel v nedožitých 42 letech.\n\nZaměření většiny jeho odborných článků, přednášek i publikací jej postavilo do role jednoho z prvních moderních ochranářů přírody v Čechách. Zasazoval se o ochranu přírody, krajiny i domoviny, publikoval díla zaměřená na ochranu rostlin, živočichů i hub, upozornil na nebezpečí exhalací průmyslových závodů, na důsledky turistického zpřístupňování cenných lokalit, škodlivost přehnaného odvodňování, meliorací rašelinišť a regulace malých vodních toků. Upozornil na důležitou roli hub jakožto symbiontů lesních stromů, poukázal na důležitost zachování podhoubí a škodlivé vlivy, jako vytrhávání mechových polštářů nebo odvoz lesní hrabanky i negativní důsledek těchto činností z hlediska absorpce vlhkosti z atmosférických srážek. Věnoval se i problematice starých a památných stromů.\n\nK nejvýznamnějším knihám patří:\n\n"}
{"id": "968395", "url": "https://cs.wikipedia.org/wiki?curid=968395", "title": "Paní Ťi", "text": "Paní Ťi\n\nPaní Ťi (; † 1475), nebo možná Li (), posmrtným jménem císařovna Siao-su (), byla jedna z konkubín Čcheng-chuy, císaře čínské říše Ming, a matka císaře Chung-č’a. \n\nRoku 1467 armáda čínské říše Ming provedla trestnou expedici proti neposlušným jaoským kmenům v provincii Kuang-si. Někteří zajatci a zajatkyně se stali sluhy v Zakázaném městě, mezi nimi i jistá dívka příjmením Ťi. Některé prameny uvádějí její příjmení jako Li (). \n\nRoku 1469 se seznámila s císařem Čcheng-chuou a otěhotněla. Její těhotenství odhalila paní Wan, císařova oblíbená konkubína, která se bála ztráty postavení, kdyby jiná žena dala císařovi syna. Rozkázala proto eunuchům, aby paní Ťi podali prostředek vyvolávající potrat. Eunuchové příkaz nesplnili a naopak dítě i jeho matku ukryli v komnatách bývalé Čcheng-chuovy císařovny Wu. Tam paní Ťi 30. července 1470 porodila chlapce. Tajemství zůstalo skryto do června 1475, kdy císaře stěžujícího si ho, že v osmadvaceti letech ještě nemá dědice, přítomný zasvěcený eunuch z náhlého popudu upozornil na existenci pětiletého syna. Nadšený císař syna uznal a přemístil do bezpečí pod ochranu své matky, císařovny vdovy Čou. Chlapec dostal jméno Ču Jou-tchang.\n\nO měsíc později paní Ťi zemřela za podezřelých okolností. Podle některých historiků (např. Fredericka Moteho) byla otrávena agentem paní Wan. Císař se poté odstěhoval z paláce obývaného paní Wan a svého dědice před paní Wan chránil. Císařovna vdova Čou Ču Jou-tchanga dokonce varovala, aby při návštěvách paní Wan nic nejedl ani nepil. Ču Jou-tchang se stal korunním princem a po Čcheng-chuově úmrtí císařem.\n\nPaní Ťi obdržela posmrtné jméno Kung-kche čuang-si (). Její syn ji po svém nástupu na trůn povýšil na císařovnu udělením posmrtného jména Siao-mu cch’-chuej kung-kche čuang-si čchung-tchien čcheng-šeng čchun chuang-chou (), zkráceně císařovna Siao-mu (); roku 1536 císař Ťia-ťing její posmrtné jméno zkrátil na Siao-mu cch’-chuej kung-kche čuang-si čchung-tchien čcheng-šeng chuang-chou ().\n"}
{"id": "968397", "url": "https://cs.wikipedia.org/wiki?curid=968397", "title": "Císařovna Čang (Chung-č’)", "text": "Císařovna Čang (Chung-č’)\n\nCísařovna Čang (; 1471 – 28. srpna 1541), zkráceným posmrtným jménem císařovna Siao-čcheng-ťing (), příjmením Čang () byla mingská císařovna, jediná manželka Chung-č’a, císaře čínské říše Ming.\n\nCísařovna Čang se narodila roku 1471, pocházela z Sing-ťi (), města na Velkém kanálu necelých 200 km jižně od Pekingu (dnes okres Čching v prefektuře Cchang-čou). Byla dcerou Čang Luana ().\n\nV únoru 1487 se vdala za Ču Jou-tchanga, o rok staršího korunního prince říše Ming. V září 1487 Ču Jou-tchangův otec, mingský císař Čcheng-chua, zemřel, Ču Jou-tchang se stal novým císařem, znám je jako císař Chung-č’, a paní Čang císařovnou.\n\nV kontrastu k bezmála všem předchůdcům, kteří měli mnoho konkubín a zplodili mnoho dětí, Chung-č’ měl pouze jednu manželku. Své ženě byl velmi oddaný a byl patrně monogamní, jako jediný císař čínské historie. S císařovnou měl dva syny a tři dcery.\n\nCísařovna myslela jen na příbuzné (především bratry) a život v bohatství. Pod jejím vlivem dvůr tonul v luxusu a rozkoši neviděné za předešlých panovníků. Společně s manželem podporovala taoismus a buddhismus.\n\nŠiroké příbuzenstvo císařovny se těšilo z titulů, úřadů, pozemků a příležitostí ke korupci jako žádní z příbuzných jiných mingských císařoven. Úředníci si opakovaně a pravidelně stěžovali na chování císařovniných příbuzných, zejména jejích bratrů. Obviňovali je z korupce, defraudací a v jejich domovském okresu jižně od Pekingu i ze zabírání pozemků jejich sousedů. Čangové tak mezi obyvatelstvem okresu vyprovokovali široce rozšířené nepřátelství vůči císařovně a její rodině.\n\nBratři Čangové byli císařovnou a její matkou vždy bráněni. Podporovala je i ta část eunuchů a úředníků, která si budovala kariéru na spojení s císařovnou a jejími příbuznými. Pod jejich vlivem císař celou rodinu chránil před jakýmkoliv postihem.\n\nPo smrti Chung-č’a roku 1505 zaujala postavení císařovny vdovy (, \"chuang-tchaj-hou\"), roku 1510 jí byl titul polepšen na císařovna vdova Cch’-šou (, \"Cch’-šou chuang-tchaj-hou\"), roku 1521 byla jmenována císařovnou vdovou Čao-šeng cch’-šou (, \"Čao-šeng cch’-šou chuang-tchaj-hou\").\n\nRoku 1521 zemřel bezdětný císař Čeng-te a cíařovna vdova Čang podpořila nástup Ťia-ťinga na trůn. V následujícím sporu o obřady se postavila proti Ťia-ťingovi, což poškodilo jejich vztahy. Když roku 1525 vyhořel její palác, císař ho odmítl obnovit a přesunul ji do menšího sídla. Roku 1533 vyšlo najevo, že její mladší bratr Čang Jen-ling roku 1515 zabil člověka a poté i důstojníka gardy, který ho kvůli první vraždě vydíral. Ťia-ťinga nechal Čang Jen-linga zatknout a roku 1546 popravit. Druhý bratr excísařovny, Čang Chuo-ling, byl koncem roku 1537 zatčen kvůli obvinění z čarodějnictví. Vyšetřování zjistilo falešnost obvinění a žalobci skončili ve vyhnanství, Čang Chuo-ling však po měsíci věznění zemřel. \n\nZemřela 28. srpna 1541. Ťia-ťing ji uspořádal pohřeb s minimální možnou obřadností. Obdržela posmrtné jméno Siao-kchang ťing-su čuang-cch’ če-i i-tchien can-šeng ťing chuang-chou (), zkráceně císařovna Siao-kchang-ťing. Roku 1644 ji bylo posmrtné jméno změněno na Siao-čcheng ťing-su čuang-cch’ če-i i-tchien can-šeng ťing chuang-chou (), zkráceně císařovna Siao-čcheng-ťing.\n"}
{"id": "968398", "url": "https://cs.wikipedia.org/wiki?curid=968398", "title": "Moorilla Hobart International 2014", "text": "Moorilla Hobart International 2014\n\nHobart International 2014 byl tenisový turnaj pořádaný jako součást ženského okruhu WTA Tour, který se hrál na dvorcích s tvrdým povrchem v Hobartském mezinárodním tenisovém centru. Konal se mezi 5. až 11. lednem 2014 v australském Hobartu jako 21. ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala šestnáctá tenistka světa Samantha Stosurová z Austrálie, která v semifinále nestačila na Kláru Zakopalovou. Česká tenistka si na turnaji zahrála obě finále, z nichž v titul proměnila deblovou soutěž.\n\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\n\n\n\nNásledující páry obdržely divokou kartu do hlavní soutěže:\n\n\n"}
{"id": "968399", "url": "https://cs.wikipedia.org/wiki?curid=968399", "title": "Cauchy (kráter)", "text": "Cauchy (kráter)\n\nCauchy je impaktní kráter o průměru 12,4 km nacházející se ve východní části Mare Tranquillitatis (Moře klidu) na přivrácené straně Měsíce. Leží v „kolejích“ tvořených ze zlomu Rupes Cauchy (jižně) a brázdy Rima Cauchy (severně). Oba tyto útvary (brázda a zlom) vypadají při pohledu shora jako dvě větve hyperboly. Samotný kráter je velmi jasný během úplňku.\n\nVýchodo-severovýchodně se nachází Sinus Concordiae (Záliv svornosti), jižně za zlomem Rupes Cauchy lze nalézt dvojici lunárních dómů (což je druh štítové sopky) Cauchy ω (Omega) a Cauchy τ (Tau).\n\nJe pojmenován podle francouzského matematika Augustina Louise Cauchyho.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n\n"}
{"id": "968407", "url": "https://cs.wikipedia.org/wiki?curid=968407", "title": "Moorilla Hobart International 2014 – ženská dvouhra", "text": "Moorilla Hobart International 2014 – ženská dvouhra\n\nDo soutěže ženské dvouhry na tenisovém turnaji Moorilla Hobart International 2014 nastoupilo třicet dva hráček. Obhájkyní titulu byla ruská hráčka Jelena Vesninová, která ve druhém kole skrečovala utkání proti Španělce Estrelle Cabezové Candelové.\n\nSoutěž dvouhry vyhrála nenasazená španělská tenistka Garbiñe Muguruzaová, která ve finále zdolala českou turnajovou sedmičku Kláru Zakopaloou ve dvou sadách .\n\nMuguruzaová na okruhu WTA Tour získala premiérový titul ve dvouhře a celkově druhý, když na předchozím ročníku turnaje triumfovala ve čtyřhře.\n\nO dva měsíce později Zakopalová oplatila Španělce porážku, když ji přehrála ve finále Brasil Tennis Cup 2014 a to včetně „kanára“ v posledním setu turnaje.\n\n\n"}
{"id": "968408", "url": "https://cs.wikipedia.org/wiki?curid=968408", "title": "Povodí Váhu", "text": "Povodí Váhu\n\nPovodí Váhu je povodí na Slovensku, které částečně zasahuje na území Česka a velmi malou částí i na území Polska. Je to součást povodí Dunaje.\n\nPovodí Váhu je území, odkud voda stéká do řeky Váh. Ohraničení v horské části je hřebenovou a údolní rozvodnicí, na jihu v Podunajské nížině většinou nížinnou rozvodnicí. Na Slovensku je se svými 19 696 km² největším povodím. V jeho povodí sídlí dvě pětiny obyvatel Slovenska (2,2 milionu). Za rok odvede z tohoto území řeka Váh až 5,4 mld. m³ vody a říční síť má délku téměř 16 000 km.\n\nDo povodí Váhu spadají i dílčí povodí: povodí Oravy, povodí Turce, povodí Kysuce, povodí Dudváhu a povodí Nitry. Rozprostírá se na celém severozápadě a západě Slovenska s výjimkou Záhoří a Žitného ostrova.\n\nPovodí Váhu a Nitry patří k nejvíce znečištěným povodím na Slovensku.\n\nPovodí Váhu zasahuje na území sedmi krajů a čtyřiceti okresů Slovenska. Zcela odvodňuje celý Žilinský kraj, převážnou většinu Trenčínského kraje (s výjimkou západní části okresu Myjava a malé jihovýchodní části okresu Prievidza – území jižně od města Handlová) , centrální část Trnavského kraje (cca 2/3 území, kromě Záhoří a nejjižnějších oblastí), téměř celou západní polovinu Nitranského kraje (bez území na jihozápadě) a také východní část Bratislavského kraje. Prostřednictvím svých zdrojnic, Bílého a Černého Váhu, řeka odvodňuje i malou, nejzápadnější část Prešovského kraje (západní část okresu Poprad). Na území Banskobystrického kraje zasahuje jen velmi malou částí, kde z nejsevernější části území okresu Žiar nad Hronom (severozápadně od města Kremnice) odvádí vody řeka Turiec na sever a z malého severního výběžku okresu Banská Bystrica (území obce Donovaly) řeka Revúca prostřednictvím Korytnice také na sever.\n\nZ hlediska geomorfologických celků zasahuje toto povodí zcela nebo částečně do 39 geomorfologických celků, z nichž 23 je řekou Váh odvodněné zcela:\nOstatních 16 geomorfologických celků zasahuje do povodí pouze částečně:\n\n\n\n\nNa území Slovenska hraničí povodí Váhu se šesti povodími:\nMimo slovenského území sousedí ještě s těmito povodími:\n\nPovodí Nitry je konvenčně považováno za samostatné povodí i přesto, že řeka Nitra je přítokem Váhu a s (vlastním) povodím Váhu sousedí na severu a západě.\n\n\n"}
{"id": "968411", "url": "https://cs.wikipedia.org/wiki?curid=968411", "title": "Devínská Kobyla", "text": "Devínská Kobyla\n\nDevínská Kobyla ( ) je malokarpatský vrch v Bratislavě, mezi Devínem, Devínskou Novou Vsí a Dúbravkou. S výškou 514 m je to nejvyšší bod Devínských Karpat a Bratislavy.\n\nNa vrcholu se nachází objekt bývalých kasáren, které jsou od roku 1996 nefunkční. Sloužily jako radiotechnická hláska protivzdušné obrany státu.\n\nOd roku 1964 je jeho západní svah národní přírodní rezervací s celkovou rozlohou chráněného území 101,12 ha. Tato lokalita má mimořádný botanický, zoologický, geologický a paleontologický význam s význačnou xerotermickou vegetací, žije zde několik chráněných a ohrožených druhů. Do této NPR patří i lokalita Sandberg.\n\nVrchol není přímo přístupný. Výstup na jeho svahy je možný po červeně značené turistické trase. NPR je přístupná z Devínské Nové Vsi po zelené, žluté a modře označené trase, které směřují dále na Devínsky hrad.\n\n\n"}
{"id": "968412", "url": "https://cs.wikipedia.org/wiki?curid=968412", "title": "Sergej Klišin", "text": "Sergej Klišin\n\nSergej Klišin (: ) nebo (: ), (* 24. květen 1967 Krasnojarsk, Sovětský svaz) je bývalý reprezentant Sovětského svazu a od roku 1994 Rakouska v judu.\n\nV nabitém Sovětském reprezentačním týmu se prosazoval jen velmi složitě. Trenéři preferovali v jeho kategorii Olega Malceva. Příležitost na velkém turnaji dostal pouze v soutěži týmů. Po rozpadu Sovětského svazu jeho kroky směřovaly do Rakouska, kde zápasil v bundeslize. Ke konci roku 1994 obdržel Rakouské občanství a tím prakticky i místenku na olympijské hry.\n\nV roce 1996 patřil společně s Patrickem Reiterem za největší medailovou naději Rakušanů na olympijských hrách v Atlantě. Oba však nečekaně vypadli v prvním kole. Klišinovi se stal osudným neznámý Australan David Wilkinson, který ho v polovině zápasu hodil technikou boků na ippon.\n\nPo fiasku na olympijských hrách si ještě o rok prodloužil vrcholovou kariéru. V roce 2000 se pokusil o comeback, ale na své druhé olympijské hry se již nekvalifikoval.\n\nŽije v Moskvě, kde trénuje mladé judisty.\n\n"}
{"id": "968413", "url": "https://cs.wikipedia.org/wiki?curid=968413", "title": "Devínské Karpaty", "text": "Devínské Karpaty\n\nDevínské Karpaty jsou jeden ze čtyř podcelků Malých Karpat a jejich nejzápadnější část.\nNa západě hraničí s Rakouskem, hranici tvoří řeka Morava, jižněji řeka Dunaj. Na úpatí leží městské části Bratislavy, a to: Devínska Nová Ves, Dúbravka, Devín a Karlova Ves.\n\nNejvyšší bod Devínských Karpat s výškou 514 m se nachází v masívu Devínské Kobyly.\n\nSoučástí je i přírodní útvar zvaný Sandberg, kde se nacházejí fosilie živočichů a rostlin z třetihor.\n"}
{"id": "968415", "url": "https://cs.wikipedia.org/wiki?curid=968415", "title": "Sandberg", "text": "Sandberg\n\nSandberg je významná paleontologická lokalita, nacházející se na území městské části Devínska Nová Ves, Bratislava. Leží na severozápadním okraji chráněné krajinné oblasti Malé Karpaty a je součástí národní přírodní rezervace Devínská Kobyla. Lokalita byla objevena při těžbě písku.\n\nLokalita byla vyhlášena chráněným nalezištěm s rozlohou 25,6 ha roce 1964. Již následujícího roku byla rozšířena a přejmenována na Státní přírodní rezervaci Devínská Kobyla, o rozloze 27,97 ha. Roku 1986 se chráněná plocha rezervace rozrostla na 102 ha. Poslední změna přišla 1. ledna 1995, kdy byla přejmenována na národní přírodní rezervaci Devínská Kobyla s nejvyšším stupněm ochrany.\n\nDůvodem ochrany je zejména výskyt bohaté teplomilné flóry a fauny (zejména hmyzu), výskyt pískomilné květeny a výskyt druhů čeledi vstavačovitých rostlin, díky kterým patří k nejvýznamnějším lokalitám na Slovensku.\n\nSandberg tvoří horninové zbytky třetihorního moře, které se rozprostíralo ve Vídeňské pánvi. Na vápence z období jury a spodní křídy (asi před 160–180 miliony let) byly při mohutném zvednutí (transgresi) moře (před zhruba 14–16 miliony let) vodorovně uloženy písky s vložkami štěrkopísků, pískovce a brekcie. V pískovcové stěně jsou viditelné vodorovné lavice odolnějších hornin – pískovců a litotamniového vápence. Na svazích a úpatí pískoviště jsou napadané mohutné bloky (balvany) z pískovce a písčitého litotamniového vápence, které tam zůstaly po posledním komorovém odstřelu.\n\nNa Sandbergu se našlo kolem 300 druhů zkamenělin plžů, mlžů, ježovek, houbovců, dírkovců, ale i větších mořských a suchozemských živočichů. Byly zde nalezeny četné zubů žraloků a kostnatých ryb, pozůstatky želv, obratel velryby (\"Mesocetus hungaricus\"), fragmenty koster opic (\"Pliopithecus antiquus\" nebo \"Sivapithecus darwinii\"), tuleně (\"Pristiphoca vetusta\"), nosorožce srstnatého (\"Coelodonta antiquitatis\"), jeskynního medvěda (\"Ursus spelaeus\") a ptáků. Výskyt ježovek a žraloků poukazuje na normální slanost neogenního moře, přítomnost červených litotamniových řas zase na hloubku do 60 m.\n\nSoučasná flóra této lokality je zastoupena několika ohroženými a chráněnými druhy. Rostou zde například: smldník písečný (\"Peucedanum arenaricum\"), což je na Slovensku jediná lokalita jeho výskytu, nebo šater latnatý (\"Gypsophila paniculata\") a další.\n\n"}
{"id": "968419", "url": "https://cs.wikipedia.org/wiki?curid=968419", "title": "Moorilla Hobart International 2014 – ženská čtyřhra", "text": "Moorilla Hobart International 2014 – ženská čtyřhra\n\nDo soutěže ženské čtyřhry na tenisovém turnaji Moorilla Hobart International 2014 nastoupilo šestnáct dvojic. Obhájcem titulu byl španělský pár Garbiñe Muguruzaová a María Teresa Torrová Florová, jehož členky se rozhodly do soutěže nezasáhnout. Muguruzaová se soustředila na současně hranou dvouhru, z níž si připsala premiérový singlový titul kariéry.\n\nVítězem se stala nenasazená rumunsko-česká dvojice Monica Niculescuová a Klára Zakopalová, která ve finále zdolala americko-čínské turnajové dvojky Lisu Raymondovou se Šuaj Čangovou. Po rovnocenném rozdělení prvních dvou sad 6–2 a 6–7, rozhodl o vítězkách až supertiebreak poměrem míčů [10–8].\n\nPro obě šampiónky titul představoval druhý vyhraný turnaj v rozpětí dvou týdnů, když sérii neporazitelnosti prodloužily z předešlé události okruhu Shenzhen Open v Číně. Každá z vítězek tak na okruhu WTA Tour vybojovala čtvrtý kariérní titul ve čtyřhře.\n\n"}
{"id": "968420", "url": "https://cs.wikipedia.org/wiki?curid=968420", "title": "Devínská brána", "text": "Devínská brána\n\nDevínská brána (bývalý název \"Porta Hungarica\") je průlomový úsek údolí Dunaje na hranici Slovenska a Rakouska v Karpatech. V širším smyslu začíná už pod Bratislavským hradem (pak je dlouhý 11,5 km a široký 2,2 – 7,2 km), v užším smyslu až pod Devínským hradem. Končí vrchem Hundsheimer Berg na pravém břehu Dunaje v Rakousku. Na Slovensku patří do geomorfologického celku Malých Karpat. Vznikla v pleistocénu.\n\nPodstatnou část krystalického jádra tvoří granitové masivy, které stářím patří do karbonu. Z období druhohor se vyskytují vápence a dolomity. Neogenní sedimenty jsou zastoupeny slepenci, štěrky, písky a pískovci, jíly, šlíry, vápenci a podobně.\n\nÚzemí bylo osídleno již od pravěku a byly zde vybudovány čtyři hrady: Hainburský hrad, Röthelstein, Devínský hrad a Bratislavský hrad.\n"}
{"id": "968421", "url": "https://cs.wikipedia.org/wiki?curid=968421", "title": "Karpatská kotlina", "text": "Karpatská kotlina\n\nKarpatská kotlina je termín, který je v (nejen v slovenské, ale i maďarské) odborné geologické a geografické literatuře (téměř) shodný s termínem Panonská pánev . \n\nV Maďarsku se termín Karpatská kotlina (maďarsky Kárpát-medence) velmi často používá i v širším významu, a to jak souhrnné označení pro Karpatskou kotlinu ve výše uvedeném významu (tj. Panonské pánev) a Karpaty, nebo (což je téměř totéž) jako geografický \"ekvivalent\" území bývalého Uherska (včetně Sedmihradska), tedy Velkého Maďarska. Maďarský geograf A. Hevesi, který takové širší používání důrazně odmítá jako chybné, například výslovně píše, že \"v každodenním používání\" v Maďarsku Karpatská kotlina zahrnuje i Karpaty, a to samé platí \"stále častěji\" i v dějepise a ekonomii a \"i když vzácněji bohužel k hanbě [dotčených] i v geografii\". \n\nPro poměry na Slovensku platí, že \"v geovědné literatuře je termín Karpatská kotlina poměrně málo frekventovaný, ale ve společenskovědní oblasti se vzhledem k jeho historickému, historicko-politickému a ekonomickému významu používá častěji\" , a to často ve výše uvedeném širším významu.\n"}
{"id": "968423", "url": "https://cs.wikipedia.org/wiki?curid=968423", "title": "Biskupská genealogie", "text": "Biskupská genealogie\n\nBiskupská genealogie zkoumá vztahy mezi biskupy na základě svěcení, jímž je mezi nimi založen hierarchický vztah podobný otci se synem.\n\nTermín biskupské genealogie vede k tomu, aby byl uveden celý seznam světitelů ode dne relativního data svěcení. I když je při biskupském svěcení potřeba tří světitelů, uvádí se jen hlavní světitel. Biskupská genealogie má kořeny až ve středověku. Při uvedení genealogických předchůdců jednoho biskupa se zdůrazňuje apoštolská posloupnost a duchovní pouto. Všechny geneaologie biskupů by měly sahat až k apoštolům, ale zdroje nám to nedovolí. Po Tridentském koncilu se všechno změnilo, protože se začala tvořit dokumentace o světitelích a svěcencích, informace se staly přesnější.\n\nV současné době máme 5 liníí, jejichž zástupci žijí.\n\n\n\n\n\n\n\nCathopedia italská\n"}
{"id": "968425", "url": "https://cs.wikipedia.org/wiki?curid=968425", "title": "Halštatská doba na Slovensku", "text": "Halštatská doba na Slovensku\n\nToto je článek o halštatské době (starší době železné) na Slovensku (750 - 450 př. Kr.).\n\nNa Slovensku trvala od 850 do 400 př. Kr. starší doba železná, nazývaná také doba halštatská. O počátečním přechodném pozdně bronzovém-halštatském stupni (track-kimerský horizont) viz článek Mladší a pozdní doba bronzová na Slovensku. Po tomto přechodném období se v druhé polovině 8. století na zbytcích kultur lidu popelnicových polí pod silnými vlivy z jihu a východu zformovala nová civilizace železné doby. Charakteristické pro tuto civilizaci bylo, že už hromadně používala a zpracovávala železo (ale viz také Mladší a pozdní doba bronzová na Slovensku#železo). Ve velkém se však začalo těžit i olovo, zlato a sůl. Poprvé se zde objevil hrnčířský kruh (kuštanovická skupina, vekerzugská kultura).\n\nV tomto období se na Slovensku vyskytovaly: halštatská kultura (konkrétně kalenderberská kultura a ? skupina Hurbanovo-Középrépáspuszta), vekerzugská kultura a dále pokračovala lužická kultura.\n\nPeriodizace ve střední Evropě (v hranatých závorkách Reineckeho stupeň):\n\nPro Ha C jsou charakteristické bojové družiny, dobytkářství, pro Ha D rozvoj pevností jako sídel místních vládců - knížat.\n\nNa jihozápadním Slovensku se od 730 př. Kr. do 580 před Kr. vyskytovala kalenderberská kultura. Kalenderberská kultura je součástí halštatské kultury, přesněji tzv. východoalpské halštatské oblasti (= východohalštatského okruhu, východoalpského okruhu) a v něm tzv. severovýchodoalpské halštatské oblasti (= severovýchodohalštatského okruhu, severovýchodoalpského okruhu). Východoalpská halštatská oblast je pokračováním středodunajských popelnicových polí a etnicky zřejmě souvisí s tzv. Panonci (ilyrské kmeny resp. etnikum příbuzné s Ilyry). Během této kultury došlo k hospodářskému rozmachu a znovu se zvýšila hustota obyvatelstva. Společenské rozvrstvení, které pozorujeme od mladší doby bronzové, pokračovalo - vyčlenili se náčelníci (knížata), kteří akumulovali bohatství a moc. To se projevilo i na sídlech a pohřebištích. Obyčejný lid bydlel v nížinných řemeslnicko-zemědělských sídlištích v pravoúhlých zemnicích a polozemnicích (Bratislava - Staré Mesto, Bratislava -Vajnory, Ivanka pri Dunaji, Chorvátsky Grob) a pohřbbíval v plochých žárových pohřebištích (Janíky), ačkoli se místy našly i malé mohylky (Chorvatský Grob, Bernolákovo).\n\nKnížata, kováři a obchodníci bydleli ve výšinných osadách (Smolenice-Molpír, Bratislava - hradní vrch, Bratislava-Devín) a pohřbíváni byli pod mohylami (Dunajská Lužná- Nové Košariská, Janíky, Réca).\n\nHradiště Molpír bylo z těchto knížecích sídel zdaleka nejdůležitější - mělo rozlohu 12 ha a tři nádvoří), evidentně ovládalo široké okolí. Bratislava a její zázemí tvořily tehdy samostatnou hospodářsko-společenskou jednotku - tzv. sídlištní komoru halštatské doby. Do mohyl byli zesnulí pohřbíváni spolu s příbuznými či podřízenými (není známo zda pro tento účel umírali dobrovolně, nebo je násilně zabili). Do hrobů vkládali „účelovou“ keramiku (keramika zobrazující pohřební hry, tkaní apod., nádoby s „přilepenými“ plastickými lidskými končetinami, býčími hlavami, keramickými řetězy a podobně, nádoby ve tvaru vodních ptáků), do ženských hrobů i měsíčkové idoly. Kromě toho jsou pro tuto kulturu příznačné malé mužské - jezdecké i ityphalické-bronzové figurky (Podhradie, Nitra, Veľké Lovce, Želiezovce, Liptovský Ján), možná používané jako amulety.\n\nMezi Váhem a Hronem - (pohřebiště Hurbanovo, Malá nad Hronom, Bajč) se vyskytovala tzv. skupina Hurbanovo-Középrépáspuszta nebo tzv. középrépáspusztský typ (z halštatské kultury?), který měl v keramice a kovovém inventáři předskytské prvky a pohřbíval v malých mohylách a plochých pohřebištích odlišných od kalendeberské kultury. Vznikl z pozdních středodunajských popelnicových polí (chotínský typ a válský typ).\n\nKrátce po 580 př. Kr. (nebo kolem 550 př. Kr.), po zániku kalenderberské kultury, se na celém jižním i západním Slovensku objevuje vekerzugská kultura/ skupina (jiný název kultura Szentes-Vekerzug-Chotín; starší název alföldská thrácko-skytská skupina), která spolu se sedmihradskou skupinou / kulturou (ta nebyla na Slovensku) a kuštanovickou skupinou / kulturou patří mezi tzv. thrácko-skytské skupiny. Z etnického hlediska šlo zřejmě o kmeny skytských konglomerátu (Sigynnovia a Agathyrsovia, ačkoli ne nutně i na slovenském území), v minulosti se přisuzovala Thrákům. Nověji se do této kultury někdy zařazuje i kuštanovická skupina (viz východní Slovensko). Zanikla až v laténské době na západním Slovensku kolem 380 př. Kr., Na středním a východním Slovensku kolem 300 př. Kr. (Viz laténská doba). Vekerzugské nálezy charakterizuje nomádský způsob života, tzv. skythská triáda: výzbroj (reflexní luk + skythské střelky + okované toulce), koňský postroj, zvířecí styl. Pohřebiště (Chotín, Presľany, Senec, Modrany, Cejkov, Michalovce, okolí Košic) jsou kosterní i žárové, někdy i pro koně. Nejvýznamnější pohřebiště je Chotín s více než 470 hroby, z toho 10 pohřbených koní. Předměty nalezené na tomto pohřebišti jsou do značné míry z velké dálky - z jižní a východní Evropy. Našla se zde mimo jiné první na kruhu točená keramika na slovenském území, hliněná pečetidla, kovové zrcadla, skythské postroje, pintadery, hadovité spony, trojboké hroty šípů, bojové krumpáče.\n\nV této oblasti je na začátku halštatské doby Hiatt (možná ještě přežívaly místní skupiny nositelů kultur popelnicových polí), po roce 580 př. Kr. se sem rozšířila vekerzugská kultura (viz výše).\nVýchodní Slovensko bylo jako první na Slovensku (zřejmě hned) od začátku halštatské doby součástí nomádské kulturní sféry, objevuje se zde totiž tzv. kuštanovická skupina/ kultura (=? Severopotiská halštatská skupina), která se vyskytovala na východním Slovensku, v severovýchodním Maďarsku a v Podkarpatské Ukrajině. Její nositeli byli snad Thrákové. Spolu se sedmihradskou skupinou / kulturou a vekerzugskou skupinou / kulturou patří mezi tzv. thrácko-skytské skupiny. Někdy se v novější literatuře zvykne považovat za součást vekerzugské kultury (viz dále a výše). Kuštanovická skupina je nomádská, ale zahrnuje i vlivy předchozí lokální kultury - gávské kultury (somotorský typ). Nálezy této kultury jsou slabě zkoumány (Nižná Myšľa, Michalovce, Rada). Na Slovensku trvala asi až zhruba do roku 300 př. Kr. (Starší doba laténská).\n\nPo roce 580 př. Kr. se na východním Slovensku ojediněle paralelně objevuje i vekerzugská kultura (viz výše).\n\nNa severním západním a středním Slovensku se v halštatské době a až do cca 300 před Kr. vyskytovala lužická kultura především ve dvou podobách - v západní části (i na střední a severní Moravě) tzv. platěnický stupeň (platěnická kultura), ve východní (severní povodí Váhu, Orava, Turiec) tzv. oravská skupina (=oravský typ). Z časového hlediska převažoval platěnický stupeň ve stupních Ha C - Ha D1 (tedy asi 750 - 550 př. Kr.), oravská skupina převažovala (neboť vzkvétala) od Ha D2 (tedy asi 550 př. Kr. - 300 př. Kr.). Z období před 550 př. Kr. známe jen málo památek. Po roce 550 př. Kr. bylo hustě osídlené území oravské skupiny, což dokládá hustá síť hradišť i jednoduchých osad, jakož i pohřebiště s velkým počtem hrobů. Nejvýznamnějším hradištěm oravské skupiny byla Tupá Skala (nad Vyšným Kubínem) a Istebné Hrádok. Hradiště se již stavěla i za pomoci kamene, žila z řemesla a chovu ovcí a vykazují náznaky vnitřní urbanizace. Oravská skupina se vyznačuje specifickou keramikou (výzdobu tvoří rýhy, převládají amforové a baňaté nádoby, esovitě prohnuté šálky), specifickými bronzy (diadém a náhrdelníky zhotovené z masivní tordované nebo hladké tyčinky a zakončené růžicemi, honosné jehlice atd.) a změnami v pohřebním ritu (více žárových bezurnových hrobů se zbytky kremace uloženými v jamce nebo přikrytými pískovcovou deskou). Lokality žárových pohřebišť jsou např. Dolný Kubín, Vyšný Kubín, Oravský Podzámok. Oravská skupina byla v úzkém kontaktu s sousedním územím dnešního Polska, což dokazuje podoba hradišť.\n"}
{"id": "968428", "url": "https://cs.wikipedia.org/wiki?curid=968428", "title": "Kalenderberská kultura", "text": "Kalenderberská kultura\n\nKalenderberská kultura (ojediněle statzendorfsko-gemeinlebarnský typ a bernhardsthalský typ) byla kultura starší doby železné v Dolním Rakousku, Burgenlandu, jihozápadním Slovensku a severozápadním Maďarsku. Název má odvozen od naleziště Kalenderberg v Rakousku. Je součástí halštatské kultury, přesněji tzv. východoalpské halštatské oblasti (východohalštatského okruhu, východoalpského okruhu) a v něm tzv. severovýchodoalpské halštatské oblasti (severovýchodohalštatského okruhu, severovýchodoalpského okruhu). Východoalpská halštatská oblast je pokračováním středodunajských popelnicových polí a etnicky zřejmě souvisí s tzv. Panonci (ilyrskými kmeny resp. etnikem příbuzným s Ilyry).\n\nTypické čistě pro tuto kulturu v rámci severovýchodoalpského okruhu jsou znaky jako měsíčkové idoly (Kalenderberg, Bernolákovo), keramika s plastickou (tzv. kalenderberskou) výzdobou, keramika s plastickými antropomorfními a zoomorfními aplikacemi a zejména keramika s malovanou a rytou figurální výzdobou (Šoproň). Dále je pro ni příznačné nízké procentuální zastoupení kovových předmětů v hrobové výbavě, včetně mohylových hrobů určených elitě, jakož i zvláštní postavení některých pohřbených žen ve společenské hierarchii. Z obecných halštatských znaků třeba zmínit převládající žárové pohřbívání, pohřbívání i pod mohylami zřejmě určenými pro elitu - náčelníky / knížata (Nové Košariská, Gemeinlebarn, Krensdorf, Bernhardsthal), vznik velkých hradišť jako sídel náčelníků / knížat (Kalenderberg, Molpír, Malleiten). Pro kulturu je charakteristický intenzivní dálkový obchod (jižní importy, keramické napodobeniny etruských a řeckých bronzových výrobků).\n\nNa jihozápadním Slovensku se vyskytovala ca od 730 př. Kr. do 580 před Kr. Během této kultury došlo k hospodářskému rozmachu a znovu se zvýšila hustota obyvatelstva. Společenské rozvrstvení, které pozorujeme od mladší doby bronzové, pokračovalo - vyčlenily se náčelníci (knížata), kteří akumulovaly bohatství a moc. To se projevilo na sídlech a pohřebištích. Obyčejný lid bydlel v nížinných řemeslnicko-zemědělských sídlištích v pravoúhlých zemnicích a polozemnicích (Staré Mesto (Bratislava), Bratislava-Vajnory, Ivanka pri Dunaji, Chorvátsky Grob) a pohřbíván byl v plochých žárových pohřebištích (Janíky), ačkoli se místy našly i malé mohylky (Chorvátsky Grob, Bernolákovo). Knížata, kováři a obchodníci bydleli ve výšinných osadách (Smolenice-Molpír, Bratislava - hradní vrch, Devín) a pohřbíváni byli pod mohylami (Dunajská Lužná - Nové Košariská, Janíky, Réca). Hradiště Molpír bylo z těchto knížecích sídel zdaleka nejdůležitější (12 ha, tři nádvoří), evidentně ovládalo široké okolí. Bratislava a její zázemí tvořila tehdy samostatnou hospodářsko-společenskou jednotku - tzv. sídlištní komoru halštatské doby. Do mohyl byli zesnulí pohřbíváni spolu s příbuznými či podřízenými (není známo zda pro tento účel umírali dobrovolně, nebo je násilně zabili). Do hrobů se vkládala „účelová“ keramika (keramika zobrazující pohřební hry, tkaní apod., nádoby s \"přilepenými\" plastickými lidskými končetinami, býčími hlavami, keramickými řetězy a podobně, nádoby ve tvaru vodních ptáků), do ženských hrobů i měsíčkové idoly. Kromě toho jsou pro tuto kulturu příznačné malé mužské - jezdecké i ityphalické - bronzové figurky (Podhradie, Nitra, Veľké Lovce, Želiezovce, Liptovský Ján), možná používané jako amulety.\n"}
{"id": "968430", "url": "https://cs.wikipedia.org/wiki?curid=968430", "title": "Sinas (kráter)", "text": "Sinas (kráter)\n\nSinas je impaktní kráter ve tvaru misky o průměru 12,4 km nacházející se blízko středu Mare Tranquillitatis (Moře klidu) na přivrácené straně Měsíce. Okolní terén je poměrně fádní, nedaleko na severozápadě leží satelitní kráter Sinas E a jihovýchodně lávou zatopený Aryabhata. Východně se nalézá zlom Rupes Cauchy.\n\nJe pojmenován podle řeckého diplomata a mecenáše astronomů Simona Sinase.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n\n"}
{"id": "968433", "url": "https://cs.wikipedia.org/wiki?curid=968433", "title": "Jednodeskový počítač", "text": "Jednodeskový počítač\n\nJednodeskový počítač (z angličtiny též SBC – single-board computer) je malý počítač s jednou deskou plošných spojů, jako je například Raspberry Pi, Intel Edison, nebo 64bitový AMD Gizmo Board. Tyto počítače však mívají bohaté možnosti rozšíření o další hardware, zejména vstupně/výstupní moduly. Díky těmto možnostem jsou jednodeskové počítače vhodné pro použití v IoT projektech. Po naprogramování jsou tyto počítače samostatné a dokáží řídit například domácí multimediální přehrávač, kamerový systém atp.\n\nJako hlavní procesor se obvykle používají RISC procesory v kombinaci s Linuxem. Novější přístroje mají kolem 1 GB paměti RAM a několik GB paměti flash (jako náhrada pevného disku), v případě, že počítač nedisponuje integrovanou flash pamětí, se operační systém nahraje na SD kartu, která se stane úložištěm počítače. Dále jsou přítomny jeden až dva USB porty, grafický výstup, a další vstupně výstupní zařízení. Na některých deskách nalezneme i RJ-45 pro připojení k síti. Díky přítomnosti těchto portů je možné k počítači připojit vstupní a výstupní zařízení (myš, klávesnici, monitor), díky kterým jednodeskový počítač dokáže částečně nahradit stolní počítač. V případě, že počítač tyto porty neobsahuje, nebo jsou nedostupné je možné k ovládání jednodeskového počítače použít služby jako VNC nebo SSH, které umožňují vzdálený přístup po síti z jiného počítače. Jednodeskové počítače mají často i Wi-Fi a Bluetooth pro bezdrátové připojení.\n\nVýrobce obvykle nabízí k počítači některou z distribucí operačního systému Linux. K některým přístrojům je k dispozici software pro zpracování a rozpoznávání obrazu.\n\nPrvním jednodeskovým počítačem byl C1702A s procesorem Intel C8080A z roku 1976, který byl později ve stejném roce přejmenován na \"MMD-1\" (Mini-Micro Designer 1). Tento počítač měl všechny důležité komponenty (kromě zdroje) byly na jedné desce. \n\n\n"}
{"id": "968434", "url": "https://cs.wikipedia.org/wiki?curid=968434", "title": "Library of Congress Control Number", "text": "Library of Congress Control Number\n\nLibrary of Congress Control Number ( ), zkráceně LCCN je identifikátor, který používá Kongresová knihovna ve Washingtonu od roku 1898. Tento systém není zaměřený čistě na obsah díla a nelze jej proto zaměňovat s Library of Congress Classification. Jedná se o databázový identifikátor (evidenční číslo) v americké národní bibliografii ve standardu MARC. Od roku 1901 až do zavedení systému MARC si americké knihovny mohly objednávat katalogizační lístky pro LCCN u Kongresové knihovny, proto se tato čísla často nalézají v tirážích amerických knih.\n\nIdentifikátor se skládá z jedno- až dvoumístného písmenného prefixu, který se používá pouze pro některé standardní údaje, ročníku a šestimístného pořadového čísla.\n\nDo roku 2000 se v případě ročníku používaly pouze poslední dvě číslice. Kvůli nejednoznačnosti od roku 1998 a v následujícím období (systém se používá od roku 1898), se přešlo na upravený způsob záznamu. Od roku 2001 po dvoumístném písmenném prefixu následuje celý čtyřmístný ročník a šestimístné pořadové číslo, které je kvůli snadnější čitelnosti zkráceno o začínající nuly a odděleno spojovníkem. Při vyhledávání podle LCCN v online katalogu je však nutné spojovník odstranit a chybějící nuly doplnit. Výjimku tvoří šestimístné číslice začínající číslem 7, které byly přidělovány během přerušeného experimentu v letech 1969–1972.\n\n\n"}
{"id": "968438", "url": "https://cs.wikipedia.org/wiki?curid=968438", "title": "Slavomír (Velká Morava)", "text": "Slavomír (Velká Morava)\n\nSlavomír (9. století - 9. století) byl velkomoravský kněz nebo kníže z rodu Mojmírovců, který byl v roce 871 krátký čas knížetem Velké Moravy (nebo jen Nitranského knížectví).\n\nMohl být vysvěcen na kněze bavorskou misií na Velké Moravě.\n\nV roce 871 dal Karlomann uvěznit nitranského knížete Svatopluka; ještě předtím v moravské části Velké Moravy ustanovil za vládce bavorská markrabata Východní marky Engilšalka I. a Viléma II..\n\nVelkomoravští (přesněji snad jen nitranští) Slované si mysleli, že Svatopluk I. zahynul, a ustanovili si za vládce jakéhosi kněze Slavomíra, Svatoplukova příbuzného. Ten souhlasil a postavil se do čela povstání, aby na Moravě začal bojovat proti dosazenému Engilšalkovi a Vilémovi.\n\nUvězněný Svatopluk Karlomanovi slíbil, že sjedná pořádek a Slavomíra porazí. Proto ho propustili, obdarovali a spolu s Karlomanovým vojskem poslali na Velkou Moravu. Po příchodu na Velkou Moravu se však Svatopluk tajně spojil se Slavomírem, zničil Karlomanovo vojsko a vyhnal Bavory z Moravy (v bojích zahynuli i Engilšalk I. a Vilém II.). Od té doby (871) vládl Svatopluk nad celou Velkou Moravou, včetně Nitranskem.\n\nPo roce 871 se jakékoliv zmínky o Slavomíru nedochovaly. Je možné, že je totožný se synem Svatopluka Predslavem. Možná se podílel na vysvobození Metoděje z franského zajetí.\n"}
{"id": "968439", "url": "https://cs.wikipedia.org/wiki?curid=968439", "title": "Lorenzo Baldisseri", "text": "Lorenzo Baldisseri\n\nLorenzo kardinál Baldisseri (* 29. září 1940, Barga, Itálie) je italský římskokatolický kněz, arcibiskup, generální sekretář synodu biskupů a bývalý sekretář kolegia kardinálů. Dne 22. února 2014 jej papež František jmenoval kardinálem.\n\nBaldisseri studoval na Papežské lateránské univerzitě, na univerzitě v Perugii a diplomacii na Papežské církevní akademii. Na kněze byl vysvěcen 29. června 1963 arcibiskupem Ugem Camozzo.\n\nDne 15. ledna 1992 ho papež Jan Pavel II. jmenoval titulárním arcibiskupem Diocletiana a apoštolským nunciem Haiti (1992–1995). Biskupské svěcení přijal 7. března téhož roku z rukou kardinála Angela Sodano a spolusvětiteli byli Justin Francis Rigali a Alessandro Plotti. Dále působil jako apoštolský nuncius Paraguaye (1995–1999), Indie (1999–2002), Nepálu (1999–2002) a Brazílie (2002–2012) a také jako sekretář Kongregace pro biskupy (2012–2013). Jako sekrerář Kolegia kardinálů byl také sekretářem kolegia kardinálů. Když se po volbě papeže Františka odehrával v ještě uzavřeném konkláve úkon úcty a poslušnosti vůči nově zvolenmu papeži, dall František před ním klečícímu Baldisserimu na hlavu svůj kardinálský baret se slovy \"\"Jsi napůl kardinálem.\"\" Oficiálně byl kreován kardinálem na konzistoři dne 22. února 2014. V současné době má funkci generálního sekretáře Synodu biskupů a dne 28. ledna 2014 rezignoval na funkci sekretáře Kolegia kardinálů.\n\n"}
{"id": "968442", "url": "https://cs.wikipedia.org/wiki?curid=968442", "title": "Rudolf Dvořák (rozcestník)", "text": "Rudolf Dvořák (rozcestník)\n\nJméno a příjmení Rudolf Dvořák má více nositelů:\n\n\n"}
{"id": "968444", "url": "https://cs.wikipedia.org/wiki?curid=968444", "title": "Braslav", "text": "Braslav\n\nBraslav může být:\n"}
{"id": "968445", "url": "https://cs.wikipedia.org/wiki?curid=968445", "title": "Braslav Sávský", "text": "Braslav Sávský\n\nBraslav (†901?) byl v letech 880–900 knížetem Sávského knížectví (později území Panonského Chorvatska) a mezi roky 896–900/901 vládl i na území bývalého Blatenského knížectví, v němž předtím vládl Kocel (861–876), syn nitranského knížete Pribiny.\n\nSávské knížectví leželo mezi řekami Dráva a Sáva a bylo lénem Východofranské říše. Do funkce sávského knížete Braslava dosadil východofranský panovník Karel III. Tlustý, jemuž roku 884 vzdal Braslav hold v Tullnu u Vídně. Za odměnu měl chránit východní hranice Franské říše před útoky starých Maďarů. Jako východofranský vazal kníže Braslav vystupoval vůči Velké Moravě nepřátelsky; např. v roce 892 zaútočil neúspěšně na Svatoplukovy země. Na lepší obranu proti útokům starých Maďarů v roce 896 Frankové území pod správou Braslava rozšířili o prostor Blatenského knížectví. Nepomohlo to však a v letech 900/901 maďarští nájezdníci toto území dobyli. O dvě století později bylo pod jménem Slavonie začleněno do Uherského království.\n\n"}
{"id": "968446", "url": "https://cs.wikipedia.org/wiki?curid=968446", "title": "Římskokatolická farnost Nové Sady", "text": "Římskokatolická farnost Nové Sady\n\nŘímskokatolická farnost Nové Sady je územní společenství římských katolíků v rámci děkanátu Telč brněnské diecéze s farním kostelem svatého Oldřicha.\nPrvní písemná zmínka o Nových Sadech pochází z poloviny 14. století. Farní kostel je původně gotická stavba s pozdějšími úpravami v 17. a 19. století. \nKostel pochází z doby kolem založení vesnice ve 14. století, později byl přestavován do renesanční a barokní podoby. Kostel byl postaven jako menší stavba, která byla kolem počátku 15. století rozšířena na západní straně. Hlavní loď kostela byla zaklenuta valenou klenbou se štukem. Kaple na severní straně kostela vznikla asi někdy v 15. či 16. století jako soukromá kaple Krokvicarů, kteří byli majiteli vesnice. V době kolem roku 1600 byla postavena věžovitá zvonice.\n\nBudova fary pochází z poloviny 19. století.\nAdministrátorem excurrendo byl od 1. října 2011 do července 2014 R. D. Mgr. Michal Polenda. Od 1. srpna 2014 byl jako administrátor excurrendo ustanoven R. D. Mgr. Karel Janů.\n\nDnem vzájemných modliteb farností za bohoslovce a bohoslovců za farnosti brněnské diecéze je 24. listopad. Adorační den připadá na 28. ledna. Ve farnosti se pravidelně koná tříkrálová sbírka.\n\nFarnosti Slavonice, Staré Hobzí, Cizkrajov, Nové Sady a Dešná u Dačic vydávají společný farní zpravodaj Poutník.\n\n"}
{"id": "968448", "url": "https://cs.wikipedia.org/wiki?curid=968448", "title": "Staří Maďaři", "text": "Staří Maďaři\n\nStaří Maďaři (též Uhři či Pramaďaři) je historické označení kočovného kmenového svazu s původní vlastí pravděpodobně v oblasti západních svahů Uralu. Jejich nejbližšími příbuznými jsou malé národy Mansi a Chanty, žijící na východ od Uralu na západní Sibiři u řeky Ob, kde mají vlastní autonomní oblast s centrem ve městě Chanty-Mansijsk.\n\nPrestiží motivované spekulace o údajné souvislosti Maďarů se Sumery a Huny většina vědců odmítá. Ve středověku si však často lidé omylem mysleli, že Maďaři jsou potomci Hunů nebo Avarů, protože měli stejný kočovnický a kořistnický způsob života.\n\nPo příchodu do Karpatské kotliny v počtu asi 100 000–250 000 osob se podle jednoho z jejich kmenů – Megyer/Meďer – začali nazývat Maďaři.\n\nJméno \"Uhři\" pochází přes slovanskou zkomoleninu \"og(ъ)r-\" (bulharo-turkické Ogɘr/Ugɘr) z názvu bulharsko-avarského kmenového svazu Onogurů, což znamená \"deset šípů \", přeneseně deset spojených kmenů. Počáteční H-na začátku slova v některých jazycích (lat. \"Hungarus\", angl. \"Hungary\", něm. \"(H)ungarn\") vzniklo z uvedené záměny s Huny.\n\n"}
{"id": "968449", "url": "https://cs.wikipedia.org/wiki?curid=968449", "title": "İpsala", "text": "İpsala\n\nİpsala (dříve Kypsella - starořecky: \"Κυψέλη\") je město a okres v Edirneské provincii na severozápadě Turecka. Je zde umístěn jeden z hlavních hraničních přechodů mezi Řeckem a Tureckem. Na řecké straně sousedí s vesnicí Kipoi. K roku 2012 žilo v İpsale 8802 lidí (v celém okresu pak 29 770 lidí).\n\nHraničním přechodem prochází státní silnice D.110 (Evropská silnice E84), která İpsalu spojuje s Tekirdağem.\n"}
{"id": "968450", "url": "https://cs.wikipedia.org/wiki?curid=968450", "title": "Vlny ztišují vítr", "text": "Vlny ztišují vítr\n\nVlny ztišují vítr (časopisecky 1985—1986, Волны гасят ветер) je vědeckofantastický román ruských sovětských spisovatelů bratrů Strugackých odehrávající se ve Světě Poledne ve 22. století. Jde o třetí díl tzv. \"Kammererovy trilogie\" nazývané tak podle jejího hlavního hrdiny progresora Maxima Kammerera. Přecházejícím díly trilogie jsou romány \"Obydlený ostrov\" (1969, Обитаемый остров) a \"Brouk v mraveništi\" (1979—1980, Жук в муравейнике). V románu autoři řeší problémem elit a jejich faktických a možných funkcí uvnitř lidské společnosti.\n\nRomán je napsán ve formě pamětí Maxima Kammerera. Přecházejícím díly trilogie, kterému je již osmdesát devět let. Jde o vzpomínky na roky 2195-99, kdy spolupracoval s Toivem Glumovem, synem historičky Maji Glumovové a neznámého otce. Kammerer je v té době náčelníkem organizace Komkon-2, jejímž cílem je zajistit bezpečnost lidské civilizace na Zemi. Funkci převzal po odchodu předcházejícího náčelníka Rudolfa Sikorského po událostech vylíčených v románu \"Brouk v mraveništi\".\n\nKammerer je přesvědčen, že tajemná supercivilizace Poutníků provádí na lidstvu progresorství. Rozhodne se proto vypracovat co nejpravděpodobnější model progresorské činnosti Poutníků v soustavě pozemského lidstva. Získá souhlas od svého bezprostředního nadřízeného Michaila Sidorova a ustanoví pracovní skupinu.\n\nVšechny materiály, které skupina sežene, zašle Kammerer známému historikovi vědy a proslulému polyhistorovi Isaacu Brombergovi, který ve svém memorandu vyjádří svůj názor na činnost Poutníků. Ti podle něho nechtějí konat pozemšťanům zlo, ale dobro konají tak, jak ho chápou oni. Lidstvo je pro ně vhodným objektem proto, že ze tří civilizací (Lidé, Leoniďané a Tagořané), které se považují za úspěšné a zdárné, se jen lidstvo může zmýlit ve volbě správného směru vývoje, neboť lidská civilizace je neustále v pohybu (Leoniďané svůj vývoj zastavili na stupni harmonie s přírodou, Tagořané soustřeďují tři čtvrtiny veškerých existujících kapacit na předcházení škodlivým důsledků, které mohou vyplynout ze zásadního objevu, nového vynálezu, netradiční technologie atp.). Na základě dalšího rozboru dochází Bomberg k přesvědčení, že cílem Poutníků je vyhledávání, vyčleňování, příprava k přivtělení a nakonec vstřebání lidských jedinců, kteří už k něčemu takovému dozráli. Protože pro takovou proměnu není vhodný každý příslušník druhu homo sapiens, bude lidstvo rozděleno na dvě nestejné části podle parametrů, které neznáme, přičemž ta menší část rychle předstihne tu větší. Toto vše se stane z vůle supercivilizace lidstvu po všech stránkách cizí. Za týden po sepsání tohoto memoranda Bromberg náhle umírá, žádné podezřelé okolnosti však nebyly zjištěny.\n\nToivo se nehodlá se zásahy Poutníků smířit. Říká, že nesmíme žádným bohům dovolit, aby zasahovali do našich pozemských záležitostí, protože \"přítelem bohů je vítr, který může vyvolat bouři\". S Kammererem se podílí na vyšetřování celé řady podivných událostí a při tom zjistí, že na Zemi žijí a pracují uvědomělí pomahači Poutníků, kteří se označují jako lidenové. Podaří se mu některé z nich vypátrat a od jednoho z nich se členové Světové rady Leonid Gorbovskij a Gennadij Komov společně s Krammererem dozví, že lidenové tvoří další stupeň vývoje inteligentních bytostí na Zemi. Rodí se sice jako lidé, ale mají skryté nadlidské schopnosti, označované jako třetí signální soustava. Po příslušné inicializaci projdou metamorfózou a stanou se něčím úplně jiným. Stávají se vlastně samostatnou rasou, protože jejich zájmy jsou již naprosto odlišné od zájmů lidí, jejich morálka již není lidská. Jsou ve skutečnosti součástí civilizace Poutníků. Někteří se chovají k lidem jako progresoři, kteří se snaží aby lidé nenapáchali příliš mnoho škod, jiní již dávno nežijí na Zemi, protože se s lidmi nudí. Podivné události, které byly vyšetřovány, jsou vysvětleny jako součást inicializace. Toto odhalení dostane později název Velké zjevení.\n\nKrammerer posléze zjistí, že i Glumov má třetí signální soustavu. Ten se nejprve nechce nechat inicializovat, aby nezradil své blízké, ale nakonec se lidenem stane. Postupně ztrácí zájem o činnost lidí, zpočátku ještě navštěvuje svou matku i manželku, ale posléze zmizí nadobro.\n\nVětu \"Vlny ztišují vítr\" pronesl v románu Gorbovskij. Zdá se, že tím myslel, že pokud vítr vyvolávají bohové, pak vlnami, které se větru mohou postavit, jsou vlny lidskosti.\n\nRozdělením lidstva je do komunistické budoucnosti, do světa stejných možností pro všechny, zanesena nová nerovnost. Mezi lidmi a lideny zatím nepanuje nepřátelství, ale jejich cesty se stále více rozcházejí a tento proces nelze zastavit. Nastoluje se i otázka, zda nejde o konec lidstva.\n\n\n"}
{"id": "968452", "url": "https://cs.wikipedia.org/wiki?curid=968452", "title": "Rovná Radeč", "text": "Rovná Radeč\n\nRovná Radeč (398 m n. m.) je vrch v okrese Semily Libereckého kraje, v CHKO Český ráj. Leží asi 1,7 km vjv. od obce Kacanovy na příslušném katastrálním území.\n\n600 metrů ssv. leží nepatrné pozůstatky hradu Radeč.\n\nVrch náleží do celku Jičínská pahorkatina, podcelku Turnovská pahorkatina, okrsku Vyskeřská vrchovina a podokrsku Hruboskalská vrchovina.\n\nAutomobilem se dá nejblíže dopravit do Drahoňovic, Kacanov či přímo k vrchu po nezpevněné silničce od zámku Hrubá Skála přes Arboretum Bukovina do Kacanov (část trasy značí modrá a zelená turistická trase). Na vrchol vede síť lesních cest.\n"}
{"id": "968457", "url": "https://cs.wikipedia.org/wiki?curid=968457", "title": "Ídomeneus", "text": "Ídomeneus\n\nÍdomeneus ( Ἰδομενεύς, Idomeneus) byl v řecké mytologii udatný krétský král.\n\nKrál Ídomeneus byl synem a nástupcem krétského krále Deukalióna, s nímž uzavřel spojenectví bájný hrdina Théseus (který porazil Mínótaura), a vnukem Mínóa, jenž byl synem nejvyššího boha Dia a Európy, dcery fénického krále Agénóra.\n\nÍdomeneus měl velikou moc a jako mnoho jiných byl nápadníkem krásné Heleny. Když byla Helena unesena Paridem, přijal výzvu Agamemnóna k tažení proti Tróji. V boji patřil mezi nejudatnější, a nebál se postavit ani veliteli Trójanů Hektórovi. Ídomenea a jeho druha Mériona doprovázel Diktys Krétský, který o válečných událostech údajně sepsal deník ve féničtině, o nějž se opírají středověké pověsti o trójské válce. Po válce se Ídomeneus vrátil šťastně domů.\n\nPodle Pseudo-Apollodórových \"Epitomae\" byl bratrem Kréty a polovičním bratrem Molose. Jeho manželka se jmenovala Meda a měla milostný poměr s Leukem. \n\nO Ídomeneovi psal Homér v Iliadě i Vergilius v Aneidě. Wolfgang Amadeus Mozart o něm složil operu s názvem Idomeneo, plným názvem \"Idomeneo, re di Creta\" ( \"Idomeneus, král krétský\"). Opera byla poprvé uvedena v roce 1781.\n"}
{"id": "968458", "url": "https://cs.wikipedia.org/wiki?curid=968458", "title": "Baza (provincie Granada)", "text": "Baza (provincie Granada)\n\nBaza je město nacházející se v autonomním společenství Andalusie, v provincii Granada, ve Španělsku. V roce 2013 zde žilo 21 258 obyvatel.\n\n\n\"Počet obyvatel\"\n"}
{"id": "968459", "url": "https://cs.wikipedia.org/wiki?curid=968459", "title": "Bitva u Lamače", "text": "Bitva u Lamače\n\nBitva u Lamače bylo závěrečné vojenské utkání rakouské a pruské armády v prusko-rakouské válce v roce 1866.\n\nVálka začala na pruských hranicích v severních Čechách, pokračovala dějištěm největší bitvy u Hradce Králové a ukončena byla krveprolitím v Lamači u Bratislavy. \n\nÚtočící pruská armáda pronásledovala část poražených rakouských jednotek podél řeky Moravy. 19. července obsadila Malacky a za dva dny Stupavu. Prusové se chystali dobýt Bratislavu, důležité strategické místo. Byli by si tak posílili pozice v případném útoku na Vídeň. \n\nRakouské jednotky vytvořily před Bratislavou mohutný obranný val, rozprostírající se od návrší Hrubý Pleš až po svahy Devínské Kobyly. Silné dělostřelectvo rozestavili u Lamače a Dúbravky, aby chránilo přístupové cesty od Stupavy. Útok Prusů se začal ráno 22. července silnou dělostřeleckou palbou na Dúbravku a Lamač. Mezitím se další oddíly pokusily o obchvat rakouských obranných linií přes Kamzík. Nakonec byl útok Prusů odražen. Před rozhodujícím útokem Prusů Bratislavu zachránil začátek příměří uzavřeného v Mikulově. \n\nV této poslední bitvě rakouské-pruské války padlo několik set vojáků na jedné i druhé straně. Jejich hroby jsou roztroušeny v okolí Lamače, Dúbravky a po návrší Kamzíka. Mírová jednání začala v Mikulově a pokračovala v Praze, kde 23.8.1866 byla podepsána mírová smlouva. Pražským mírem se Rakousko zavázalo, že se zcela zříká Německa a své německé politiky vůbec. Muselo zaplatit válečnou kontribuci 20 milionů pruských tolarů. Výsledek války byl jedním z určujících faktorů pozdějšího rakousko-uherského vyrovnání v roce 1867. \n\n"}
{"id": "968460", "url": "https://cs.wikipedia.org/wiki?curid=968460", "title": "Johan Laats", "text": "Johan Laats\n\nJohan Laats (* 10. ledna 1967 Wilrijk, Belgie) je bývalý belgický zápasník–judista vlámské národnosti.\n\nS judem začínal po boku svých bratří Philipa, Stefaana a Loda v Antverpách. V belgické seniorské reprezentaci se pohyboval od roku 1987 v polostřední váze do 78 kg jako úspěšný juniorský reprezentant. V roce 1988 startoval na olympijských hrách v Soulu, kde vypadl v úvodním kole s domácím Jihokorejcem An Pjong-kunem.\n\nNa mezinárodní úrovni se začal výrazně prosazovat s příchodem bývalého sovětského reprezentanta v judu Alexandra Jackeviče. Pod jeho vedením startoval jako úřadující vicemistr světa na olympijských hrách v Barceloně. V Barceloně mu v zisku olympijské medaile zabránili asijští judisté. V semifinále nestačil na Japonce Hidehika Jošidu a v boji o třetí místo prohrál s Jihokorejcem Kim Pjong-čuem na wazari.\n\nV roce 1995 si v přípravě na mistrovství světa v Čibě vážně poranil koleno a podstoupil operaci. V roce 1996 se dokázal kvalifikovat na olympijské hry v Atlantě, ale turnaj pro něho skončil ve druhém kole s Němcem Stefanem Dottem. V roce 1997 se před domácícm publikem stal mistrem Evropy, ale kvůli vleklým zdravotním problémům v roce 1998 ukončil sportovní kariéru. Jako většina belgických judistů z této doby se judu nevěnuje.\n\nJohan Laats byl levoruký judista, který bojoval o úchop z pravé strany. Jeho osobní technikou byly strhy joko-sutemi-waza, konkrétně strh uki-waza kombinovaný výborným bojem na zemi (ne-waza). Na západě se tato technika uki-waza někdy označovala jako \"Laats kata-guruma\". Šlo však o sambistický chvat v bývalém Sovětském svazu hojně aplikovaný, který odkoukal od trenéra Jackeviče.\n\n\n"}
{"id": "968461", "url": "https://cs.wikipedia.org/wiki?curid=968461", "title": "Porúbka (okres Žilina)", "text": "Porúbka (okres Žilina)\n\nPorúbka ( ) je obec v okrese Žilina na Slovensku. V roce 2011 zde žilo 440 obyvatel. První písemná zmínka o obci pochází z roku 1362.\n\nObec Porúbka leží v Žilinské kotlině, na terasovitých náplavech řeky Rajčianky v nadmořské výšce 350 – 590 m n. m., po obou stranách státní silnice I/64. Katastr má přibližně 345 ha. Obec se nachází 10 km jižně od krajského města Žiliny.\n\nZ jihovýchodní strany obce se nachází pohoří Malá Fatra, jihozápadním směrem leží Strážovské vrchy, které se Súľovskými skalami a skalním hřebenem nad Rajeckými Teplicemi tvoří rozhraní Žilinské a Rajecké kotliny. V okolí je povrch většinou tvořen z měkkých, málo odolných jílovců a pískovců centrálního karpatského flyše. V okolí obce roste několik druhů vzácných a chráněných druhů rostlin, z dřevin převládá smrk a buk.\n\nObecní znak má podobu modrého štítu s vyobrazením anděla se stříbrnými křídly ve zlaté tunice a se zlatou přilbicí, zdobenou červeným chocholem. Anděl drží v pravé ruce sklopený meč a v levé ruce štít s červeným křížem a vítězně stojí na hadovitém drakovi.\n\nVlajka sestává z devíti podélných pruhů v barvách (v posloupnosti) modré, bílé, žluté, modré, červené, modré, žluté, bílé a modré. Vlajka má poměr stran 2 : 3 a ukončena je třemi cípy, tj. dvěma zástřihy, sahajícími do třetiny jejího listu.\n\nPrvní písemná zpráva o osídlení obce je z roku 1362, kdy byla Porúbka zahrnuta do Lietavského panství. Obec patřila zemanským rodinám Práznovských a Egresyovců a od roku 1439 panství Strečno až do 18. století. Osídlení se formovalo podél vodního toku Rajčianky a cesty, později se zástavba rozšiřovala kolem místních cest a potoka Ušanka.\n\nV roce 1899 vzhled krajiny změnila vystavěná železniční trať Žilina–Rajec a v Porúbce byla vybudována železniční zastávka. V roce 1930 měla obec již 59 domů a 402 obyvatel a populační maximum dosáhla v roce 1961, s 504 obyvateli v 126 obydlených domech.\n\nPo druhé světové válce občané přestavěli zvonici, která slouží jako kaple. Obec byla v roce 1960 přičleněna k Lietavské Lúčce a později byla součástí Žiliny. Od roku 1990 je samostatnou obcí.\n\n"}
{"id": "968462", "url": "https://cs.wikipedia.org/wiki?curid=968462", "title": "Dračí hrádek", "text": "Dračí hrádek\n\nDračí hrádek (také Dračí hrad, Hadí zámek, Hadí hrad; \"Dračí hrádok\") je zřícenina hrádku na výrazném ostrohu nad údolím Stupavského potoka, v nadmořské výšce 370 metrů, dva kilometry km východně od obce Borinka v nejjižnější části pohoří Malé Karpaty.\n\nHrádek byl s největší pravděpodobností postaven na základě královské iniciativy v 13. století, když se majiteli dosavadního královského hradu na Pajštúnu stala hrabata ze Svatého Jura a Pezinku. Královský původ také naznačuje podobnost věže na Dračím hrádku s věžemi na jiných královských hradech (Plavecký hrad 10,2 × 10,2 m, Beckov (hrad) 9,5 × 9,5 m)\n\nŠvestka a Plaček ztotožňují Dračí hrádek s objektem Drach-kugel-schols z Meyerovy rytiny z roku 1563, na které je zachycena korunovace císaře Maxmiliána II. v Bratislavě. Rytina se nachází v Městské galerii v Bratislavě. Tento předpoklad však odmítá Fiala (1972) a také Farkaš (1993).\n\nZajímavá je také podoba názvu objektu: Dračí hrádek s názvem tzv. Dračího řádu, který založil v roce 1408 král Zikmund Lucemburský a soustředil v něm nejmocnější a nejvlivnější osobnosti tehdejšího Uherska (Stibor ze Stibořic, Peter Čech z Levic, Mikuláš Garaj z Devína). Od 1409 byl jeho členem dokonce rakouský vévoda a 24 štýrských rytířů.\n\nHrádek zanikl požárem v první polovině 15. století. Pravděpodobně byl zničen během husitských vpádů na západní Slovensko.\n\nSamotný areál hrádku se skládá ze dvou částí: protáhlé vyvýšeniny široké 15 metrů a dlouhé 115 metrů, oddělené od okolního terénu nízkým valem a druhé vyvýšeniny (jižně od první) široké 20 metrů a dlouhé 112 metrů, oddělené od první příkopem. Centrální hranolová věž s vnějšími rozměry 10 × 10 metrů byla postavena za 17 metrů širokým a 6 metrů hlubokým, do skály vytesaným příkopem. Její vzdálenost od příkopu je asi 17 metrů. Na vnější části příkopu se zachovaly skromné zbytky zděného osazení vstupního mostu.\n\nViditelná je jen část zachované zdi a osazení vstupního mostu. Ostatní části základů, které jsou zmíněny v textu v současnosti již nejsou vidět.\n\nPrvní archeologický výzkum na lokalitě zrealizoval v letech 1941–1942 profesor Vojtech Ondrouch, který na základě jistých nálezů předpokládal, že středověkému opevnění předcházela římská strážní věž Orlí hnízdo. V létě 1993 se uskutečnil ve třech turnusech archeologický výzkum pod vedením Z. Farkaše. Výzkum odhalil zbytky kamenné budovy za věží, která měla rozměry 10,9 × 9,1 metrů a zdi hrubé 90 cm. Pravděpodobně jde o tutéž budovu, kterou lokalizoval již Vojtech Ondrouch.\n\n"}
{"id": "968463", "url": "https://cs.wikipedia.org/wiki?curid=968463", "title": "Libius Severus", "text": "Libius Severus\n\nLibius Severus († 14. listopadu 465) byl západořímský císař v letech 461 až 465. Vládu místo něho vykonával patricius Ricimer, jenž ho po zavraždění jeho předchůdce Maioriana dosadil na trůn jako svoji loutku. Severus se nedočkal uznání ze strany svého východořímského kolegy Leona I. a jako císaře ho neakceptovali ani velitelé v Galii a Dalmácii.\n\nO původu Libia Severa a o jeho politické kariéře před nástupem na trůn toho není mnoho známo. Prameny uvádí jen to, že se jednalo o senátora pocházejícího z Lukánie. Podle některých tvrzení zahrnovalo jeho jméno \"cognomen\" Serpentius.\n\n7. srpna 461 nechal \"patricius\" a \"magister militum\" Ricimer popravit císaře Maioriana, načež v Itálii nastalo \"interregnum\" trvající déle než tři měsíce. Ricimer třímal veškerou moc, nicméně kvůli svému barbarskému původu se nemohl sám ujmout císařské hodnosti. Uprázdněný západní trůn poutal pozornost vandalského krále Geisericha, který po Maiorianově smrti vypověděl mírovou smlouvu uzavřenou s tímto panovníkem a začal drancovat pobřeží Sicílie a Itálie. Od vyplenění Říma v roce 455 Geiserich zadržoval Licinii Eudoxii, vdovu po císaři Valentinianovi III., a jejich dcery Eudokii a Placidii. Starší Eudokie se v zajetí provdala za králova syna Hunericha. Geiserich prosazoval za císaře Západu senátora Olybria, neboť ten byl jako manžel Valentinianovy mladší dcery Placidie Hunerichovým švagrem. Navzdory nájezdům Vandalů Ricimer ignoroval Geiserichova kandidáta a rozhodl se pro vlastního uchazeče, postaršího Libia Severa. Jeho volbou se chtěl patrně zavděčit italské aristokracii. 19. listopadu 461 byl Severus na Ricimerův popud prohlášen v Ravenně za augusta.\n\nSeverus se formálně stal císařem, nezpochybnitelným vládcem Západu přesto zůstával Ricimer, jenž rozsahem svého podílu na řízení státu předčil všechny západořímské vojevůdce zastávající před ním obdobnou roli. Severus byl jako výtvor všemocného patricia pouhým „stínovým“ císařem bez reálného vlivu na chod říše. Tomu nasvědčují i nálezy bronzových mincí s nápisy oslavujícími Ricimera způsobem vyhrazeným císaři. Některé ze Severových mincí nadto obsahují Ricimerův monogram. Patriciovu výsadní pozici dokládají i záznamy o vpádu skupiny Alanů do severní Itálie počátkem roku 464. Prameny mu připisují zásluhu na porážce těchto útočníků u města Bergamo a zabití jejich krále Beorgora. V souvislosti s touto událostí se v jednom z nich dokonce o Ricimerovi hovoří jako o králi.\n\nSeverovo postavení ztěžovalo rovněž stanovisko východořímského císaře Leona I., odmítajícího uznat ho za svého spoluvládce. V Konstantinopoli na něho proto nahlíželi jako na uzurpátora. Východní kronikář Marcellinus Comes tvrdí o Severovi, že si přivlastnil Maiorianovu pozici a vládu nad Západem ukradl. Jordanes poznamenává, že po Maiorianově smrti Severus zabral jeho místo bez Leonova svolení. Rezervovaný postoj Východu k Severovi se promítl i do výběru dvojic konzulů. V souladu s tradicí měla každá z obou polovin říše zvolit pro příslušný rok jednoho z vykonavatelů tohoto úřadu. V roce 462 Severus nastoupil konzulát, avšak na Východě ho nepřijali a jmenovali dva vlastní konzuly. Totéž se opakovalo i roku 463, kdy se na Západě stal konzulem vlivný italský senátor Caecina Decius Basilius. V letech 464 a 465 nebyli ustaveni žádní západní konzulové, což mohlo být důsledkem pokusu o usmíření s východním dvorem, byť neúspěšným.\n\nKolabující západořímská říše pozbyla do počátku šedesátých let 5. století kontrolu nad značnou částí svého území. Římané opustili Británii, Afriku si podmanili Vandalové a rozlehlé oblasti Galie a Hispánie obsadili Vizigóti, Burgundi, Svébové a jiní barbaři. Nepřehledná situace se dále zkomplikovala krátce po Severově intronizaci, když ho někdejší Maiorianův spolubojovník a vojenský velitel v Galii (\"magister militum per Gallias\") Aegidius neuznal za císaře.\n\nV reakci na Aegidiovu vzpouru jmenoval Severus galským velitelem Agrippina, někdejšího Aegidiova protivníka. Císař zřejmě na sever od Alp nedisponoval žádnými vojenskými silami s výjimkou Vizigótů a Burgundů. Výměnou za podporu v boji proti Aegidiovi odevzdal Ricimer vizigótskému králi Theodorichovi II. strategicky důležité město Narbo (Narbonne) v jižní Galii. Jeho odstoupením došlo k přerušení pozemního spojení s Hispánií a k dalšímu posílení vlivu Vizigótů v této zemi. Burgundi, jejichž krále Gundioka poutal s Ricimerem příbuzenský svazek, také využili nabízející se příležitosti a rozšířili svoji kontrolu nad údolím řeky Rhôny, přičemž zabrali Lugdunum (Lyon). Vizigóti vytáhli v roce 463 k Loiře proti Aegidiovi, avšak jeho vojsko, tvořené převážně franskými \"foederati\", nad nimi zvítězilo v bitvě u Aureliana (Orléans). Aegidius se poté pokusil zahájit vyjednávání s Geiserichem, nicméně v následujícím roce byl zavražděn.\n\nPodobný postoj jako Aegidius zaujal vůči novému císaři i Marcellinus, velitel v Dalmácii, žádající o potvrzení své hodnosti raději Leona. V závěru Maiorianova panování působil tento vojevůdce na Sicílii. Ricimer ho ale po Maiorianově zavraždění přiměl k návratu do Dalmácie, když podplatil jeho hunské žoldnéře. Marcellinův odchod ze Sicílie umožnil Vandalům, aby obnovili pustošení tohoto ostrova. Jejich loďstvo po celé období Severova vládnutí beztrestně plenilo pobřeží Středozemního moře a působilo vážné škody italskému hospodářství. Císař vyslal proto ke Geiserichovi svého vyslance, ovšem vandalský král odmítl jím předložený mírový návrh.\n\nPo zhruba čtyřleté vládě Severus na podzim 465 v Římě zemřel. Okolnosti a přesné datum jeho úmrtí jsou poněkud nejasné. V pramenech se zmiňuje jako den Severova skonu 15. srpen, což ale zpochybňuje skutečnost, že jeden ze zákonů vydaných jeho jménem byl publikován až 25. září. Cassiodorus, píšící v 6. století, vytýká Ricimerovi, že měl Severa zrádně otrávit v jeho paláci. Naproti tomu Sidonius Apollinaris, císařův současník, označuje jeho smrt za přirozenou a za její datum uvádí 14. listopad.\n\nModerní badatelé se přiklánějí spíše k tomu, že Severus zemřel v listopadu 465. Někteří nevylučují, že příčinou smrti mohla být otrava, protože jeho odstraněním odpadla překážka bránící Ricimerovi ve vyjednávání s Východem. Západořímský trůn zůstal po Severově smrti více než rok neobsazený, než na něj Leon se souhlasem Ricimera dosadil z Konstantinopole příchozího aristokrata Anthemia.\n\n\n"}
{"id": "968468", "url": "https://cs.wikipedia.org/wiki?curid=968468", "title": "Jiří Vondráček", "text": "Jiří Vondráček\n\nJméno a příjmení Jiří Vondráček má více nositelů:\n"}
{"id": "968481", "url": "https://cs.wikipedia.org/wiki?curid=968481", "title": "O bozích a lidech", "text": "O bozích a lidech\n\nO bozích a lidech je název knihy, obsahující překlady vybraných částí díla řeckého spisovatele syrského původu Lúkiána. \n\nV knize je mj. autobiografická próza \"O snu\" a dále především ty spisky, které obsahují kritiku mytologických a náboženských představ, pověr a bludů.\n\nPřeklad byl pořízen zejména podle vydání \"Luciani Samosatensis opera ex recognitione Caroli Iacobitz\" (Lipsko 1903–1905), \"Luciani Scytharum colloquia\", B. G. Teubner (Lipsko 1970) a \"Luciani Samosatensis opera\" (Paříž 1811).\n\nZ řeckého originálu podle uvedených vydání přeložili Václav Bahník, Milada Říhová a Ladislav Varcl. Poznámkami opatřil Václav Bahník, Milada Říhová a Radislav Hošek. Svazek sestavil a rejstříkem doplnil Václav Bahník. Předmluvu napsal prof. Radislav Hošek.\n\nKnihu vydalo Nakladatelství Svoboda v roce 1981 jako 45. svazek edice Antická knihovna.\n"}
{"id": "968483", "url": "https://cs.wikipedia.org/wiki?curid=968483", "title": "688 Attack Sub", "text": "688 Attack Sub\n\n688 Attack Sub (přeloženo do češtiny \"Útočná ponorka 688\") je počítačová hra typu ponorkový simulátor z roku 1989 vývojářské dvojice John W. Ratcliff a Paul Grace, kterou vydala společnost Electronic Arts v roce 1989 pro MS-DOS (a posléze i pro Amigu). Ovládala se klávesnicí a myší. Byla k dispozici na 5¼\" nebo 3½\" disketách. Jde o jednu z prvních her, která umožňovala hru dvou hráčů s využitím modemu (multiplayer fungoval u 6 misí z celkových 16). Operační systém MS-DOS vyžadoval hardware PC XT nebo vyšší.\n\nHráč (v pozici kapitána) ovládal moderní americkou útočnou jadernou ponorku USS Los Angeles (SSN-688) třídy Los Angeles (v jednom případě i USS Dallas (SSN-700) ze stejné třídy) nebo (v případě volby opačné mise) sovětskou útočnou jadernou ponorku projektu 705 (v kódu NATO Alfa). Celkem bylo ve hře 10 scénárií, které obsahovaly většinou dvojici misí (jednu za USA, druhou za SSSR - s výjimkou cvičného scénária TORPEX  '89, kde byly obě za USA). Celkově bylo všech misí 16. Jednotlivé mise začínají v průběhu studené války a postupně nabírají obrátky a vrcholí v globálním konfliktu. Americká ponorka měla vyspělejší elektronické vybavení a více zbraní (dle mise byly k dispozici torpéda Mk 48, střely UGM-109 Tomahawk, UGM-84 Harpoon a UUM-125 Sea Lance), sovětská byla vybavena pouze torpédy typ 53, ale byla rychlejší. Ke zrychlení hry (k větší dynamice) byl dosah torpéd snížen na 10 km. Ve hře je také možné zrychlovat herní čas.\n\nPokud si hráč zvolil sovětskou misi, komunikace probíhala v pseudo-azbuce (například informace ЗSTAЪLISЖIИБ SATЗLLITЗ ЦРLІИК znamenala ESTABLISHING SATELLITE UPLINK, česky: navazuji satelitní spojení). Písmena azbuky tedy neodpovídala skutečnosti, byla použita pro potřeby anglického textu a hráč si na to musel zvyknout. Zde je seznam jednotlivých písmen:\n\n\nZde je uvedeno hodnocení hry některými počítačovými časopisy a periodiky:\nNa ponorkový simulátor 688 Attack Sub navazovalo několik dalších her:\n\n"}
{"id": "968487", "url": "https://cs.wikipedia.org/wiki?curid=968487", "title": "Lietavská Lúčka", "text": "Lietavská Lúčka\n\nLietavská Lúčka ( ) je obec v okrese Žilina na Slovensku. V roce 2011 zde žilo 1 751 obyvatel.\n\nLietavská Lúčka leží na rozhraní Žilinské kotliny a Rajecké doliny a protéká jí řeka Rajčianka, která způsobila v obci několik povodní.\n\nPoprvé se připomíná v roce 1393 jako součást Lietavského panství. Během prvního sčítání lidu v roce 1784 měla 38 domů a 244 obyvatel, podle soupisu z roku 1828 bylo v obci 29 domů a 327 obyvatel a během sčítání v roce 1910 již 756 obyvatel. V roce 1907 byla k Lietavské Lúčce připojena obec Ilové, která se poprvé připomíná v roce 1439 a ve středověku byla majetkem Strečnínského hradního panství.\n\nObyvatelstvo Lietavské Lúčky se v minulosti zabývalo tradičním zemědělstvím, chovem ovcí, včelařstvím a od počátku 20. století prací v cementárně.\n\nV letech 1980 až 1991 byla Lietavská Lúčka připojena k městu Žilina. Po roce 1991 se stala opět samostatnou obcí.\n\nV obci se narodil Ing. Ján Slota (* 14. září 1953).\n\n"}
{"id": "968491", "url": "https://cs.wikipedia.org/wiki?curid=968491", "title": "Připomínka", "text": "Připomínka\n\nPřipomínka neboli komemorace (latinsky \"commemoratio\") je modlitba připomínající při mši nebo denní modlitbě církve svátek, jehož slavení muselo ustoupit významnější slavnosti nebo svátku připadajícímu na tento den. Při tridentské mši se komemorace přidávaly za příslušnou modlitbu (oraci, sekretu a postcommunio), v roce 1967 byl počet předepsaných připomínek výrazně snížen.\n\nV nynější řádné formě římského ritu, zavedené liturgickou reformou po druhém vatikánském koncilu, je pouze možné v určitých případech (ve všedních dnech doby adventní od 17. do 24. prosince, v oktávu Narození Páně a době postní kromě Popeleční středy a Svatého týdne) nahradit vstupní modlitbu, která může být nově jen jedna, za jinou, vybranou z mešního formuláře pro příslušnou nezávaznou památku.\n"}
{"id": "968493", "url": "https://cs.wikipedia.org/wiki?curid=968493", "title": "Kostel Všech svatých (Tvrdošín)", "text": "Kostel Všech svatých (Tvrdošín)\n\nKostel Všech Svatých je dřevěný římskokatolický kostel z konce 15. století (některé zdroje uvádějí konec 14. století), který se nachází ve slovenském městě Tvrdošín. Od roku 1963 je kostelík a jeho zeď národní kulturní památkou. V roce 2008 byl zapsán spolu s dalšími sedmi dřevěnými kostely do seznamu Světového dědictví UNESCO.\n\nPůvodně gotický kostel pochází zřejmě z konce 15. století a v 17. století byl přestavěn do renesančního slohu. Je nejstarší zachovalou stavební památkou města. V roce 1993 byl kostel zrekonstruován a zrestaurován, tyto práce byly v roce 1995 oceněny cenou Europa Nostra.\n\nV interiéru se nachází dominantní barokní oltář z konce 17. století, pozdně renesanční kazatelna z roku 1654 s postavami evangelistů, malby apoštolů, obraz svatého Jiří a další malby.\n"}
{"id": "968495", "url": "https://cs.wikipedia.org/wiki?curid=968495", "title": "Heineken Open 2014", "text": "Heineken Open 2014\n\nHeineken Open 2014 byl tenisový turnaj mužů na profesionálním okruhu ATP World Tour, hraný v areálu ASB Tennis Centre na otevřených dvorcích s tvrdým povrchem. Konal se ve druhém týdnu sezóny mezi 6. až 11. lednem 2014 v největším novozélandském městě Aucklandu jako třicátý devátý ročník turnaje.\n\nŘadil se do kategorie ATP World Tour 250. Do dvouhry nastoupilo dvacet osm hráčů a ve čtyřhře startovalo šestnáct párů. Celkový rozpočet činil 514 345 dolarů. Nejvýše nasazeným hráčem ve dvouhře byl třetí tenista světa David Ferrer ze Španělska, kterého v semifinále vyřadil Tchajwanec Lu Jan-sun.\n\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující pár vstoupil do soutěže z pozice náhradníka:\n\n"}
{"id": "968498", "url": "https://cs.wikipedia.org/wiki?curid=968498", "title": "Heineken Open 2014 – mužská dvouhra", "text": "Heineken Open 2014 – mužská dvouhra\n\nDo soutěže mužské dvouhry na tenisovém turnaji Heineken Open 2014 nastoupilo dvacet osm hráčů. Trojnásobným bhájcem titulu byl nejvýše nasazený tenista David Ferrer, kterého v semifinále vyřadil Jan-sun Lu.\n\nVítězem soutěže dvouhry se stal třetí nasazený Američan John Isner, který ve finále zdolal Tchajwance Jana-sun Lua, když zvládl tiebreakové koncovky obou setů 7–6 a 7–6.\n\nV úvodu probíhající sezóny tak Isner získal premiérový titul roku a úhrnem osmou singlovou trofej kariéry.\n\nČtyři nejvýše nasazení hráči měli volný los do druhého kola.\n\n"}
{"id": "968501", "url": "https://cs.wikipedia.org/wiki?curid=968501", "title": "Heineken Open 2014 – mužská čtyřhra", "text": "Heineken Open 2014 – mužská čtyřhra\n\nDo soutěže mužské čtyřhry na tenisovém turnaji Heineken Open 2014 nastoupilo šestnáct dvojic. Obhájcem titulu byl britsko-brazilský pár Colin Fleming a Bruno Soares, jehož členové nestartovali společně. Fleming nastoupil po boku krajana Rosse Hutchinse, s nímž v úvodním kole podlehl německé dvojici Andre Begemann a Martin Emmrich. Soaresovým spoluhráčem se stal stabilní partner Alexander Peya, s nímž odešel jako poražený finalista.\n\nFinále si zahrály dva nejvýše nasazené rakousko-brazilské páry. Deblový titul získali turnajové dvojky Julian Knowle s Marcelem Melem, když přehráli druhý pár světa Alexander Peya a Bruno Soares. Po rovnocenném rozdělení prvních dvou sad 4–6 a 6–3, rozhodl o vítězích až supertiebreak poměrem míčů [10–5].\n\nKnowle s Melem získali první společný titul na okruhu ATP Tour. Pro Knowleho to byla celkově osmnáctá deblová trofej a Melo si připsal úhrnem třináctý turnajový vavřín.\n\n"}
{"id": "968504", "url": "https://cs.wikipedia.org/wiki?curid=968504", "title": "David Carl Hilmers", "text": "David Carl Hilmers\n\nDavid Carl Hilmers (* 28. ledna 1950 v Clintonu, stát Iowa, USA), důstolník námořní pěchoty a americký kosmonaut. Ve vesmíru byl čtyřikrát.\n\nVystudoval metamatiku na Cornell University a pak absolvoval námořní akademii United States Naval Academy.\nV roce 1980 byl přijat mezi kandidáty a později do týmu astronautů NASA. Zůstal zde do roku 1992\n\nNa oběžnou dráhu se v raketoplánech dostal čtyřikrát a strávil ve vesmíru 20 dní, 14 hodiny a 16 minut. Byl 185 člověkem ve vesmíru.\n\n\n"}
{"id": "968507", "url": "https://cs.wikipedia.org/wiki?curid=968507", "title": "Abalak", "text": "Abalak\n\nAbalak může být:\n"}
{"id": "968508", "url": "https://cs.wikipedia.org/wiki?curid=968508", "title": "Bryan Daniel O'Connor", "text": "Bryan Daniel O'Connor\n\nBryan Daniel O'Connor (* 6. září 1946, Orange, Kalifornie, USA) je důstojník námořní pěchoty, americký kosmonaut, činovník NASA. Ve vesmíru byl dvakrát.\n\nStřední školu absolvoval v roce 1964 a pak nastoupil na námořní akademii United States Naval Academy. Zde ukončil studium v roce 1968 a pokračoval ve vysokoškolském studiu na University of West Florida. Školu úspěšně ukončil roku 1970 a vrátil se k dalšímu studiu na námořní akademii.\n\nSloužil u amerického vojenského námořnictva jako pilot.\nV roce 1980 byl přijat mezi kandidáty astronauty a později do týmu astronautů NASA. Zůstal zde do roku 1996.\n\nOženil se s Susan a mají spolu dvě děti, chlapce Thomase a Kevina.\n\nNa oběžnou dráhu se v raketoplánech dostal dvakrát a strávil ve vesmíru 15 dní, 23 hodin a 18 minut. Byl 191. člověkem ve vesmíru.\n\n\nV období let 2002 až 2011 byl šéfem NASA pro bezpečnost a zajištění misí. Koncem srpna 2011 se rozhodl odejít do důchodu. \n\n"}
{"id": "968511", "url": "https://cs.wikipedia.org/wiki?curid=968511", "title": "Abalak (Rusko)", "text": "Abalak (Rusko)\n\nAbalak (rusky \"\") je vesnice v Tobolském rajóně Ťumeňské oblasti v Rusku. Leží na pravém břehu Irtyše na Západosibiřské rovině ve výšce 98 metrů nad mořem. Je vzdálena 34 kilometrů na jihovýchod od Tobolska, 209 kilometrů na severovýchod od Ťumeně a 1883 kilometrů na východ od Moskvy.\n\nAbalak je významný svým mužským klášterem, který byl založen v roce 1783.\n\nMezi Abalakem a Tobolskem se nacházel Isker (neboli Sibir), hlavní město Sibiřského chanátu. Sibiřský chán Kučum ustoupil ze Sibiru do Abalaku v roce 1582, když jej v rámci dobývání Sibiře v boji o hlavní město porazil kozácký ataman Jermak Timofějevič. Oblast pak byla ještě několik let svědkem bojů mezi Tatary a Kozáky.\n"}
{"id": "968515", "url": "https://cs.wikipedia.org/wiki?curid=968515", "title": "Dny evropského filmu", "text": "Dny evropského filmu\n\nDny evropského filmu jsou filmovou přehlídkou, která divákům každoročně nabízí to nejlepší z evropské kinematografie za uplynulý rok. Přehlídka se koná od roku 1994 a probíhá po dobu jednoho týdne v Praze (kina Světozor a Lucerna), následně se přesouvá do Brna a dalších měst v rámci ozvěn. Dny evropského filmu každý rok divákům představí více než 40 současných evropských filmů z 25 evropských zemí. Řada filmů byla oceněna na významných národních a mezinárodních filmových festivalech a vznikla v mezinárodních koprodukcích. Filmy se promítají v původní verzi s českými titulky a vzhledem k zájmu cizojazyčně mluvících diváků, kteří jsou součástí divácké obce filmové přehlídky, jsou samozřejmostí anglické titulky. \n\nCílem přehlídky je přinést komplexní obraz současného evropského filmu a poskytnout prostor pro představení i méně známých (a často opomíjených) kinematografií malých států. Valná většina filmů je tak uváděna v české premiéře a některé posléze i vstupují do české distribuce. Filmové projekce jednotlivých ročníků doplňují odborné semináře pro filmové profesionály.\n\nDny evropského filmu hostily osobnosti, jako jsou \"Ken Loach\" (RAINING STONES / Pršící kamení, SWEET SIXTEEN / Sladkých šestnáct let), \"Aki Kaurismäki\" (PIDÄ HUIVISTA KIINNI, TATJANA / Drž si šátek, Tatjano), \"Carlos Saura\" (GOYA EN BURDEOS / Goya v Bordeaux), \"Brenda Blethyn\" (SAVING GRACE / Záchrana Grace), \"Stephen Frears\" (LIAM / Liam), \"Mikkel Boe Følsgaard\" (A ROYAL AFFAIR / Královská aféra), \"Simon J Berger\" (CALL GIRL) a další. \n\nPrvní řada ročníků byla spíše „přehlídkou filmů ze zemí EU, kdy se na přípravě podílely členské země EU, ale postupně se, zejména skrze koprodukci, přidávaly i další evropské země a 10. ročník byl již „\"přehlídkou filmů ze současných a budoucích členských zemí EU\"“. Nyní programová skladba přehlídky zahrnuje filmy všech Evropských zemí. 1. ročník přehlídky byl zahájen 8. dubna roku 1994 snímkem Orlando režisérky Sally Potter.\n\nProgram Dnů evropského filmu představující průřez současnou evropskou kinematografií je je sestavován v aktivní spolupráci s ambasádami a kulturními instituty jednotlivých evropských zemí. Každoročně přináší přehlídka v průměru na 40 filmů, rozdělených do několika tematických sekcí:\n\n"}
{"id": "968517", "url": "https://cs.wikipedia.org/wiki?curid=968517", "title": "Antonín Breburda", "text": "Antonín Breburda\n\nAntonín Breburda byl český fotbalista, útočník a fotbalový trenér.\n\nHrál za SK Viktoria Žižkov a Čechii Karlín. Vítěz Poháru dobročinnosti 1914 a finalista 1912.\n\nTrenér SK Viktoria Žižkov v letech 1927–1929. V roce 1928 přivedl Viktorii Žižkov jako trenér k jedinému mistrovskému titulu v její historii.\n\n"}
{"id": "968533", "url": "https://cs.wikipedia.org/wiki?curid=968533", "title": "Sherwood Clark Spring", "text": "Sherwood Clark Spring\n\nSherwood Clark Spring (* 3. září 1944 v Hartfordu, stát Connecticut, USA), armádní důstojník a americký kosmonaut. Ve vesmíru byl jednou.\n\nVystudoval vojenskou akademii USA United States Military Academy a poté absolvoval studium na University of Arizona.\n\nV roce 1980 byl přijat mezi kandidáty astronauty a později do týmu astronautů NASA. Zůstal zde do roku 1988. Měl přezdívku Woody.\n\nNa oběžnou dráhu se v raketoplánech dostal jednou a strávil ve vesmíru 6 dní, 21 hodin a 4 minuty. Absolvoval dva výstupy do volného vesmíru (EVA). Byl 192 člověkem ve vesmíru.\n\n\n"}
{"id": "968540", "url": "https://cs.wikipedia.org/wiki?curid=968540", "title": "Poslední loď", "text": "Poslední loď\n\nPoslední loď (v anglickém originále The Last Ship) je americký dramatický televizní seriál, který byl premiérově vysílán od 22. června 2014 na stanici TNT. Stanice ohlásila objednávku seriálu v květnu 2013. Producentem je Michael Bay, který režíroval například filmové \"Transformers\". Příběh se soustřeďuje na posádku torpédoborce USS \"Nathan James\", která se musí vypořádat s novou realitou poté, co globální katastrofa zničila svět. Posádka lodi se musí pokusit najít lék, zjistit, kolik lidí vlastně přežilo, a pokusit se je zachránit. Seriál byl ukončen po 5. řadě 11. listopadu 2018.\n\n\n"}
{"id": "968548", "url": "https://cs.wikipedia.org/wiki?curid=968548", "title": "Kostel svatého Jakuba Staršího (Petrovice)", "text": "Kostel svatého Jakuba Staršího (Petrovice)\n\nKostel svatého Jakuba Staršího je nejstarší památkou pražských Petrovic. První písemné zprávy o farnosti u zdejšího kostela pocházejí již z doby vlády Karla IV. Kostel je chráněn jako kulturní památka.\n\nNa základě stavebního průzkumu je zřejmé, že petrovický kostelík vznikl pravděpodobně už ve druhé polovině 13. století. Jedná se o raněgotickou stavbu, která ještě nese znaky románského slohu.\n\nSvětlo původně pronikalo dovnitř pouze vchodem z jižní strany a jediným oknem uprostřed čelní stěny kněžiště. Vchod je dnes již zazděný a také z románského okna se zachovala jen horní část ostění. Toto okno bylo zřejmě jedním z mála zdobných prvků stavby. Malířskou výzdobu získal interiér pravděpodobně až počátkem 15. století.\n\nVe druhé čtvrtině 18. století došlo k rekonstrukci a dostavbě zřejmě již chátrajícího kostelíku. Na východě k němu byla přistavěna sakristie a na západě hranolová věž, ve které byla roku 1776 zřízena zvonice. Pod věží byl umístěn nový vchod, kvůli čemuž byl starší vchod z jihu zazděn. Kostel tehdy získal barokní vzhled. Osvětlení zajišťovala již čtyři větší kasulová okna. Nová omítka vnitřních stěn zakryla středověké malby.\n\nDruhá výrazná přestavba kostela byla provedena v roce 1910. Angažoval se při ní hrabě Arnošt Emanuel Silva-Tarouca a jeho žena Marie Antonie Gabriela, roz. Nosticová-Rieneck. Záměrem rekonstrukce bylo dát kostelu opět gotickou podobu. Barokní cibulovou báň nahradil štíhlý čtyřboký jehlan, byly strženy vnější omítky a opraveno původní obložení zdí lomovým kamenem. Zazděný jižní gotický portál byl upraven jako součást fasády. Díky stržení vnitřní omítky byla objevena a částečně zrestaurována středověká malířská výzdoba (její generální rekonstrukce byla provedena roku 1980).\n\nKostel je památkově chráněn včetně hřbitova a ohradní zdi s bránou. Na pilířích vstupní brány stojí sochy sv. Jakuba Většího a sv. Tadeáše. Na hřbitovní zdi je pak ještě torzo sochy dalšího, neidentifikovaného světce. Hřbitov u kostela byl zrušen a roku 1907 byl založen přibližně 750 metrů východně hřbitov nový.\n\nV těsném sousedství kostela vzniklo nové farní centrum \"Camino\", které nabízí prostory pro setkávání farníků i rodičů s dětmi. Dne 6. února 2014 byl v hotelu Clarion uspořádán benefiční koncert pod záštitou arcibiskupa Dominika kardinála Duky OP, a pražského primátora Tomáše Hudečka. Koncertem na podporu výstavby farního centra provázel P. Prokop Siostrzonek OSB kde vysoupila skupina Hradišťan Jiřího Pavlicy. Celkové náklady na výstavbu měly činit přibližně 20 milionů Kč. Stavba byla dokončena v první polovině roku 2016 a v neděli 29. května ji slavnostně vysvětil kardinál Duka. Prostory farního sálu Camino slouží mnoha společenským účelům a je možné si je také pronajmout. \n\nV petrovickém kostele sv. Jakuba Staršího je v době vánočních svátků vystavován unikátní betlém. Vznikl na počátku 21. století a má podobu jakéhosi tabla s fotografiemi místních farníků s jejich rodinami, žijících i již zesnulých zdejších občanů. K roku 2019 betlém obsahoval na 600 postav petrovických farníků. Krajinu představují snímky petrovických a hornoměcholupských domů, škol a dalších objektů. Betlém se staví na počátku adventu a postupně se doplňuje o hvězdičky a andělíčky, symbolizující modlitby a dobré skutky. O vánoční mši je přidáno vyobrazení svaté rodiny a betlémské hvězdy a na slavnost Zjevení Páně přibývají postavy tří králů. Autorkou nápadu vytvoření neobvyklého betléma je MUDr. Jiřina Němcová. \n\n"}
{"id": "968549", "url": "https://cs.wikipedia.org/wiki?curid=968549", "title": "BMW R 1200 R", "text": "BMW R 1200 R\n\nBMW R 1200 R je motocykl kategorie naked bike, vyvinutý firmou BMW, vyráběný od roku 2006. Jeho předchůdcem byl model BMW R 1150 R.\n\nMotocykl má vzduchem chlazený osmiventilový dvouválec typu boxer s rozvodem DOHC o výkonu 109 koní, šestistupňovou převodovku, sekundární převod kardanem a odpružením Telelever vpředu a Paralever vzadu.\n\n\n"}
{"id": "968550", "url": "https://cs.wikipedia.org/wiki?curid=968550", "title": "Německo na Zimních olympijských hrách 2014", "text": "Německo na Zimních olympijských hrách 2014\n\nNěmecko na ZOH 2014 v Soči reprezentuje 153 sportovců, kteří budou soutěžit ve všech 15 olympijských sportech. Konečná nominace byla oznámena 23. ledna 2014 ve Frankfurtu nad Mohanem.\n\n\n"}
{"id": "968552", "url": "https://cs.wikipedia.org/wiki?curid=968552", "title": "Pod černou vlajkou", "text": "Pod černou vlajkou\n\nPod černou vlajkou (v anglickém originále Black Sails) je americký dramatický televizní seriál, který se odehrává na počátku 18. století – ve zlatém věku pirátů. Popisuje příběhy kapitána Flinta a dalších pirátů – mezi nimi i mladého Johna Silvera. Příběhy se odehrávají 20 let před dějem knihy Ostrov pokladů od Roberta Louise Stevensona. Již v létě 2013, tedy několik měsíců před premiérou, bylo oznámeno, že Starz objednává druhou sérii, která měla 10 epizod.\n\n\n"}
{"id": "968555", "url": "https://cs.wikipedia.org/wiki?curid=968555", "title": "Beniamino Stella", "text": "Beniamino Stella\n\nBeniamino kardinál Stella (* 18. srpna 1941, Pieve di Soligo, Itálie) je italský římskokatolický kněz, arcibiskup, prefekt Kongregace pro klérus a od roku 2014 také kardinál.\n\nNarodil se v rodině farmářů, pocházel z 12 dětí. Po ukončení středního vzdělání vstoupil do Vyššího Římského semináře kde studoval filosofii a teologii. Poté studoval na Papežské lateránské univerzitě a Papežské církevní akademii, kde získal doktorát z kanonického práva a také zde studoval diplomacii (1966–1970). Hovoří anglicky, francouzsky,německy a španělsky.\n\nKněžské svěcení přijal 19. března 1966. Roku 1970 vstoupil do diplomatických služeb Svatého stolce a 5. září 1974 byl jmenován Kaplanem Jeho Svatosti. Dne 21. srpna 1987 ho papež Jan Pavel II. jmenoval titulárním arcibiskupem Midilským. Biskupské svěcení přijal 5. září 1987 z rukou Jana Pavla II., a spolusvětiteli byli Eduardo Martínez Somalo a Jean Pierre Marie Orchampt. Působil jako apoštolský delegát v Čadu (1987–1989), apoštolský nuncius v Středoafrické republice (1987–1992), apoštolský pro-nuncius v Kongu (1987–1992), apoštolský pro-nuncius v Čadu (1989–1992), apoštolský nuncius na Kubě (1992–1999), apoštolský nuncius Kolumbie (1999–2007), Předseda Papežské církevní akademie (2007–2013). V roce 2013 byl jmenován prefektem Kongregace pro klérus.\n\nDne 22. února 2014 jej papež František jmenoval kardinálem.\n\n"}
{"id": "968566", "url": "https://cs.wikipedia.org/wiki?curid=968566", "title": "Leopoldo José Brenes Solórzano", "text": "Leopoldo José Brenes Solórzano\n\nLeopoldo José kardinál Brenes Solórzano (* 7. března 1949, Ticuantepe, Nikaragua) je nikaragujský římskokatolický kněz, arcibiskup managujský a od roku 2014 také kardinál.\n\nPo středoškolském vzdělání vstoupil do Narodního semináře v Manague, kde studoval filosofii a teologii a dále studoval v Koncilním semináři México a na Papežské Gregoriánské univerzitě, Papežské lateránské univerzitě kde získal licentiát z dogmatické teologie. Dne 16. srpna 1974 byl vysvěcen na kněze arcibiskupem Managuy Miguelem Obando y Bravo SDB. Působil jako kněz ve farnostech San Miguel, Santa Gema, Las Brisas, La Asunción, Managua, San Pio X. atd.\n\nDne 12. února 1988 ho papež Jan Pavel II. jmenoval pomocným biskupem Managuy a titulárním biskupem Maturby. Na biskupa byl vysvěcen 19. března téhož roku Miguelem Obandem y Bravem SDB, spolusvětiteli byli Paolo Giglio a Arturo Rivera Damas SDB. Tuto funkci vykonával až do 2. listopadu 1991 kdy byl jmenován biskupem Matagalpy. Po rezignaci kardinála Obando y Bravo 1. dubna 2005 na úřad arcibiskupa ho Jan Pavel II. jmenoval arcibiskupem Managuy. Od listopadu 2005 až do listopadu 2011 byl předsedou biskupské konference Nikaraguy.\n\nDne 12. ledna 2014 papež František oznámil, že arcibiskup Brenes Solórzano bude jmenován kardinálem. V konzistoři dne 22. února 2014 jej také jmenoval kardinálem-knězem a udělil mu titul San Gioacchino ai Prati di Castello. \n\n"}
{"id": "968577", "url": "https://cs.wikipedia.org/wiki?curid=968577", "title": "Legionowo", "text": "Legionowo\n\nLegionowo je město v Polsku, které je centrem stejnojmenného okresu. Nachází se v Mazovském vojvodství.\n\nŽije zde 51 172 obyvatel (ke 30. 6. 2007).\n\n"}
{"id": "968581", "url": "https://cs.wikipedia.org/wiki?curid=968581", "title": "Úplná prostorová náhodnost", "text": "Úplná prostorová náhodnost\n\nÚplná prostorová náhodnost (anglicky Complete spatial randomness – CSR) popisuje bodový proces, při kterém se bodové události vyskytují v rámci dané sledované oblasti zcela náhodně. CSR je synonymem pro homogenní Poissonův prostorový proces. Takový proces je často modelován pouze jednou proměnnou, tj. hustotou bodů formula_1 ve vymezené oblasti. Termín úplná prostorová náhodnost je běžně používán v aplikované statistice v rámci zkoumání určitých bodových modelů, zatímco ve většině ostatních statistických kontextech odkazuje na koncept Poissonova prostorového procesu.\n\nData v podobě sady bodů, nepravidelně rozmístěných v dané oblasti, se vyskytují v mnoha různých kontextech; například jako umístění stromů v lese, ptačích hnízd, jader v tkáni nebo poloha nemocných lidí. Jakýkoliv takový souboru dat nazýváme prostorový bodový model a odkazujeme jím na umístění jako na události, k odlišení od jakýchkoli jiných bodů příslušné oblasti. Hypotéza úplné prostorové náhodnosti prostorového bodového modelu tvrdí, že počet událostí jakékoli oblasti je dán Poissonovým rozdělením o daném průměru při jednotném rozdělení. Události modelu jsou nezávisle a rovnoměrně rozložené v prostoru. Jinými slovy, pro jednotlivé události je stejně pravděpodobné, že se vyskytnou kdekoli a bez vzájemných interakcí. \n\n\"Rovnoměrný\" se používá ve smyslu stejnoměrného rozdělení pravděpodobnosti v celé studované oblasti, nikoli ve smyslu \"rovnoměrného\" rozptýlení ve sledované oblasti. Mezi událostmi nedochází k žádným interakcím, jelikož intenzita událostí v rovině se nemění. Předpoklad nezávislosti by byl porušen například v případě, že by existence jedné události buď podnítila, nebo potlačila výskyt jiných událostí v okolí.\n\nPravděpodobnost nalezení právě formula_2 bodů v oblasti formula_3 s hustotou jevu formula_1 je tedy:\n\nPrvním momentem, kterým je průměrný počet bodů v této oblasti, je formula_6. Tato hodnota je intuitivní, tak jako Poissonův parametr.\n\nPravděpodobnost s jakou se v určité radiální vzdálenosti formula_7 nachází formula_8-tý soused daného bodu, je:\n\nkde formula_10 je počet rozměrů, formula_11 je intenzita daná vztahem formula_12 a formula_13 je gama funkce, která je faktoriální funkcí, jestliže je jeho argumentem integrál.\nPředpokládanou hodnotu formula_14 je možné odvodit pomocí funkce gama, využívající statistické momenty. Prvním momentem je průměrná vzdálenost náhodně rozmístěných bodů v formula_10 rozměrech.\n\nStudie CSR je nezbytná pro porovnávání naměřených bodových dat z výzkumných zdrojů. Jako statistická testovací metoda, má testování CSR mnoho aplikací v oblasti společenských věd a v astronomických výzkumech.\nCSR je standard, na kterému jsou často testovány datové soubory. Zde je zhruba popsán jeden z přístupů testování hypotézy CSR:\n\n\nV případech, kdy je výpočet statistik analyticky obtížný, jsou numerické metody, jako je metoda Monte Carlo, použity k simulaci náhodného procesu s velkým počtem opakování.\n\n"}
{"id": "968588", "url": "https://cs.wikipedia.org/wiki?curid=968588", "title": "Immacolata Concezione di Maria a Grottarossa (titulární kostel)", "text": "Immacolata Concezione di Maria a Grottarossa (titulární kostel)\n\nImmacolata Concezione di Maria a Grottarossa je kardinálský titulární kostel ustanovený 25. května 1985 papežem Janme Pavlem II. Tento kostel se nachází na \"Via Flaminia\". Prvním titulárním kardinálem se stal Henryk Roman Gulbinowicz arcibiskup vratilavský. Tento kostel byl postaven v roce 1937. \n\n"}
{"id": "968589", "url": "https://cs.wikipedia.org/wiki?curid=968589", "title": "Natività di Nostro Signore Gesù Cristo a Via Gallia (titulární kostel)", "text": "Natività di Nostro Signore Gesù Cristo a Via Gallia (titulární kostel)\n\nNatività di Nostro Signore Gesù Cristo a Via Gallia je kardinálský titulární kostel ustanovený roku 1969 papežem Pavlem VI. Tento kostel se nachází na \"Via Urbisaglia\". Prvním titulárním kardinálem se stal Paul Gouyon arcibiskup Rennes.\n\n"}
{"id": "968592", "url": "https://cs.wikipedia.org/wiki?curid=968592", "title": "Fruit Dating", "text": "Fruit Dating\n\nFruit Dating je česká logická videohra z roku 2013. Vytvořila ji studia SBC Games a Little Color. Je určena pro Android a IOS. Existují dvě verze hry - freeware s reklamami a premium verze za 40 korun. Hudbu do hry složil Matúš Široky (podílel se například na hrách Mafia II a Hero of Many)\n\nHra se odehrává na herní ploše, kde se nachází několik druhů ovoce - od každého druhu dvě opačného pohlaví. Cílem hráče je dostat ovoce stejného druhu k sobě. Hráč je může přesunovat pohybem prstu, který však způsobí, že se daným směrem rozpohybují všechny pohyblivé předměty na herní ploše. Později se ve hře objeví i pasti, kterým se musí ovoce vyhnout. Například stvoření, která jedí ovoce.\n\nHra obsahuje několik desítek levelů, které jsou zasazeny do tří světů, přičemž další jsou přislíbeny v budoucích updatech. V každém levelu je určitý počet tahů. Pokud tento počet hráč splní, tak získá tři hvězdičky, ae když těch tahů provede více, tak jich dostane méně. Za hvězdičky lze odemknout libovolný level nebo získat řešení určitého levelu. Taktéž jsou hvězdičky potřeba k postupu do dalšího světa. To vše lze získat i za reálné peníze. Ve hře lze získávat i trofeje, kterých je 25.\n\n"}
{"id": "968595", "url": "https://cs.wikipedia.org/wiki?curid=968595", "title": "Montpothier", "text": "Montpothier\n\nMontpothier je francouzská obec v departementu Aube v regionu Grand Est. V roce 2011 zde žilo 335 obyvatel.\n\n\"Počet obyvatel\" \n\n"}
{"id": "968596", "url": "https://cs.wikipedia.org/wiki?curid=968596", "title": "La Saulsotte", "text": "La Saulsotte\n\nLa Saulsotte je francouzská obec v departementu Aube v regionu Grand Est. V roce 2011 zde žilo 683 obyvatel.\n\n\"Počet obyvatel\" \n\n"}
{"id": "968597", "url": "https://cs.wikipedia.org/wiki?curid=968597", "title": "Kapilární rohože", "text": "Kapilární rohože\n\nKapilární rohože jsou jedním ze systémů vytápění a chlazení. Kapilární rohože se nejčastěji aplikují na strop do omítky (jsou neviditelné). Jedním systémem je možné chladit i topit. Ideální je spojení s tepelnými čerpadly. Jedná se o tenké polypropylenové trubičky (průměr 3,4mm) spojené do rohoží, které se zaomítají do stropu nebo stěn (případně zalijí do nivelační stěrky na podlaze). Proudí v nich obyčejná voda. Při vytápění kolem 32 °C, při chlazení 16 °C (nad rosným bodem).\n"}
{"id": "968602", "url": "https://cs.wikipedia.org/wiki?curid=968602", "title": "Karnobat", "text": "Karnobat\n\nKarnobat (bulharsky: \"Карнобат\") je město v Burgaské oblasti v Bulharsku. Je také administrativním centrem stejnojmenné obštiny.\n\nKarnobatská oblast se nachází na jižní straně Rishského a Varbitského průsmyku. Území bylo osidlováno už v Neolitu a době železné. Po založení První bulharské říše se zdejší oblast stala dějištěm mnoha bitev mezi Bulhary a Byzancí. Zvláštní význam měla v této době pevnost Markeli (7,5 kilometru od Karnobatu), která byla vojenským a biskupským sídlem.\n\nPrvní písemná zpráva o městu Karnobatu pochází z roku 1153. Nachází se v jedné z kartografických knih od arabského cestovatele a učence Al-Idrísího. Během turecké nadvlády bylo město významným správním a obchodním centrem. Koncem 18. století zde vykonával službu bulharský kněz Stoiko Vladislavov (známý jako Sofronij Vračanský).\n\nV 19. století vyhnali obyvatele Karnobatu z města biskupa z Pomorie a tím se zbavily řeckého vlivu. Město se v této době stalo administrativním, ekonomickým a komerčním centrem. V roce 1838 zde byl postaven kostel Jana Evangelisty a v roce 1864 byla otevřena necírkevní škola.\n\nBěhem Rusko-turecké války (1877–1878) padlo mnoho zdejšího obyvatelstva za oběť bačibozukům a Adygejcům, kteří po ústupu Rusů prováděli rozsáhlé turecké represálie. K osvobození Karnobatu z turecké nadvlády došlo 24. ledna 1878\n\n\n"}
{"id": "968603", "url": "https://cs.wikipedia.org/wiki?curid=968603", "title": "Peter Funnekötter", "text": "Peter Funnekötter\n\nPeter Funnekötter (* 11. června 1946, Münster, Německo) je bývalý německý veslař. Na Letních olympijských hrách 1972 v Mnichově byl členem posádky čtyřky bez kormidelníka, která získala bronzovou medaili.\n\n"}
{"id": "968606", "url": "https://cs.wikipedia.org/wiki?curid=968606", "title": "Kalište", "text": "Kalište\n\nKalište je zaniklá obec v okrese Banská Bystrica, Národní kulturní památka Slovenské republiky, památné místo Slovenského národního povstání.\n\nRoku 1940 měla 209 obyvatel. Během Slovenského národního povstání se obec stala jedním z center takzvané Partyzánské republiky v Nízkých Tatrách. Za pomoc partyzánům nacisté obec 18. března 1945 přepadli a zavraždili 13 obyvatel. Vypálili 42 domů i s hospodářskými budovami. Po osvobození Slovenska obyvatelé obce přesídlili do Banské Bystrice, do části Fončorda, kde pro ně byly vybudovány domy na ulici Nové Kalište.\n\nKatastr obce je od roku 1945 součástí obce Baláže. Ve dvou zrekonstruovaných domech jsou od roku 1962 umístěny expozice a pamětní místnosti. Od roku 1963 je prostor obce prohlášen za národní kulturní památku. V období normalizace byl do Kalište přenesen bronzový monument \"Oběti varují\" z objektu památníku SNP v Banské Bystrici. Protože jeho autor Jozef Jankovič zaujal protinormalizační postoje, tedejší politici rozhodli o přenesení monumentu na odlehlé místo, jakým je Kalište. Tento monument se stal symbolem vyrovnávání se slovenské společnosti s vlastní minulostí. Po roce 1989 byl často ničen organizovanými skupinami, jako levný zdroj sběrového materiálu – bronzu. Nakonec bylo rozhodnuto o jeho návratu do památníku v Banské Bystrici.\n\n"}
{"id": "968607", "url": "https://cs.wikipedia.org/wiki?curid=968607", "title": "Concord (Massachusetts)", "text": "Concord (Massachusetts)\n\nConcord je město v Middlesex County, v americkém státě Massachusetts. Žije zde asi 17 tisíc obyvatel.\n\nConcord zaujímá významné místo v amerických dějinách i literatuře.\n\nV roce 1775 se ve městě a jeho blízkosti odehrála bitva o Lexington a Concord.\n\nVzhledem ke své velikosti má Concord bohatou historii, která je významná pro vývoj americké literatury. V roce 1835 se do města přistěhoval filozof a spisovatel Ralph Waldo Emerson (1803–1882), který se brzy stal jeho význačným občanem. Vytvořila se zde skupina spisovatelů a filozofů, jimž byl blízký transcendentalismus, do níž dále patřil např. Henry David Thoreau, rodák z Concordu, či Nathaniel Hawthorne nebo Bronson Alcott. Vyrůstala zde rovněž spisovatelka Louisa May Alcottová.\n"}
{"id": "968610", "url": "https://cs.wikipedia.org/wiki?curid=968610", "title": "Korlátka", "text": "Korlátka\n\nKorlátka je zřícenina hradu střežícího tzv. Českou cestu. Hrad pochází ze třináctého století a opuštěn byl v osmnáctém století. Dochoval se z něj střep válcové věže (na Slovensku ojedinělé), zbytky paláce a hradeb. Nejvíce zachována je hospodářská budova v předhradí. Hrad se nachází v Malých Karpatech v nadmořské výšce 455 metrů, nad obcí Cerová u části Rozbehy.\n\nDalší názvy: \"Korlátsky hrad, Korlátko, Korlátko, Cerovský zámek, Konrád kámen, Korlathkeu\" (1324), \"Korlathkw\" (1399), \"Kunradstayn, Koratowe Kameny\" (1443), \"Kunradi Lapide, Karlátkó, Konradstein\"\n\nO hrad se stará 13. sbor skautů Bratislava-Petržalka spolu s 80. sborem skautů Ginkgo Piešťany.\n\n\n"}
{"id": "968614", "url": "https://cs.wikipedia.org/wiki?curid=968614", "title": "Ostrý Kameň", "text": "Ostrý Kameň\n\nOstrý Kameň je zřícenina hradu v nadmořské výšce 576 metrů u obce Buková v okrese Trnava. Nachází se na strmém ostrohu Záruba, nejvyššího vrchu Malých Karpat. Byl to pohraniční hrad postavený na ochranu České cesty ve třináctém století. Po poškození za Rákociho povstání se hrad změnil na zříceninu.\n\nPrvní písemná zmínka o hradu pochází z roku 1363. Jeho založení někdy bývá kladeno již do třináctého století, ale tuto hypotézu podporuje jediná nejasná zmínka. Stavební dispozicí odpovídá hradům budovaným na přelomu třináctého a čtrnáctého století. Jako jeden z pohraničních hradů, střežících západní hranice Uherska, měl úkol chránit dálkovou obchodní cestu z Budína přes Malé Karpaty do českých zemí, která je všeobecně známá jako Česká cesta. Jméno hradu je zřejmě odvozeno od tvaru skály, na které je postaven. Zmínka z roku 1366, podle které jej daroval král Mikulášovi ze Seče, se vztahuje ke stejnojmennému hradu v Boršódské župě. Koncem čtrnáctého století jej dostal donací krále Zikmunda známý vévoda Stibor ze Stibořic. Také patřil Kegelevičům, Turzům, Forgáčům a od patnáctého století i hrabatům ze Svatého Jura a Pezinku. V šestnáctém století patřil Czoborům spolu i s feudálním panstvím, které k němu příslušelo, ale od roku 1554 vlastnili čtvrtinové podíly hradu Bakičové a Révaiové. V roce 1704 se v okolí hradu odehrála velká kurucká bitva, při níž byl pravděpodobně poškozen i hrad. Česká cesta v té době vedla už přes Bratislavu a hrad ztratil svou funkci. Koncem osmnáctého století získali hrad i panství do dědičné držby Pálffyové, kteří přenesli sídlo panství z hradu do městečka Moravský Svätý Ján. Od toho času hrad pustl a zůstaly z něj jen zříceniny.\n\nGotický hrad vznikl na konci strmého horského hřebene, od kterého ho odděluje příkop vysekaný do skály. Skládal se z obytného paláce a hranolové věže. Budovy byly rozšířeny v polovině patnáctého století směrem na severozápad. Nové předhradí ze šestnáctého století sloužilo většinou hospodářským účelům. Byla zde pekárna a byty pro hradní personál. Hospodářské budovy byly podsklepeny a stála zde i kaple. Na horní hrad se soustředila stráž, věž sloužila k pozorování. Kromě toho zde byla i cisterna na vodu, kuchyň a věznice. Celý hradní areál ohrazovaly vysoké zdi posílené na nárožích baštami. Šíjové příkopy chránily mohutný objekt zabezpečující obranu ze strany možného útoku. Hrad měl pravděpodobně vysunutou pozorovací věž na hřebeni, z níž bylo vidět nejen Plavecký hrad, ale i Korlátka a Branč. Hrad ztratil svou strážní funkci přesunem České cesty. I časté soudní spory, které se vedly mezi vlastníky, přispěly k jeho zániku, a tak se od osmnáctého století postupně rozpadá.\n\nZřícenina je kompozičně pevně spjata s vápencovým podložím, kamenné zdivo a zbytky někdejších zdí paláců, hospodářských staveb a bašt vyrůstají z členitého podloží. Renesanční zdvojená konzola, klíčová střílna a boční ostění jsou jedny z mála dochovaných architektonických článků.\n\n\n"}
{"id": "968615", "url": "https://cs.wikipedia.org/wiki?curid=968615", "title": "Anastasio Alberto Ballestrero", "text": "Anastasio Alberto Ballestrero\n\nAnastasio Alberto Ballestrero, O.C.D. (3. října 1913, Janov, Itálie – 21. června 1998, Bocca di Magra) byl italský arcibiskup, kardinál a člen řádu bosých karmelitánů.\n\nNarodil se 3. října 1913 v Janově Giacomu Ballestrero a Antoniettě Daffunchio. Byl pokřtěn ve farnosti \"S. Zita\" dne 2. listopadu 1913 a přijal jméno Alberto. Navštěvoval základní školu v Janově a poté vstoupil do \"Collegio Belimbau\". Dne 2. října 1924 nastoupil do \"Semináře Bosých Karmelitánů v Deserto di Varazze\" a vstoupil do řádu. Hábit si oblékl 12. října 1928 a přijal jméno Anastasio del Santissimo Rosario. Zanedlouho v září 1932 byl převeden do janovského kláštera S. Anna, aby mohl studovat filosofii a teologii. Trpěl 2 roky život ohrožující infekcí. V březnu 1935 byl vysvěcen na podjáhna a v prosinci tého roku byl vysvěcen na jáhna. Kněžské svěcení přijal 6. června 1936 v katedrále Svatého Vavřince z rukou Carla Dalmazia Minorettiho. Působil jako profesor filosofie na \"studentato S. Anna\" v Janově. Dne 22. dubna 1945 byl zvolen převorem kláštera S. Anna a v 3. dubna 1948 zastával funkci privinciála Ligurie a tuto funkci zastával až do května 1954. Poté byl zvolen generálem řádu \"preposito\" 9. dubna 1955 a byl znovuzvolen 21. dubna 1961 tuto funkci zastával do 20. května 1967.\n\nDne 21. prosince 1973 ho papež Pavel VI. jmenoval metropolitním arcibiskupem Bari–Canosa. Biskupské svěcení přijal 2. února 1974 z rukou Sebastiana Baggio, spolusvětiteli byli Michele Mincuzzi, Enrico Romolo Compagnone, O.C.D.. Funkci arcibiskupa Bari vykonával do dne 1. srpna 1977 kdy byl jmenován arcibiskupem Turína. Poté o dva roky později 30. června 1979 byl jmenován papežem Janem Pavlem II. kardinálem-knězem s titulárním kostelem S. Maria sopra Minerva. Zemřel 21. června 1998 v Bocca di Magra a je pohřben v kryptě karmelitánského kláštera \"S. Giuseppe del Deserto\" Varazze.\n\n\n"}
{"id": "968616", "url": "https://cs.wikipedia.org/wiki?curid=968616", "title": "Constantin Kinský", "text": "Constantin Kinský\n\nConstantin Kinský (* 12. ledna 1961 Paříž) je český šlechtic, mecenáš a finanční poradce. Pochází ze starého šlechtického rodu Kinských. \n\nPrvorozený syn Radslava Kinského (14. června 1928 Obora–Kněžičky u Chlumce nad Cidlinou – 12. října 2008 Žďár nad Sázavou), který emigroval z Československa v roce 1958, a jeho manželky, původem gruzínské princezny Thamary Amilakvari (29. července 1935 Paříž – 17. dubna 2019 Paříž).\n\nVyrůstal ve Francii a jeden rok žil s rodiči ve Skotsku. Pracoval v londýnské a pařížské pobočce banky Merill Lynch. V roce 1997 se vrátil na Moravu a spravuje panství ve Žďáru nad Sázavou. Vede rodinnou firmu Kinský Žďár, která obhospodařuje 750 ha rybníků, lesní hospodářství a podniká v zemědělství, provozuje hobby market. Po návratu pomohl tehdejšímu premiérovi Miloši Zemanovi (* 1944) s ochranou, restrukturalizací a privatizací České spořitelny. Od roku 2006 vedl pobočku poradenské firmy Roland Berger. Momentálně se zabývá poradenstvím ve finančním sektoru na volné noze. Od roku 2011 do roku 2017 předsedal Francouzsko-české obchodní komoře. Od roku 2013 provádí rekonstrukci zámku, ve kterém vybudoval interaktivní muzeum s názvem Muzeum nové generace se zaměřením na baroko a období budování cisterciáckého kláštera. V roce 2016 získal Constantin Kinský Nejvyšší ocenění kraje Vysočina, přesná kategorie byla uveřejněna v říjnu 2016, spolu se svojí manželkou Marií získal skleněnou medaili Kraje Vysočina.\n\nConstantin Norbert Kinský se 31. října 1987 oženil s francouzskou choreografkou \"Marií de Crevoisier d'Hurbache\" (* 4. 9. 1963 Salon de Provence). Narodili se jim 2 synové:\n\n"}
{"id": "968621", "url": "https://cs.wikipedia.org/wiki?curid=968621", "title": "Povstání Jiřího I. Rákócziho", "text": "Povstání Jiřího I. Rákócziho\n\nPovstání Jiřího I. Rákócziho (slovensky Juraj I. Rákóczi) bylo třetí ze šesti protihabsburských stavovských povstání. Probíhalo v letech 1644–1645.\n\nUž rok po smrti Bethlena v Sedmihradsku vypukly boje o knížecí korunu. Získat ji chtěl Bethlenův bratr Štefan, ale i Juraj I. Rákoci a Štefan Čáki. Do bojů se zapojila i Habsburská monarchie. Jurajovi I. Rákocimu se v tomto zápase podařilo vyhrát, když 15. března 1631 porazil císařské vojsko u Rakamazy. Ale na další boj neměl dostatek peněz, tak uzavřel s císařem Ferdinandem II. 3. dubna mír, kterým se vzdal územních zisků Gabriela Bethlena. Proti Habsburkům však chtěl vystoupit spolu se Švédy. Král Gustav Adolf ho vyzýval a sliboval mu darovat území, které obsadí. Juraj I. Rákoci se zavázal, že výpravu podnikne, ale švédský král v listopadu 1632 v boji padl a z plánu sešlo. O tři roky později se musel postavit znovu proti Štěpánovi Bethlenovi a tentokrát i Turkům. Svědčilo to o slabé podpoře nejen v Královském Uhersku, ale i v Sedmihradsku. S Turky se zakrátko usmířil a jeho postavení se tím posílilo.\n\nSe změnou panovníka v roce 1637, došlo k rekatolizaci, která byla utlumena Betlenovým povstáním. Znovu se otevřela otázka kostelů a znovu vypukly prudké spory. Juraj I. Rákoci patřil k protestantům a na sněmu to byl on, kdo hýbal nejvíce s protestantskou opozicí. Panovník Ferdinand III. se snažil utišit protesty, potvrzením náboženských svobod z roku 1608 a později, kvůli politické situaci, přestal svolávat sněm. Znovu se setkal s odporem protestantů, a tak v roce 1642 svolal stavy do Bratislavy. O protestech se však jednat nemělo a protestanti se proto otevřeně přidávali na stranu Juraje I. Rákociho. Ten se po navázání diplomatických styků s Francií a Švédskem chystal na otevřený boj proti Habsburkům již od roku 1638. \n\nV roce 1643 pronikla švédská vojska až na Moravu a uherská šlechta odepřela panovníkovi poslušnost odvoláním na starou výsadu, že není povinna bojovat mimo hranice země. Rákoci viděl v tomto možnost vyvolat ozbrojený konflikt. Jelikož byl vazalem Porty musel počkat na souhlas z Istanbulu a na dodávku vojenské a finanční pomoci. Sultánovi to trvalo dlouho a Rákoci tak mohl vtrhnout s armádou do Královského Uherska až v únoru 1644. Švédové byli však z Moravy vyhnáni již na podzim předchozího roku. Císařské vojsko tam kontrolovalo situaci a některé pluky mohl císař přemístit na východ do boje proti Rákocimu.\n\nRákoci se 17. února prohlásil za ochránce nekatolíků a zanedlouho se zmocnil Košic, když mu magistrát otevřel dveře. Stejně to udělala i ostatní východoslovenská města a Rákoci se na čele patnáctitisícové armády vydal směrem k Vídni. Postupoval přes Spiš, Liptov a Pováží až k Hlohovci, kde utrpěl porážku od císařské armády pod vedením palatina Mikuláše Esterháziho a generálů Götze a Buchheima. Císařské oddíly tlačily povstalecké vojáky zpět na východ a další velkou porážku jim uštědřily v bitvě u Dregeľ-Palanky, kde velitelé tureckých oddílů dokonce obvinili Rákociho ze zrady. Potom ho opustili a odtáhli na jih. V květnu stáli císařští vojáci před branami Košic a palatin výzvami donutil šlechtu Šarišské stolice, aby opustila povstalecký tábor. Rákoci se uchýlil do Blatného Potoka a projevil zájem vyjednávat o míru. V létě 1644 se začal šířit mor, císařské vojsko trpělo i nedostatkem potravin a navíc se mu nepodařilo dobýt Košice, Prešov ani Levoču. Rákoci s novými posilami vyrazil proti císařské armádě a spolu s velitelem Gabrielem Bakošem dobyl Oravu a Liptov. Druhá povstalecká fronta zatlačila vojáky až k městu Prievidza. V srpnu svolal palatin Esterházi do Trnavy sněm, na kterém se rozhodovalo, zda se má pokračovat v bojích, navzdory převaze v počtu povstaleckých vojáků. Sněm rozhodl o pokračování a odsouhlasil prostředky na naverbování a zásobování tisíce nových uherských a polských vojáků. V téže době se konal sněm Rákociho a jeho přívrženců v Košicích a jeho účastníci se vyslovili za uzavření míru.\n\nNa konci srpna vstoupila posílená armáda znovu do bojů a povstalce zahnala až do Tokaje, tento úspěch však netrval dlouho, a jakmile Rákoci znovu zaútočil museli císařští vojáci ustupovat. Byl to stejně následek neshod ve velení mezi německou a uhersko-polskou částí armády. Když se Generál Götz na zimu ubytoval v středoslovenských hornických městech označil uherská a polská vojska za nespolehlivá a propustil je ze svých služeb. Ke konci roku se začalo v Trnavě vyjednávat o míru. Uherští protestanti prosazovali při jednáních dosažení stavovských a náboženských svobod, navrácení odebraných kostelů, vyhnání jezuitů ze země a úpravu církevního desátku, Rákoci chtěl územní zisky a válečné reparace. Stejně jako Bethlen před 20 lety od císaře žádal sedm východouherských stolic a slezská knížectví Opolí a Ratiboř. Katoličtí magnáti a ani palatin nechtěli splnit požadavky protestantů a vznikla krize. Rákoci využil situaci, která nastala a posunul svoje vojska až na střední Slovensko. Pak obdržel finanční podporu od Francie začal stupňovat i své požadavky. Teď už žádal do dědičné držby celé tzv. horní (severovýchodní) Královské Uhersko se všemi městy a pevnostmi. Proti takovému rozšíření moci vystoupili Turci, s nimiž dvůr již nějaký čas jednal a snažil se oddělit Osmanskou říši od plánů sedmihradského knížete. Přestože povstalci pokračovali v tažení ze středního Slovenska směrem na západ, úspěchy císařské diplomacie a také nepokoje v Sedmihradsku přinutily Rákociho k ústupkům. Pro přetrvávající neshody v císařském vojsku se Vídeň rozhodla znovu jednat. V únoru 1645 uzavřely obě strany kompromisní dohodu, podle níž měl Rákoci dostat do doživotního užívání sedm východouherských stolic, a uherským protestantům se zaručovala náboženská svoboda, která se měla vztahovat i na poddané. Otázka navrácení kostelů a jiné sporné otázky měly dořešit na nejbližším zemském sněmu a měla se tam ratifikovat mírová dohoda. Po uzavření kompromisní dohody odešla z území Slovenska německá vojska, protože uherské stavy se panovníkovi zavázaly pomocí v případě útoku Rákociho.\n\nO několik měsíců vpadli na Moravu Švédové pod velením Torstensona a Rákoci se naposledy pokusil obrátit situaci ve svůj prospěch. Vrcholu dosáhl v červnu 1645, kdy se se svým vojskem podporovaným uherskou protestantskou šlechtou a exulanty utábořil na hranicích Královského Uherska s Moravou mezi Hodonínem a Břeclaví a snažil se o spojení se švédskou armádou. Vídeň však shromažďovala armádu u Bratislavy a Devína a Turci na zákrok císařské diplomacie pohrozili Rákocimu, že pokud dojde ke spojení armád, ztratí sedmihradské knížectví. Rákoci složil zbraně a 22. srpna 1645 uzavřel s vídeňskou delegací separátní dohodu ve vojenském táboře u Břeclavi. O dva dny později ji v Linci podepsal císař Ferdinand III. Švédové tím ztratili spojence a byli donuceni z Moravy odejít. Na sněmu v roce 1647 byl mír ratifikován a slavnostně vyhlášen. Ferdinandovi III. do té doby postupně vzdala hold všechna města.\n\nLinecký mír zajistil Rákocimu ponechání sedmi východouherských stolic do doživotní držby, z nichž dvě (Satumarská a Sabolčská) měly zůstat i jeho nástupci. Namísto dvou slezských knížectví získal hrad Tokaj. Uherským protestantům zaručovala Linecká mírová smlouva úplnou náboženskou svobodu, vztahující se i na poddané a byl v ní zakotven i požadavek vrácení kostelů, které jim odebrali katoličtí zeměpáni. Uherská katolická hierarchie však nebyla s dohodou spokojena a spolu s novým palatinem proti ní vystoupila. Sám Ferdinand III. ji musel nejdříve vyzývat aby ji uznala. Ale nespokojenost s dohodou byla i na druhé straně. Z dohodnutých 400 kostelů se protestantům vrátilo zpět sotva 90 a spory přetrvávaly dál.\n\n\n"}
{"id": "968623", "url": "https://cs.wikipedia.org/wiki?curid=968623", "title": "Mikuláš Esterházy", "text": "Mikuláš Esterházy\n\nMikuláš Esterházy (; 8. dubna 1583, Galanta – 11. září 1645, Großhöflein, Rakousko) byl uherský šlechtic. Byl synem Františka Esterházyho (1532–1604) a vnukem Benedikta Esterházyho (1508–1583). \n\nNarodil se v rodině podžupana Bratislavské stolice Františka Esterházyho. V roce 1622 dostal panství Forchtenstein (maď. Fraknó) a město Eisenstadt (obojí v dnešním Burgenlandu) a tak se stal zakladatelem tzv. fraknóvské větve Esterházyů. \n\nV roce 1612 se oženil s Uršulou Dersfiovou. 21. července 1624 se podruhé oženil s vdovou Kristýnou Turzovou, rozenou Ňáriovou, která zemřela po porodu 17. února 1641.\n\n"}
{"id": "968625", "url": "https://cs.wikipedia.org/wiki?curid=968625", "title": "František Esterházy (1532–1604)", "text": "František Esterházy (1532–1604)\n\nFrantišek Esterházy (: \"Franz Esterházy\", : \"Esterházy Ferenc\"; kolem 1532, Galanta - asi 1604) byl uherský šlechtic, který se stal početím svých tří synů zakladatelem tří linií rodu Esterházyů.\n\nByl synem Benedikta Esterházyho (1508–1583). Byl podžupanem Bratislavské župy. Dal postavit renesanční zámeček v Galantě. Jeho synové: Daniel, Pavel, Mikuláš.\n"}
{"id": "968627", "url": "https://cs.wikipedia.org/wiki?curid=968627", "title": "Sveta Marija", "text": "Sveta Marija\n\nSveta Marija je vesnice a opčina v Chorvatsku, v Mezimuřské župě. Opčinu tvoří vesnice Sveta Marija a Donji Mihaljevec. V roce 2011 žilo v celé opčině 2 317 obyvatel, v samotné vesnici Sveta Marija 1 594 obyvatel.\n"}
{"id": "968629", "url": "https://cs.wikipedia.org/wiki?curid=968629", "title": "Rudolf Syringus Habsbursko-Lotrinský", "text": "Rudolf Syringus Habsbursko-Lotrinský\n\nRudolf Rakouský (5. září 1919, Prangins, Švýcarsko – 15. května 2010, Brusel, Belgie) byl nejmladším synem posledního rakouského císaře Karla I. a jeho manželky Zity Parmské.\n\nNarodil se rok po pádu monarchie, ve Švýcarsku, kde v té době jeho rodina žila. Byl pojmenován podle prvního římsko-německého krále z rodu Habsburků, Rudolfovi I. Část dětství strávil na Madeiře, kde zemřel jeho otec. Po jeho smrti se rodina roku 1922 přestěhovala do Belgie. Zde žili až do roku 1940, kdy po německé invazi uprchli do Kanady, kde Rudolf v Québecu studoval ekonomii.\n\nPodle své rodiny byl pod falešným jménem americkou armádou poslán do Rakouska, aby se zde zapojil do odboje. Po válce působil v oblasti financí na Wall Street, poté vedl kávové plantáže v Belgickém Kongu a nakonec se stal ředitelem banky v Belgii, kde žil až do konce života.\n\nV březnu roku 1970 podepsal ve Švýcarsku s klášterem Muri jakožto zástupce rodiny Habsbursko-Lotrinské o založení rodinné hrobky v Loretanské kapli bývalého kláštera. Po matčině smrti roku 1989 byl zodpovědný za průběh jejího balzamování a uložení jejího srdce rodinné hrobce.\n\nArcivévoda Rudolf zemřel ve věku 90 let v Bruselu, pohřben je stejně jako jeho první manželka Xenie (1929-1968) a tragicky zemřelý syn Karel Jan (1962-1975) v rodinné hrobce pod Loretánskou kaplí v klášteře Muri ve Švýcarsku.\n\nArcivévoda Rudolf se po zásnubách (30. dubna 1953) oženil poprvé 22. června 1953 v katolickém kostele Panny Marie Karmelské v Tuxedo Parku ve státě New York s ruskou hraběnkou Xenií Sergejevnou Černičev-Besobrasovou (11. června 1929 Paříž - 20. září 1968 Casteau, Belgie), mladší dcerou hraběte Sergeje Černičev-Besobrasova a jeho manželky hraběnky Alžběty Dmitrijevny Šeremetěvové. Svatby se zúčastnilo 100 hostů, mezi nimi i poslední rakouská císařovna Zita. Xenie byla teprve druhou pravoslavnou věřící, která se stala rakouskou arcivévodkyní, první byla velkokněžna Alexandra Pavlovna z dynastie Romanov-Holstein-Gottorp, která se provdala za uherského palatina, arcivévodu Josefa. Rudolf a Xenie spolu měli čtyři děti. Xenie zemřela v roce 1968 během autonehody v Belgii, kdy se jejich auto, ve kterém byl i Rudolf, srazilo s kamionem. Rudolf byl těžce zraněn, ale přežil. O sedm let později Rudolfův nejmladší syn Karel Johannes ve třinácti letech v Bruselu také zemřel po autonehodě.\n\n\nOd 15. října 1971 byl Rudolf podruhé ženatý, a to s princeznou Annou Gabrielou z Wrede (* 1940), se kterou měl jednu dceru:\n"}
{"id": "968634", "url": "https://cs.wikipedia.org/wiki?curid=968634", "title": "Kostel a klášter svaté Kateřiny Alexandrijské (Dechtice)", "text": "Kostel a klášter svaté Kateřiny Alexandrijské (Dechtice)\n\nKostel a klášter svaté Kateřiny (hovorově též Katarínka) je soubor zaniklých budov františkánského kláštera, poměrně zachovalých kostelních zdí a kostelní věže ze 17. století nacházejících se v pohoří Malé Karpaty u obce Dechtice v Trnavském kraji.\n\nZříceniny se nacházejí ve střední části Malých Karpat v přírodní rezervaci \"Katarína\" asi 3 km západně od obce Dechtice. Přístup k ním je možný po modré značené cestě z obce Naháč asi 2 km severně. Stezka pokračuje k zříceninám hradu Dobrá Voda.\n\nOd hranice CHKO Malé Karpaty je přístup možný pouze pěšky.\n\nKlášter františkánského řádu byl založen v roce 1618 na místě, kde se podle legendy zjevovala svatá Kateřina Alexandrijská mladému hraběti a poustevníkovi Janu Apponyimu. Klášterní komplex je postaven v raně barokní stylu s pozdně prvky. Jeho stavitelem byl Ital Pietro Spazzo. V 17. století klášter několikrát poškodily turecké vpády nebo císařská vojska, ale vždy byl znovu zrekonstruován. V důsledku josefínských reforem byl v červenci 1786 klášter zrušen. Mniši museli toto místo opustit, inventář převzaly okolní kláštery a obce a stavba začala chátrat.\n\n\nV těsném sousedství kláštera, u hájovny, je vybudována expozice, věnovaná malokarpatské lesní úzkorozchodné železnici (1898 - 1960), jejíž trasa Smolenice - Dobrá Voda vedla nedaleko kláštera. Součástí expozice je i krátké kolejiště s dobovými vozidly a bohaté informační panely. Kolejiště se bude postupně rozšiřovat s výhledem na napojení na trasu původní dráhy.\n\nS cílem zabránit dalšímu pustnutí a boření Katarinky vznikl \"projekt Katarínka\", který formou letních mládežnických táborů ve středověkém duchu pracuje na zakonzervování a rekonstrukci pozůstatků někdejšího kostela a kláštera. Probíhá komplexní archeologický, historický, památkový i geofyzikální výzkum.\n\n\n\n"}
{"id": "968637", "url": "https://cs.wikipedia.org/wiki?curid=968637", "title": "Outfest", "text": "Outfest\n\nOutfest (akronym z výrazů \"out\" ve smyslu coming out a \"fest\" ve smyslu filmový festival) je americký filmový festival v Los Angeles zaměřený na filmy s LGBT tematikou, který se každoročně odehrává v červenci. Filmy se na festivalu ucházejí o ceny \"Outie\" v 16 kategoriích. O udělení cen rozhoduje porota (6 cen), diváci (7 cen) a programový výbor (3 ceny).\n\nMnoho amerických nezávislých LGBT filmařů se zabývalo ve svých dílech coming outem, sexuálním útlakem, zločiny z nenávisti apod., ale nemělo pro svou práci žádnou komerční platformu. V roce 1982 se proto společně sešli a ve spolupráci s Filmovým a televizním archivem Kalifornské univerzity uspořádali \"Gay and Lesbian Media Festival and Conference\". V roce 1994 byl festival přejmenován na \"Outfest\", aby lépe vyjadřoval dynamiku komunity. Od přelomu století se každoročně uvede kolem 200 filmů ve vícero kinech ve městě a festival podporuje přes 100 sponzorů. V letech 1982–2004 bylo na festivalu celkem promítnuto přes 4000 filmů pro více než půl miliónu diváků.\n\nV roce 2006 věnoval filmový režisér Roland Emmerich 150 000 dolarů pro \"Legacy Project\", ve kterém spolupracují Filmový a televizní archiv Kalifornské univerzity a Outfest na uchování a restaurování filmů s LGBT tematikou.\n\nCeny Outie se udělují v 16 kategoriích.\n\n\n\n\nMimo to Outfest uděluje ještě cenu za přínos (\"Outfest Achievement Award\"), čestnou cenu (\"Outfest Honors\"), za scénář (\"Outfest Screenwriting Lab Award\") a cenu pro idola (\"Screen Idol Award\").\n\n"}
{"id": "968638", "url": "https://cs.wikipedia.org/wiki?curid=968638", "title": "Michal Farkaš", "text": "Michal Farkaš\n\nMichal Farkaš (* 10. března 1985, Zlaté Moravce) je slovenský fotbalový obránce, který momentálně hraje v polském klubu Ruch Radzionków.\n\nDo profesionálního fotbalu nastoupil v létě 2007 v dresu FC Nitra, kde hrál předtím za mládežnické týmy. V lednu 2009 přestoupil do českého celku FK Jablonec 97, kde se příliš neprosadil a objevil se pouze ve třech ligových utkáních. K 1. lednu 2010 mu skončila smlouva a Michal odešel do Polska do klubu Ruch Radzionków (z nižší ligy). V červenci 2011 podepsal smlouvu s polským celkem GKS Katowice, kde strávil 2 sezony. V srpnu 2013 se vrátil jako volný hráč do Ruchu Radzionków. V lednu 2014 rokoval o podpisu smlouvy s třetiligovým polským mužstvem Zagłębie Sosnowiec.\n\n"}
{"id": "968641", "url": "https://cs.wikipedia.org/wiki?curid=968641", "title": "Pajštún", "text": "Pajštún\n\nPajštún je zřícenina hradu na západním Slovensku u obce Borinka.\n\nPajštúnský hrad patřil do soustavy pohraničních hradů, které v Malých Karpatech přebíraly od 13. století funkci ochrany severozápadních hranic uherského státu. Začátky královského hradu sahají do druhé poloviny 13. století. Doložen je v roce 1273. Nejstarší majitelé měli společné panství se Stupavou, kam se později i vrátili. Od 14. století patřil hrabatům ze Svatého Jura a Pezinku nepřetržitě až do roku 1526, když rod vymřel a majetky se dostaly do rukou Serényů a později Salmů. V letech 1592 až 1863 patřil Pálffyům, později Károlyům. Hrad vyhořel v polovině 18. století, byl částečně opraven a nadále používán. Od 1809, když ho zdemolovala napoleonská vojska, leží v ruinách.\n\n\nHradní budovy se zachovaly ve fragmentech kolem ústředního nádvoří, jehož plochu překrývá násyp z poškozených zdiv. Nejsouvislejší je obvodové zdivo paláců a opevnění vestavěných do masivu hradního bradla, se zachovalými otvory oken, arkýřů, vstupů, ve zdivu s odlehčovacími oblouky a stopami po klenbách. Nejpůsobivější jsou krakorce někdejší pavlače nad vstupem s pozdně renesanční výzdobou v podobě maskarónů z roku 1619, které svou různorodostí dokumentují nároky stavitele na architekturu a její umělecké ztvárnění.\n\nStředověký hrad, z něhož se zachovaly pouze zbytky zdiva, byl podstatně přestavěn v období renesance. Ze 16. století pochází na svoji dobu moderní renesanční opevnění, které se opíralo o mohutný rondel, na kterém se dala umístit děla. Opevnění bylo dokončili v roce 1550, dále ho zdokonalovali v průběhu 17. století Pálffyové, kteří ukončili základní přestavbu hradu a jeho rozšíření již v roce 1619. Ještě větší změny nastaly při stavebních úpravách v polovině 17. století, kdy nově přestavěli obytné budovy a vybudovali další vnější opevnění.\n\n"}
{"id": "968646", "url": "https://cs.wikipedia.org/wiki?curid=968646", "title": "Velatická kultura", "text": "Velatická kultura\n\nVelatická kultura nebo přesněji starší / velatická fáze okruhu středodunajských popelnicových polí byla kultura z doby asi 1250 až 1000 př. Kr. (tedy v mladší době bronzové) na jižní Moravě, jihozápadním Slovensku, v Dolním Rakousku, Burgenlandu a severozápadním Maďarsku.\n\nVyvinula se přímo ze středodunajské mohylové kultury.\n\nDělí se na:\n\nNa Slovensku se vyskytovala v době cca 1250–1000 př. Kr. západně od Váhu.\n\nVýznamná hradiště velatické kultury jsou Kostolec v obci Ducové, Pohanská nad Plaveckým Podhradím a Devín, významné popelnicové pohřebiště Chotín, Devínska Nová Ves, Zohor a významná je i mohyla v Očkově. Kultura se podobala čakanské kultuře. Jako ona ovládala hraniční území lužické kultury. Je charakterizována mimo jiné jen ojediněle se objevujícími mohylami (zato s bohatými milodary) a kolovými, nejvíce dvouprostorovými stavbami. Rozsáhlá knížecí mohyla v Očkové je vnějším znakem nápadné společenské diferenciace v té době.\n\nKolem roku 1200 př. Kr. se počet obyvatel na Slovensku snížil, což velmi pravděpodobně souvisí s účastí velatické a sousední čakanské kultury na tzv. stěhování národů bronzové doby. S prvním stěhováním, souvisejícím s útoky tzv. mořských národů ve východním Středomoří (zničení Kréty, mykénské civilizace, boje s Egyptem), které skončily začátkem 12. století před Kr, a asi i příchodem Dórů do Řecka, zřejmě souvisí i (na západním Slovensku) změna uspořádání společnosti, kterou od tehdy vedli vojenští vůdci, z nichž se konstituovala knížata a velmoži.\n\nPo přelomu Reineckeho stupňů Ha A1 a Ha A2 (tedy kolem roku 1100 př. Kr.) se území kultury vylidňuje a ochuzuje, z čehož se usuzuje, že se příslušníci této kultury (snad etnicky identičtí s Praitaliky) zúčastnili druhé vlny velkého stěhování národů bronzové doby. Následující období velatické kultury je základem podolské kultury.\n"}
{"id": "968648", "url": "https://cs.wikipedia.org/wiki?curid=968648", "title": "Podolská kultura", "text": "Podolská kultura\n\nPodolská kultura nebo přesněji mladší / Podolská fáze okruhu středodunajských popelnicových polí je kultura / fáze okruhu středodunajských popelnicových polí v letech cca 1000 - 750/700 pro kr. (Tedy v pozdní bronzové době) na jižní Moravě, jihozápadním Slovensku, v Dolním Rakousku, Burgenlandu a v severozápadním Maďarsku.\n\nVyvinula se přímo z velatické kultury.\n\nPohřební ritus byl výhradně žárový, zejména popelnicový. Mohyly jsou velmi vzácné. Sídliště a hradiště jsou slabě prozkoumány.\n\nNa Moravě se rozlišuje:\n\nNa Slovensku (jihozápadní Slovensko a část západního Maďarska) se vyskytovala především tzv. Chotínská skupina (nebo chotínská fáze, typ), ojediněle považována za samostatnou chotínskou kulturu (vůči ostatní podolské kultuře). Je pojmenována podle velmi významného pohřebiště v Chotíně u Komárna (Chotín II, 326 hrobů, z toho starší patří do velatické kultury). Od této kultury se na rozdíl od její předchůdkyně – velatické kultury – nenašly na Slovensku nákladné mohyly (i na Moravě jsou velmi vzácné). Už na počátku vývoje této kultury pozorujeme dožívání a upadání starších keramických vzorů, bronzů je málo, předpokládá se vyčerpání dolů v Alpách. Zároveň pozorujeme pronikání lidu lužické kultury podél Malých Karpat do prostoru podolské kultury (což je opak vývoje během velatické kultury, kdy pronikala velatická kultura na území lužické kultury). Pozorujeme kulturní a hospodářský úpadek, budování refugií (Marianka), nakonec i ubývání počtu hradišť (zánik hradiště na Pohanské, roku 800 př. Kr. se dočkaly jen tři lokality: Devín, Ivánka a pohřebiště Chotín). Po roce 800 př. Kr. se předpokládají vpády kočovníků z východu, možná Kimerů (tzv. thráckokimerský horizont, viz mladší a pozdní doba bronzová na Slovensku).\n"}
{"id": "968654", "url": "https://cs.wikipedia.org/wiki?curid=968654", "title": "Dead Effect", "text": "Dead Effect\n\nDead Effect je česká akční videohra z roku 2013. Jedná se o prvotinu týmu inDev Brain. Hra byla původně určena pro IOS a Android, ale v roce 2014 vyšla i PC verze.\n\nHráč se ujímá postavy (na výběr je Gunnar Davis a Jane Frey), která se probouzí z hibernace a zjišťuje, že posádka vesmírné lodi ESS Meridian je, v důsledku neúspěšného pokusu, po smrti a loď je plná nemrtvých. Na cestě lodí hráč pomáhá postava tajemného doktora Wagnera.\n\nHra je klasickou FPS střílečkou, kdy je cílem hráče se dobojovat na konec levelu. Ve hře je poměrně velký výběr zbraní, které lze upgradovat za peníze, jež hráč sbírá. Hráč se také naučí používat bullet-time, který mu umožní zpomalit čas. Lze narazit na různé druhy nepřátel. Kromě těch klasických i na velké nepřátele, kteří vydrží více a nebo na nepřátele, kteří po hráči plivou nakaženou krev.\n\nKromě klasické příběhové kampaně je zde i survival mód, kde se hráč snaží přežít po určitý čas a zabít co nejvíce nepřátel.\n\nHra obdržela většinou kladná hodnocení. Hra byla chválena hlavně pro svoji hratelnost, grafiku a atmosféru. Na druhou stranu však obdržela kritiku pro svůj příběh, repetitivnost a nedostatek inovace.\n\n"}
{"id": "968655", "url": "https://cs.wikipedia.org/wiki?curid=968655", "title": "Mohyla v Očkově", "text": "Mohyla v Očkově\n\nMohyla v Očkově je archeologické naleziště náčelnické mohyly z mladší doby bronzové. Nachází se u silnice č. 504 u obce Očkov v okrese Nové Mesto nad Váhom.\n\nK nejvýznamnějším objevům slovenské archeologie na středním Pováží patří naleziště Očkov. V letech 1953, 1955, 1958 a 1959 zde odkryli pracovníci archeologického ústavu SAV mohylu náčelníka z mladé doby bronzové a popelnicové pohřebiště z mladší doby římské.\n\nV mohyle byl pohřben pravděpodobně v 12. století před Kr. příslušník - snad kníže - tzv. velatické kultury. Lid této kultury obýval území dolního Rakouska, západního Maďarska a jihozápadního Slovenska. Mohyla v Očkově z období velatické kultury byla prvním objevem svého druhu.\n\nSvým významem daleko přesahuje rámec Slovenska. V objektu je rekonstruován odkryv hrobové komory na základě nálezových okolností. Mrtvý byl položen na hranici v průměru asi 10 m v slavnostním oděvu spolu s bronzovými a zlatými šperky. Na hranici byly položeny nádoby s tekutou a masitou potravou. Vedoucí vojenské postavení mrtvého v tehdejší společnosti symbolizuje meč, kopí, štít, koňský postroj. Na místě spáleniště byla vykopána obdélníková etážová hrobová komora, jejíž dno i spodní stěny byly vydřeveny. Na podlaze po shrnutí zbytků původní hranice byly rozmístěny nádoby. Hrobová komora byla pak pokryta sedlovitou střechou, již podpíraly dřevěné kůly. Na střeše byly poskládány další milodary, bronzové a hliněné nádoby. V některých z nich se nacházela tekutá potrava, v jiných byly ohořelé lidské kosti - pravděpodobně pozůstatky lidských obětí při úmrtí náčelníka. Na střeše byla nanesena vrstva spraše střídavě s vrstvami kamene. Na kamenné jádro byla navrstvena zemina. Okraj dotvoření celku zpevnily kamenné věnce s průměrem 25 m.\n\n\n"}
{"id": "968659", "url": "https://cs.wikipedia.org/wiki?curid=968659", "title": "Disperzní barviva", "text": "Disperzní barviva\n\nDisperzní barviva jsou látky, které ve vodě (resp. v barvicí lázni) dispergují, tj. zůstávají nerozpuštěné jako drobné, pevné částice, takže pro stabilizaci lázně a stejnoměrné barvení se k nim musí přidávat tzv. \"dispergační činidla\".\nBarviva jsou vhodná k barvení nebo potiskování materiálů s hustě rozmístěnými molekulami jako je polyester, acetát, triacetát nebo polyamid, které sotva bobtnají a absorbují jen málo vlhkosti. \"Termozolováním\" nebo barvením při vysokých teplotách (60-95 °C) textilní materiály změknou, jejich molekuly se roztahují, barviva tak vnikají do vláken a po schlazení jsou spojena s polymerem.\n\nDisperzní barviva byla vyvinuta u \"British Dyestuff Corporation\" v roce 1923. \n\nKoncem 20. století byla disperzní barviva s podílem 21 % nejpoužívanější látka k barvení a potiskování textilií. \n\nNěkterá disperzní barviva jsou podezřelá, že vyvolávají tzv. \"punčochový ekzém\", při kterém může u choulostivých osob dojít k alergii. Může se to stát obzvlášť u polyamidových a acetátových oděvů, které těsně doléhají na lidskou kůži, protože vybarvení těchto materiálů má nízkou stálost ve vlhku. \n"}
{"id": "968661", "url": "https://cs.wikipedia.org/wiki?curid=968661", "title": "Süe Süan", "text": "Süe Süan\n\nSüe Süan ( ; 1389–1464), byl neokonfuciánský filozof a politik čínské říše Ming.\n\nSüe Süan používal zdvořilostní jméno Te-wen () a pseudonym Ťing-süan (). Bylo mu uděleno posmrtné jméno Wen-čching (.\n\nSüe Süan se narodil roku 1389, pocházel z okresu Che-ťin (dnes v městské prefektuře Jün-čcheng) v provincii Šan-si. Úspěšně prošel úřednickými zkouškami, palácové zkoušky absolvoval a hodnost \"ťin-š’\" získal roku 1421, poté nastoupil kariéru ve státní správě. Koncem 30. let sestavil studijní pravidla pro akademii Jeskyně bílého jelena, kde vyučoval.\n\nVe vládě vystoupal až na pozici náměstka na ministerstvu obřadů a akademika v akademii Chan-lin (\"Chan-lin süe-š’\"). Po odchodu z úřadů roku 1457 se věnoval výuce. Byl stoupencem učení Ču Siho, které posunul k postojům zastávaným později Wang Jang-mingem. Prosazoval návrat k přirozenosti (\"fu-sing\"). Ve snaze o překonání určité duality Ču Siho myšlení nově formuloval vztah mezi principem (\"li\") a energií (\"čchi\"), přičemž odmítal prvotnost jednoho i druhého. K jeho žákům patřili především Jen Jü-si (, 1426–1476), Čang Ting (, 1431–1495), Čang Ťie (, 15. století) a Tuan Ťien (, 1419–1487). Se svými žáky a stoupenci tvořil chetungskou školu neokonfucianismu.\n\nJako oficiální výraz uznání obdržel posmrtné jméno Wen-čching.\n"}
{"id": "968663", "url": "https://cs.wikipedia.org/wiki?curid=968663", "title": "Mladší a pozdní doba bronzová na Slovensku", "text": "Mladší a pozdní doba bronzová na Slovensku\n\nToto je článek o mladší době bronzové a pozdní době bronzové na území Slovenska (1250 - 750 př. Kr.).\n\nMladá doba bronzová v širším smyslu, tedy mladší doba bronzová v užším smyslu + pozdní bronzová doba, se datují takto:\n\nV dalším textu se používá datace 1250 - 1000 - 750 př. Kr. Rok 1000 př. Kr. (Přelom mladší a pozdní doby bronzové) odpovídá vzniku podolské kultury na jihozápadním Slovensku a slezské fáze lužické kultury na severním Slovensku.\n\nVšechny kultury na Slovensku v tomto období patří mezi kultury popelnicových polí. Do kulturních komplexů (okruhů) kultur popelnicových polí se zařazují takto:\n\nJedním z hlavních společných znaků mladší a pozdní doby bronzové je budování hradišť.\n\nPřed rokem 1200 př. Kr. se na Slovensku prudce zvýšil počet obyvatel (kolem roku 1400 př. Kr. žilo na Slovensku asi 60 000 lidí, kolem roku 1200 př. Kr. už 200 000). Byl to zejména důsledek rozvoje zemědělství a metalurgie kultur popelnicových polí (středních bronzových a už i mladších bronzových - velatické a čakanské). Kolem roku 1200 př. Kr. se počet obyvatel snížil, což velmi pravděpodobně souvisí s účastí velatické a čakanské kultury na tzv. stěhování národů doby bronzové - viz dále. S prvním stěhováním, souvisejícím s útoky tzv. mořských národů ve východním Středomoří (zničení Kréty, mykénské civilizace, boje s Egyptem), které skončily začátkem 12. století před Kr, a asi i příchodem Dórů do Řecka, zřejmě souvisí i (na západním Slovensku) změna uspořádání společnosti, kterou od té doby vedli vojenští vůdci, z nichž se konstituovala elita.\n\nNa západním Slovensku zhruba 1250 př. Kr. - 1000 př. Kr. vyskytovala velatická a čakanská kultura. Podkladem pro vznik velatické kultury byla středodunajská mohylová kultura a podkladem pro vznik čakanské kultury byla karpatská mohylová kultura.\n\nKolem roku 1000 př. Kr. (= začátek pozdní doby bronzové) velatickou a čakanskou kulturu vystřídala podolská kultura (= mladší / podolská fáze okruhu stčedodunajských popelnicových polí; 1000 - cca 750 př. Kr.). Na Slovensku (jihozápadní Slovensko a část západního Maďarska) se vyskytovala především tzv. podolská kultura (neboli chotínská fáze, typ), ojediněle považována za samostatnou chotínskou kulturu (vzhledem k ostatní podolské kultuře). Je pojmenována podle velmi významného pohřebiště v Chotíně u Komárna (Chotín II, 326 hrobů, z toho starší patří do velatické kultury). Od této kultury se, na rozdíl od její předchůdkyně - velatické kultury, nenašly na Slovensku nákladné mohyly (i na Moravě jsou velmi vzácné). Už na počátku vývoje této kultury pozorujeme dožívání a upadání starších keramických vzorů, bronzů je málo, předpokládá se vyčerpání dolů v Alpách. Zároveň pozorujeme pronikání lidu lužické kultury podél Malých Karpat do prostoru podolské kultury (což je opak vývoje během velatické kultury, kdy velatická kultura pronikala na území lužické kultury). Pozorujeme kulturní a hospodářský úpadek, budování refugií (Marianka), nakonec i ubývání počtu hradišť (zánik hradiště Pohanská, k roku 800 př. Kr. se datuje jen několik odkrytých nalezišť: sídliště Devín, Ivanka pri Nitre a pohřebiště Chotín). V pozdní bronzové době - stupně HB2 a 3 (950 - 750 př. Kr.) se předpokládají vpády kočovníků z východu, možná Kimerů (viz níže).\n\nNa severním středním a západním Slovensku se již zhruba od poloviny střední doby bronzové a až do doby halštatské vyskytovala lužická kultura (přesněji kulturní komplex / okruh lužické kultury), která rovněž patří mezi kultury popelnicových polí. Na Slovensku hovoříme v době bronzové o slovenské skupině / větvi lužické kultury (slovenské skupině lužického kulturního komplexu). Lužická kultura je charakteristická kromě specifického materiálního projevu budováním hradišť, často zesílených kamennými prvky (Tupá Skala, Prašník, Vítkovce, Kostoľany pod Tribečom). Nejstarším nalezištěm lužické kultury je Martin (střední bronzová doba). Během stupně Br D v mladé bronzové době pozorujeme jednak expanzivní tlak velatické a čakanské kultury na lužickou kulturu, a jednak mohylové pohřbívání zejména na středním Pováží (horizont Mikušovce) jako paralelu ke knížecím mohylám na jihozápadním Slovensku. Ačkoli lze mohyly (např. na horní Nitře) ojediněle pozorovat až do konce doby bronzové, po stupni Br D se již pohřbívalo převážně v plochých urnový hrobech (Partizánske, Diviaky, Ilava, Trenčianske Teplice), které se později změnily na ploché jamkové. V mladé bronzové době z četných bronzových výrobků příslušníci této kultury exportovali trojžebrové meče liptovského typu. Se začátkem pozdní doby bronzové (1000 př. Kr.) na Slovensku mluvíme o slezské fázi / skupině lužického kulturního komplexu. Během ní lužická kultura proniká podél horských hřebenů do prostoru podolské kultury. O dalším vývoji lužické kultury na Slovensku viz halštatská doba na Slovensku.\n\nBěhem celé mladší a pozdní doby bronzové i během halštatské doby (od 1200 př. Kr.) existovala při Dudváhu zemědělsko-řemeslnická osada Pobedim (111 sídlištních objektů), která je charakteristická nálezy jak z lužické kultury (severní vliv), tak i nálezy okruhu středodunajských popelnicových polí (jižní vliv). V souladu s celkovým vývojem na Slovensku v mladší době bronzové převažuje vliv velatické kultury, od pozdní doby bronzové převažuje vliv lužické kultury.\n\nNa východním Slovensku (Východoslovenská nížina, Košická kotlina a některých oblastech Šariše) kolem 1200 př. Kr. nahradila pilinskou kulturu a kulturu Suciu de Sus gávská kultura původem z východu. Vznikla z otomanské kultury a kultury Suciu de Sus. Trvala až do konce doby bronzové - cca do roku 750 před Kr. Charakteristické je budování hradišť (Lysá Stráž, Nižný Tvarožec-Pivničky, Šarišské Sokolovce, Obišovce, Koňuš-Starý Koňuš, Hradová hura), svérázná keramika a rozsáhlá metalurgie bronzu (šperk, zbraně, pancíře, přilby, soupravy na pití, nádoby). Vzácným příkladem pokročilých bronzařských technik je nález zadní části plechového krunýře z Čierné nad Tisou. Z Obišovců pochází unikátní nález dvou bronzových kol se 4 špicemi pocházejících z lehkého dvoukolového bojového vozu (bigy), taženého koňmi. V závěrečné fázi gávské kultury (Ha B3 - 8. stol. Př. Kr.) mluvíme na Slovensku a na Ukrajině o tzv. somotorském typu (Somotor - hradiště a pohřebiště; Vojatín - pohřebiště).\n\nNa jižním středním, resp. jihozápadním východním, Slovensku nejprve ještě pokračovala pilinská kultura (viz výše), kterou zhruba 1100 př. Kr. (na přelomu Ha A1 a Ha A2) na menším území vystřídala kyjatická kultura, součást okruhu jihovýchodních popelnicových polí. Kyjatickou kulturou končí 2700 let trvající osídlení regionu Slovenského krasu. Vznikla smísením vlivů pilinské kultury, lužické kultury a gávské kultury. Sídliště měla neopevněné nížinné (Radzovce) i opevněné výšinné (Lysec, Maginhrad, Pohanský vrch u Horních Plachtinců, Včelince), využívaly se i jeskyně (Majda - Hraškova, Sokolí jeskyně, Jasovská jeskyně, Silická lednice, Chvalovská jeskyně), ale ty spíše na kultovní než na obytné účely . Na opevněných výšinných sídlech (Hradisko) se zpracovával bronz, nížinná sídla byla zemědělská. V jeskyních se našly masky z lidských a zvířecích lebek (jeskyně Majda), zřejmě související s magií a kultem. Kyjatická kultura zanikla kolem 750 př. Kr., tedy s koncem pozdní doby bronzové, její území pak asi dvě stě let zůstalo vylidněné, pouze severnější oblasti zaujala lužická kultura.\n\nV mladší a pozdní bronzové době pronikla na severní východní Slovensko i lužická kultura (viz výše). Doložená je jen na dvou žárových pohřebištích (Švábovce, Hraničná pri Hornáde).\n\nZe závěru doby bronzové již známe z celého - kromě severního - Slovenska (kyjatická kultura, gávská kultura, Podolská kultura) první častější nálezy železných, tj. nebronzových, předmětů. Z území kyjatické kultury pocházejí i náznaky pokusů tavit železo a předpokládá se, že někde v kulturní oblasti východního a jižního středního Slovenska už existovalo samostatné železářské středisko. Nálezy na západním Slovensku se naopak přisuzují železářskému centru, které v závěru doby bronzové vzniklo ve východoalpské oblasti.\n\nKolem první poloviny 8. století př. Kr. (podle jiných zdrojů kolem 800 př. Kr. Nebo 800 - 700 př. Kr.) pozorujeme v Evropě změny obrovského rozsahu. Zvýšil se pohyb obyvatelstva, přibyly válečné konflikty. Jak ve východokarpatské a dolnodunajských skupinách pozdních kultur popelnicových polí, tak i v západní Karpatské kotlině, v nadalpské oblasti i kolem jihovýchodních výběžků Alp lze pozorovat výskyt bronzových a železných výrobků kavkazsko-pontského typu s převahou součástek koňského postroje, které zpravidla přisuzujeme Kimmeriům a příbuzným nomadizovaným etnickým skupinám, jež Herodotos lokalizuje do severních černomořských stepních oblastí. Nejintenzivnější byl jejich vliv ve východokarpatské a dolnodunajské oblasti, kde i vytvořily nové kulturně-společenské uskupení, například skupinu / kulturu Mezöcsát v severovýchodním Maďarsku a bosutsko-banátský kulturní komplex ve Vojvodině a Banátu, které pak značně ovlivnily i během halštatské doby některé okolní regiony (např. bosutsko-banátský kulturní komplex jihozápadní Slovensko). V nížinách, zejména na východním Slovensku, je zejména kolem 750 př. Kr. patrný silný vliv skupiny / kultury Mezöcsát a je možné i předpokládat přímé rozšíření nositelů této kultury. Jelikož (přinejmenším) na východním Slovensku z etnického hlediska na konci doby bronzové žili Thrákové, je zde možné postulovat kolem 750 př. Kr. i jakési thrácko-kimerské soužití. Někteří autoři hovoří pro oblast Karpatské kotliny a okolí pro toto období o thráckokimerské kultuře neboli thráckokimerském horizontu (nebo jen kimerském horizontu). Je třeba poznamenat, že začátek hromadného užívání železa jako nového kovu v 8. století nesouvisí s vpádem těchto nomádů, ačkoli ti byli vyzbrojeni železnými zbraněmi.\n"}
{"id": "968667", "url": "https://cs.wikipedia.org/wiki?curid=968667", "title": "Kultury popelnicových polí", "text": "Kultury popelnicových polí\n\nKultury popelnicových polí (nesprávně kultura popelnicových polí) je souhrnné označení několika středoevropských kultur mladší a pozdní doby bronzové na základě toho, že měly společná tzv. popelnicová pole, tedy příbuzné projevy v pohřebním ritu, který spočíval v žárových hrobech (navzdory názvu jak popelnicových – urnových, tak i bezpopelnicových – bezurnových žárových hrobů). Kultury popelnicových polí netvoří jeden kulturní komplex. V tomto období vznikají zárodky pozdějších dodnes známých národů, zejména Keltů a Ilyrů.\n\nKultury popelnicových polí se dělí na několik kulturních okruhů, hlavní jsou čtyři:\n\nŽárový způsob pohřbívání byl znám ve staré době bronzové v některých kulturních oblastech (zejména na středním a dolním Dunaji) se ve střední době bronzové postupně rozšiřoval na další území. Od začátku mladší doby bronzové až po pozdní dobu bronzovou (13. století př. Kr. – 8. století př. Kr.) se stal na rozsáhlém území obecným projevem popelnicového i bezpopelnicového pohřbívání od Britských ostrovů až po Balkán a na druhé straně po Pyrenejský poloostrov.\n\nV období popelnicových polí nastaly významné změny v ekonomické, politické a sociální oblasti, doprovázené prudkým vzrůstem počtu obyvatelstva. Rozvoj řemesel (metalurgie bronzu) a obchodu podporoval růst sociální diferenciace, politickou a vojenskou nadvládu kmenových náčelníků a vojenských vůdců, jejichž vnějším projevem síly a nadvlády jsou bohatě vybavené hroby – mohyly – stojící v protikladu k nenáročným plochým hrobům prostého lidu.\n\nStředodunajská kultura popelnicových polí je původem snad illyrská a vznikla postupným vývojem ze středodunajské mohylové kultury za předpokladu vlivu z okolních oblastí. Změna kultu se projevila v přechodu z kostrového mohylového na žárové pod vlivem kultury popelnicových polí. Kultura je rozšířena na jižní Moravě kolem řeky Moravy, Dyje, Svitavy a Svratky. Sídliště byla jak nížinná tak i výšinná, mohla být opevněná nebo neopevněná. Mezi výšinná opevněná sídliště patří například Cezavy u Blučiny, Stolová Hora nebo Réna u Ivančic. K nížinným neopevněným stavbám řadíme sídliště v Lovčičkách (40 kůlových staveb, 2 domy o délce 20 m) nebo v Brně-Medlánkách. Středodunajská popelnicová pole se dělí na dvě složky, a to velatický stupeň (starší) a podolský stupeň (mladší). V minulosti se tyto stupně považovaly za samostatné kultury. Tyto kultury byly rozeznány na počátku 20. století.\n\nObraz kultury popelnicového středodunajského okruhu vyžaduje ještě nové výzkumy pro zpřesnění oněch náboženských změn, které vedly k oblibě popelnicového ritu. Proto je nedořešena otázka přímého průniku lidu lužické kultury do území středodunajské mohylové kultury, jakož i samotný vliv severnějších skupin středodunajské mohylové kultury (hradiště Kroměříž) na vznik samotné lužické kultury.\n\nKlasifikoval ji J. Böhm. Ve Velaticích byl nalezen významný hrob o velikosti 2x2m. Byl zde pohřben bojovník s mečem, kopím, plechovým šálkem a 20 nádobami.\n\nRozpoznal ji I. L. Červenka. Domníval se, že se zde již začíná objevovat železo. Podolská kultura má svoji keramiku, např. podolská amfora, miska podolského typu (vyšší hrncovitý tvar s jedním uchem), misky se zataženým šikmo žlábkovaným okrajem. U Obřan se podolská keramika začíná míchat se slezskou.\n\nVíce informací než o sídlištích existuje o pohřebištích. Ta byla převážně plochá, ale objevovaly se i mohyly. Známe asi 150 pohřebišť (z toho 2/3 spadají do velatické kultury a 1/3 do podolské kultury). Ploché hroby byly tvořeny jámou kruhového tvaru (0,5 – 1 m), větší hroby byly překryty kameny a je možné že nad nimi byla postavena mohyla. Uprostřed hrobu stála popelnice s popelem zemřelého, často se k tomuto účelu používala amfora, kolem které se stavěly další nádoby. Známe mohyly se vyskytují v Podolí, na Žurání a ve městě Čadca. Mezi bohaté hroby patří hrob bojovníka z Ivančic, ve kterém byl nalezen meč, kopí, jehlice, bronzové nádoby a keramika. Druhým je hrob z Brna-Obřan. V něm se nacházelo pět keramických nádob, železný meč, kopí, sekera, nůž, zlatý šperk a brousek.\n\nStará mohylová velatická keramika se vyznačovala především dvouuchými amforami s uchem na hrdle, okříny,hrnci s uchem i bez uch, zásobnicemi. Mísy byly kónické, jemně esovité s prohnutým hrdlem, jejich spodní část byla rýhovaná nebo prstovaná. Velatická keramiky měla amfory s válcovitým hrdlem, byly to etážovité nádoby. Mísy měly tordované okraje, šálky byly se zaječími oušky zvednutými nad okraj a zásobnice měla válcovité hrdlo. Keramika mladovelatická postupně přecházela k podunajskému stupni a od velatické keramiky se mírně odlišovala. Amfory měly vlnovité hrdlo, šálky se vyskytovaly málo, zásobnice měly hrdlo více rozevřené. Keramika podunajského typu se vyznačovala džbánky s jedním uchem a s prohnutým hrdlem a hrnky měly okraj nad uchem zvýšený a byly zdobeny rýhami.\n\nBronzové nádoby se vyráběly z tenkého plechu. Z kovu se vyráběly různé ozdoby, jako například vlasové ozdoby, nákrčníky, závěsky, hrálovité závěsky, spony štítové i hýlovité, náramky zdobené i nezdobené do tvaru C, jehlice atd. Důležitější byly kovové pracovní nástroje. Vyráběly se sekery, srpy s trnem, nože s trnem, dlátka atd. Nedílnou součástí výbavy lidí byly zbraně – kopí, palice s rukojetí, dýky s jazykovitou nebo plnou rukojetí. Objevují se také první předměty osobní potřeby jako byla například břitva.\n\nNa Slovensku se vyskytovaly tyto kultury popelnicových polí: lužická kultura, velatická kultura, čakanská kultura (\"čačianská kultura\"), podolská kultura, pilinská kultura, kultura Suciu de Sus, kyjatická kultura, gávská kultura.\n\n"}
{"id": "968668", "url": "https://cs.wikipedia.org/wiki?curid=968668", "title": "Giuseppe Caprio", "text": "Giuseppe Caprio\n\nGiuseppe Caprio (15. listopadu 1914, Lapio – 15. října 2005, Řím) byl italský arcibiskup a kardinál.\n\nNarodil se 15. listopadu 1914 v Lapio a byl pokřtěn ve farnosti \"S. Catarina d'Alessandria\" v rodném městě. Studoval v Arcibiskupském semináři v Beneventu, na Papežské univerzitě Gregoriana, kde získal licentiát z teologie a doktorát z kanonického práva a také na Papežské církevní akademii. Na kněze byl vysvěcen dne 17. prosince 1938 v Lateránské bazilice. V letech 1940–1947 patřil do Státního sekretariátu. Působil jako sekretář nunciatůry v Číně (1947–1951) a auditor nunciatůry v Belgii (1951–1954).\n\nDne 20. května 1959 ho papež Jan XXIII. jmenoval apoštolským internunciem Číny a 14. října 1961 titulárním biskupem Apollonia. Biskupské svěcení přijal 14. prosince téhož roku z rukou Grégoire-Pierra XV. Agagianiana a spolusvětiteli byli Raffaele Calabria a Pietro Parente. Funkci apoštolského internuncia Číny skončil 24. prosince 1966, protože byl jmenován apoštolským pro-nunciem Číny a tuto funkci vykonával až do dne 22. srpna 1967, kdy byl jmenován apoštolským pro-nunciem Indie. Úřad apoštolského pronuncia Indie zastával do 19. dubna 1969 a stejný den byl zvolen sekretářem Správy majetku Apoštolského stolce. O deset let později 28. dubna 1979 byl jmenován pro-předsedou Správy majetku Apoštolského stolce a 1. července 1979 byl zvolen předsedou této správy. Papež Jan Pavel II. ho jmenoval kardinálem jáhnem dne 30. června 1979 s titulárním kostelem Santa Maria Ausiliatrice in Via Tuscolana. Působil také jako předseda Prefektury pro ekonomické záležitosti Svatého stolce (1981–1990) a také jako protojáhen Kolegia kardinálů (1987–1990). Roku 1988 se stal velmistrem Řádu Božího Hrobu. Dne 26. listopadu 1990 mu byl změněn titul na kardinála kněze s titulárním kostelem Santa Maria della Vittoria. Zemřel 15. října 2005 v Římě.\n\n\n"}
{"id": "968670", "url": "https://cs.wikipedia.org/wiki?curid=968670", "title": "Čakanská kultura", "text": "Čakanská kultura\n\nČakanská kultura nebo čačianská kultura byla kultura v době cca 1250 - 1000 př. Kr. (tedy v mladší době bronzové) na jihozápadním Slovensku (východně od Váhu), v severozápadním Maďarsku (kolem Balatonu a Neziderského jezera) a v Burgenlandu v Rakousku. Je pojmenována podle mohyly v Čace. Vyvinula se z karpatské mohylové kultury. Je reprezentována velkými náčelníckými (knížecími) mohylami (Čaka, Lužany, Kolta, Dedinka, Hövej), dobře vypálenou keramikou, plochými talíři, vyšší diferenciací společnosti .\n\nTato kultura ovládala okrajové území sousedních kultur (lužické, velatické a pilinské). Ve vztahu k pilinské kultuře se dokonce předpokládá jakýsi \"ochranný\" poměr, za nějž pilinská kultura platila svými bronzovými výrobky. Od této kultury pocházejí nejstarší středoevropské bronzové pancíře. Naleziště mohylníků jsou např. Čaka, Kolta, Velké Ripňany, Dedinka. V Dedince se v jednom vedlejším hrobě mohyly našel hrob ženy - kněžky slunečního kultu, který soudě podle výbavy patří mezi nejvýznamnější nálezy žen 13. století př. Kr. na světě. \n\nPo přelomu Reineckeho stupňů Br D a Ha A1 (tedy kolem roku 1200 př. Kr.) lze pozorovat vylidňování a chudnutí oblastí této kultury, z čehož se usuzuje, že se zúčastnila první vlny velkého stěhování národů bronzové doby. S tímto prvním stěhováním, souvisejícím s útoky tzv. mořských národů ve východním Středomoří (zničení Kréty, mykénské civilizace, boje s Egyptem), které skončily začátkem 12. století před Kr, a asi i příchodem Dórů do Řecka, zřejmě souvisí i (na západním Slovensku) změna uspořádání společnosti, kterou od té doby vedli vojenští vůdci, z nichž se konstituovala knížata a velmoži.\n"}
{"id": "968675", "url": "https://cs.wikipedia.org/wiki?curid=968675", "title": "Gávská kultura", "text": "Gávská kultura\n\nGávská kultura byla archeologická kultura v 13. - 11. století před Kr. (tedy v mladší době bronzové) v severovýchodním Maďarsku, na Podkarpatské Rusi, Sedmihradsku, Moldavsku a na východním Slovensku (Východoslovenská nížina, Košická kotlina a některých oblastech Šariše), v širším smyslu až do 8. století př. Kr. (tedy v pozdní době bronzové), ale tehdy už jen zejména na východním Slovensku a v přilehlé Podkarpatské Rusi (zejména tzv. Somotorský typ). V pozdní době bronzové na ni zejména na Ukrajině navázala gávsko-holihradská kultura (gávsko-holihradský kulturní komplex), která v širším smyslu zahrnuje i (pozdní) gávskou kulturu.\n\nJe pojmenovaná podle pohřebiště Gáva v Maďarsku. Pojmenovala ji A. Mozsolicsová v roce 1957. \n\nVznikla z otomanské kultury a kultury Suciu de Sus.\n\nNa východním Slovensku kolem 1200 př. Kr. nahradila pilinskou kulturu a kulturu Suciu de Sus. Trvala zde až do konce doby bronzové - do 750 před Kr. \n\nCharakteristické je budování hradišť (Lysá Stráž, Nižný Tvarožec-Pivničky, Šarišské Sokolovce, Obišovce, Koňuš-Starý Koňuš, Hradová hura), svérázná keramika a rozsáhlá metalurgie bronzu (šperky, zbraně, pancíře, přilby, soupravy na pití, nádoby). Vzácným příkladem pokročilých bronzařských technik je nález zadní části plechového pancíře v Čierné nad Tisou. Z Obišovců pochází unikátní nález dvou bronzových kol se 4 špicemi pocházejících z lehkého dvoukolového bojového vozu (bigy), taženého koňmi. \n\nV závěrečné fázi gávské kultury (Ha B3 - 8. stol. Př. Kr.) mluvíme na Slovensku a na přilehlé Ukrajině o tzv. somotorském typu (Somotor - hradiště a pohřebiště; Vojatín - pohřebiště).\n"}
{"id": "968678", "url": "https://cs.wikipedia.org/wiki?curid=968678", "title": "Kuštanovická skupina", "text": "Kuštanovická skupina\n\nKuštanovická skupina nebo kuštanovická kultura nebo kuštanovický typ (severopotiská halštatská skupina) byla kultura v halštatské době na východním Slovensku, v severovýchodním Maďarsku a v Zakarpatské oblasti na Ukrajině. Někdy v novější literatuře bývá považována za součást vekerzugské kultury.\n\nPojmenoval ji J. Böhm podle mohylníku v Kuštanovicích (ukrajinsky Kuštanovicia), který koncem 19. století objevil T. Lehoczky a později J. Böhm v letech 1919–1931. Mohyly obsahovaly vždy několik urnových hrobů, zpravidla pod úrovní tehdejšího terénu.\n\nKuštanovická skupina patřila do nomádské kulturní sféry. Spolu se sedmihradskou skupinou / kulturou a vekerzugskou skupinou / kulturou patří mezi tzv. thrácko-skytské skupiny. Z etnického hlediska šlo asi o severothrácké kmeny, dříve se skupina připisovala Skytům. \n\nKuštanovická skupina je nomádská, ale zahrnuje i vlivy předchozí lokální kultury - gávské kultury (somotorský typ). \n\nNálezy této kultury jsou slabě zkoumány (Nižná Myšľa, Michalovce, Rada). Sídliště se dosud nenašla, našla se však mohylová pohřebiště (Stanovo, Bilka, Drorobratov). V mohylách byly hroby jednotlivců a skupinové hroby, vždy žárové. Našla se i keramika, vzácné jsou nádoby vyrobené již na hrnčířském kruhu (Michalovce, Kolodno).\n\nNa Slovensku trvala od počátku halštatské doby asi až zhruba do roku 300 př. Kr. (starší doba laténská).\n"}
{"id": "968681", "url": "https://cs.wikipedia.org/wiki?curid=968681", "title": "Motočika Čósokabe", "text": "Motočika Čósokabe\n\nMotočika Čósokabe (japonsky 長宗我部元親 \"Čósokabe Motočika\", 1538 - 11. července 1599) byl japonský daimjó období Sengoku. Byl 21. vůdcem klanu Čósokabe z provincie Tosa (v současnosti prefektura Kóči). Byl synem a dědicem Kuničiky Čósokabeho a jeho matka pocházela z klanu Saitó z provincie Mino.\n\nV roce 1575 byl Motočika vítězem bitvy u Watarigawy a ovládl provincii Tosa. Během následujícího desetiletí rozšířil svou moc na celé Šikoku. V roce 1585 Hidejoši Hašiba (později Tojotomi) napadl tento ostrov s vojskem o síle 100 000 mužů, které vedli Hideie Ukita, Takakage Kobajakawa, Motonaga Kikkawa, Hidenaga Hašiba a Hidecugu Hašiba. Motočika se vzdal a ztratil provincie Awa, Sanuki a Ijo; Hidejoši mu dovolil ponechat si provincii Tosa.\n\nPod Hidejošim se Motočika a jeho syn Nobučika zúčastnili invaze do sousedního Kjúšú, při které Nobučika zemřel. V roce 1590 Motočika vedl flotilu při obléhání Odawary a také se účastnil japonské invaze do Koreje v roce 1592.\n\nMotočika zemřel v roce 1599 ve věku 61 let ve své rezidenci Fušimi.\n\n"}
{"id": "968682", "url": "https://cs.wikipedia.org/wiki?curid=968682", "title": "Kultura se západní lineární keramikou", "text": "Kultura se západní lineární keramikou\n\nKultura se západní lineární keramikou (jiné názvy: kultura s lineární keramikou v užším smyslu, kultura se zadunajskou lineární keramikou, dříve: kultura s volutovou keramikou, volutová kultura) byla neolitická kultura ve střední Evropě, součást kultury s lineární keramikou v širším smyslu. Datuje se do cca 5700 př. Kr. – 5000 př. Kr. (resp. do 4700 př. Kr. včetně želiezovské skupiny) dle novějšího datování, resp. 5000 – 4200 př. Kr. (resp. do 3900 př. Kr. včetně želiezovské skupiny) podle staršího datování. Pojem \"kultura se zadunajskou linární keramikou\" se v užším smyslu vztahuje pouze na oblast Zadunají a její blízké okolí.\n\nKultura se západní lineární keramikou byla zpočátku rozšířená v okolí západního Maďarska, nakonec od severovýchodní Francie, přes Německo, jižní Polsko po Rakousko, Maďarsko, Srbsko a Moldavsko (kromě území kultury s východní lineární keramikou). Navázala na starčevsko-krišskou kulturu Velké uherské nížiny. \n\nJádro kultury se západní lineární keramikou tvoří dvě fáze:\n\nKultura se západní lineární keramikou se vyskytovala na západním Slovensku (ke konci i na středním Slovensku a na Spiši). Pronikala sem z jihu směrem proti povodím Moravy, Hronu a Nitry. \n\nZ prvního stadia kultury (starší lineární keramika, starý neolit) se na západním Slovensku našlo asi 50 osad rolníků. Většinou přetrvaly asi 300/400 let. Nacházely se na sprašových terasách při tocích (Morava, Dudváh, Hron, Nitra), méně často na hnědozemních pahorcích nebo písečných dunách velkých niv řek. Z nejstaršího období je keramika ještě velmi špatně vypálená, většinou silnostěnná, s drsným nezdobeným povrchem . \n\nZ mladšího stadia kultury (mladší lineární keramika, nověji 5300 – 5000, dříve 4600 – 4300 př. n. l., a Želiezovská skupina, nověji 5000 – 4700, dříve 4300 – 3900/3800 př. Kr.), které již máme doloženy i ze středního Slovenska (Liptov, Zvolen) a ze Spiše, se zachovalo už více sídlišť – na rovinách jihozápadního Slovenska bylo asi 300 osad (prakticky po dvou až třech v každém katastru dnešních obcí). Keramika je už často vyzdobena okrouhlými jamkami na styku dvou linií, které postupně prorůstají do souvislého vrypu (tzv. notové hlavičky). V tomto období neolitičtí rolníci kvůli získání polí odlesnili rozsáhlá území jihozápadního Slovenska a zdá se, že jsou to území, na nichž dodnes les není, místo něj se tam vytvořila černozem. Významná sídliště jsou Blatné, Čataj, Patince, Cífer-Pác a Bratislava-Mlynská dolina s typickými neolitickými až 45 m dlouhými domy. Z tohoto období se našly četné plastiky (hlavičky ženy, plastiky s rytím motivu rybí kosti na zádech, aplikovaná plastika na nádobách, zoomorfní plastika). \n\nO želiezovské skupině, považované buď za součást kultury se západní lineární keramikou nebo za samostatnou kulturu, viz Želiezovská skupina.\n"}
{"id": "968686", "url": "https://cs.wikipedia.org/wiki?curid=968686", "title": "Kyjatická kultura", "text": "Kyjatická kultura\n\nKyjatická kultura nebo kyjatický typ byla archeologická kultura na jihu středního Slovenska, na Gemeru a v přilehlém Maďarsku od 1100 př. Kr. (přelom Ha A1 a Ha A2) do cca 750/700 př. Kr., tedy v pozdní době bronzové.\n\nJe to součást okruhu mladších jihovýchodních popelnicových polí (JVPP). Pojmenovaná je podle naleziště Kyjatice. Kyjatická kultura zanikla s koncem pozdní doby bronzové, její území pak asi dvě stě let zůstalo vylidněné, pouze severnější oblasti zaujala lužická kultura. Kyjatickou kulturou končí 2700 let trvající osídlení regionu Slovenského krasu. Sídliště měla neopevněná nížinná, opevněná výšinná a jeskyně. Na opevněných výšinných sídlech (hradištích) byl zpracováván bronz, nížinná sídla byla zemědělská. V jeskyních se našly masky z lidských a zvířecích lebek, zřejmě související s magií a kultem.\n\nZformovala se z domácí pilinské kultury s prvky a impulsy ze sousedních kultur. Za přímý impuls změn je považována expanze z prostředí gávské kultury do mladopilinského prostředí ve stupni Hallstatt A1 (HA1). Později se na jejím vývoji podílela lužická kultura a částečně kultury středodunajských popelnicových polí. Pojmenovaná je podle eponymní lokality v Kyjaticích.\n\nNositelé kyjatické kultury sídlili na dnešním jihu středního Slovenska a v severní části středního Maďarska. Severní a západní hranice se shoduje s hranicí rozšíření pilinské kultury. Osídlena byla Ipeľská, Lučenská a Rimavská kotlina, Krupinská planina, Cerová vrchovina a jižní svahy západní části Slovenského rudohoří. V Maďarsku tvoří její západní hranici pahorkatina Gödöllő, resp. údolí Iplu. Jižní hraniční linie probíhala podél pohoří Mátra a Bukových hor. Východní hranici tvořil Slovenský kras a řeky Bodva a Slaná, v Maďarsku je osídlení doloženo až po Hornád. Osídlení nezasahovalo do Košické kotliny. V severním Maďarsku žil lid kyjatické kultury především v kotlinách a údolích řek Iplu, Rimavy, Slané, Bodvy a Hornádu a osídlil oblasti jmenovaných pohoří. Základními sídlištními formami byla otevřená nížinná sídliště, jeskynní sídliště a výšinná sídliště často fortifikovaná – hradiště. Z celého územního rozšíření této kultury známe přibližně 300 lokalit, z nichž jen několik bylo zkoumáno systematicky (Radzovce, Kyjatice).\n\nOsídlení zabírá druhou polovinu mladší doby bronzové a pozdní dobu bronzovou (stupně HA1/HA2-HB/HC1), což v absolutním datování zahrnuje období 1100 – 750/700 př. n. l.\n\nO prvních památkách z období mladší a pozdní doby bronzové, které přísluší kyjatické kultuře informovala B. Němcová ve Slovenských starožitnostech. Památky kyjatické kultury se evidovaly během desetiletí spolu s pilinskými nálezy. Jan Eisner je zahrnul do mladšího tzv. pokoradzkého stupně pilinské kultury. Rovněž keramiku kyjatické kultury ze Silické ledové jeskyně spojoval s pilinskou kulturou J. Böhm. P. Patay také pokládal tento materiál za mladší projev pilinské kultury a N. Kalicz ji spojoval s gávskou kulturou.\n\nSouhrnnou klasifikaci podal J. Paulík v roce 1962 a použil termín kyjatická kultura. Počátky kyjatické kultury datoval do HA1/HA2 a konec datoval do období objevení se thrácko-kimerských kmenů. Geneticky odůvodnil kyjatickou kulturu z domácí pilinské složky spolu s vlivy gávské a podolské, ale jako hlavní složku uváděl lužickou kulturu.\n\nZásadní poznatky na vznik kyjatické kultury přinesly výzkumy Václava Furmánka (Radzovce, Kyjatice). Zdůvodnil opodstatněnost vyčlenění kyjatickej kultury a prokázal genetickou návaznost obou kultur na keramickém materiálu z pohřebiště v Radzovcích. Díky průzkumům a záchranným akcím V. Furmánka se podařilo zachytit několik hradišť a sídlišť kyjatické kultury.\n\nRozborem materiálu ze severního Maďarska potvrdil oprávněnost vyčlenění této kultury T. Kemenczei. Dodal, že kyjatická kultura vznikla smícháním pilinské a lužické kultury s vlivy středodunajskými. Při monografickém zpracování v roce 1984 zdůraznil roli lužické kultury, přičemž v oblasti Slané a Hornádu uvažuje přímo o expanzi.\n\nJsou situována především v údolích řek a v kotlinách, na mírných vyvýšeninách nebo svazích, v blízkosti vodních toků a často na stejných polohách, kde byla i sídliště pilinské kultury. Sídliště svým charakterem svědčí o usedlém způsobu života, chovu zvířat a vyspělém zemědělství. Materiál z otevřených sídlišť je znám většinou z povrchových sběrů a průzkumů. Systematický výzkum se vedl na sídlištích v Radzovcích, částečně v Kyjaticích, Stránské a Čeľovcích. Dlouhodobější výzkum se vedl na výšinném sídlišti Hradová v Tisovci.\n\nNa území Maďarska byla zkoumána sídliště v Sajószentpéteri, Hangon, Mátraszőlős.\n\nSídlištních fenoménem nositelů kyjatické kultury je osídlení jeskyní v pozdní době bronzové. Oblast rozšíření této kultury zahrnuje i krasovou oblast Slovenska a geograficky s ní související severomaďarské jeskyně v Bukových horách a Bakoňském lese. Díky badatelské činnosti J. Bárty byla většina z nich přezkoumána a sebrán archeologický materiál (Chvalovská jeskyně, Jasovská jeskyně, Majda-Hrašková, Majkova jeskyně, Silická ľadnica). K posledně objeveným jeskynním lokalitám patří jeskyně Praslen v Rybníku.\n\nTéměř ve všech obyvatelných jeskyních Bukových hor z území Maďarska se objevily nálezy příslušející kyjatické kultuře – např. Szendrö, Szeleta-Miskolc, Baradla-Aggtelek. K interpretaci několika jeskynních lokalit jako míst kultovních praktik dokládají zejména antropologické nálezy se stopami násilných zásahů – Majda-Hrašková, Kostrová jeskyně, Chvalovská jeskyně.\n\nObecně se dá říci, že obyvatelstvo se ke stavbě opevněných sídlišť rozhodovalo ze tří podstatných důvodů: na obranu proti nepřátelským útokům, pro kontrolu obchodních cest nebo z nezbytnosti hospodářských čí politických center.\n\nBudování výšinných hradišť s mohutnou fortifikací se na území kyjatické kultury zachytilo ve více případech, zejména v pozdní době bronzové (HB). Markantním rozdílem mezi jednotlivými hradišti je jejich velikost. Některé areály hradišť nedosahují ani velikost 0,5 ha (Breznička – „Hrádok“, Hradište – „Hrádok“, Kotmanová – „Pohanský hrad“, Šivetice – „Múrik“, Točnica–Uderiná – „Hradište“. Reprezentují tzv. skupinu opevněných útočišť – refugia. Jejich opevnění sestávalo z valu, někdy jen na jedné straně a z příkopů, avšak využívala zejména přírodní vlastnosti terénu. Hradiště s větší rozlohou, s mohutnější fortifikací a stopami výrazného osídlení byla většinou osídlena i v následujících obdobích (tzn. Vekerzug, Keltové, Slované). Jako opevnění sloužil systém příkopů, zemní valy a vhodná konfigurace terénu. Lid kyjatické kultury si hradiště budoval na vysokých kopcích a horských planinách . Na slovenském území se evidují hradiště na lokalitách Bôrka – „Vrania skala“, Horné Plachtince – „Pohanský vrch“, Ľuboreč – „Lysec“ a Málinec – „Zámok“.\n\nPočátek osídlení opevněných sídlišť z území Maďarska datuje několik badatelů do stupně HA1, jenž ještě zahrnuje mladopilinský stupeň (Benczúrfalva-(Szécsény-) Majorhegy). Na území Maďarska si lid kyjatické kultury budoval hradiště v oblasti pohoří Börzsöny, Cserhát, Mátra a Bukových hor. Z Bukových hor jsou známa opevněná sídliště Felsőtárkány-Várhegy, Szilvásvárad-Töröksánc a Bükkszentlászló-Nagysánc. Na posledně jmenovaném se našly dva hromadné nálezy bronzů. Zánik hradišť kyjatické kultury v Maďarsku je možno sledovat v jistém časovém předstihu oproti zániku hradišť na území Slovenska. Je pravděpodobné, že tento jev souvisí s tlakem a posunem stepních etnik z východu v období thrácko-kimerských vlivů v průběhu pozdní doby bronzové (HB1 až HB2).\n\nNositelé kyjatické kultury se pohřbívali na plochých žárových pohřebištích. Pohřbívání kontinuálně navazuje na pohřebiště lidu pilinské kultury. Nejrozsáhlejším zkoumaným pohřebištěm je pohřebiště pilinské a kyjatické kultury v Radzovcích (dohromady 1334 hrobů – 255 patří kyjatické kultuře, 30 hrobů patří přechodnému pilinsko-kyjatickému horizontu). Obecně se považují pro starší fázi charakteristické skříňkové hroby, které tvořily kompaktní skříňku. Ve rozvinuté fázi nahradilo skříňku obložení hrobu kameny, které vyznačovaly původní půdorys hrobové jámy a v části hrobů byl pouze plochý kámen, který sloužil jako podložka pro popelnici. V závěrečné fázi se již obkládání kameny nevyskytuje. V pohřebním ritu lidu kyjatické kultury se vyskytuje i kenotaf. Z území kyjatické kultury se dosud eviduje dohromady přes 40 pohřebišť. K významným patří pohřebiště v Kyjaticích, Podrečanech, Radzovcích a nedávno zkoumané Cinobani. Z maďarského území byla zkoumána pohřebiště v Szajlu, Ózdu a Salgótarján-Zagyvapálfalvě.\n\nUsazování \"thrácko-kimerských\" skupin v severní části Velké maďarské nížiny přineslo s sebou na území kyjatické kultury důležité změny. Tyto skupiny obyvatelstva pronikly od severního pobřeží Černého Moře podél dolního Dunaje a Tisy do Velké maďarské nížiny, na území lidu gávské kultury, ale usadily se i na území obývaném kyjatickým obyvatelstvem na úpatí Mátry a Bukových hor. Domácí obyvatelstvo si ukládalo v tomto období množství depotů bronzových předmětů typu Hajdúböszörmény (podle A. Mozsolics-HB1). Horská oblast nebyla těmito etnickými skupinami dotčena, takže tam mohl přežívat lid kyjatické kultury.\n\nV průběhu pozdní doby bronzové se v prostoru jihozápadního Slovenska objevuje svérázná skupina památek mezőcsátské kultury. Je zachycena pouze v kosterních hrobech pro ně s typickým vybavením. Hrob z Ivanky u Nitry obsahoval centrální nádobu kyjatického typu.\n\nZánik kyjatické kultury je dosud nevyřešený. Výskyt kyjatické keramiky v mezőcsátských hrobech je dokladem o přežívání pravděpodobně jen několika skupin lidu kyjatické kultury, ale na druhé straně je možné, že kyjatická kultura přežila v horských těchto oblastech Slovenska až do počátku halštatské doby. Na území Maďarska zanikají hradiště o něco dříve, což by se dalo vysvětlit tlakem zmíněných cizích kmenů.\n\n"}
{"id": "968687", "url": "https://cs.wikipedia.org/wiki?curid=968687", "title": "Kostolacká skupina", "text": "Kostolacká skupina\n\nKostolacká skupina byla kulturní skupina v mladém eneolitu v Srbsku, Bosně, Rumunsku, Maďarsku a na jižním středním a západním Slovensku (podél Dunaje - Patince, Iža - a v Poiplí). Původním územím je Srbsko. \n\nJe pojmenována podle obce Kostolac v Srbsku.\n\nVznikla z badenské kultury.\n\nSídliště jsou při vodních tocích, v jižní Panonské pánvi i na telech. Bohatě zastoupena je keramika. Známá je kolková výzdoba se vzorem šachovnice a z keramiky typické slavonské mísy s dutou nožičkou, mísy s protáhlým hrdlem, talířové mísy a amfory s válcovitým hrdlem. Z kovů se používala měď. \n\nNa Slovensku lze pozorovat vzájemné vlivy mezi kostolackou skupinou a bošáckou skupinou (tzv. bošácko-kostolacký horizont, např. v Trenčíně).\n"}
{"id": "968688", "url": "https://cs.wikipedia.org/wiki?curid=968688", "title": "Košťanská kultura", "text": "Košťanská kultura\n\nKošťanská kultura nebo košťanská skupina () byla kultura / skupina ve starší době bronzové (konkrétně asi 1850 až 1 500 před Kr. podle konvenčního datování, ale podle novějšího datování zřejmě o staletí dříve) na východním Slovensku (Východoslovenská nížina, Košická kotlina a Spiš). Patří do epišňůrového komplexu.\n\nJsou pro ni typická rozsáhlá kostrová pohřebiště (Perín, Košice, Čaňa, Valaliky-Všechsvätých, Dúbravka, Lastovce, Žehra-Dreveník, Spišské Tomášovce). Pohřbívání je kosterní. Nacházíme zde i sibiňské náušnice a nejstarší bronzové sekerky ve střední Evropě. Keramika je zpočátku šňůrová.\n\nVyvinula se ze skupiny Nyírség-Zatín.\n\nRozlišují se dvě fáze:\n\n"}
{"id": "968689", "url": "https://cs.wikipedia.org/wiki?curid=968689", "title": "Seznam knih edice Antická próza", "text": "Seznam knih edice Antická próza\n\nSeznam knih edice Antická próza obsahuje všechny knihy uvedené ediční řady, které byly vydané v Nakladatelství Odeon v období let 1971–1977. \n"}
{"id": "968690", "url": "https://cs.wikipedia.org/wiki?curid=968690", "title": "Kultura s východní lineární keramikou", "text": "Kultura s východní lineární keramikou\n\nKultura s východní lineární keramikou (v Maďarsku nazývaná kultura s alföldskou lineární keramikou nebo kultura s alföldskou pruhovou keramikou, v Rumunsku i ciumeştská kultura) byla neolitická kultura ve střední Evropě, součást kultury s lineární keramikou v širším smyslu. Rozšířena byla ve východním Maďarsku, přilehlém Srbsku, v rumunském Sedmihradsku, na východním Slovensku a Podkarpatské Rusi.\n\nVýchodní lineární keramika se od západní odlišuje širším keramickým inventářem odlišného vzoru a pestřejší škálou výzdobných motivů (převažuje vlnovka, lalokovité a elipsovité útvary, spirála a meandr).\n\nPatří do ní například:\n\nNavazuje na ni bukovohorská kultura.\n\nKultura s východní lineární keramikou se vyskytovala na východním Slovensku (kromě Spiše) v době 5700 př. Kr. - 5 000 př. Kr. (starší datace 5000 - 4300 př. Kr.).\n\nObdoba starší lineární keramiky na západním Slovensku na východě časově odpovídá tzv. stupeň s protolineární keramikou. Období mladší lineární keramiky na západním Slovensku na východě časově odpovídají starší stupeň s lineární keramikou (skupina Barca III, skupina Kopčany) a později střední a mladší stupeň s lineární keramikou (gemerská lineární keramika, skupina Tiszadob a skupina Raškovce). \n\nNejstarší neolitické osídlení východního Slovenska (protolineární keramika) je zejména v lokalitách Košice - Červený rak (výrobně - hospodářský objekt, nálezy patřící do skupiny Mehtélek, což je okrajový projev starčevsko-krišské kultury) a Slavkovce (nálezy patřící do skupiny Szatmár). V období starého stupně byla ještě osídlena jen Východoslovenská nížina (skupina Kopčany, vyznačující se zejména černě malovaným ornamentem) a Košická kotlina (Barca III, vyznačující se převládající rytou výzdobou). \n\nV období mladšího stupně již byly všechny hlavní regiony východního Slovenska (Gemer, Košická kotlina, Šarišské podolie, Východoslovenská nížina) rovnoměrně osídleny. Skupina Kopčany se transformovala na skupinu Raškovce (k černé barvě přibyla červená, malování je jemnější, motivy na keramice už předznamenávají bukovohorskou kulturu) a skupina Barca III na skupinu Tiszadob (s jemnějším rytím).\n"}
{"id": "968691", "url": "https://cs.wikipedia.org/wiki?curid=968691", "title": "Potiská kultura", "text": "Potiská kultura\n\nPotiská kultura je kultura, která se rozvíjela v oblasti východního Slovenska a severovýchodě Maďarska v období mladšího neolitu (kolem první poloviny 4. tisíciletí př. n. l.) Charakteristickým znakem je výzdoba rytá geometrickými tvary. Název je odvozen od řeky Tisa.\n\nNejdůležitější lokality: Zemplín, Veľké Raškovce, Čičarovce A, B.\n"}
{"id": "968695", "url": "https://cs.wikipedia.org/wiki?curid=968695", "title": "Skupina východoslovenských mohyl", "text": "Skupina východoslovenských mohyl\n\nSkupina východoslovenských mohyl (nebo obecně mohyly východoslovenského typu) byla kulturní skupina v mladším eneolitu a na začátku starší doby bronzové (tedy podle konvenčního datování kolem 2 000 př. Kr., podle novějšího datování kolem 2 300 př. Kr.) ve vrchovinách východního Slovenska. Patří do epišňůrového komplexu. Pojmenoval ji slovenský archeolog Vojtech Budinský-Krička.\n\nByl to rolnicko pastevecký lid, příslušníci východní větve kultury se šňůrovou keramikou. Přišli ze severu (od Dněstru a Sanu) a usadili se na málo úrodných půdách. Jejich sídla se nenašla, archeologové však objevili četné mohylové hroby v Ondavské vrchovině - (Giraltovce, Kožany, Kurima, Brestov, Hankovce) a v Šarišské vrchovině - (Veľký Šariš-Kanaš). Obyvatelé této kultury však osídlili i jižní oblasti Polska, západní oblasti Ukrajiny (v okolí města Sambor) a také oblasti v Sedmihradsku. Někteří badatelé je považují za první Indoevropany.\n\nJejich jediným archeologickým projevem jsou mohylová pohřebiště. Na jednom pohřebišti je zpravidla 10-15 mohyl, na celém východním Slovensku se odhaduje asi 2 000 mohyl z tohoto období, které vytvářejí pohřebiště dlouhá i několik kilometrů. Největší koncentrace je v okrese Svidník. Mohyly měly průměr 5-22 metrů a byly vysoké 50-80 centimetrů. Zhotovovaly se z hlíny, výjimku tvoří kamenná mohyla v Šapinci. Pohřbívání bylo birituální, tj. kosterní i žárové (tento zvyk byl převzat pravděpodobně od obyvatel skupiny Nyírség-Zatín). V kosterních hrobech leží mrtví na boku ve skrčené poloze, řidčeji v poloze naznak. V některých hrobech se však nenašli žádné stopy po pohřbíváni, může tedy jít o symbolické hroby. Vybavení hrobů a milodary jsou velmi skromné ​​(jde většinou o keramiku a kamenné nástroje), což ukazuje na relativně sociálně nediferencovanou společnost.\n\nMezi archeologické nálezy patří hlavně keramické střepy, celé nádoby jsou vzácné. Keramika je zdobena především otisky šňůry, méně časté jsou jamky, vpichy nebo výčnělky. Keramika je pouze hrubě opracovaná, ale menší nádoby mají důslednější povrchovou úpravu. Kromě keramiky se našly i zlomky kamenných nástrojů (mlat, sekyrka, nůž) vyrobené z jaspisu, pazourku, břidlice, křemence a méně často z obsidiánu.\n\n\n"}
{"id": "968696", "url": "https://cs.wikipedia.org/wiki?curid=968696", "title": "Skupina Nyírség-Zatín", "text": "Skupina Nyírség-Zatín\n\nSkupina Nyírség-Zatín byla kulturní skupina mladého eneolitu a začátku starší doby bronzové (tedy asi kolem 2000 př. Kr. podle konvenčního datování nebo asi kolem 2 300 př. Kr. dle novějšího datování) na východním Slovensku (Košická kotlina, Východoslovenská nížina, ojediněle na Spiši a severovýchodním Slovensku). Patří do tzv. mladoeneolitického kulturního komplexu. V podstatě odpovídá nyírségské kultuře v severovýchodním Maďarsku. \n\nPatří do epišňůrového komplexu.\n\nParalelně s touto skupinou existovala na východním Slovensku skupina východoslovenských mohyl.\n\nHlavní naleziště: Pavlovce nad Uhom, Zatín, Oborín, Ižkovce. Hlavní keramický tvar: džbán a mísa. \n"}
{"id": "968697", "url": "https://cs.wikipedia.org/wiki?curid=968697", "title": "Skupina Kosihy-Čaka", "text": "Skupina Kosihy-Čaka\n\nSkupina Kosihy-Čaka (v Maďarsku nazývaná skupina Makó-Čaka nebo skupina Makó) byla skupina vučedolské kultury v mladším eneolitu na jižním západním a středním Slovensku a v části Maďarska. \n\nPohřbívalo se převážně žárově. Bohatě je zastoupena keramika, zejména vučedolského typu. Nálezy mědi jsou velmi vzácné. \n\nNaleziště na Slovensku: sídliště se zemljankami (Čaka, Šurany-Nitriansky Hrádok, Nové Zámky), jednotlivé hroby (Čaka, Ivanka pri Dunaji, Šaľa, Dedinka).\n\n"}
{"id": "968698", "url": "https://cs.wikipedia.org/wiki?curid=968698", "title": "Tiszapolgárská kultura", "text": "Tiszapolgárská kultura\n\nTiszapolgárská kultura nebo tiszapolgárská skupina byla jedna z kultur / skupin polgárského okruhu / polgárské kultury. Vyskytovala se na východním Slovensku, ve východním Maďarsku, v Bačce, Banátu a zasahovala do Sedmihradska. Časově se vyskytovala (v závislosti na definici hranice neolitu a eneolitu) někdy na přelomu neolitu a eneolitu, přesněji podle novějšího datování cca před 4400 př. Kr. Podle staršího datování cca po 3300 př. Kr. \n\nPojmenována je podle nalezišť ve Velké dunajské kotlině mezi městem Polgár v Hajducko-Biharské župě a řekou Tisza.\n\nNejznámějším pohřebištěm je lokalita Basatanya.\n\nRozlišují se 2 vývojové fáze. Kromě toho se rozlišují 4 lokální skupiny: \n\nNa Slovensku jsou naleziště osad (Lúčky, Tibava, Barca) i naleziště pohřebišť (Tibava, Veľké Raškovce, Malé Raškovce). \n\nKultura je charakteristická prvním výskytem zlatých výrobků na (východním) Slovensku, vyvrcholení kvantity výroby měděných nástrojů, výskytem ozdob dokazujících intenzivní kontakty s kulturami v Rumunsku a Bulharsku, dovozem kamene na nástroje z povodí řeky Bug a v závěru výskytem žárových hrobů.\n"}
{"id": "968699", "url": "https://cs.wikipedia.org/wiki?curid=968699", "title": "Jean-Pierre Kutwa", "text": "Jean-Pierre Kutwa\n\nJean-Pierre kardinál Kutwa (* 22. prosince 1945, Blockhauss, Pobřeží slonoviny) je římskokatolický kněz, arcibiskup abidžanský a od roku 2014 také kardinál.\n\nNarodil se Martinu Kutwanovi a Louise Ahouoové. Byl pokřtěn 4. ledna 1946 ve farnosti \"St. Pierre\" ve svém rodném městě. Své první přijímání získal 8. července 1955 ve stejném kostele. Svá studia začal na škole St. Jean Bosco v Treichville a 18. září 1955 vstoupil do \"Petit-Clerc\" v Bingerville. Vstoupil do \"Menšího semináře v Bingerville\" kde ukončil svá středoškolská studia a 2. října 1964 vstoupil do \"Velkého semináře v Anyama\" kde studoval filosofii a teologii. Dne 20. prosince 1970 získal jáhenské svěcení od Bernarda Yago, arcibiskupa Abidjanu v kostele \"Notre Dame du Perpétuel Secours\" v Treichville.\n\nKněžské svěcení přijal 11. července 1971 od Bernarda Yago. Působil jako vikář a farář katedrály svatého Pavla, kaplan \"Jeunes Étudiants Chrétiens\" a učitel hudby v noviciátu Notre Dame v Moossou. V roce 1977 se stal národním ředitelem \"Œuvres\". Studoval na \"Catholic Institute of Occidental Africa\" a od roku 1984 na Papežské univerzitě Urbaniana, kde získal doktorát z biblické teologie. Navštívil krátce Jeruzalém, poté Washington. Roku 1997 měl vážnou autonehodu a v nemocnici strávil 8 měsíců.\n\nDne 15. května 2001 ho papež Jan Pavel II. jmenoval metropolitním arcibiskupem Gagnoy. Na biskupa byl vysvěcen 16. září téhož roku z rukou Bernarda Agré, spolusvětiteli byli Laurent Akran Mandjo a Barthélémy Djabla, poté 29. června 2001 přijal od papeže Jana Pavla II. pallium. Funkci arcibiskupa Gagnoy vykonával až do 2. května 2006, kdy byl jmenován arcibiskupem Abidjanu, téhož dne byl také jmenován apoštolským administrátorem arcidiecéze Gagnoa.\n\nDne 22. února 2014 jej papež František jmenoval kardinálem.\n\n"}
{"id": "968707", "url": "https://cs.wikipedia.org/wiki?curid=968707", "title": "Gualtiero Bassetti", "text": "Gualtiero Bassetti\n\nGualtiero kardinál Bassetti (* 7. dubna 1942, Popolano di Marradi, Itálie) je italský římskokatolický kněz, arcibiskup perugijský a od roku 2014 také kardinál.\n\nNarodil se Arrigu Bassettiovi a Flore Nanniniové. V roce 1956 vstoupil do Arcibiskupského semináře ve Florencii. Na kněze byl vysvěcen 29. června 1966 Ermenegildem kardinálem Floritem v katedrále Santa Maria del Fiore. Ve stejném roce působil ve farnosti San Michele a San Salvi. Od roku 1968 se stal asistentem a později ředitelem odborné pastorace v \"Menším semináři ve Florencii\", roku 1972 se stal rektorem tohoto semináře. Roku 1979 se stal rektorem \"Vyššího semináře ve Florencii\". Od roku 1990 byl pro-vikářem arcidiecéze Florencie a dva roky později se stal generálním vikářem této arcidiecéze. Dne 9. července 1994 byl jmenován biskupem diecéze \"Massa Marittima–Piombino\". Biskupské svěcení přijal 8. září 1994 z rukou kardinála Silvana Piovanelliho a spolusvětiteli byli biskupové Antonio Bagnoli a Giovanni Bianchi. Tuto funkci vykonával až do 21. listopadu 1998 kdy byl jmenován biskupem diecéze \"Arezzo–Cortona–Sansepolcro\". Papež Benedikt XVI. ho jmenoval dne 16. července 2009 arcibiskupem \"Perugia–Città della Pieve\". Dne 22. února 2014 jej papež František jmenoval kardinálem. V roce 2017 se stal předsedou Italské biskupské konference.\n\n"}
{"id": "968709", "url": "https://cs.wikipedia.org/wiki?curid=968709", "title": "Vrchoviště", "text": "Vrchoviště\n\nVrchoviště je typ rašeliniště, které vzniká za specifických podmínek především v horských oblastech. K nejdůležitějším podmínkám vzniku patří dostatek srážek a nepropustné podloží miskovitého tvaru chudé na živiny a vhodné podmínky pro růst mechů rašeliníků.\nVývoj vrchoviště trvá několik tisíc let. První vznikala s ústupem ledovců po poslední době ledové postupným zarůstáním ledovcových jezer. Z původního miskovitého jezera se postupným dorůstáním rašeliníku vyklenuje nad okolní krajinu vlhká mechová kupa s rašelinnými jezírky – oky.\nVrchoviště vytvářejí především rašeliníky, které svým neustálým dorůstáním na odumřelých částech vytvářejí postupně z původní misky mechový vrch – odtud pochází i název.\n\nVeškeré živiny putují do vrchoviště srážkovou vodou a vzduchem. Vrchovištní půdy jsou velmi kyselé a udrží se zde jen málo druhů rostlin, které se dokáží vyrovnat s nedostatkem živin. Vrchoviště tak připomíná bezlesou nehostinnou tundru. Značné zásoby vody, kterou uchovávají rašeliníky v odumřelých buňkách, má zásadní vliv na zvýšenou akumulaci tepla a následnou tepelně-klimatickou setrvačnost vrchoviště ve vztahu mezi ročními obdobími i mezi dnem a nocí navzájem. Voda zabarvená huminovými kyselinami dohněda poskytuje příznivé životní podmínky řasám \"Desmidiaceae\", které dokáží využít minimální množství živin.\n\nJedná se především o mechy rašeliníky, masožravé rosnatky, bublinatky a tučnice, suchopýry, rojovník bahenní, z dřevin bříza zakrslá, klikva bahenní a různé brusnice. Pokud se udrží další dřeviny, nedorůstají obvyklé velikosti a rostou jen velmi pomalu, až dvacetinou běžné rychlosti růstu. Mezi takovéto patří borovice blatka, která osidluje lemy vrchoviště.\n\nMezi obyvateli vrchoviště jsou i živočichové. Jsou to především různí členovci – pavouci, sekáči, mravenec rašelinný. Z vyšších živočichů stojí za zmínku čolek horský, hraboš mokřadní, skokan ostronosý. Bobule, které zde dozrávají, lákají ptáky a zvěř.\n\nOdumírající stonky rašeliníku se v prostředí bez přístupu kyslíku přetvářejí na rašelinu, která patří k nejmladším fosilním palivům. Vrchoviště uchovává ve svých vrstvách historii rozšíření květeny za celé období své existence. Podle zde nalezených pylových zrn a dalších mikrofosilií vědci získávají představu o druhovém složení a rozšíření rostlin – především stromů v minulosti, z čehož lze také odvodit informace o klimatu, který v dané oblasti v minulosti převládal.\n\n\n"}
{"id": "968718", "url": "https://cs.wikipedia.org/wiki?curid=968718", "title": "Belá (okres Žilina)", "text": "Belá (okres Žilina)\n\nBelá ( ) je obec v okrese Žilina na Slovensku. V roce 2011 zde žilo 3 357 obyvatel. První písemná zmínka o obci pochází z roku 1378.\n\nBelá leží v severovýchodní části Žilinské kotliny, v údolí Varínky a Belianského potoka, který vytváří Belianskou dolinu. Západně od obce se nachází Kysucká vrchovina, ve východní části se zvedají výběžky Krivánské Malé Fatry.\n\nObec se nachází na silnici II/583, která spojuje Žilinu s Oravou. K obci patří i osada Zlieň, místní část Nižné Kamence a rekreační oblast Bránica.\n\nV obci se nachází raněgotický kostel sv. Máří Magdalény z poslední třetiny 13. století, renesančně upravený v roce 1683. Hlavní oltář barokního typu pochází z 2. poloviny 17. století.\n\n\n"}
{"id": "968722", "url": "https://cs.wikipedia.org/wiki?curid=968722", "title": "Josef Masařík", "text": "Josef Masařík\n\nJosef Masařík (26. listopadu 1895 Marefy u Bučovic – 1980 Zlenice) byl český legionářský spisovatel.\n\nNarodil se 26. 11. 1895 v Marefách u Bučovic. Jeho otec byl zednický polír Ignác Masařík, matka Božena, rozená Hanáková. Josef Masařík absolvoval nižší reálku a varhanickou školu a stal se varhaníkem. Politickým zaměřením byl realista.\n\nDo rakousko-uherské armády byl povolán 15. 3. 1915 k 14. zem. pluku a v 1. světové válce na ruské frontě byl 5. 6. 1915 zajat (Sadová Višna). Místem jeho posledního pobytu v zajetí byl Naděždinský závod v Permské gubernii. Do československého vojska byl coby dobrovolec zařazen 10. 8. 1917 v Borispolu do 6. roty 6. střeleckého Hanáckého pluku jako střelec. 3. 3. 1918 nastoupil pochod k přepravě čs. armádního sboru na francouzské bojiště. Na cestě se zúčastnil bojů s Němci u Bachmače (10.–13. 3 1918) a se sovětskými vojsky na západním bojišti (5. 8. 1918 – 15. 1. 1919). V legiích byl redaktorem legionářského časopisu \"Hanák\". Z římskokatolické církve vystoupil 5. 4. 1919.\n23. lodním transportem \"Pres Grand I\" 20. 6. 1920 se vrátil do vlasti (československé hranice překročil 19. 6. 1920) a byl jmenován poručíkem. Byla mu udělena Medaile čsl. revoluční a Medaile spojenecká, 16. 1. 1929 Medaile vítězství a byl kpt. Památníku odboje.\n\nJosef Masařík se znal již na Rusi se členy tamních legionářských redakcí. Literární činnosti se věnoval i po návratu do vlasti. Stal se redakčním tajemníkem (ve skutečnosti však hlavním redaktorem) legionářského čtrnáctideníku \"Legionářské besedy.\"\n\nDne 6. září 1921 se v Brně oženil s Hedvikou Lamzrovou.\nPřes literární práci se seznámil se spisovatelem Janem Weissem, se kterým se pak pravidelně stýkal až do roku 1934 a později i po válce. Weiss přispíval do \"Legionářských besed\" a Josef Masařík mu umožnil být veden jako člen redakčního kruhu, v jehož čele byl básník a spisovatel Rudolf Medek, tehdy ředitel Památníku odboje v Praze. Josef Masařík pak v onom úřadě byl jeho pobočníkem.\n\nKolem Rudolfa Medka se záhy utvořila skupina spřízněných duší, do níž patřil další redaktor \"Legionářských besed\" J. O. Novotný, zvaný „Jóťas“, „Jakub“ Jan Weiss, podobně jako Josef Masařík v této důvěrné trojici býval „Julkem“, Medek pak byl, už jako v legiích, všeho toho „bárin“. Hlavním tématem při častých schůzkách byly záležitosti literární a hlavní slovo míval při nich často kritik Josef Antonín Novotný, který přinášíval zprávy z redakce časopisu \"Cesta,\" ale i o různých literárních osobnostech. Medek Masaříka a Weisse uvedl do literárního odboru Umělecké besedy, kde je přihlásil za členy. Podobně je přihlásil za členy \"Kruhu českých spisovatelů\".\nJako legionáře znal Josef Masařík Ladislava Plechatého, legionářského spisovatele a úředníka ministerstva zahraničí; ten byl také redaktorem beletristické přílohy legionářského deníku \"Národní osvobození,\" ve kterém Masařík otiskoval některé své práce. Ladislav Plechatý byl také zaměstnán v tehdejším Radiojournalu a požádal Weisse i Masaříka, aby do jeho relací přispěli krátkými (zvukovými) příspěvky. Přátelství bylo pak dovršeno také tím, že Masařík a Plechatý byli svědky na Weissově svatbě a Jan Weiss byl svědkem (kmotrem) při úředním zápisu o narození Masaříkovy dcery Evy v únoru 1928, přičemž slíbil věnovat jí všechny své knihy, které již napsal a které ještě napíše.\n\nNa podzim roku 1934 byl Masařík kvůli Medkovým výstřednostem služebně přeložen do Mukačeva a v r. 1936 zpět do Prahy (do Vojenského ústavu vědeckého) a s Weissem se již téměř nestýkal, což bylo důsledkem přání Ministerstva národní obrany, aby se Masařík nestýkal s Medkem.\n\nStyky s Weissem Masařík obnovil až po osvobození republiky v květnu 1945, a to opět v Literárním odboru Umělecké besedy. Chodil do Besedy pravidelně (jednou týdně) a Weiss také. Překvapil Masaříka tiskovou glosou k jeho padesátinám, která byla uveřejněna ve 2. čísle nového časopisu Literárního odboru Umělecké besedy \"Doba.\"\n\nV té době měla v Ottově nakladatelství vyjít románová práce Josefa Masaříka \"Janáčkův žák\" o Leoši Janáčkovi (byla i pro trh ohlášena v jeho nakladatelském měsíčníku), jejímu vydání se však do cesty kladly překážky (nedostatek papíru, hotová sazba byla dokonce rozmetána pro Masaříkovu nemoc). Ottovo nakladatelství bylo brzy nato převzato novou (1948) vojenskou správou a přeměněno ve vydavatelství Naše vojsko, přičemž bylo Masaříkovi sděleno, že rukopis \"Janáčkova žáka\" byl odeslán ministerstvu osvěty a kultury, jež mu však o něm nepodalo nijakých zpráv. Když pak duplikátní rukopis zaslal jinému nakladatelství, dozvěděl se, že práce vydána být nemůže pro jisté vážné důvody, z čehož vyrozuměl, že „tendence“ práce nevyhovuje potřebám doby, neboť v práci vystupuje Janáček jako ředitel varhanické školy, jako učitel církevní skladby, z čehož vysvítal i jeho vroucí poměr k tomuto druhu skladby. Josef Masařík pak dalších pokusů o vydání obsáhlého \"Janáčkova žáka\" zanechal. Rukopis románu existoval ještě v roce 1977, ale při likvidaci písemností ho Josef Masařík zničil.\n\n\n"}
{"id": "968725", "url": "https://cs.wikipedia.org/wiki?curid=968725", "title": "Agada", "text": "Agada\n\nAgada ( ) nebo též hagada (הַגָּדָה), doslova „vyprávění“, je označení pro ty pasáže židovských biblických komentářů, které nemají právní charakter. Tyto pasáže jsou nedílnou součástí jak Talmudu, tak nejrůznějších midrašů, a mohou obsahovat nejen příběhy, legendy, životopisy či anekdoty, ale i poznatky z oblasti lékařství, filosofie, teologie a jiných oborů. Hagada, na rozdíl od halachy, není a nikdy nebyla v rámci judaismu považována za závaznou věroučnou záležitost.\nJedná se spíše o prostředek, jak rozvinout u posluchačů nebo čtenářů představivost.\n"}
{"id": "968728", "url": "https://cs.wikipedia.org/wiki?curid=968728", "title": "Talent designu", "text": "Talent designu\n\nTalent designu je každoroční mezinárodní soutěž pro vysokoškolské studenty oboru design.\n\nSoutěž pořádá Nadační fond JUDr. Martina Růžičky s odbornou spoluprací Fakulty multimediálních komunikací Univerzity Tomáše Bati ve Zlíně. Vyhlašuje se každoročně na podzim. Slavnostní předání cen probíhá na jaře následujícího roku v Kongresovém centru ve Zlíně.\n\nPro soutěžící jsou připraveny hodnotné ceny, kdy vítěz celé soutěže obdrží částku 50 000,- Kč. Další zajímavé finanční prémie obdrží vítězové jednotlivých soutěžních kategorií. Další ceny pro účastníky soutěže věnují do soutěže sponzoři a partneři.\n\nSoutěžit mohou fyzické osoby, posluchači vysokých škol, a to jak jednotlivci, tak i autorské kolektivy. Přihlášení do soutěže nepodléhá žádnému poplatku. Jeden soutěžící může poslat více soutěžních návrhů.\n\nPředmětem soutěže je ocenit výjimečné studentské práce z oblasti designu. Od ročníku 2012 jsou soutěžní návrhy hodnoceny v následujících kategoriích:\n\n1. Produktový design (design výrobků, design skla, design porcelánu, design keramiky apod.)\n\n2. Průmyslový design (design strojů a zařízení, design nástrojů, transportní design apod.)\n\n3. Fashion design (design oděvu, design textilní tvorby, design obuvi a galanterie, design šperků apod.)\n\n4. Architektura a interiér (architektonický design, design interiéru, design prostorové tvorby, design nábytku apod.)\n\n5. Grafický design (design grafiky a ilustrace, nová média, vizuální komunikace a intermédia apod.)\n\nDenisa Lukáčová - Puppa Light, VŠVU v Bratislavě, SR\n1. místo: Cornelius Comanns – Spreading Container, Royal College of Art, Londýn, VB\n\n2. místo: Wanda Valihrachová – Passbass, VŠVU v Bratislavě, SR\n\n3. místo: Mari Sollman, Kairit Sõlg - PopUp WrapUp , Aalto University School of Art Helsinky, FIN \n\n1. místo: Tanja Unger – Timo, Burg Giebichenstein Halle, SRN\n\n2. místo: Veronika Stryalová - The Lotus Flower, TU v Liberci, ČR\n\n3. místo: Michal Dušek - Era – návrh úpravy dvora, Mendelova univerzita Brno, ČR\n\n1. místo: Pavel Coufalík – Zlín – autorská kniha, UTB ve Zlíně, ČR\n\n2. místo: Nikola Klímová - Made in China, UTB ve Zlíně, ČR\n\n3. místo: Petr Belák - Horoskop kalendář 2012, UTB ve Zlíně, ČR\n\n1. místo: Iben Thode Johansen - Summer Sandal, Kolding School of Design, DEN\n\n2. místo: Bronislava Brůčková - Vpletená, VŠVU v Bratislavě, SR\n\n3. místo: Anna Černohorská - Kolekce Finsko, UTB ve Zlíně, ČR\n\n1. místo: Richard Sovják – Dobíjecí elektromobilová stanice, VUT Brno\n\n2. místo: Petr Strejček – Cobra, ČVUT v Praze, ČR\n\n3. místo: David Škaroupka - Mobility element, VUT Brno, ČR\n\n1. místo: Štěpán Soutner - RandeVuu – regionální vlak, VŠVU v Bratislavě, SR\n\n2. místo: Kateřina Soudková - Slabikář grafického designu, FAVU VUT v Brně, ČR\n\n3. místo: Martina Bačíková - Neodcházím, odplouvám, UTB ve Zlíně, ČR\n\n1. místo: Jana Nováková - Skříň se zásuvkami, TU v Košicích, SR\n\n2. místo: Vít Bechynský - SNAP concept car & train, VŠVU v Bratislavě, SR\n\n3. místo: David Polášek - Návrh obalu pro originální /čokoládový/ produkt firmy Toblerone, UTB ve Zlíně, ČR\n\nHlavní cena: Lenka Svatošová - Kufr s příručním zavazadlem, UTB ve Zlíně, ČR\n\n1. www.talentdesignu.cz\n2. https://www.facebook.com/talentdesignu?ref=stream\n3. http://www.designmagazin.cz/udalosti/41320-talent-designu-vyhralo-svitidlo-z-chmyri-pampelisky.html\n4. http://www.lidovky.cz/danskemu-a-finskemu-designu-vypalilo-rybnik-svetlo-ze-slovenska-phz-/design.aspx?c=A130315_091741_ln-bydleni_ter\n5. https://web.archive.org/web/20140116094857/http://neontv.cz/2013/03/video-talent-designu/\n6. http://www.denik.cz/ostatni_kultura/svet-designu-predstavil-talenty-podivejte-se-20130314-rn2f-pm1b.html\n7. http://www.protisedi.cz/article/sance-pro-mlade-designery-startuje-soutez-talent-designu-2013-o-50000-kc\n8. http://www.maxidesign.cz/talent-designu-2010-ma-jmeno-jana-novakova-cl-361.html\n9. http://zlin.cz/507942n-v-mezinarodni-soutezi-talent-design-zabodovali-i-zlinsti-studenti-dila-zdobi-prostory-rektoratu\n10. http://vimeo.com/66342482\n11. http://vimeo.com/29564257\n"}
{"id": "968730", "url": "https://cs.wikipedia.org/wiki?curid=968730", "title": "Dead Trigger 2", "text": "Dead Trigger 2\n\nDead Trigger 2 je česká videohra s tematikou zombie. Vyšla v roce 2013. Vytvořilo ji studio Madfinger Games. Hra je určená pro IOS, Android a Windows Phone, přičemž je ve vývoji verze pro Windows a OS X. Jedná se o pokračování hry Dead Trigger z roku 2012. Žánrově se řadí mezi first-person shootery. Hra byla, v soutěži Booom, zvolena za 2. nejlepší českou hru roku. Poté co společnost Google ukončila v roce 2014 podporu pluginu Unity, byla verze pro sociální sít Facebook přepracována na nový plugin Unity WebGL. S touto verzí se ve hře pro hráče objevilo i mnoho nových zbraní (viz. tabulka).\n\nHratelnost je podobná jako u prvního dílu, ale hra obsahuje i nové prvky. Například se lze setkat i s namluvenými cutscénami. Poměrně výraznou změnou dotykových zařízení je střelba, protože hra neobsahuje zabudované tlačítko zahájení střelby. Zbraň začne sama střílet jakmile hráč zamíří.\n\nHra byla také doplněna o nové druhy misí a s nimi související nové zbraně. Jsou zde odstřelovací mise či mise střelby z vrtulníku. Kromě toho jsou zde i nové druhy nepřátel.\n\nKamikaze - velký tlouštík s výbušným barelem na břichu (střílet do barelu)\n\nRadioaktivní zombie - velké zombie v oranžovém skafandru (miřte na hlavu)\n\nPanzer - obrněný zombie (miřte na břicho a až se otočí tak na lopatky)\n\nRager - sprintovací zombie (střílet nejlépe brokovnicí, raketometem nebo házet granáty)\n\nVomitron - ohavná zombie co plive žiravinu (miřte na hlavu běhejte kolem něho)\n\nPo světě se rozšíří virus, kvůli, kterému se většina lidí změnila na nemrtvé a zbytky se zoufale brání a snaží přežít. Hráč se ujímá jednoho z přeživších, který se zapojuje do boje za záchranu světa před nemrtvými. Toho zavede jeho cesta do všech koutů světa.\n\nHlavní postavy hry:\n\nVýchozí ovládání pomocí klávesnice a myši:\n\nKolimátor - Pravé tlačítko myši\n\nPřepínání mezi primární a sekundární zbraní - Tab\n\nObrana ruční zbraní - Q\n\nPohyb - Klávesy W,A,S,D\n\n<nowiki>*</nowiki>zbraň byla dostupná až po přepracování hry na plugin Unity WebGL\n\nHra byla kladně přijata recenzenty. Průměrné hodnocení na serveru Metacritic je 77 %.\n\n"}
{"id": "968732", "url": "https://cs.wikipedia.org/wiki?curid=968732", "title": "Sledování pohybu očí", "text": "Sledování pohybu očí\n\nSledování pohybu očí (též eye tracking) je proces měření pohybu očí v hlavě, případně pohledu. Sledování pohybu očí a pohledu má uplatnění ve studiu vizuálního vnímání a v diagnostice, v oboru HCI (human-computer interaction, interakce člověk - počítač), v psychologii a v kognitivní vědě. Tradiční uplatnění nachází sledování pohybu očí ve výzkumu čtení. Dostupnost metod pro sledování očí založených na analýze videozáznamu oka umožňuje využití i v komerční sféře, zvláště v designu a marketingovém výzkumu.\n\nPočátky sledování pohybu očí sahají do 19. století a jsou spjaty se studiem čtení. V roce 1879 Louis Émile Javal pomocí zrcátka umístěným před subjektem pozoroval oči čtenáře pouhým pohledem, aby objevil fixace a sakády namísto předpokládaného plynulého pohybu.\n\nNa přelomu století Edmund Huey popsal jednu z prvních mechanických metod sledování a zaznamenávání pohybu očí, kterou byla neprůhledná plastová destička ve tvaru čočky s průřezem pro zornici byla spojena lankem s jehlou, která zapisovala pohyb očí na běžící papírový pás. Mezi problémy těchto metod patřila nutnost anestézie oka, otázka kompromitace ekologické validity studie nepřirozeným zařízením a těžké přesvědčování subjektů.\n\nV roce 1911 Marx a Trendelenburg na čočku připevnili zrcátko, od něhož odráželi paprsek světla na fotosenzitivní pásku. Tato metoda umožňovala získání velice přesných dat o pohybu očí, ale stále vyžadovala aplikaci kontaktní čočky, což ne vždy bylo možné. I v případech, kdy tuto metodu šlo použít, samotná hmotnost zařízení ovlivňovala rychlost pohybu oka a čočka se navíc mohla smýknout po povrchu bulvy.\n\nParalelně k mechanickým metodám používali někteří autoři již od roku 1901 fotografie, později video, pro analýzu pohybu očí. Tato metoda byla velmi složitá na zpracování a poskytovala informace pouze o velmi výrazných pohybech očí. V současnosti se používá výpočetní technika, která snižuje časovou náročnost analýzy. Pro měření pohybu očí se používá úhel odrazu zpravidla infračerveného paprsku ze stacionárního zdroje od jednotlivých vrstev oka. Tyto odrazy se navzájem liší kvůli rozdílným poloměrům zakřivení jednotlivých povrchů rohovky a čočky, vznikají tzv. Purkyňovy obrazy.\n\nV druhé polovině 30. let byl popsán potenciálový rozdíl mezi rohovkou a sítnicí. Při natočení oka se mění potenciál v blízkosti oka; tuto změnu lze zachytit pomocí dvojice elektrod umístěných po stranách nebo nad a pod okem. Získaný signál se nazývá elektrookulogram a díky lineární závislosti mezi úhlem otočení a změnou potenciálu lze zpětně určit směr pohledu oka.\n\nStudie využívající sledování pohybu očí se dlouho omezovaly na porozumění pohybu očí (sakády a jejich délka, zpoždění sakád, oblast pozornosti, ostrost vidění) zvláště při čtení textu. Technologický rozvoj umožnil od konce 70. let širší a dostupnější využití sledování pohybu očí a podnítil aplikace i v jiných oblastech.\n\nMezi novější aplikace sledování pohybu očí patří oblast interakce člověk-počítač, testování použitelnosti, ale i pro ovládání počítače invalidními pacienty. Další oblastí s rostoucím využitím je vizuálně orientovaný reklamní průmysl.\n\nSilná hypotéza oko-mysl předpokládající přímý vztah mezi pohledem a kognitivními procesy byla dlouhodobě brána jako předpoklad při sledování pohybu očí, ale výzkum pozornosti v 80. letech upozornil na fakt, že směr pohledu nemusí být nutně shodný s objektem pozornosti. Ačkoliv existují experimenty prokazující tento rozdíl, předpokládá se, že při komplexních úlohách zpracování informací je vztah pohledu a pozornosti těsný a sledování pohybu očí tedy má vypovídací hodnotu. Závislost dalších kognitivních procesů na pohledu zůstává stále nejistá.\n\nMetody pro sledování pohybu očí lze rozdělit do tří základních kategorií podle využitého principu. Metody první skupiny jsou založeny na měření pohybu očí pomocí speciálně upravených kontaktních čoček, další skupinu tvoří metody založené na neinvazivním optickém sledování oka, třetí skupinu tvoří metody snímající elektrické potenciály v okolí oka pomocí elektrod.\n\nCílem většiny aplikací je sledování pohledu subjektu, ne pouze pohybu očí. V závislosti na použité metodě a podmínkách je nutné tyto pojmy rozlišovat. V nejjednodušším případě je hlava subjektu fixována a směr otočení očí je shodný s pohledem. Pokud má subjekt volnost pohybu hlavou a snímací zařízení je stacionární, je měřen pohled. Pokud je zařízení umístěno na hlavě subjektu, je měřen pouze pohyb očí a pro určení pohledu je třeba zohlednit pozici a orientaci hlavy v prostoru.\n\nMechanické metody jsou založené na aplikaci kontaktních čoček se zrcadlovou plochou, od které se odráží paprsek světla, který lze zaznamenat. Alternativou je cívka zabudovaná v kontaktní čočce, jejíž pohyb lze měřit prostřednictvím elektrického napětí generovaného v magnetickém poli. Tato skupina metod umožňuje velmi přesné měření pohybu oka, ale zatěžuje oko hmotností čočky.\n\nVideookulografie je skupina metod využívajících videozáznam oka pro určování jeho pohybu. Lze sledovat polohu zornice, snímat infračervený paprsek odražený od oka, sledovat polohu kapilár na sítnici oka nebo porovnávat dva Purkyňovy obrazy. Volba sledovaného jevu ovlivňuje přesnost získaných dat, ale musí být uvážena s ohledem na podmínky a cíle pozorování. Výhodou této skupiny metod je neinvazivnost přístupu a podle konkrétní technologie a podmínek i vysoká dosažitelná přesnost. Nevýhodou je problém odlišení pohybu očí od pohybu hlavy.\n\nTřetí skupina metod je založena na měření změn elektrického potenciálu pomocí elektrod umístěných okolo očí. Rotace oka vyvolává změnu elektrického potenciálu ve svém bezprostředním okolí, protože oko se chová jako elektrický dipól se záporným pólem na sítnici a kladným pólem na rohovce. Elektrody umístěné na obličeji na opačných stranách oka jsou tak při jeho pohybu vystaveny více jednomu či druhému pólu, což vyvolá měřitelnou změnu napětí. Pomocí dvou dvojic elektrod je možné měřit horizontální i vertikální pohyb oka.\n\nVýznamnou výhodou elektrookulografie je možnost sledování pohybu očí za různých světelných podmínek i se zavřenými víčky. Metoda je tak vhodná pro spánkové studie i studie mimo laboratoř s variabilními světelnými podmínkami. Další výhodou okulografie je nízká výpočetní náročnost ve srovnání s videookulografií, díky níž je možné celé měřící zařízení uzpůsobit tak, aby jej subjekt mohl nosit v běžných podmínkách i mimo laboratoř (tato výhoda je spíše historická, protože v současnosti existují i mobilní videookulografické systémy). Nevýhodou elektrookulografie je nižší přesnost v určování směru pohledu, ačkoliv čas pohybu oka lze určit velmi přesně.\n\nPro prezentaci dat o pohybu očí a pohledu se běžně používá promítání fixací a sakád jako trasy pohledu na scénu, kterou subjekt sledoval. Podle typu scény a účelu experimentu jsou k dispozici různé reprezentace dat. Pro promítání pohledu do dynamické scény je typická animace aktuálního pohledu s případným znázorněním bezprostředně předcházející sakády. Pro statické scény, jako je stránka textu nebo obrázek, je nejčastější zobrazení fixací a sakád souhrnně za celou dobu expozice. Pro zobrazení agregace dat od více subjektů se používají tzv. heat mapy, které pomocí barevné škály zobrazují, které oblasti byly sledovány jak dlouho.\n\nSledování pohybu očí je využíváno v široké paletě oblastí od výzkumu pozornosti, přes diagnostiku mentálních poruch až po návrh uživatelských rozhraní a reklamy.\n\nSledování pohybu očí se využívá při studiu některých nemocí a poruch, mezi které patří například posttraumatická stresová porucha nebo schizofrenie, ale i při diagnóze. Elektrookulografie je též součástí elektronystagmografie (nověji též videonystagmografie využívající videookulografie), metody pro diagnózu poruch okulomotorického a vestibulárního systému (závrať, problémy s udržením rovnováhy, nevolnost).\n\nSledování pohybu očí je tradičně spjato s výzkumem čtení a souvisejícími poruchami. Studované oblasti zahrnují čtení textu potichu a nahlas, čtení hudebních not, psaní na stroji, rychločtení či dyslexii. Další skupina studií se zaměřuje na zkoumání pohledu při prezentaci vizuálních scén s různými úkoly. Zvlášť intenzivní výzkum probíhá v oblasti mechanismu a strategie vizuálního hledání či sledování jednoho i více podnětů.\n\nKognitivní věda využívá sledování pohybu očí pro zkoumání kapacity pracovní paměti pro vizuální stimuly, kognitivní offloading (využívání pomůcek vnějšího světa během mentálních procesů, např. fyzické přeskládávání písmen ve hře scrabble namísto mentálního) při řešení vizuálně založených problémů, jak vizuální podněty pomáhají při integraci vícemodálního zpracování informací i strategie při učení.\n\nDalším aktuálním směrem studia jsou dopady kognitivních procesů, zvlášť rozhodování, na pohyb očí a další motorické akce.\n\nSledování pohybu očí se též využívá ve studiu sociálních interakcí, kde doplňuje pozorování a introspektivní dotazníky\n\nStále též zůstávají aktuální témata samotného fungování pohybu očí, různých druhů pohybu, vlivu věku, únavy a dalších faktorů, jejichž význam může ovlivnit jak aplikace, tak metodiku zpracování dat z očních kamer v jiných oblastech výzkumu.\n\nZtráta pozornosti a ospalost patří mezi časté příčiny dopravních nehod. Sledování pohybu očí spolu s dalšími charakteristikami (pohyb víček, natočení tváře) pomocí neinvazivní analýzy videozáznamu obličeje řidiče v reálném čase a zvukovým upozorněním umožňuje obnovit pozornost řidiče a předcházet nehodám.\n\nDíky klesajícím nákladům se metody založené na analýze videozáznamu používají v komerční sféře, zvlášť v marketingovém výzkumu, návrhu obalu a použitelnosti. Marketingové studie se od výzkumu liší, jejich cílem zpravidla bývá zodpovězení konkrétních otázek, případně návrh opatření pro zadavatele, např. srovnání reklamy s konkurencí, identifikace a fixace loga, přehlednost a srozumitelnost reklamy či televizního spotu.\n\nOblast interakce člověk - počítač (HCI, human-computer interaction) využívá sledování pohybu očí k analýze vhodnosti počítačových rozhraní a jejich vizuálního uspořádání. Příkladem odvětví, které z těchto experimentů těží, je návrh webových stránek, kde se v rámci uživatelského testování zaznamenává oční kamerou pohled subjektu, na jehož základě se usuzuje o přehlednosti a použitelnosti návrhu. Existují i experimentální systémy měnící zobrazené informace na základě směru pohledu uživatele.\n\nPři vývoji webových stránek/e-shopů a při zlepšování jejich použitelnosti je eye-tracking jedna z nejefektivnějších metod. Testování probíhá s uživateli za pomocí neinvazivních očních kamer kalibrovaných pro jednotlivé testery. Kamery jsou zpravidla umístěny u monitoru počítače a měří pohyby očí ve spojením se zobrazovaným obsahem na monitoru. Pro takové aplikace a měření se používá speciální software, který zpravidla umí provádět video záznamy z testování, vykreslovat pohyby očí popř. zpracovat tzv. heat mapy.\nEye-tracking je jednou z nejpřesnějších metod uživatelského testování z pohledu relevance získaných dat, které se dnes vůbec používají.\n"}
{"id": "968733", "url": "https://cs.wikipedia.org/wiki?curid=968733", "title": "Jiří Stuna", "text": "Jiří Stuna\n\nPhDr. Mgr. Jiří Stuna (* 19. května 1976, Pardubice) psychoterapeut a kouč. \n\nVystudoval vysokou školu managementu ve Wroclawi, obor Řízení územně samosprávných celků a fakultu sociální práce VŠD, absolvoval dlouhodobý psychoterapeutický výcvik v PCA institutu Praha. Věnoval se výzkumu posttraumatické stresové poruchy a syndromu vyhoření u příslušníků bezpečnostních složek. Ve svých odborných akademických pracích propojuje management, psychologii a psychoterapii s policejní praxí. \n\n"}
{"id": "968742", "url": "https://cs.wikipedia.org/wiki?curid=968742", "title": "Andrew Jom Su-džong", "text": "Andrew Jom Su-džong\n\nAndrew kardinál Jom Su-džong, korejsky – \"Jŏm Sudžŏng\" (* 5. prosince 1943 Ansong), je jihokorejský římskokatolický duchovní, arcibiskup soulský a od roku 2014 také kardinál. Zároveň je apoštolským administrátorem pchjongjangské diecéze.\n\nJeho dva bratři Jom Su-wan a Jom Su-eui se také stali kněžími. V roce 1958 vstoupil do semináře v Soulu. Studoval na Katolické Korejské Univerzitě a studium na této univerzitě ukončil roku 1970 a později získal magisterský titul z poradenské psychologie. Dále studoval ve Východoasijském pastoračním institutu na Filipínách. Na kněze byl vysvěcen dne 8. prosince 1973 arcibiskupem Stephenem Kimem Sou-hwanem. Působil jako profesor a předseda \"Střední školy Songšin\", menšího semináře v Soulu, prokurátor Velkého semináře v Soulu (1987–1992), kancléř arcidiecéze Soul (1992–1998), farář v Mok-dongu.\n\nDne 1. prosince 2001 ho papež Jan Pavel II. jmenoval pomocným biskupem Soulu a titulárním biskupem thibiucaským. Biskupské svěcení přijal 25. ledna 2002 z rukou Nicholas Čong Džin-soka a spolusvětiteli byli Andreas Čoj Čang-mu a John of the Cross Čang-jik. Tento úřad vykonával do 10. května 2012, kdy byl jmenován arcibiskupem Soulu a dne 29. června téhož roku si převzal od papeže Benedikta XVI. pallium. Dne 22. února 2014 jej papež František jmenoval kardinálem.\n\n"}
{"id": "968743", "url": "https://cs.wikipedia.org/wiki?curid=968743", "title": "Sharia4Czechia", "text": "Sharia4Czechia\n\nSharia4Czechia (\"Šaría pro Česko\") je internetová iniciativa, která veřejně působila v České republice mezi lety 2012 a 2015. Cílem této skupiny bylo šíření islámu a prosazování islámského práva v České republice. Jednalo se o da'wa aktivitu (\"výzva k islámu\", obdoba křesťanské misie), spočívající například v odpovědích na často kladené otázky, v pozitivním výkladu válečných veršů Koránu, ve zveřejňování fatev a komentování teroristických činů spojovaných s islámem.\n\nDo povědomí se skupina dostala v roce 2013, zejména v souvislosti s kauzou učitelky v MŠ Lišov, které bylo vyhrožováno a byla spojována s touto iniciativou.\n\nKontroverzi vyvolala také podpora této skupiny určená povstalcům v Syrské revoluci a podpora boje proti Bašáru Asadovi v polovině roku 2013.\n\nAktivity skupiny komentují vzhledem k blízké tematice a podobným názvům skupin v západní Evropě i české zpravodajské služby. Věnuje ji pozornost Výroční zpráva Bezpečnostní informační služby za rok 2012, a také zpráva pro Poslaneckou sněmovnu. Podobné skupiny v západní Evropě se ale liší prezentací způsobu islamizace a názory na včleňování islámského práva do zákoníků, protože např. Sharia4Belgium, Sharia4Holland a Islam4UK se, na rozdíl od české iniciativy, otevřeně hlásí k radikálním názorům, násilí, otevřeně kritizují demokratický systém a čelí postihům ze strany policie a úřadů. Odborník na islám Bronislav Ostřanský z Orientálního ústavu Akademie věd naopak u české, převážně diskuzní, skupiny nevidí radikalismus.\n\nSkupina dlouhodobě usiluje o islamizaci českého prostředí a přeměnu islámských společností na chalífát (islámský stát). Po muslimském teroristickém útoku na redakci francouzského satirického časopisu Charlie Hebdo dne 7. ledna 2015 skupina útok odsoudila, ale prohlásila, že je potřeba ještě zintenzivnit snahy o islamizaci České republiky, ve smyslu „přijímání islámu lidmi a islámských hodnot v souladu s ústavním právem člověka věřit v Boha, aniž by mu do tohoto vnitřního přesvědčení měl právo někdo mluvit“.\n\nSkupina tvrdí, že odmítá a odsuzuje zneužití islámu ze strany teroristické skupiny ISIS (Islámský stát) v Iráku a Sýrii.\n"}
{"id": "968747", "url": "https://cs.wikipedia.org/wiki?curid=968747", "title": "Katechismus katolického náboženství (Tomášek)", "text": "Katechismus katolického náboženství (Tomášek)\n\nKatechismus katolického náboženství je katechismus, jehož autorem je kardinál František Tomášek, v době prvního vydání katechismu (1955) biskup. Je proto také označován jako tzv. Tomáškův katechismus.\n\nKatechismus představuje systematicky uspořádaný souhrn podstatných a základních složek římskokatolické nauky o víře i mravech, zpracovaný formou otázek a odpovědí. Snažil se tak vzbudit zájem čtenáře o dané konkrétní téma. Tento katechismus byl na dlouhou dobu jedinou komunistickým státem dovolenou učebnicí náboženství.\n\nJe složen ze tří částí: První část – Věř v pravdy Boží, Druhá část – Žij v milosti posvěcující, Třetí část – Plň zákon Boží. Obsahuje celkem 286 otázek a odpovědí, následuje přehled církevního roku ahlavní modlitby.\n\n\n"}
{"id": "968749", "url": "https://cs.wikipedia.org/wiki?curid=968749", "title": "Brezany", "text": "Brezany\n\nBrezany ( ) je obec v okrese Žilina na Slovensku. V roce 2011 zde žilo 536 obyvatel. První písemná zmínka o obci pochází z roku 1393.\n\n"}
{"id": "968751", "url": "https://cs.wikipedia.org/wiki?curid=968751", "title": "Johannes Thingnes Bø", "text": "Johannes Thingnes Bø\n\nJohannes Thingnes Bø (* 16. května 1993, Stryn) je norský biatlonista, olympijský vítěz, sedminásobný mistr světa, vítěz celkového hodnocení světového poháru a několikanásobný medailista z juniorských šampionátů. Na Mistrovství světa v biatlonu 2015 ve finském Kontiolahti získal zlatou medaili ve sprintu. Na stejném mistrovství získal i stříbrnou medaili z mužské štafety a bronz se smíšenou štafetou. Na domácím Mistrovství světa v biatlonu 2016 v Oslu obhájil se smíšenou štafetou bronzové medaile a spolu s Ole Einarem Bjørndalenem, bratrem Tarjeiem a Emil Hegle Svendsenem získal v mužské štafetě zlato. V závěrečné disciplíně závodu s hromadným startem pak ukořistil zlatou medaili, když v dramatickém závěru porazil Francouze Martina Fourcada. Na MS v roce 2017 v rakouském Hochfilzenu získal stříbrnou medaili ve sprintu i v navazujícím stíhacím závodu. Třetí stříbrný kov přidal v závodu s hromadným startem. Na ZOH v roce 2018 v Pchjončchangu zvítězil v individuálním závodě a v obou štafetách obsadil stříbrnou pozici. Na mistrovství světa 2019 v Östersundu zvítězil ve sprintu a ve všech třech štafetových závodech a ve stíhacím závodě získal stříbro. V sezoně světového poháru 2018/2019 zvítězil v celkovém hodnocení i v hodnocení všech disciplín.\n\nVe světovém poháru, na mistrovství světa a na olympijských hrách startoval ve 194 závodech. Z nich ve světovém poháru zvítězil v 41 individuálních a osmnácti štafetových závodech. Na olympijských hrách vyhrál jeden závod.\n\nJohannes Bø je druhým nejmladším dítětem Klemeta Bøa a Aslaug Hildegunny Thingnes Bøové (oba narozeni v roce 1957), který se narodil a vyrostl v odlehlé vesnici Markane, která částečně spadá pod Stryn. Má tři bratry a jednu sestru. Jeho matka má ve Strynu vlastní fyzioterapeutickou ordinaci a jeho otec pracuje v továrně na produkci mléka ze skotu. Jeho o téměř pět let starší bratr Tarjei se rovněž věnuje biatlonu a je olympijským vítězem a několikanásobným mistrem světa z této disciplíny. Norský sportovní novinář, moderátor a fotograf Harald Endre Thingnes je Johannesův strýc z matčiny strany.\n\nVe svém rodném městě navštěvoval střední školu (Stryn vidaregåande skule) a v květnu 2012 se pak přestěhoval do Lillehammeru, kde kromě jeho bratra Tarjeie žije a trénuje také mnoho dalších norských biatlonistů. V roce 2018 uzavřel sňatek. Dne 13. ledna 2020 se mu narodil syn Gustav.\n\nV sezóně 2018/19 zvítězil v 20 závodech (z toho 16 individuálních). Prvního triumfu se dočkal hned na Pokljuce, kde zvítězil ve sprintu před Antoninem Giugonnatem a Alexandrem Loginovem, aby následně navázal na svůj triumf ve stíhačce před Quentinem Fillonem Mailletem a Loginovem. V Hochfilzenu triumfoval ve sprintu před Martinem Fourcadem a Benediktem Dollem. V Novém Městě na Moravě získal hattrick: ve sprintu triumfoval před Alexanderem Loginovem a Martinem Ponsiluomou, ve stíhačce před Alexanderem Loginovem a Tarjejem Boem, a v závodě s hromadným startem před Quentinem Fillonem Mailletem a Evgeniym Garanichevem. V Oberhofu vyhrál stíhačku před Arndem Peifferem a Lukasem Hoferem. V Ruhpoldingu mu hattrick nechyběl, triumfoval ve sprintu před Tarjejem Boem a Benediktem Dollem, ve štafetách v sestavě Lars Helge Birkeland, Vetle Sjaastad Christiansen, Tarjei Boe a Johannes Thingnes Boe před Německem (Roman Rees, Johannes Kuehn, Arnd Peiffer, Benedikt Doll) a Francií (Emilien Jacquelin, Martin Fourcade, Quentin Fillon Maillet, Simon Desthieux), a v závodě s hromadným startem před Julianem Eberhardem a Quentinem Fillonem Mailletem. V Anterselvě triumfoval ve sprintu před Erlendem Bjoentegaardem a Antoninem Giugonnatem a ve stíhačce před Antoninem Giugonnatem a Quentinem Fillonem Mailletem. V Canmore zvítězil ve vytrvalostním závodě před Vetlem Sjaastadem Christiansenem a Alexanderem Loginovem a ve štafetě v sestavě: Lars Helge Birkeland, Vetle Sjaastad Chrisiansen, Erlend Bjoentegaard a Johannes Thongnes Boe před Francií (Antonin Giugonnat, Emilien Jacquelin, Simon Fourcade, Quentin Fillon Maillet) a Ruskem (Evgeniy Garanichev, Eduard Latypov, Alexander Loginov, Alexander Povarnitsyn). Na mistrovství světa ve švédském Oestersundu triumfoval ve smíšených štafetách v sestavě: Marte Olsbuová Roeiselandová, Tiril Eckhoffová, Vetle Sjaastad Chrisiansen, Johannes Thingnes Boe před Německem (Vanessa Hinzová, Denise Herrmannová, Arnd Peiffer, Benedikt Doll) a Itálií (Lisa Vittozziová, Dorothea Wiererová, Lukas Hofer, Dominik Windisch), ve sprintu před Alexanderem Loginovem a Quentinem Fillonem Mailletem, ve smíšeném závodu dvojic: Marte Olsbuová Roeiselandová, Johannes Thingnes Boe před Itálií (Dorothea Wiererová, Lukas Hofer) a Švédskem (Hanna Oeberg, Sebastian Samuelsson), a ve štafetách v sestavě: Lars Helge Birkeland, Vetle Sjaastad Christiansen, Tarjei Boe, Johannes Thingnes Boe před Německem (Erik Lesser, Roman Rees, Arnd Peiffer, Benedikt Doll) a Ruskem (Matvey Eliseev, Nikita Porshnev, Dmitry Malyshko, Alexander Loginov). V norském Oslu zísal hattrick: Ve sprintu vyhrál před Lukasem Hoferem a Quentinem Fillonem Mailletem, ve stíhačce před Tarjejem Boem a Arndem Peifferem, a v závodě s hromadným startem před Arndem Peifferem a Benediktem Dollem.\n\nJohannes Thingnes Bø se dosavadně účastnil tří Mistrovství světa v biatlonu a dvou zimních olympijských her v ruské Soči a v korejském Pchjongčchangu, kde se ve vytrvalostním závodě stal olympijským vítězem. Jeho dalším největším úspěchem v závodech jednotlivců jsou dvě zlaté medaile ze sprintu z finského Kontiolahti v roce 2015 a závodu s hromadným startem z Osla v roce 2016. V týmovém závodě se rovněž dokázal umístit na stupních vítězů, když na stejném šampionátu získal se smíšenou štafetou stříbrné medaile a s mužskou vybojoval medaile bronzové. Na domácím šampionátu v Oslu pak dokázal umístění ze smíšené štafety zopakovat a navíc přidat triumf s mužskou štafetou. V rakouském Hochfilzenu ukořistil stříbrnou medaili ze sprintu, když o 0,7 desetin sekundy podlehl Němci Benediktu Dollovi. Pozici dokázal uhájit i v následném stíhacím závodě, a druhou příčkou v posledním soupeření o kovy, v závodu s hromadným startem, tak získal třetí stříbrnou medaili ze šampionátu.\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči se nezapočítávají.\"\n\nSezóna 2012/13\nSezóna 2013/14\nSezóna 2014/15\nSezóna 2015/16\nSezóna 2016/17\nSezóna 2017/18\nSezóna 2018/19\nSezóna 2019/20\nZúčastnil se dvou juniorských šampionátů v biatlonu. Celkově na těchto šampionátech získal pět zlatých medailí, z toho tři byly individuální a dvě vybojoval se štafetami a jednu stříbrnou medaili. Jeho prvním podnikem ve finském Kontiolahti v roce 2012, byl vytrvalostní závod, ve kterém obsadil 4. pozici, když na střelnici chyboval hned šestkrát. První zlato vybojoval hned v dalším závodě, když dokázal triumfovat s norským týmem v závodu štafet. Ve sprintu sice dvakrát chyboval, avšak s velkým náskokem zvítězil před druhým Bělorusem Maximem Ramanouskijem. Pozici ze sprintu pak dokázal uhájit i v následném stíhacím závodě, čímž získal své třetí zlato na šampionátu. Druhý v cíli Matthias Dorfer z Německa na něj ztratil necelé 2 minuty. Další rok na juniorském mistrovství v rakouském Obertilliachu vybojoval nejprve stříbrnou medaili ve sprintu. Ve stíhacím závodě se pak dokázal o jednu pozici posunout a vybojoval tak své čtvrté zlato na MSJ. Jeho nejhorším juniorským závodem pak byl vytrvalostní závod, kde skončil „až“ na 9. místě. Juniorskou kariéru pak zakončil závodem štafet, kde opět dokázal s norským mužstvem triumfovat.\n\n\n"}
{"id": "968753", "url": "https://cs.wikipedia.org/wiki?curid=968753", "title": "Divina", "text": "Divina\n\nDivina ( ) je obec v okrese Žilina na Slovensku. V roce 2011 zde žilo 2 404 obyvatel. První písemná zmínka o obci pochází z roku 1325.\n\nDivina leží přibližně 6 km severně od okresního města Žilina, v údolí, kterým protéká stejnojmenný potok Divina. Její umístění v údolí zapříčinilo, že se během svého vývoje rozrostla do dnešních téměř 6 km délky.\n\nÚzemí obce Divina a jejího okolí bylo osidlováno již odedávna. Kromě několika nálezů z doby bronzové a římské se na lokalitě Hradisko našlo nejstarší a největší slovanské osídlení na severním Slovensku z předvelkomoravského období. Při archeologickém výzkumu se zde našli i keltské mince, ostruhy a kusy nádob.\n\nPoprvé, i když jen nepřímo s ostatními obcemi a oblastmi, se Divina objevuje v listině nitranského biskupa Adama II. z roku 1244, kdy popisuje hranice území Kysuc, které daroval král Béla IV. knížeti Bohumírovi, za jeho činy během tatarského vpádu do Uher. Divina se zde vzpomíná jako obec blízko místa, kde se vlévá do Váhu Kysuca.\n\nPojmenování Divina se zcela poprvé objevuje v roce 1325 při popisu katastru.\n\n24. července 1837 dopadl do území farnosti Divina (původne Velká Divina) meteorit. Jeho největší část je dnes uložena v budapešťském muzeu. V roce 2014 byl v Divine odhalený Památník divinského meteoritu, v kterém je vsazena 3D kopie původního tělesa, které dopadlo do území farnosti. Autorem památníku je Marek Sobola, zahradní architekt.\n\n"}
{"id": "968754", "url": "https://cs.wikipedia.org/wiki?curid=968754", "title": "Andrejs Rastorgujevs", "text": "Andrejs Rastorgujevs\n\nAndrejs Rastorgujevs (* 27. května 1988, Alūksne) je lotyšský biatlonista, jehož dosavadním největším úspěchem v kariéře jsou dvě druhá místa ze závodů světového poháru.\n\nRastorgujevs je osminásobným účastníkem mistrovství světa v biatlonu a trojnásobným účastníkem zimních olympijských her. Jeho nejlepším výsledkem v závodech jednotlivců je 6. místo ze stíhacího závodu na mistrovství světa v roce 2019 v Östersundu. V týmovém závodě se nejlépe umístil na 14. pozici na stejném mistrovství ve smíšeném závodu dvojic.\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n\nZúčastnil se pěti juniorských šampionátů v biatlonu. Jeho nejlepším individuálním umístěním je 11. pozice z vytrvalostního závodu z kanadského Canmore v roce 2009. S lotyšskou štafetou se dokázal nejlépe umístit na 6. místě v Presque Isle v roce 2006.\n\n\n"}
{"id": "968756", "url": "https://cs.wikipedia.org/wiki?curid=968756", "title": "Na Chatkách", "text": "Na Chatkách\n\nNa Chatkách (465 m n. m.) je granitový vrchol na severu České republiky, ve Frýdlantském výběžku Libereckého kraje. Východním směrem od kopce se nachází město Hejnice, jižním směrem jeho část Ferdinandov a severně od vrcholu je Lužec, část Raspenavy.\n\nZásluhou hejnického „Spolku pro pozdvižení cizineckého ruchu“ bylo na kopci v letech 1913 až 1914 vybudováno lesní divadlo o kapacitě hlediště dosahující dvou tisíc diváků. Na zahajovací představení (hru \"Síla víry\" sehranou kočovnou společností J. Hubera), které se konalo v neděli 7. června 1914, se přišlo podívat na tisíc návštěvníků. Posléze zde vystupovali s Ibsenovými hrami také členové divadla z Liberce. Vedle dramat se v divadle hrály též operety, a jednotlivá představení byla mezi návštěvníky oblíbená.\n\nDivadlo se roku 1923 stalo majetkem města Hejnic, a hry se v něm přestaly hrát ještě před druhou světovou válkou. Po ní již jeho provoz nebyl obnoven. Ovšem zbytky divadla se dochovaly dodnes.\n\nNachází se zde také pomníček upomínající na sesuv půdy, k němuž došlo 12. dubna 1930. Jeho následkem zemřeli raspenavští Josef Wildner (ve věku 58 let) a patnáctiletý Oswald Leubner.\n\nNa počátku 21. století se objevily plány na výstavbu vyhlídkové věže. Se záměrem vyjádřilo souhlas zastupitelstvo města Hejnice. Nakonec došlo k obnovení stávajícího vyhlídkového místa pojmenované Poustevníkův kámen. Otevřena byla během víkendu 5. a 6. května 2018, kdy kříž osazený na jeho vrcholu, požehnal hejnický farář Pavel Andrš.\n"}
{"id": "968759", "url": "https://cs.wikipedia.org/wiki?curid=968759", "title": "Tiril Eckhoffová", "text": "Tiril Eckhoffová\n\nTiril Eckhoffová (* 21. května 1990, Trondheim) je norská biatlonistka, zlatá medailistka ze závodu smíšených štafet na ZOH v ruské Soči, stříbrná ze smíšené štafety a bronzová ze závodu s hromadným startem žen na Zimních olympijských hrách 2018 v Pchjongčchangu.\n\nV individuálních závodech na mistrovství světa získala zlatou medaili ze sprintu v Oslu v roce 2016. Je také několikanásobnou mistryní světa ze štafet, poprvé také v Oslu 2016.\n\nVe světovém poháru vyhrála několik individuálních závodů, první ve sprintu ve švédském Östersundu v roce 2014. Zvítězila také několikrát s norskou štafetou.\n\nEckhoffová je účastnicí pěti mistrovství světa v biatlonu a rovněž účastnicí zimních olympijských her v Soči 2014 a v Pchjongčchangu 2018. Na mistrovství světa v norském Oslu v roce 2016 získala zlatou medaili, když v závodě neudělala žádnou chybu a předvedla i druhý nejrychlejší běžecký čas. V týmovém závodě dokázala s ženským týmem ve složení Synnøve Solemdalová, Fanny Hornová Birkelandová a Marte Olsbuová zvítězit na domácím šampionátu v Oslu v roce 2016 a se smíšenou štafetou skončit dvakrát na bronzové příčce. Společně s Torou Bergerovou, Ole Einarem Bjørndalenem a Emilem Hegle Svendsenem ovládla smíšenou štafetu na stejných hrách.\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n\nZúčastnil se čtyř mistrovství světa juniorů v biatlonu. Nejlepším individuálním výsledkem je pro ní 5. místo ze stíhacího závodu z šampionátu v českém Novém Městě na Moravě v roce 2011. Jako členka ženské norské štafety startovala na dvou šampionátech a nejlepšího umístění dosáhla na stejném šampionátu, když obsadila 4. místo.\n\n\n\n"}
{"id": "968760", "url": "https://cs.wikipedia.org/wiki?curid=968760", "title": "Povázka prorostlá", "text": "Povázka prorostlá\n\nPovázka prorostlá (\"Myagrum perfoliatum\") je žlutě kvetoucí, větevnatá, planě rostoucí bylina jejíž výskyt v České republice i v okolních zemích je vzácný. Je jediný druh monotypického rodu povázka z čeledě brukvovitých.\n\nPůvodní areál výskytu druhu se rozprostírá od Íránu, přes Kavkaz a Malou Asii po Balkán a východní Evropu, postupně se rozšířil do střední, jižní a západní Evropy a do severozápadní Afriky. Později byla povázka zavlečena do Severní Ameriky a Austrálie. V České republice, přes kterou prochází severní hranice rozšíření, byl její výskyt prvně zaregistrován v roce 1855 a je hodnocená jako náhodně zavlečený neofyt ze Středomoří.\n\nTato synantropní rostlina vyžaduje stanoviště s často narušovanou půdou. Nejčastěji vyrůstá na obdělávaných polích jako plevel v obilninách a na vinicích, poblíž železničních tratí a cest, na překladištích i v rumovištích. Má v oblibě osluněná stanoviště s teplou hlinitou nebo písčitou půdou s dostatkem vápníku v planárním a kolinním stupni.\n\nPovázka je jednoletá nebo ozimá rostlina s přímou, rozvětvenou a často modře ojíněnou lodyhou dorůstající podle kvality půdy a klimatických podmínek do výše 20 až 80, někdy i 100 cm. Listy které vyrůstají v řídké přízemní růžici jsou dlouhé 4 až 7 cm, mají podélnou bělavou žilku, jsou obkopinaté a u báze klínovitě zúžené, po obvodě plytce lyrovitě zubaté či laločnaté a v době kvetení jsou již zpravidla suché. Lodyžní listy bývají dlouhé 3 až 5 cm, vyrůstají střídavě, jsou přisedlé, podlouhle kopisťovité s objímavou ouškatou bází a s tupě hrotitým vrcholem, po obvodě jsou celistvé nebo jen plytce zubaté. Všechny jsou lysé a na omak voskovité, lodyžní se směrem vzhůru zmenšují a na odbočujících větvích jsou drobnější.\n\nOboupohlavné květy na šikmo odstávajících stopkách (kratších než je kalich) vytvářejí na terminálu i větvích květenství která jsou zpočátku hustá a v době kvetení se prodlužují a rozvolňují. Okvětí tvoří čtyři vzpřímené, drobné, jen okolo 2 mm dlouhé, úzce vejčité, opadavé kališní lístky a čtyři kopinaté, na vrcholu zaoblené, přibližně dvojnásobně velké korunní lístky světložluté barvy. Květy rozkvétají v červnu a červenci. Ploidie rodu je 2n = 14.\n\nPlod vyrůstající na kyjovitě zhrublé, nahoře duté stopce je obráceně hruškovitá, z boku stlačená, nepukavá, jednosemenná, velmi tvrdá šešulka až 5 mm dlouhá a 4 mm široká která je nezřetelně příčně rozdělená na dva oddíly. Spodní válcovitý obsahuje semeno, horní hruškovitý se dvěma dutinami uvnitř je bezsemenný, mírně zploštělý a na vrcholu má krátký tupý 4hranný zobánek. Hnědé, obvejčité semeno s hladkým osemením bývá 3 × 1,5 mm velké. Rostlina se rozmnožuje výhradně semeny která vydrží v půdě v klíčení schopném stavu až 10 let.\n\nNa území ČR byla povázka prorostlá i v minulosti pro svůj nepočetný výskyt bezvýznamnou rostlinou. Na některých místech, například v Libanonu, Turecku, Texasu a Austrálii je považována za invazivní rostlinu která velmi škodí v plodinách jako jsou cizrna, řepka, vlčí bob, fazole, hrách i čočka. Vytváří tam silně zamořená místa s tisícovkami semena na metru čtverečním a na dobře vyhnojených půdách mají její listové růžice až 40 cm v průměru. Navíc je velmi tolerantní k běžným herbicidům.\n\nV \"Černém a červeném seznamu rostlin ČR z roku 2000\" je povázka prorostlá považována za vyhynulý druh (A1). To znamená, že na českém území nebyla zaznamenána již po velmi dlouhou dobu, 25 až 50 let.\n\n \n"}
{"id": "968764", "url": "https://cs.wikipedia.org/wiki?curid=968764", "title": "Povázka", "text": "Povázka\n\nPovázka může být:\n\n"}
{"id": "968766", "url": "https://cs.wikipedia.org/wiki?curid=968766", "title": "Prezidentské volby na Slovensku 2014", "text": "Prezidentské volby na Slovensku 2014\n\nVolba prezidenta Slovenské republiky v roce 2014 byla čtvrtou přímou volbou hlavy státu Slovenské republiky. První kolo se konalo 15. března, druhé 29. března 2014.\n\nPetiční archy s 15 tisíci občanských podpisů anebo návrhy alespoň patnácti poslanců bylo nutné odevzdat do 9. ledna 2014 předsedovi Národní rady SR. Oficiálně kandidovalo čtrnáct kandidátů: Gyula Bárdos, Jozef Behýl, Ján Čarnogurský, Robert Fico, Viliam Fischer, Pavol Hrušovský, Ján Jurišta, Andrej Kiska, Milan Kňažko, Stanislav Martinčko, Milan Melník, Helena Mezenská, Radoslav Procházka a Jozef Šimko. Předchozí prezident Ivan Gašparovič ve volbách již kandidovat nemohl.\n\nNový prezident Andrej Kiska byl inaugurován 15. června 2014.\n\nOficiální výsledky prvního kola voleb:\n\nVýsledky druhého kola voleb:\n\n\n"}
{"id": "968769", "url": "https://cs.wikipedia.org/wiki?curid=968769", "title": "Frank Möller", "text": "Frank Möller\n\nFrank Möller, (* 8. září 1970 Výmar, Německá demokratická republika) je bývalý reprezentant Německa v judu. Je bronzovým olympijským medailistou.\n\nS judem začal v 9 letech v rodném městě pod vedením Franka Ziesenhenneho. Později se přesunul do Hoppengartu, kde se připravoval pod vedením Dietmara Hötgera. Jako jeden z mála východoměmeckých judistů neodjel po znovusjednocení Německa v roce 1990 na západ. Připravoval se v Berlíně a ve Frankfurtu nad Odrou pod Hötgerovým vedením. Jeho doménou byla mohutná postava a na těžkou váhou slušná technika (tokui-waza: strhy makikomi).\n\nV 90. letech patřil k nejlepších judistům v těžké váze. V roce 1992 však musel při nominaci na olympijské hry v Barceloně ustoupit zkušenějšímu Stöhrovi. Za čtyři roky si však nominaci na olympijské hry v Atlantě pohlídal, ale protaktizoval druhé kole proti Španělu Pérezovi a musel do oprav. V opravách ukázal formu a získal bronzovou olympijskou medaili. V dalších letech, i vlivem častých zranění, na světovou špičku přestal ztrácet. Na evropské poměry si však stále udržoval slušnou úroveň, která mu vynesla účast na olympijských hrách v Sydney. Jeho olympijské snažení skončilo ve druhém kole.\n\nSportovní kariéru ukončil po roce 2003. Věnuje se trenérské práci.\n\n"}
{"id": "968772", "url": "https://cs.wikipedia.org/wiki?curid=968772", "title": "Divinka", "text": "Divinka\n\nDivinka ( ) je obec v okrese Žilina na Slovensku. V roce 2011 zde žilo 1 002 obyvatel. První písemná zmínka o obci pochází z roku 1393.\n\nObec se nachází v údolí Váhu na pravém břehu Hričovské přehrady. V okolí se zvedají Javorníky, chránící Divinku z východní i západní strany, čímž vytvářejí údolí říčky Divina. Asi 4 kilometry jihovýchodně se nachází Žilina, do které vede silnice II/507 procházející jižním okrajem obce.\n\nV katastru obce se nachází několik archeologických nalezišť, potvrzujících osídlení od přelomu letopočtu po zánik Velké Moravy.\n\n"}
{"id": "968774", "url": "https://cs.wikipedia.org/wiki?curid=968774", "title": "Negližé", "text": "Negližé\n\nNegližé (někdy zastarale nedbalky) bylo od doby rokoka méně formální společenské oblečení, ve kterém dámy přijímaly své hosty. Tvořila je volná šněrovačka (korzet), nařasená splývající sukně, tenký plášť přehozený přes ramena a třírohý šátek, který zakrýval výstřih.\n\nNešlo tedy o prádlo, ale dnes se termínem negližé spíše označuje druh luxusního nočního prádla, které zvýrazňuje ženskost. Používaný materiál pro výrobu je obvykle satén, který se vyznačuje hebkostí, přičemž je velmi příjemný na dotek a lesklý na povrchu.\n"}
{"id": "968776", "url": "https://cs.wikipedia.org/wiki?curid=968776", "title": "Ruční papírna Papyrea", "text": "Ruční papírna Papyrea\n\nRuční papírna Papyrea je malá rodinná manufaktura v obci Zdislava. Název papírny je odvozen od latinského jména papírnické moruše (Broussonetia papyrifera). Právě lýko z moruše je hlavní surovinou při výrobě japonského washi papíru. Vyrábí zde ruční papír, pořádají se víkendové kurzy, přednášky.\n\nPapírna ukazuje celý proces výroby, od sazenic morušovníku, přes stříhání, loupání, čištění, vaření, bití vláken, až po finální ponoření síta do kádě, lisování a sušení.\n\n"}
{"id": "968777", "url": "https://cs.wikipedia.org/wiki?curid=968777", "title": "Oleg Malcev", "text": "Oleg Malcev\n\nOleg Vitalijevič Malcev (* 19. listopadu 1967 Omsk, Sovětský svaz) je bývalý sovětský a ruský zápasník–judista.\n\nS judem/sambem začínal ve 12 letech v Lesosibirsku pod vedením Valerije Kuzněcova. Vrcholově se připravoval v Krasnojarsku pod vedením Pjotra Trutněva. V sovětské a později ruské reprezentaci se pohyboval od roku 1988 ve střední váze. Na pozici reprezentační jedničky se prosadil teprve v roce 1992, kdy uspěl v nominaci Společenství nezávislých států pro start na olympijských hrách v Barceloně. Premiéru na vrcholné sportovní akci nezvládl a vypadl v úvodním kole. Na podzim 1995 se třetím místem na mistrovství světa kvalifikoval na olympijské hry v Atlantě, kde ve druhém kole nestačil na Uzbeka Armena Bagdasarova a obsadil sedmé místo. Sportovní kariéru ukončil v roce 2000.\n\nOleg Malcev byl primárně levoruký judista, své velké technické nedostatky doháněl bojovnosti, kvalitní fyzickou přípravou a schopností útočit ze všech možných pozic jak zprava tak zleva. Jeho osobní technikou byla kata-guruma a různé formy strhů a kontrachvatů.\n\n\n\n"}
{"id": "968779", "url": "https://cs.wikipedia.org/wiki?curid=968779", "title": "Loja (provincie Granada)", "text": "Loja (provincie Granada)\n\nLoja je město nacházející se v autonomním společenství Andalusie v provincii Granada ve Španělsku. V roce 2013 zde žilo 21 135 obyvatel.\n\n\n"}
{"id": "968780", "url": "https://cs.wikipedia.org/wiki?curid=968780", "title": "Dlhé Pole", "text": "Dlhé Pole\n\nDlhé Pole ( ) je obec v okrese Žilina na Slovensku. V roce 2011 zde žilo 1 955 obyvatel. První písemná zmínka o obci pochází z roku 1320.\n\n\n"}
{"id": "968782", "url": "https://cs.wikipedia.org/wiki?curid=968782", "title": "Severoafrický ritus", "text": "Severoafrický ritus\n\nSeveroafrický ritus se užíval v křesťanské liturgii v severozápadní Africe od počátku 2. století. Byl velmi podobný římskému ritu, na rozdíl od něj však po prvním nikajském koncilu užíval jako liturgický jazyk výlučně latinu (před ním se používala rovněž řečtina). Jeho podoba není známa z písemných pramenů, z nichž se dochovaly pouze fragmenty, nýbrž ze spisů afrických církevních otců, především sv. Augustina a Tertuliána. V roce 695 vpadli do severní Afriky Arabové a během několika staletí tam křesťanství zcela potlačili.\n"}
{"id": "968784", "url": "https://cs.wikipedia.org/wiki?curid=968784", "title": "Walden (rybník)", "text": "Walden (rybník)\n\nRybník Walden se nachází u amerického města Concord ve státě Massachusetts. Dosahuje rozlohy 25 ha a jeho maximální hloubka mírně přesahuje 30 m. Jeho tvar byl vymodelován ustupujícími ledovci před 10 až 12 tisíci lety.\n\nRybník Walden proslavil svým dílem americký spisovatel a filozof-transcendentalista Henry David Thoreau. Na jeho severním břehu žil dva roky, počínaje létem roku 1845. Svou zkušenost ze života v těsném sepětí s přírodou vepsal do knihy Walden aneb Život v lesích.\n\nPozemek, na kterém si zde vystavěl jednoduchou chatu, vlastnil jeho přítel, filozof Ralph Waldo Emerson, který jej Thoreauovi k realizaci jeho plánu zapůjčil. Postel, židle a stůl z Thoreauovy chaty se nacházejí ve sbírce muzea v Concordu.\nPoblíž místa, kde Thoreau žil, je ve dřevěné desce vryta citace z jeho knihy:\n"}
{"id": "968785", "url": "https://cs.wikipedia.org/wiki?curid=968785", "title": "Dolná Tižina", "text": "Dolná Tižina\n\nDolná Tižina ( ) je obec v okrese Žilina na Slovensku. V roce 2011 zde žilo 1 298 obyvatel. První písemná zmínka o obci pochází z roku 1439.\n\nObec leží v severovýchodní části Žilinské kotliny v regionu Horní Pováží, asi 15 km východně od Žiliny. Směrem na východ od obce se zvedají vrcholky Malé Fatry, západně od obce protéká řeka Varínka. Obec se nachází mezi obcemi Varín a Belá, v těsném sousedství obce Stráža, přes kterou má silnicí II/583 spojení na Žilinu i Terchovou.\n\n"}
{"id": "968788", "url": "https://cs.wikipedia.org/wiki?curid=968788", "title": "Stráža", "text": "Stráža\n\nStráža ( ) je obec v okrese Žilina na Slovensku. V roce 2011 zde žilo 670 obyvatel. První písemná zmínka o obci pochází z roku 1439.\n\nObec leží v jihovýchodní části Kysucké vrchoviny, v údolí Varínky, na rozhraní Kysuc a Horního Pováží. Nachází se mezi obcemi Varín a Belá, v těsném sousedství Dolné Tižiny, přes kterou má silnicí II/583 spojení na Žilinu i Terchovou.\n\nSousedí s obcemi Dolná Tižina, Krasňany, Lysica a Belá.\n\nNitranský sídelní biskup Ján Chryzostom Korec vysvětil 27. července 1996 nový kostel sv. Gorazda. Na počest svatého Gorazda se v obci každoročně v srpnu konají \"Gorazdovy dny\".\n\n"}
{"id": "968789", "url": "https://cs.wikipedia.org/wiki?curid=968789", "title": "Jordan Belfort", "text": "Jordan Belfort\n\nJordan Belfort (* 9. července 1962 New York) je americký motivační řečník a bývalý burzovní makléř. V roce 1999 byl obžalován z akciových podvodů. V americké federální věznici si za ně odseděl pouze 22 měsíců, protože vypovídal proti svým spolupracovníkům a podřízeným, kteří s ním byli do podvodů zapleteni. V roce 2007 vydal autobiografii \"Vlk z Wall Street\", která se stala předlohou ke stejnojmennému filmu režiséra Martina Scorseseho.\n\nJordan Belfort se narodil v rodině účetních Leah a Max Belfortových, jeho matka se později stala právničkou. Jordan je židovského původu, i když se narodil v Bronxu, převážnou část života strávil ve čtvrti Bayside, Queens, v této čtvrti bydlela především střední třída. Vystudoval na Americké univerzitě (American University), kde získal titul z biologie. Jordan krátce navštěvoval vysokou školu v Baltimoru, kde se zajímal o obor zubařství. Z této školy odešel poté co děkan prohlásil: „Zlatý věk dentistů je pryč, pokud jste zde, protože chcete vydělat spoustu peněz, jste na špatném místě“.\n\nBelfort se stal podomním prodavačem masa a mořských plodů na Long Islandu. V rozhovorech a svých memoárech tvrdí, že byl zpočátku úspěšný, měl několik zaměstnanců a dokázal prodat přes 2300 kilogramů hovězího a ryb týdně. Nicméně nakonec ve 25 letech zbankrotoval. Podle rozhovorů a memoárů mu rodinný přítel pomohl získat místo jako trainee burzovní makléř pro společnost L.F. Rothschild. Belfort říká, že byl propuštěn poté, co se společnost dostala do finančních potíží v souvislosti s černým pondělím, krachem na burze v roce 1987.\n\nBelfort založil Stratton Oakmont jako franšízu Stratton Securities. Stratton Oakmont fungovala jako telefonní ústředna, ze které byli obvoláváni nic netušící lidé a přesvědčováni k nákupu podvodných akcií. Během svého působení ve Strattonu Belfortův životní styl sestával z velkolepých oslav a intenzivního užívání drog, převážně metakvalonu – Belfortovi prodávaném pod přezdívkou „Quaalude“ – což vyústilo v závislost. Stratton Oakmont v jednu chvíli zaměstnávala přes 1000 burzovních makléřů. Policie se o ni zajímala v podstatě po celou dobu její existence.\n\nV prosinci 1998 byla společnost vyloučena z National Association of Securities Dealers. V roce 1999 byl Belfort obžalován z podvodů s akciemi a praní špinavých peněz.\n\nBelfort si za prodej podvodných akcií, které investorům způsobily škodu přibližně 200 milionů dolarů, odseděl ze čtyřletého trestu pouze 22 měsíců, a to kvůli dohodě o vině a trestu, v rámci které vypovídal proti svým spolupracovníkům a podřízeným, kteří s ním byli do podvodů zapleteni. Belfortovi bylo nařízeno jako náhradu škody zaplatit 110,4 milionu dolarů. Ve vězení se na cele seznámil s Tommym Chongem, který jej přesvědčil, aby o svém životě burzovního makléře sepsal knihu a stal se motivačním řečníkem.\n\nFederální prokurátoři a Komise pro kontrolu cenných papírů Spojených států se však vyjádřili, že Stratton Oakmont nebyla představitelkou typické společnosti, které obchodují na Wall Street.\n\nBelfortova dohoda o odškodnění jej zavazovala k zaplacení 50 % svého příjmu. Toto odškodnění se týkalo 1 531 klientů, které do roku 2009 okradl, a bylo ujednáno ve výši 110 milionů dolarů. Kolem 10 milionů dolarů z 11,6 milionu, které byly poškozeným vyplaceny do roku 2013, pocházelo z prodeje nemovitostí, které mu byly zabaveny státem.\n\nV roce 2013 podali státní zástupci na Belforta stížnost za nevyplacení odškodného poškozeným. Jeho právníci tvrdili, že Belfort byl zodpovědný za proplácení odškodného pouze do roku 2009 a od té doby ne. O několik dnů později vláda Spojených států potvrdila zjištění, že Belfort dohodnuté odškodnění poškozeným nevyplatil. Odškodnění, která proplacena byla, činila 382 910 dolarů v roce 2007, 148 799 dolarů v roce 2008 a 170 000 dolarů v roce 2009. Poté začal s vládou Spojených států znovu vyjednávat o množství vypláceného odškodného. Podíl vypláceného odškodného tak byl snížen na minimální částku 10 000 dolarů měsíčně.\n\nBelfort také tvrdil, že všechny příjmy ze svých knih a filmu \"Vlk z Wall Street\" budou použity k proplacení odškodného jeho obětem. V červnu 2014 ale mluvčí státního zastupitelství Spojených států oznámil, že se toto tvrzení nezakládá na pravdě, protože Belfordovi byl již proplacen honorář za prodej autorských práv, který však nebyl v plné výši použit k proplacení odškodného. \"BusinessWeek\" informoval, že Belfort z celkových 1,2 milionu dolarů, které mu byly proplaceny ještě před vydáním filmu, zaplatil jako odškodnění svým obětem pouze 12 000 dolarů.\n\nBelfort byl dvakrát ženatý, poprvé s Denise Lombardo a toto manželství zkrachovalo. Jeho druhou manželkou byla Nadini Caridi, se kterou má dvě děti. Po své druhé manželce pojmenoval luxusní jachtu. Tato jachta byla původně postavena pro Coco Chanel v roce 1961. Osud této jachty byl zpečetěn v červnu 1996, poté co Belfort spěchal vyřizovat obchod a naléhal na kapitána jachty, ať ignoruje předpověď počasí. Jachta vyjela do silné bouře, ohrožovaly ji několikametrové vlny, nakonec došlo k potopení jachty u východního pobřeží Sardinie, celá posádka byla zachráněná italskou pobřežní hlídkou.\n\nOd roku 2013 žije na Manhattan Beach v Kalifornii. Vlastní společnost na trénink a výchovu obchodníků.\n\nBěhem svého pobytu ve federálním vězení se setkal s Tommy Chongem, který Belforta přesvědčil, aby svůj příběh sepsal a publikoval. Napsal dvě autobiografické publikace \"Vlk z Wall Street\" a \"Catching the Wolf of Wall Street\", které byly publikovány ve 40 zemích a přeloženy do 18 jazyků.\n\n\nZ Belfordovy autobiografie čerpali tvůrci pro tvorbu filmu \"Riziko\" z roku 2000, ovšem Belfort se stal známým až díky zpracování režiséra Martina Scorseseho, který natočil film \"Vlk z Wall Street.\" Hlavní postavu ztvárnil Leonardo DiCaprio po boku Margot Robbie, která ztvárnila Nadine Caridi, druhou manželku Jordana Belforta.\n\n"}
{"id": "968790", "url": "https://cs.wikipedia.org/wiki?curid=968790", "title": "Julie Gayet", "text": "Julie Gayet\n\nJulie Gayetová (* 3. června 1972, Suresnes, Francie) je francouzská herečka a filmová producentka. \n\nJe levicově zaměřená, ve francouzských prezidentských volbách v roce 2012 podporovala zvolení prezidenta Françoise Hollanda.\n\nV roce 2003 se Julie Gayet provdala za scenáristu Santiaga Amigorenu, ale o tři roky později se rozvedli. Mají spolu dvě děti. \n\nV lednu 2014 vyšel najevo její poměr s prezidentem Hollandem, který pak ukončil vztah se svou dosavadní partnerkou Valérií Trierweilerovou. \n\n\n"}
{"id": "968796", "url": "https://cs.wikipedia.org/wiki?curid=968796", "title": "Nasycen", "text": "Nasycen\n\nNasycen je čtyřčlenná pražská rocková skupina. Autorem hudby a textů jsou zpěvák a klávesista Raven a kytarista Zdeněk Divoký. Na baskytaru hraje spoluzakladatel kapely Ilja Kučera ml., na bicí rovněž člen původní sestavy Pavel Ivanovský. Kapela původně působila na přelomu 80. a 90. let, kdy vydala své debutové album Provazochodci (1990), na scénu se v nové podobě vrátila po dvacetileté pauze na podzim 2011 a v listopadu 2013 vydává eponymní album Nasycen. \n\nBratři Kučerovi, Vladimír (v té době pianista skupiny Krausberry) a Ilja (v té době baskytarista hardrockového Hubertusu) jamují na domácích večírcích Vladimírovy folkové a folkrockové písně. Skladeb přibývá, a tak se rodí nápad zužitkovat materiál pro novou kapelu. 1987 – Vladimír po odchodu z Krausberry zakládá zpočátku folkrockově laděný Nasycen. Vedle bratra Ilji (bg) v prvotní sestavě působí bubeník Luděk Horký (později ho nahradil Aleš Hes), kytarista Jiří Urubek a houslista Jan Ferenc. Na prvních nahrávkách hostují rovněž pianista Vladimír Halama a bubeník Jiří Frýd (oba Hubertus) a klávesista Petr Kučera (Oceán). Nasycen začíná koncertovat po pražských klubech. Do kapely přichází druhý klávesista Vladimír Línek, který přispívá do repertoáru i svými skladbami. Kapela natáčí v pražských studiích další demosnímky.\n\nNový repertoár Nasycenu se postupně posouvá od folkrocku blíž ke kytarovému novoromantismu a alternativě. Je znát určitý vliv U2, Simple Minds nebo Petera Gabriela. V aranžmá skladeb se objevuje pro tuto dobu charakteristické využití počítačů, které vnáší do soundu jisté prvky elektroniky. Dochází ke změnám na postu bubeníka. Na bicí hraje několik měsíců Pavel Hájek (pozdější moderátor Dr. Buben), kterého po prázdninách nahrazuje Jiří Frýd zvaný Fugas. Na jednoroční vojenskou službu odchází houslista Jan Ferenc, místo něho přijímá Nasycen saxofonistu Richarda Slacha a definitivně se tak vzdaluje od někdejšího folkrockového soundu. Koncem roku Nasycen společně se skupinou Sluníčko vítězí v pražském finále soutěže Rockfest.\n\nNasycen dokončuje další studiové nahrávky a vydává oficiální demokazetu Provazochodci. Bezprostředně před odjezdem na společnou koncertní šňůru s kapelou Tichá dohoda odchází Jiří Frýd a Nasycen absolvuje koncerty s automatickým bubeníkem. Sestavu doplňuje bubeník Pavel Ivanovský. V říjnu koncertuje Nasycen před vyprodaným sálem velké Lucerny společně s Tichou dohodou a Ivanem Hlasem. V narůstající atmosféře uvolnění odjíždí na přelomu října a listopadu koncertovat do Ruska a bezprostředně po návratu absolvuje několik společných vystoupení s německou kapelou Kirsche und Co.\n\nNasycen se rozchází s kytaristou Jiřím Urubkem, na jehož místě zaskakuje krátce Dan Šustr. Zjara přichází do Nasycenu kytarista Leon Skucius, skupina s ním ve studiu Petra Kocfeldy dokončuje další nahrávky a intenzivně koncertuje v českých klubech a na rodících se festivalech. V červnu vychází na etiketě BestiA debutové album Provazochodci. V průběhu léta skupinu opouštějí Pavel Ivanovský, Richard Slach a Leon Skucius. Na jejich místa přicházejí kytarista Jiří Kovář a bubeník Viktor Barza, kteří účinkují i na koncertním křtu alba Provazochodci v září na pražském Staroměstském náměstí. Tam vzniká také filmový záznam koncertu, který však kvůli technickým závadám na zvukové stopě není nikdy zveřejněn.\n\nKapela ještě krátce koncertuje v nové sestavě a před koncem roku se rozchází. Vladimír Kučera se pod pseudonymem Raven vydává na sólovou dráhu, Ilja Kučera ml. působí v jihočeské alternativně rockové kapele LeDen, Vladimír Línek se stává členem MCH Band Mikoláše Chadimy, Jiří Kovář se věnuje jazzu, vystupuje se Sestrami Havelkovými a nadále spolupracuje s Ravenem, Viktor Barza natáčí první album s Monikou Načevou.\n\nKapela zjara začíná zkoušet v sestavě Raven, I.Kučera ml., P. Ivanovský a poté co nedojde k obnovení spolupráce s L. Skuciem, přijímá na základě inzerátu Z. Divokého. V průběhu léta a podzimu připravuje vybrané skladby z repertoáru Nasycenu i z Ravenových sólových alb v nových aranžmá a chystá se je zaznamenat na comebackové EP. Poprvé se po svém návratu představí Nasycen veřejnosti na charitativním festivalu Rock pro Bongo v Týně nad Vltavou 12. listopadu. V polovině prosince natáčí Pavel Ivanovský ve Slapech bicí k chystanému comebackovému EP a nahrávání pak pokračuje na konci ledna v pražském studiu Atelier.\n\nNasycen dokončuje comebackové EP se skladbami Skryj mě, Být slepý, Sítě, Stejně neujdeš. Písně se během jara začínají objevovat v rozhlasovém vysílání. Kapela současně začíná vystupovat v klubech v Čechách a na Moravě a navštíví i několik festivalů jako Zadarmofest (Praha) Mezi mosty (Písek) Trnkobraní ( Vizovice). K repertoáru sestavenému prozatím ze starších skladeb Nasycenu a Ravenových písní v novém aranžmá přibývají po letním soustředění ve Zlíně čerstvé novinky.\n\n8. listopadu vydává Raven sólové album Košile. Na koncertních křtech v severních a jižních Čechách a v Praze hostují Z. Divoký a I. Kučera ml.\n\nOd počátku roku Nasycen pravidelně koncertuje na klubových a posléze festivalových pódiích po celé republice a současně pracuje na materiálu na chystané album.\n\nčervenec – vrcholí přípravy nového alba intenzivním zkoušením ve Zlíně a na Slapech.\n\nsrpen – 25. 8. začíná kapela natáčet v klatovském studiu ExAvik se zvukovým režisérem Pavlem „Ponťákem“ Bromem rytmiku na novou desku.\n\nzáří, říjen – nahrávání se přesouvá do studií Atelier (Praha) a Jiný břeh (Slapy).\n\nlistopad – v pondělí 25. 11. oficiálně vychází nové eponymní album „Nasycen“, které v pražské Malostranské besedě křtí písničkář Ivan Hlas. Turné křestních koncertů už ale odstartovalo 22. 11. v Týně nad Vltavou a vede přes Sedlčany, Prahu, České Budějovice a Zlín do Brna, kde vrcholí v sobotu 30. 11. Novinky z čerstvého alba se současně začínají objevovat ve vysílání rozhlasových stanic.\n\nPo intenzivním podzimu si Nasycen dopřává zimní prázdniny.\n\nKapela vybírá píseň k natočení prvního klipu z nového alba.\n\nVztah k hudbě ve Vladimírovi probudila matka, která velmi slušně a ráda hrála na klavír, ke slovnímu vyjádření literárně činný otec. Od sedmi let navštěvoval Vladimír hodiny klavíru u prof. Evy Balcarové. Od jedenácti hrál jako samouk na kytaru a začal skládat i první písničky. Poprvé živě vystoupil jako ani ne dvanáctiletý na soutěži Talent 1978 s gymnaziální kapelou svého bratra. Jako teenager hrál střídavě na kytaru a elektrické piáno ve vršovických garážových kapelách Generace a Paradox, od patnácti už vystupoval jako písničkář s vlastním folkovým repertoárem. V sedmnácti krátce hrál s jihočeskou hardrockovou kapelou Hubertus, v čemž mu nadále zabránila blížící se maturita, ovšem na rok se k této spolupráci vrátil ještě v roce 1988. V letech 1986-7 byl pianistou skupiny Krausberry, s níž se také poprvé objevil na oficiální malé desce. Po odchodu z Krausberry založil v roce 1987 Nasycen, který vedl a jako takřka výhradní autor zásoboval repertoárem do rozpadu kapely na sklonku roku 1990. V té době přijal pseudonym Raven a o rok později sólově debutoval prvním albem Bubny a píšťaly. Do současnosti má na svém kontě pět sólových alb a šesté právě dokončuje. Svými písněmi přispěl také na řadu samplerů, jako host se podílel na desítkách nahrávek nejrůznějších interpretů. Pro zpěvačku Báru Basikovou napsal úspěšnou baladu Kristiáne vstávej. Při studiové práci je také hodně vyhledáván jako aranžér a producent. V letech 2005-2010 byl členem skupiny Neřež, s kterou vydal album Slavná věc. V roce 2011 byl jedním z iniciátorů comebacku skupiny Nasycen. Vladimír byl v teenagerovském věku především ovlivněn klasickou hardrockovou muzikou na straně jedné a českým folkem jako Nohavica, Plíhal, Kryl či Merta na straně druhé. Postupně se do popředí jeho posluchačského zájmu začaly dostávat osobnosti jako Peter Gabriel, Sting, či kapely jako U2, Simple Minds, Pink Floyd, což přerostlo ve velmi široký záběr od vážné hudby přes world music až k hudbě vysloveně etnické. Při živých vystoupeních Nasycenu Raven hraje především na digitální piano GEM Pro Mega II, syntezátor Yamaha EX – 5 s dechovým kontrolerem pro ovládání virtuálních dechových nástrojů a akordeon Hohner z roku 1920.\n\nCoby syn hráče na lesní roh v České filharmonii navštěvoval Zdeněk už od šesti let hodiny klavíru v LŠU. S nimiž zhruba po třech letech skončil. Jako samouk pak hrál až do šestnácti na klávesové nástroje, které vyměnil za kytaru. S první kapelou Apropos v sedmnácti letech okusil blues a rock, po ní následoval progresivně rockový Symbol. Současně vstupuje do grungeové kapely Teen Movie, hrající převážně cover verze americké skupiny Hole, se kterou nahrává studiové demo. Po jazz and fusion formaci Undergroove se na počátku léta 2011 stává kytaristou krátkodobě působící crossoverové kapely Scratch se zpěvačkou Adrianou Pítrovou. V téže době vstupuje rovněž do řad skupiny Nasycen. Od vážné hudby a FM popu se Zdeněk postupně proposlouchal přes Metallicu, Limp Bizkit či Pražský výběr k progresivně rockovým kapelám jako Pain of Salvation či Dream Theater, u kterých ale jeho hudební objevování zdaleka nekončí. V Nasycenu hraje Zdeněk především na zakázkově stavěnou elektrickou kytaru od Jiřího Mázla a používá aparaturu Engl a Mesa Boogie.\n\nVyšel ze stejného, hudebně-slovesného rodinného prostředí jako bratr Vladimír a stejně jako on navštěvoval od šesti let hodiny klavíru u prof. Evy Balcarové. Ovšem s naprosto mizivým úspěchem. Jako samouk začal ve čtrnácti hrát na kytaru, v šestnácti pak na baskytaru. Po působení v gymnaziální kapele Hercules a několika garážových vršovických formací se stal v roce 1982 spoluzakladatelem jihočesko-pražské rockové skupiny Hubertus, z níž v roce 1990 vznikla alternativně-rocková formace LeDen. Po zániku skupiny LeDen a krátkodobém comebacku Hubertusu počátkem 90. let, ukončil aktivní hudební činnost, věnoval se výhradně hudební publicistice, novinářské a literární práci. V průběhu posledních let se příležitostně objevil na několika charitativních koncertech a natočil jako host basové party na debutové album pražské folkrockové skupiny Tichá Šárka. K hudbě se naplno vrátil až s comebackem Nasycenu. Jako posluchač vyrostl Ilja na klasickém hardrocku 70.let od něhož se přes kapely jako Jethro Tull, Rush a osobnosti typu Petera Gabriela a Stinga dobral k velmi širokému hudebnímu spektru, které ho teď zajímá a do kterého se vejde hudba od folklóru, jazzu a klasiky po progresivní rock a alternativu. V Nasycenu hraje na baskytaru jazzbass Ibanez a používá aparaturu Gallien Krueger a MarkBass.\n\nJako syn kavárenského hudebníka se s muzikou setkával už od dětství. Krátce navštěvoval hodiny na bicí v LŠU, dále pak pokračoval jako samouk. Po teenagerovských sklepních kapelách ve Zlíně působil ve skupinách Taurus, Ariston a Centrum. V roce 1987 se přestěhoval do Prahy, kde prošel rovněž řadou formací, např. Hokr, Domino nebo Nasycen. V roce 1992 se vrátil zpátky do Zlína, kde krom jiných postupně hrál s kyjovskou skupinou Giggi 21, zlínským Premierem (s nímž absolvoval komerčně nejúspěšnější období kapely, odstartované singlem a klipem Hrobař), uherskohradišťským Waynem, kroměřížskou kapelou Nšoči, zlínskou Babičkou a Kochta Bandem. V začátcích byl ovlivněn především hardrockovou hudbou jako Whitesnake nebo Deep Purple. V současnosti je velmi nenasytným hltačem hudby s velmi širokým záběrem od jazzu, blues, rocku až po taneční hudbu a elektroniku. Používá bicí soupravy Sonor Designer, DW Collector’s nebo Rogers, činely Zildjian a kombinace různých mechanik.\n\n"}
{"id": "968799", "url": "https://cs.wikipedia.org/wiki?curid=968799", "title": "Jerry Lynn Ross", "text": "Jerry Lynn Ross\n\nJerry Lynn Ross (* 20. ledna 1948 v Crown Point, stát Indiana, USA) je důstojník letectva a americký kosmonaut. Ve vesmíru byl sedmkrát.\n\nStřední školu Crown Point High School absolvoval v roce 1966 a pak nastoupil k šestiletému studiu na Purdue University\n\nSloužil v letech 1972 až 1979 u amerického letectva.\nOženil se s Karen, rozenou Pearsonovou.\nV roce 1979 byl přijat do NASA, zprvu jako technik, v roce 1980 se dostal mezi kandidáty astronauty a o rok později do týmu astronautů. U NASA zůstal do odchodu do důchodu v lednu 2012.\n\nNa oběžnou dráhu se v raketoplánech dostal jako specialista sedmkrát a strávil ve vesmíru 58 dní, 0 hodin a 52 minut. Absolvoval 9 výstupů do volného vesmíru (EVA) a strávil v něm přes 58 hodin.\nByl 194 člověkem ve vesmíru.\n\n\n"}
{"id": "968802", "url": "https://cs.wikipedia.org/wiki?curid=968802", "title": "Gyula Bárdos", "text": "Gyula Bárdos\n\nGyula Bárdos (výsl. [ďula bárdoš] / , * 15. března 1958 Bratislava) je slovenský politik maďarské národnosti, exposlanec NR SR a místopředseda SMK-MKP.\n\nVystudoval maďarštinu a slovenštinu na Filozofické fakultě Univerzity Komenského v Bratislavě. V letech 1983–1992 pracoval jako novinář v maďarsky psaných periodikách.\n\nV letech 1992–1994 byl mluvčím MKDH, v parlamentních volbách roku 1994 byl za tuto stranu na kandidátce \"Maďarské koalice\" zvolen poslancem NR SR.\n\nVe volbách roku 1998 kandidoval za sjednocenou SMK-MKP a stal se se předsedou její parlamentní frakce. Poslancem NR SR byl zvolen ještě ve volbách roku 2006 a volbách 2006. Ve volbách 2010 ani volbách 2012 se strana do parlamentu nedostala.\n\nV období let 2010–2012 byl předsedou Republikové rady SMK-MKP, poté členem předsednictva strany a také stranickým kandidátem v prezidentských volbách na Slovensku v roce 2014. Byl první osobou maďarské národnosti na Slovensku, která na tento post kandidovala. V prvním kole přímých voleb skončil 5. a do druhého kola tedy nepostoupil.\n\nGyula Bárdos žije ve městě Senci. Je ženatý s novinářskou Ágnes Bárdos. Mají spolu dvě již dospělé dcery Judit a Kingu.\n\n\n"}
{"id": "968806", "url": "https://cs.wikipedia.org/wiki?curid=968806", "title": "Milan Balážik", "text": "Milan Balážik\n\nMilan Balážik (* 1934) je bývalý slovenský fotbalista, útočník a záložník.\n\nV československé lize hrál za ČH Bratislava a Slovan Bratislava. Nastoupil ve 147 ligových utkáních a dal 43 gólů. V Poháru UEFA nastoupil ve 2 utkáních. Za juniorskou reprezentaci nastoupil v 5 utkáních a dal 1 gól a za reprezentační B-tým nastoupil ve 2 utkáních.\n\nDo Červené hviezdy přišel ze Slovanu, do něhož se později vrátil.\n\n\n"}
{"id": "968807", "url": "https://cs.wikipedia.org/wiki?curid=968807", "title": "Skalité", "text": "Skalité\n\nSkalité ( , ) je goralská obec na Slovensku v okrese Čadca. V roce 2018 zde žilo 5 265 obyvatel. První písemná zmínka o obci pochází z roku 1662.\n\nObec Skalité leží v severozápadní části Slovenska. Rozprostírá se v povodí řeky Skaliťanka v severní části Kysuckých Beskyd. Nadmořská výška obce se pohybuje od 495 m n. m. (osada U Greguša na hranici obcí Skalité a Čierne) do 867 m n. m. (vrch Skaľanka). Střed obce je ve výšce 524 m n. m.\n\nZ východní a severní strany hraničí katastr obce s polskými obcemi Zwardoń a Koniaków. Z jižní strany sousedí s Oščadnicí, na západě s obcí Čierne a s částí katastrálního území města Čadca. Státní hranice s Polskem vede po hřebenových kótách Skaľanky (866 m n. m.), Serafínova (783 m n. m.), Príslopu (Zwardoňské sedlo, 688 m n. m.), Trojačky (Kykuľa, 847 m n. m.) a přes severní svah Pahorku (Martiniakův svah, 722 m n. m.). Hranici tvoří rozvodí Skaliťanky, Sóly a Visly (černomořské a baltické úmoří). Katastr obce je vrchovinný, středně členitý, na jihu tvořen třetihorními horninami.\n\nV obci stojí římskokatolický kostel sv. Jana Křtitele z roku 1793. Je zde i kaplička. Jsou zde dvě školy, jedna státní a druhá cirkevní.\n\n"}
{"id": "968809", "url": "https://cs.wikipedia.org/wiki?curid=968809", "title": "Šepseskafanch", "text": "Šepseskafanch\n\nŠepseskafanch byl vrchním lékařem na dvoře egyptských faraónů. Žil v v období Páté dynastie (cca 2500 až 2350 př. n. l.). Byl zároveň knězem v několika slunečních chrámech.\n\nKamenná hrobka Šepseskafancha v Abúsíru byla objevena českým týmem egyptologů v roce 2013. Je 21 metrů dlouhá a 14 metrů široká. Její zdivo sahá do výše přes čtyři metry.\n\nNález hrobky byl časopisem \"Heritage Daily\" zařazen do žebříčku nejvýznamnějších archeologických objevů roku 2013 na 6. pozici.\n\n"}
{"id": "968812", "url": "https://cs.wikipedia.org/wiki?curid=968812", "title": "O dobrodiních", "text": "O dobrodiních\n\nO dobrodiních je název knihy obsahující překlad části díla, jehož autorem je slavný římský politik, spisovatel a filozof Lucius Annaeus Seneca. \n\nZ díla, jež se zaobírá smyslem života a přátelství, je v knize uveden spisek \"O dobrodiních\" a část jeho díla \"Rozpravy\" (Dialogy), a to \"Útěcha pro Marcii\", \"Útěcha pro matku Helvii\" a \"Útěšný list Polybiovi\".\nPřeklad byl pořízen podle vydání Sénèque: \"Des bienfaits\". Texte établi et traduit par F. Préchac (Les Belles Lettres, Paris 1926, 1927). \n\nZ latinského originálu přeložil, poznámkami a rejstříkem doplnil Václav Bahník. Předmluvu napsala a nejdůležitější data Senekova života a tvorby sestavila Eva Kuťáková.\n\nKnihu vydalo Nakladatelství Svoboda v roce 1992 jako 63. svazek edice Antická knihovna.\n"}
{"id": "968813", "url": "https://cs.wikipedia.org/wiki?curid=968813", "title": "Michael Boroš", "text": "Michael Boroš\n\nMichael Boroš (* 9. srpna 1992) je český cyklokrosař závodící za belgický tým Pauwels-Vastgoedservice. Po dvou druhých a jednom třetím místě získal na Mistrovství ČR v cyklokrosu 2017 v Hlinsku titul mistra republiky, který obhájil i v roce 2018 a 2019.\n\n"}
{"id": "968814", "url": "https://cs.wikipedia.org/wiki?curid=968814", "title": "Kyberagent", "text": "Kyberagent\n\nKyberagent (též Inteligence, v anglickém originále Intelligence) je americký akční televizní seriál, jeho hlavními hrdiny jsou členové jednotky US Cyber Comand. Seriál měl premiéru 7. ledna 2014 na stanici CBS s ratingem 2,4 a sledovaností přesahující 16,49 milionu diváků. Tvůrcem seriálu je Michael Seitzman.\n\nGabriel Vaughn není obyčejný veterán speciálních jednotek. V současnosti působí jako agent, vybavený špičkovou technologií a díky čipu ve své hlavě má možnost ovládat a využívat elektronické přístroje, připojit se na satelity, internet, telefony a podobně. Je tak prvním člověkem, který je připojený do globální informační sítě. Šéfkou jednotky, pro kterou Gabriel pracuje, je Lillian Strand, jenž mu přes další členy týmu poskytuje maximální podporu a zálohu. Aby Gabriela ochránila, rozhodne se k němu přidělit agentku tajné služby Riley Neal, která má zabránit veškerým vnějším hrozbám proti němu a také se postarat o to, aby zbytečně neriskoval.\n\n"}
{"id": "968815", "url": "https://cs.wikipedia.org/wiki?curid=968815", "title": "Výbor z listů Luciliovi", "text": "Výbor z listů Luciliovi\n\nVýbor z listů Luciliovi je název knihy, obsahující překlad části sbírky dopisů, jejichž autorem je Lucius Annaeus Seneca.\nDopisy jsou adresovány Luciliu Iuniorovi a vznikly roku 63 a 64 našeho letopočtu. Z celkového počtu sto dvaceti čtyř dopisů je v knize obsaženo celkem šedesát pět dopisů.\n\nZ latinského originálu \"Epistulae ad Lucilium\" vybral, přeložil, doslovem a poznámkami a seznamem vlastních jmen doplnil Bohumil Ryba.\n\nKnihu vydalo Nakladatelství Svoboda v roce 1969 jako 4. svazek edice Antická knihovna.\n"}
{"id": "968816", "url": "https://cs.wikipedia.org/wiki?curid=968816", "title": "Další listy Luciliovi", "text": "Další listy Luciliovi\n\nDalší listy Luciliovi je název knihy, obsahující překlad části sbírky dopisů, jejichž autorem je Lucius Annaeus Seneca. \n\nDopisy jsou adresovány Luciliu Iuniorovi. V knize jsou uvedeny všechny Senekovy listy, které nebyly zařazeny do knihy \"Výbor z listů Luciliovi\" (4. svazek Antické knihovny, 1969).\n\nZ latinského originálu podle vydání L. Annaei Senecae \"Ad Lucilium epistulae morales\" (L. D. Reynolds, Oxford 1965) přeložil, poznámkami a jmenným rejstříkem doplnil Václav Bahník. Předmluvu napsala Eva Kuťáková.\n\nKnihu vydalo Nakladatelství Svoboda v roce 1984 jako 51. svazek edice Antická knihovna.\n"}
{"id": "968817", "url": "https://cs.wikipedia.org/wiki?curid=968817", "title": "Neopsychoanalýza", "text": "Neopsychoanalýza\n\nNeopsychoanalýza \"také\" neoanalýza, neofreudizmus je psychoanalýza, která odmítá instinktivní a biologické základy klasické psychoanalýzy a hledá zdroj konfliktů v sociální sféře, v raných dětských zážitcích a ve střetu jedince s požadavky kultury. Většinou zaostává při metodě volných asociací.\n\nJde o směr současné filozofie a psychologie, který se rozšířil hlavně v USA od konce 30. let 20. století na bázi sjednocení psychoanalýzy a amerických sociologických a etnologických teorií (hlavně kulturní antropologie)\n\nNeopsychoanalýza nepředstavuje nějaký jednotný směr myšlení a ani nedoplňuje strukturu psychoanalytické teorie. Většina autorů vychází z uznání a nevědomé regulace, ovládání bez ohledu na závažnost, jakou mu připisují. Význam sexuality a teorie libida Sigmunda Freuda není chápána tak ortodoxně. Základní myšlenkou je princip sociálního determinismu (Erich Fromm), nebo princip kulturního determinismu (A. Kardiner), který na rozdíl od Freudova biologismu vychází z osobnosti. Těžisko pozornosti se z vnitřních psychických procesů přenáší na interpersonální vztahy\n"}
{"id": "968819", "url": "https://cs.wikipedia.org/wiki?curid=968819", "title": "Cena Ference Puskáse", "text": "Cena Ference Puskáse\n\nCena Ference Puskáse (oficiálně FIFA Puskás Award) je fotbalové ocenění o nejkrásnější gól roku, o jehož udělení hlasují fanoušci v anketě od roku 2009, kdy jej zřídila FIFA. Pojmenováno je podle legendárního maďarského kanonýra Ference Puskáse. Vítězem může být muž i žena.\n\nAktuálním vítězem (za rok 2018) je egyptský útočník Mohamed Salah, hrající za anglický Liverpool FC.\n\n\n"}
{"id": "968822", "url": "https://cs.wikipedia.org/wiki?curid=968822", "title": "Mýtus (Roland Barthes)", "text": "Mýtus (Roland Barthes)\n\nMýtus (z řeckého \"mythos\", tj. slovo) v podání francouzského sémiotika Rolanda Barthese neoznačuje příběh či legendu bez autora, jak by se z názvu mohlo zdát. Název je v tomto případě zavádějící, čehož si byl autor při definování konceptu vědom. Barthes argumentuje tím, že jeho cílem nebylo definovat slova, ale věci. \nV oblasti mediálních a kulturálních studií funguje mýtus podobně jako ideologie, konkrétně v oblasti naturalizace významu, tedy ve vydávání nového významu za význam původní, přirozený. Někteří uvádějí, že je mýtus synonymem ideologie. \n\nMýtus je určitá promluva. Jde o sdělení, které má svá specifika. Mýtem může být de facto vše: sdělení ústní či psané, konkrétněji fotografie, film, divadlo, reportáž, sport, článek, reklama a podobně. Mytická promluva je vytvořena z materie, která je již zpracována s ohledem na danou komunikaci. Tato promluva je definovaná svou intencí daleko více než svou doslovností. To, jakou zvolíme pro mýtus materii, hraje svou roli. Například fotografie totiž zaujme daleko více než písmo. Mýtus nevyplývá z přirozenosti věcí, ale naopak: vytváří se ve vazbě na lidské dějiny. Mýtus přesahuje oblast lingvistiky až do sémiologie (sémiotiky).\n\nPrvní systém (lingvistický) se skládá z 1. označujícího a 2. označovaného, což jsou pojmy jazykovědce Ferdinanda de Saussure. Tato rovina mýtu odkazuje na denotativní vztah v jazyce (denotace jako primární, doslovný význam znaku). Následuje sekundární sémiologický systém, a to je mýtus, reprezentovaný I. označujícím a II. označovaným. Tato rovina je rovinou konotativní, tedy sekundárním významem znaku. Důležité je zmínit, že Barthes prvkům ve schématu přiřazuje nové názvy. 1. označující nazývá „smyslem“, I. označující „formou“, 2. i II. označované „konceptem“ a III. znak označuje výrazem „signifikace“.\n\nPopisované vydání časopisu Paris-Match pochází z 50. let 20. století, kdy Alžírsko bojovalo za nezávislost od Francie. Tento konflikt byl tak závažný pro tehdejší společnost, že se dostal ve formě salutujícího černocha i na titulní stranu společenského časopisu, ačkoliv šlo o politické téma.\n\nPři analýze titulní strany podle schématu mýtu se objevuje víc, než jen obrázek vojáka. Z hlediska lingvistického systému je 1. označujícím (smyslem) černý voják salutující/zdravící Francii. 2. označovaným (konceptem) je odhodlaný mix francouzství a válečnictví, hrdosti za vlast. Jinak je však tomu na 2. rovině signifikace. I. označující (forma) ztrácí svůj původní smysl, už není důležitý biografický příběh černošského vojáka. Formě byl přiřazen nový koncept, a to koncept francouzského imperialismu. Jde tedy o mýtus dobré, demokratické Francie, ve které svým utlačovatelům rádi slouží i utlačovaní. \nDošlo tedy k vyprázdnění původního smyslu, k uzávorkování a „zmrazení“ či zvěčnění významu. Černý voják se zde stal symbolem francouzského imperialismu. Tento význam je mýtem zobrazován jako původní (přirozený), ačkoliv původní není, využívá se zde proces naturalizace významu. Jinými slovy: fotografie na titulní straně časopisu neukazuje to, co se na první pohled zdá (černošského vojáka), ale něco víc (francouzský imperialismus).\n\nVe společnosti existuje mnoho mýtů, které se snaží působit přirozeným dojmem, tedy tak, jako by zde byly odjakživa. Je to například mýtus ideální ženské postavy (propagace štíhlých modelek, reportérek, a podobně), jehož kořeny se do lidských myslí mohou dostat už v dětství, kdy děvčata dostávají štíhlé panenky Barbie. Dalšími příklady mohou být mýty ideální rodiny, úspěchu (zde například tzv. „american dream“) a podobně.\n\nMýtus má ve společnosti svůj úkol. Z příkladu s titulní stranou Paris-Match vyplývá, že jednou z charakteristických vlastností mýtu je přetvářet smysl na formu, odtud tvrzení, že mýtus je krádeží řeči. Salutující voják byl odcizen proto, aby došlo k naturalizaci francouzského impéria. Jednou z klíčových funkcí mýtu je tedy přeměňovat dějiny na přirozenost (naturalizace mýtu). Mýtus však má i další funkce: organizuje sociální realitu tak, že se jeví jako bez rozporů, jde tedy o funkci vysvětlující (zde je možná paralela s ideologií). Dále mýtus upozorňuje a přesvědčuje, ale taky konstatuje nějaký fakt, čímž se snaží působit přirozeně. Mýtus vyzývá čtenáře k tomu, aby si jej přečetl. \n\nBarthes mluví o třech typech čtení mýtu. Prvním je zviditelnění intence mýtu, kdy je cílem šířit mýtus dále. Takto například postupovali novináři, kteří psali o francouzsko-alžírském konfliktu v 50. letech 20. století. Pro redaktory byl salutující černoch jen symbolem francouzského imperialismu. Druhým způsobem čtení mýtu je čtení mytologa, který se snaží demaskovat intenci mýtu. Mytolog zničí mýtus tím, že dekonstruuje procesy signifikace. Mytolog tedy rozkrývá na první pohled nezjevné (aspoň z pozice čtenáře) implikace, které s sebou fotografie černošského vojáka nese. Ze salutujícího vojáka se tak stává jen alibi francouzského imperialismu. Třetím způsobem čtení mýtu je čtení obyčejných lidí, tedy těch, pro které byl mýtus vytvořen. Ve fotografii z titulní strany společenského časopisu vidí francouzský imperialismus.\n\nČeška ve své knize Zotročený mýtus: Roland Barthes poukazuje na dvojznačnost Barthesových analýz. Vznáší například zajímavou otázku, a to ohledně reálnosti Barthesova vymezení mýtu. Ptá se, zda by mýtus existoval i bez toho, aby o něm Barthes mluvil. Konkrétněji je otázkou, zda Barthes skutečně odkrývá skryté významy, které mýty obsahují, nebo je naopak například fotografii salutujícího vojáka vsugeruje svým vyprávěním. \nDalší pochybností je to, že Barthes vykládá jednu jedinou zjevnou možnost čtení mýtu pro čtenáře, a to je v případě černošského vojáka symbol francouzského imperialismu. Ve svých dalších dílech (například Smrt autora z roku 1968) však čtenáře obdivoval jako ty, kteří jsou text schopni číst hned několika způsoby (kolikerá četba, tolik smyslů).\n\nČeška dále zpochybňuje Barthesův popis titulní strany Paris-Match. Ten tvrdí, že černoch salutuje francouzské vlajce, avšak na fotografii žádná vlajka není. V tomto se lze spoléhat pouze na Barthesovo vyprávění. Není jasné, kdo dal autorovi právo popisovat něco, co je „za hranicí“ zobrazené fotografie.\n\nBarthes také popisuje mýtus z pozice, která není zřejmá. Především není jasné, čeho chce kromě rozvratu sugesce mýtu svou promluvou dosáhnout. Není také jasné, proč Barthes ve svých Mytologiích vypráví, jak k fotografii černošského vojáka přišel, jaký to má vliv na celkový koncept mýtu.\n\nČeška také upozorňuje na to, že v Barthesových textech dochází ke kontaminaci nízkého (beletristické prvky) a vysokého (učené pojednání) žánru. Jeho myšlenky proto nelze brát tak vážně, jako kdyby se držel pouze učeného pojednání a vyhnul by se beletristickým prvkům. To by vypadal bez pochyb jako analytický myslitel, nejen jako pisatel beletrizujících esejí.\n\n\n"}
{"id": "968824", "url": "https://cs.wikipedia.org/wiki?curid=968824", "title": "Ceny Asociace českých kameramanů 2013", "text": "Ceny Asociace českých kameramanů 2013\n\nCeny Asociace českých kameramanů 2013 byly vyhlášeny v pražském kině Lucerna 15. února 2014.\n\n\n\n\n"}
{"id": "968830", "url": "https://cs.wikipedia.org/wiki?curid=968830", "title": "Dmytro Korkiško", "text": "Dmytro Korkiško\n\nDmytro Jurijovyč Korkiško (ukrajinsky Дмитро Юрійович Коркішко; * 4. května 1990, Čerkasy) je ukrajinský fotbalový útočník a mládežnický reprezentant, který je v současné době na hráčem ukrajinského Dynama Kyjev.\n\nNa Ukrajině hrál za FK Dynamo Kyjev, kde nastupoval i v mládežnických a rezervních týmech. V roce 2010 hostoval ve FK Arsenal Kyjev.\n\nV lednu 2014 byl na testech v českém klubu FC Slovan Liberec. Nedopadly úspěšně a hráč se vrátil do Dynama.\n\nDmytro Korkiško reprezentoval Ukrajinu v mládežnických kategoriích do 19 a 21 let. V roce 2009 vyhrál s reprezentačním výběrem U19 Mistrovství Evropy hráčů do 19 let 2009, které se konalo právě na Ukrajině. Domácí tým porazil ve finále Anglii 2:0, čímž se stal prvním týmem, kterému se podařilo vyhrát tento šampionát na domácí půdě. Korkiško vstřelil ve finále druhý gól.\n\n"}
{"id": "968831", "url": "https://cs.wikipedia.org/wiki?curid=968831", "title": "Karl Schöppe starší", "text": "Karl Schöppe starší\n\nKarl Schöppe (14. března 1846 Weißenfels a. d. Saale – 6. listopadu 1904 Ústí nad Labem) byl rakouský a český podnikatel a politik německé národnosti, na počátku 20. století poslanec Českého zemského sněmu.\n\nNarodil se ve Weißenfelsu v tehdejším Prusku v rodině pekaře. Byl evangelického vyznání. V Lipsku získal kupecké vzdělání a působil pak v Liberci, Frankfurtu nad Mohanem a Dortmundu. Následně se vrátil do Liberce, kde zastával významnou pozici ve firmě \"Johann Liebieg & Co.\" Roku 1874 získal rakouské státní občanství a usadil ve v Ústí nad Labem. Zde spoluzaložil firmu \"Rößner & Schöppe\". Ta se zpočátku zaměřovala na spediční činnost a obchod se dřevem a uhlím, později fungovala výlučně jako spediční podnik. Podílel se na rozvoji labské plavby a dlouhodobě zastával post náměstka předsedy ústeckého Labského spolku. Spoluzaložil rovněž ústeckou burzu, která propojovala lodní přepravu a obchod s uhlím. Od roku 1876 byl aktivní i veřejně a politicky, tíhl k německému nacionálnímu proudu. Nejdříve zasedal v ústeckém obecním zastupitelstvu, od roku 1882 v městské radě. Byl členem německého spolku Deutscher Schulverein a tělovýchovné jednoty Turnverein. Od roku 1896 byl členem liberecké obchodní a živnostenské komory.\n\nNa přelomu století se zapojil i do zemské politiky. V doplňovacích volbách v únoru 1899 byl zvolen do Českého zemského sněmu v kurii obchodních a živnostenských komor (volební obvod Liberec). Mandát obhájil v řádných volbách v roce 1901. Politicky patřil k Německé pokrokové straně (němečtí liberálové).\n\nDo roku 1902 zastával funkci předsedy, později čestného předsedy Spolku obchodníků v Ústí nad Labem (sám v roce 1886 tento spolek spoluzakládal). Hrál významnou roli při založení Vyšší obchodní školy v Ústí, jež se roku 1900 proměnila na obchodní akademii (v letech 1887–1904 zastával post předsedy kuratoria tohoto školského ústavu). Od roku 1895 zasedal ve výboru ústecké spořitelny. Byl také členem zemské železniční rady a poradního sboru pro vodní cesty. Aktivní byl v místních evangelických organizacích. Roku 1901 mu byl udělen Řád Františka Josefa.\n\nZemřel v listopadu 1904. Jeho synem byl Karl Schöppe (1880–1939), právník a politik, meziválečný starosta Ústí nad Labem.\n"}
{"id": "968833", "url": "https://cs.wikipedia.org/wiki?curid=968833", "title": "Tragédie (rozcestník)", "text": "Tragédie (rozcestník)\n\nTragédie je běžným označením formy dramatu. Může však být např. názvem knih.\n\n"}
{"id": "968834", "url": "https://cs.wikipedia.org/wiki?curid=968834", "title": "Karl Müller (astronom)", "text": "Karl Müller (astronom)\n\nKarl Müller (1866 – 1942) byl český astronom a selenograf.\n\nJe společně s anglickou astronomkou Mary Adelou Blaggovou spoluautorem díla \"Named Lunar Formations\", které vzniklo v roce 1935 na popud Mezinárodní astronomická unie a mělo sjednotit systém měsíční nomenklatury. Na Měsíci je podle něj pojmenován kráter Müller ležící na přivrácené polokouli.\n\n"}
{"id": "968836", "url": "https://cs.wikipedia.org/wiki?curid=968836", "title": "Tragédie (Sofoklés)", "text": "Tragédie (Sofoklés)\n\nTragédie je název knihy, obsahující překlad souboru antických tragédií, jejichž autorem je Sofoklés.\nV knize je všech sedm dochovaných tragédií (\"Antigoné\", \"Élektrá\", \"Král Oidipús\", \"Oidipús na Kolónu\", \"Filoktétés\", \"Tráchíňanky\", \"Aiás\") a četné zlomky, zejména ze satyrského dramatu \"Slídiči\".\n\nZ komentovaných řeckých originálů \"Sophoclis tragoediae\" (Weidmann, Berlín 1891-1909) a \"The Fragments of Sophocles I-III\" (A. C. Pearson, Cambridge 1917) přeložili Ferdinand Stiebitz (\"Antigonu\", \"Élektru\", \"Krále Oidipa\" a \"Slídiče\"), Václav Dědina (\"Oidipa na Kolónu\", \"Filoktéta\", \"Tráchíňanky\" a \"Aianta\") a Radislav Hošek (\"Zlomky\"). Předmluvu napsal Bořivoj Borecký. Úvody k tragédiím, poznámkami a seznamem vlastních jmen opatřili překladatelé.\n\nKnihu vydalo Nakladatelství Svoboda v roce 1975 jako 29. svazek edice Antická knihovna.\n"}
{"id": "968839", "url": "https://cs.wikipedia.org/wiki?curid=968839", "title": "Mary Adela Blaggová", "text": "Mary Adela Blaggová\n\nMary Adela Blaggová (17. května 1858 – 14. dubna 1944) byla anglická astronomka a selenografka.\n\nJe společně s českým astronomem Karlem Müllerem spoluautorkou díla \"Named Lunar Formations\", které vzniklo v roce 1935 na popud Mezinárodní astronomické unie a mělo sjednotit systém měsíční nomenklatury. Na Měsíci je po ní pojmenován kráter Blagg ležící na přivrácené polokouli.\n\n"}
{"id": "968842", "url": "https://cs.wikipedia.org/wiki?curid=968842", "title": "Franz Schreiter", "text": "Franz Schreiter\n\nFranz Schreiter (3. prosince 1861 Vroutek – 31. prosince 1935 Litoměřice) byl rakouský a český pedagog, menšinový aktivista a politik německé národnosti, na počátku 20. století poslanec Českého zemského sněmu a Říšské rady.\n\nByl synem zemědělce. Vystudoval gymnázium a učitelský ústav v Žatci a Chomutově. Působil pak jako učitel, později ředitel školy v Zdeslavi. Od roku 1896 učil na měšťanské škole v Kraslicích. Zde také působil ve veřejném životě. Vydával list \"Graslitzer Volksblatt\". V roce 1901 byl přeložen na školu do Kašperských Hor a od roku 1903 byl odborným učitelem v Litoměřicích. Angažoval se v sudetoněmeckých menšinových a učitelských spolcích. Byl členem výboru německorakouského spolku učitelů a zemského spolku učitelů pro Čechy. Podílel se na založení četných místních organizací spolku \"Bund der Deutschen in Böhmen\".\n\nNa počátku 20. století se zapojil i do zemské a celostátní politiky. Ve volbách v roce 1901 byl zvolen do Českého zemského sněmu v kurii venkovských obcí (volební obvod Děčín, Benešov, Česká Kamenice). Politicky patřil k Všeněmeckému sjednocení Georga von Schönerera. Mandát obhájil za týž obvod i ve volbách v roce 1908. Nyní se uvádí jako člen Německé radikální strany, stoupenec Karla Hermanna Wolfa. V roce 1902 se totiž rozešel s klubem Georga von Schönerera a společně s podporovateli Karla Hermanna Wolfa utvořil novou politickou formaci.\n\nVe volbách roku 1901 byl zvolen i do Říšské rady (celostátní zákonodárný sbor), za kurii všeobecnou, obvod Litoměřice, Ústí, Děčín atd. Do vídeňského parlamentu se vrátil až po volbách roku 1911, konaných již podle všeobecného a rovného volebního práva, kdy byl zvolen za obvod Čechy 111.\n\nV roce 1906 se uvádí jako jeden z osmi poslanců Říšské rady za skupinu Freier Verband alldeutscher Abgeordneter, která po rozkolu ve Všeněmeckém sjednocení sdružovala stoupence politiky Karla Hermanna Wolfa, tzv. Freialldeutsche Partei, později oficiálně Německá radikální strana (Deutschradikale Partei). Po volbách roku 1911 ve vídeňském parlamentu usedl do poslaneckého klubu Německý národní svaz, v jehož rámci zastupoval Německou radikální stranu.\n\nOd října 1918 do února 1919 byl pak ještě poslancem Provizorního národního shromáždění Německého Rakouska.\n\nDo roku 1908 působil jako místopředseda mimoparlamentního politického svazu \"Deutschnationaler Verein für Österreich\". Veřejně se angažoval i po vzniku Československa. Usedl v zemské školské radě a nadále se zasazoval o německojazyčné školství v Čechách.\n"}
{"id": "968846", "url": "https://cs.wikipedia.org/wiki?curid=968846", "title": "Stanislav Drobný", "text": "Stanislav Drobný\n\nStanislav Drobný (12. července 1923 – 20. prosince 2013) byl politik, politický vězeň, předseda Konfederace politických vězňů České republiky.\nJUDr. Stanislav Drobný se narodil 12. července 1923 do rodiny středoškolského profesora, moravskoslezského zemského politika a úředníka Františka Drobného, kterého roku 1941 zatklo gestapo a v únoru roku 1942 byl umučen v Mauthausenu.\n\nPo válce se Stanislav Drobný angažoval ve straně národně socialistické, v mládežnickém hnutí a ve Svazu protifašistických bojovníků.\n\nPůvodním povoláním byl právník, absolvoval Právnickou fakultu Masarykovy univerzity v Brně. V roce 1948 byl zapsán ke studiu na Filozofické fakultě Masarykovy univerzity v Brně. Přestože jej vzápětí ze školy vyhodili, zájem o filozofii mu zůstal. I později byl vášnivým čtenářem, ze všeho nejraději četl a překládal pokoncilní teologickou literaturu, kterou si opatřoval zejména ve východním Německu. Vzhledem k velmi úzkému okruhu posluchačů v jeho okolí z jednoho překladu vznikl i samizdat.\n\nZe Stanislava Drobného za pomoc přátelům, kteří utíkali za hranice, objednání a předání analýzy domácí situace po únoru 1948 do zahraničí a korespondenci o vytvoření sítě zpravodajů o situaci v Československu učinily státní vyšetřovací orgány vůdce protistátní skupiny. Odvolací soud v roce 1949 přidal k desetiletému trestu za údajný zločin velezrady další tři roky. 13 let těžkého žaláře pak strávil v jáchymovských lágrech a nejtěžších věznicích v Československu. Byl vězněn v letech 1949 až 1962, absolvoval celý trest. Když byl ve vězení, zemřela mu maminka. V 50. letech byl zavřen také jeho švagr a strýc.\n\nPo propuštění z vězení se nemohl živit jako právník, a tak šel pracovat jako elektrikář do údržby a vystudoval si večerní elektroprůmyslovku. Za normalizace se musel znovu rekvalifikovat a až do penze (do důchodu odešel v šedesáti čtyřech letech) z něj byl revizní technik elektro a plynu.\nNa sklonku 80. let se opět začal zapojovat do veřejného života. Domů nosil samizdaty, např. \"Lidové noviny\" a \"Informace o církvi,\" účastnil se setkání obnovující se Masarykovy společnosti. \nKdyž se z vysílání zahraničního rozhlasu dozvěděl o rozehnání demonstrace na Národní třídě, už ani chvíli nezahálel. K němu domů chodila spousta jeho kamarádů, bývalých politických vězňů. Začal se angažovat v brněnském Občanském fóru a stále častěji jezdil se Zdeňkem Kesslerem do Prahy. Zakládali Konfederaci politických vězňů (angažuje se v ní od roku 1990, nejdřív jako předseda brněnské pobočky), prosazovali rehabilitace, restituce, občanské prověrky policie, lustrační zákony. Po gen. Rudolfu Pernickém se v létě 1991 stal druhým předsedou Konfederace politických vězňů a byl jím po dvanáct let, do roku 2003.\n\nPo celá 90. léta byl stále na cestách. Věnoval nezměrnou energii podpoře a utváření základů demokratického řádu. S iniciativou ke vzniku zákona o protiprávnosti komunistického režimu objel mnoho desítek měst, která ji podpořila. Podporoval prozápadní zahraničně politickou orientaci naší země, vstup do NATO a EU. \n\nStanislav Drobný často vystupoval nejen před bývalými politickými vězni, ale i na veřejnosti a postupně se častěji vyjadřoval i v médiích. Rozhodně podporoval ekonomickou transformaci a odmítal jakékoliv třetí cesty i v politickém uspořádání. Vždy ale zdůrazňoval, že kromě ekonomických reforem je nezbytná transformace celé společnosti, že je třeba, aby se uskutečnila obroda komunismem zdevastovaného morálního stavu našeho národa. Věděl, že zrůdnost totalitních režimů nespočívá v nějakém špatném pochopení zákonitostí vývoje, nýbrž v uplatnění ideologií, které chtějí člověka a společnost přetvořit k obrazu svému, odmítají jeho svobodu a obdivují násilí. Mluvil o jáchymovské lži, což je snaha zrelativizovat, zamlčet a vymazat zločinné působení komunismu. Vystupoval proti relativizaci hodnot ve společnosti a poukazoval na nebezpečí návratu falešných idejí, na kterých stál komunistický režim. Rozhodně bojoval proti oslavné propagaci komunistických zločinů a vylhaného obrazu poválečné minulosti. Kritizoval tyto tendence také v kultuře, a proto se postavil proti vysílání \"Třiceti případů majora Zemana\" ve veřejnoprávní televizi. V roce 2000 vydal prohlášení Komunismus do 21. století nepatří, ve kterém vyzval ke konečnému odstranění reziduí komunismu z našeho veřejného a politického života.\n\nByl mu udělen odznak účastníka III. odboje a odporu proti komunismu a za jeho působení ve prospěch svobody, demokracie a lidských práv mu prezident Václav Havel propůjčil Řád T. G. Masaryka.\n\nZemřel 20. prosince 2013.\n\n\n"}
{"id": "968848", "url": "https://cs.wikipedia.org/wiki?curid=968848", "title": "Ivana Stráská", "text": "Ivana Stráská\n\nIvana Stráská (* 21. června 1952) je česká politička, od roku 2017 třetí hejtmanka Jihočeského kraje a první žena v této funkci. V letech 1998 až 2006 byla starostkou Milevska. Je členkou ČSSD.\n\nVystudovala obor český jazyk-dějepis na Pedagogické fakultě Jihočeské univerzity. Do roku 1998 působila jako učitelka a pak zástupkyně ředitele II. Základní školy v Milevsku. Od roku 1994 je živnostnicí.\n\nJe vdaná, má jednoho syna. Mluví rusky a francouzsky.\n\nV komunálních volbách v roce 1994 kandidovala ze čtvrtého místa jako bezpartijní za ČSSD do zastupitelstva města Milevsko, ale nebyla zvolena. V komunálních volbách v roce 1998 vedla jako bezpartijní kandidátku ČSSD a byla zvolena zastupitelkou. Po volbách se stala starostkou Milevska. Funkci obhájila i po komunálních volbách v roce 2002, v nichž opět vedla kandidátku ČSSD. Kandidátku strany vedla i v komunálních volbách v roce 2006 a byla zvolena zastupitelkou, ale místo starostky již neobhájila, protože volby vyhrála ODS. Mandát zastupitelky obhájila i v komunálních volbách v roce 2010, kdy kandidovala ze třetího místa kandidátky ČSSD, ale díky preferenčním hlasům byla zvolena z místa prvního. Ve volbách v roce 2014 již nekandidovala.\n\nV krajských volbách v roce 2004 byla z šestého místa kandidátní listiny ČSSD zvolena zastupitelkou Jihočeského kraje. Mandát obhájila i ve volbách v letech 2008, 2012 a 2016, kdy ve všech třech případech kandidovala z druhého místa listiny ČSSD.\n\nV roce 2008 se stala náměstkyní hejtmana Jihočeského kraje Jiřího Zimoly pro oblast sociální, zdravotní a národnostních menšin. V roce 2012 se stala 1. náměstkyní hejtmana pro stejné oblasti a navíc pro oblast nemocnic a záchranné služby. Od roku 2009 působí jako předsedkyně dozorčí rady Jihočeských nemocnic a členka dozorčí rady Nemocnice Dačice.\n\nV senátních volbách v roce 2012 kandidovala za ČSSD ve volebním obvodu č. 14 – České Budějovice. Získala 17,42 % hlasů, skončila na třetím místě a nepostoupila tak ani do druhého kola.\n\nOd krajských voleb v roce 2004 je uváděna jako členka ČSSD. V letech 2012–2013 působila jako stínová ministryně práce a sociálních věcí ČSSD. V lednu 2014 se o ní poté, co se vzdal nominace Petr Krčál, uvažovalo jako o ministryni práce a sociálních věcí ve vznikající vládě Bohuslava Sobotky a také jako o hejtmance Jihočeského kraje v případě, že by se hejtman Jiří Zimola rozhodl zůstat poslancem. Dne 3. listopadu 2016 byla zvolena náměstkyní hejtmana pro oblast zdravotnictví včetně záchranné služby.\n\nV krajských volbách v roce 2016 obhájila svůj mandát a opět se stala náměstkyní hejtmana Zimoly. Když ale kvůli Zimolově aféře s odměnami pro vedení jihočeských nemocnic a propojení předsedy představenstva Jihočeských nemocnic Martin Bláha s výstavbou Zimolovy chaty padla krajská koalice, Zimola se vzdal své funkce a umožnil tak vznik nové koalice s ČSSD v čele. Stráská se následně 27. dubna 2017 stala novou hejtmankou.\n"}
{"id": "968853", "url": "https://cs.wikipedia.org/wiki?curid=968853", "title": "Vladimír Wolf", "text": "Vladimír Wolf\n\nVladimír Wolf (* 4. února 1942 Jaroměř; † 23. prosince 2019) byl historik, archivář, vysokoškolský profesor a editor.\nNarodil se dne 4. února 1942 v Jaroměři v rodině železničáře. Po maturitě na jaroměřském gymnáziu (1959) absolvoval Filozofickou fakultu Univerzity Palackého v Olomouci, obor historie–čeština (1967 PhDr.). Zde jej ovlivnil zejména profesor dr. Ladislav Hosák, za jehož žáka se považuje. Mezi lety 1965 a 1970 pracoval jako historik v Muzeu Podkrkonoší v Trutnově. Za normalizace musel pro své politické názory odejít, od r. 1970 byl brigádníkem-kopáčem Archeologického ústavu ČSAV, pak podnikovým archivářem n. p. Texlen v Trutnově (1974–1989), od r. 1989 náměstkem pro personální a sociální práci. Po roce 1989 působil v městském zastupitelstvu Trutnova. V roce 1991 se stal vysokoškolským pedagogem na Vysoké škole pedagogické v Hradci Králové, později Univerzita Hradec Králové (UHK, 1993 docent, 2000 profesor). Na škole vedl Ústav historických věd, 1996–1999 byl proděkanem, 1999–2005 děkanem Pedagogické fakulty Univerzity Hradec Králové. Jako školitel doktorského studia českých a československých dějin působil na Ústavu historických věd Filozoficko-přírodovědecké fakulty Slezské univerzity v Opavě.\n\nJiž před lety kontaktoval historiky ze Slezského ústavu, posléze se stal členem Vědecké rady Slezské univerzity a nato Vědecké rady Filozoficko-přírodovědecké fakulty SU. Ujal se trutnovského pracoviště Fakulty veřejných politik Slezské univerzity, vede bakalářský obor Veřejná správa a regionální politika, semináře, v nichž se zaměřuje na tematiku Evropské unie a evropské integrace, a neopomíjí ani historii.\nVe své vědecké a publikační činnosti se věnoval hlavně historii Trutnovska, lnářského a textilního průmyslu a kastelologii. Může se vykázat dlouholetou redaktorskou a editorskou praxí, mj. noviny \"Krkonošská pravda,\" jako editor založil či připravil různé sborníky, např. \"Krkonoše – Podkrkonoší,\" u jehož vzniku v polovině šedesátých let stál ještě jako vysokoškolák, \"Kladský sborník,\" \"Minulostí Jaroměře,\" \"Příspěvky k dějinám n. p. Texlen Trutnov\" anebo \"Lnářský průmysl.\" V roce 1990 byl u zrodu sborníku \"Rodným krajem\" v Červeném Kostelci, kde dosud publikuje a působí v redakční radě.\n\nZasedá v odborných komisích, je předsedou české části Kladské komise historiků a členem komise pro historickou geografii při Historickém ústavu Akademie věd ČR. Záslužná je i jeho činnost organizační, uspořádal řadu setkání regionálních historiků.\n\nByl iniciátorem vydání dvou historických sborníků \"Minulostí Jaroměře\" v letech 1968 a 1971, do nichž rovněž přispěl dvojdílnou historickou bibliografií Jaroměře a Josefova, dále napsal studie o jaroměřském dějepisectví, o středověkém opevnění města či o Jaroměři v době po husitských válkách. V letech 1973–1974 se zúčastnil na archeologickém výzkumu v lokalitě bývalého augustiniánského kláštera v Jaroměři Na Kameni. Přispěl též do dvou jaroměřských gymnaziálních almanachů, jež byly vydány v letech 1969 a 1994.\n\nSoupis prací V. Wolfa vykazuje přes 1600 publikovaných příspěvků z různých oblastí historických věd, z veřejného života i politiky. Knižně vydané práce: \"Hospodářské dějiny Žarošic ve světle katastrů\" (spoluautor, 1962), \"100 let závodu Texlen 10-Bělidlo\" (spoluautor, 1977), monografie \"Jan Kolda ze Žampachu\" (2002), která přibližuje život husitského hejtmana, loupeživého rytíře, kondotiéra, psance a pána erbu černé trubky, publikace \"Čas změny\" (2011), která popisuje vznik a vývoj Občanského fóra v Trutnově v letech 1989-1991, jehož byl sám autor jedním z nepominutelných aktérů. Další práce jsou rozesety ve sbornících. Na jeho počest byly vydány čtyři historické sborníky (1993, 2002, 2007, 2012) s výběrovými bibliografiemi.\n\nZa práci ve vedoucích akademických funkcích byl oceněn pamětní medailí (2005), za více než čtyřicetileté působení ve prospěch kulturního rozvoje města Trutnova a poznávání jeho historie dostal Čestné uznání městské rady v Trutnově (2007), za celoživotní práci v oblasti historie obdržel Kulturní cenu města Trutnova (2012) a za rozvoj Fakulty veřejných politik Slezské univerzity mu byla udělena Stříbrná medaile (2013).\n\n"}
{"id": "968860", "url": "https://cs.wikipedia.org/wiki?curid=968860", "title": "Müller (kráter na Měsíci)", "text": "Müller (kráter na Měsíci)\n\nMüller je protáhlý impaktní kráter nacházející se blízko nultého poledníku na přivrácené straně Měsíce. Má rozměry 24 × 20 km. Okrajový val je protáhlý v severojižním směru, přičemž u jeho jhovýchodní části leží dva malé satelitní krátery pojmenované Müller A a Müller O.\n\nNachází se v pevninském terénu uprostřed trojúhelníku tvořeného rozlehlými krátery Ptolemaeus, Albategnius a Hipparchus. Východně leží kráter Halley, severozápadně Gyldén.\n\nPojmenován je podle českého selenografa a astronoma Karla Müllera.\n\nV okolí se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "968868", "url": "https://cs.wikipedia.org/wiki?curid=968868", "title": "Saint-Nicolas-la-Chapelle (Aube)", "text": "Saint-Nicolas-la-Chapelle (Aube)\n\nSaint-Nicolas-la-Chapelle je francouzská obec v departementu Aube v regionu Grand Est. V roce 2011 zde žilo 72 obyvatel.\n\n\"Počet obyvatel\" \n\n"}
{"id": "968870", "url": "https://cs.wikipedia.org/wiki?curid=968870", "title": "Zjevení Panny Marie v Lurdech", "text": "Zjevení Panny Marie v Lurdech\n\nKe zjevení Panny Marie v Lurdech mělo docházet ve dnech od 11. února do 16. července 1858. Celkem mělo dojít k 18 zjevením Panny Marie tehdy čtrnáctileté dívce Bernadettě Soubirousové v malé jihofrancouzské obci Lurdy, v podhůří Pyrenejí. Tyto události, včetně církevně uznaných zázračných uzdravení nemocných, vyústily v pozdější prohlášení Bernadetty Soubirousové za svatou. Samotné Lurdy se staly významným křesťanským poutním místem.\n\nDne 11. února 1858 Bernadetta Soubirousová, sestra Toinetta a přítelkyně Jeanne Abadiová šly hledat (sbírat) dřevo a další věci, které by mohly prodat. Směřovaly na veřejný pozemek daleko za obec. Dostaly se až k soutoku mlýnského náhonu Sávy a řeky Gávy. Na této rovinaté písčině se Bernadetta opozdila. Obě dívky byly již na druhém břehu náhonu Sávy. Když je chtěla dostihnout přebroděním koryta, zaslechla závan větru. Ohlédla se, ale nic nezpozorovala. Po chvíli opět pocítila vítr. Všimla si, že se ve výklenku skalního útvaru nazývaného Massabielle rozzářilo ohromující světlo. Obepínalo postavu nádherné mladé ženy oblečené do bílých šatů s modrou páskou (šerpou). Přes hlavu měla natažený dlouhý závoj a u každé její nohy se objevila jedna růže. Ruce sepjaté k modlitbě, růženec visel mezi loktem a zápěstím. Dívka byla z počátku ohromena a ochromena tak, že se nemohla přinutit k ničemu. Až po chvíli se dokázala pokřižovat a díky tomu z ní opadla nejistota. Klekla si a začala se modlit růženec – poté Panna Maria pokynula, aby k ní přistoupila blíže. Bernadetta se ale neodvážila, tak zmizela. \n\nTěsně po prvním zjevení se Bernadetta přiznala ke svému zážitku sestře a své kamarádce, které byly s ní sbírat dřevo. Toinetta, i přes slib mlčenlivosti daný Bernadettě, vše oznámila doma matce. Ta označila vše za výmysl a zakázala dívce chodit k Massabielle. Avšak již 14. února 1858, po perném přemlouvání, dostala od rodičů souhlas k dalšímu navštívení místa zjevení. Sestry a spolužačky šly s ní. U jeskyně se Bernadetta opět spojila s bytostí, kterou označovala slovem \"Aqueró\" (v překladu \"ono\" nebo \"tamto\"). Při modlitbě se dostala do hlubokého transu. Kůže na obličeji se jí natáhla tak, že vypadala průsvitně, až vznikal dojem, že z ní vychází záře. K tomu se ještě mírumilovně usmívala. Z jejího stavu ji ani neprobralo padající kamení ze skály, které z legrace svrhla její přítelkyně Jeanne. Až místní mlynář, který byl přivolán, ji po delší námaze dostal ze skalního výklenku do svého stavení, kde si ji vyzvedla její matka Louisa Soubirousová, a definitivně ji zakázala navštěvovat Massabielle.\n\nZprávy o lurdských zjeveních se však rychle rozšířily a za dva dny Bernadetta dostala za úkol od bohaté paní Milhetové, aby si nechala na kus papíru napsat jméno záhadné paní. Myslela si totiž, že se jedná o ducha její nedávno zesnulé kolegyně z křesťanského spolku Mariiných dětí. Vodítkem jí byl oděv, který zjevení mělo na sobě. Ten se totiž shodoval s hábitem tohoto laického společenství. Díky tomu Bernadetta dostala povolení od matky navštívit potřetí skalní útvar v doprovodu paní Milhetové a její důvěrnice Antoinetty. Vydaly se tam 18. února 1858 časně zrána. U výklenku zapálily svíčku, klekly si a začaly se modlit. Když se zjevila Panna Maria (viděla ji jen Bernadetta), tak se odmítla podepsat na papír s tím, že to není nutné. Sdělila jí ale, že by si přála, aby sem docházela přesně patnáct následujících dní, protože by se ráda s ní setkávala. Dívka slíbila, že její přání splní.\n\n\"20. únor 1858\" – Při pátém zjevení Panna Maria naučila Bernadettu modlitbě. Její obsah nikdy nezveřejnila. Vizionářka se ji modlila po celý svůj krátký život. Byla požádána Pannou Marií, aby se modlila za hříšníky.\n\n\"21. únor 1858\" – Po šestém zjevení byla Bernadetta předvolána místním policejním komisařem Dominiquem Jacometem. Měl obavy, že velké množství lidí, kteří při posledních zjeveních doprovázeli Bernadettu, se mohla stát nehoda, protože u místa zjevení velká část lidu neukázněně posedávala po větvích stromů i po skalním útvaru. Komisař vyřešil tento problém tak, že jí k Massabielle zakázal chodit pod pohrůžkou pobytu ve vězení.\n\n\"22. únor 1858\" – Kněz Pomian poradil při zpovědi Bernadettě, aby nedbala zákazů četníků a šla znova k Massabielle, protože jí v tom nemůžou bránit.\n\n\"23. únor 1858\" – Při sedmém zjevení přišli s davem i obecní hodnostáři a místní lékař – Pierre R. Dozous. Asi po hodinovém Bernadettině transu, který obsahoval též kajícné prvky (klanění, polibky země a chození po kolenou) prohlásil, že tyto události jsou atypické a dívka prý prožívá něco výjimečného.\n\n\"24. únor 1858\" – Na osmé zjevení přišlo tři sta lidí. Kajícné prvky doprovázel neustálý pláč a sténání. Nakonec Bernadetta vyslovila třikrát za sebou slovo \"pokání\", které prý opakovala po Panně Marii.\n\n\"25. únor 1858\" – Deváté zjevení sledovalo třistapadesát lidí. Jako \"pejsek\" lezla dívka kolem jeskyně, něco hledala a hrabala v hlíně, až našla malou špinavou kaluž. Snažila se z ní nabrat vodu, i když byla plná listí a bláta. Podařilo se jí to až napočtvrté, poté část vypila a zbytkem si umyla obličej. Nakonec utrhla divoce rostoucí potočnici a začala ji žvýkat. Po tomto výstupu, který taktéž zahrnoval kajícné prvky (hlavně líbání země), velká část z davu označila zablácenou Bernadettu za blázna a lurdská zjevení za výmysl. Ale již odpoledne část vesničanů u Massabielle zjistilo, že z původní kaluže je slabý potůček. Začali nabírat vodu a rozšiřovat, že má pro místní nemocné zázračné účinky. Dívka toho večera byla bezvýsledně vyslechnuta místním císařským prokurátorem.\n\n\"26. únor 1858\" – Svatá Panna se nezjevila. Bernadetta i početná doprovodná skupina lidí odešli z místa zklamaní.\n\n\"27. únor 1858\" – Desátého zjevení se zúčastnilo téměř osm set lidí. Bernadetta v transu opět pila vodu a konala obvyklé kajícné úkony.\n\n28. únor 1858 – Po jedenáctém zjevení byla opět vyslechnuta. Tentokráte soudcem Clémentem Ribesem, opět bezvýsledně.\n\n\"1. březen 1858\" – Dvanácté zjevení proběhlo poprvé za přítomnosti kněze.\n\"2. březen 1858\" – U třináctého zjevení se shromáždilo více než 1650 lidí. Krásná paní přikázala, aby kněží nechali u Massabielle postavit kapli pro poutníky, kteří by sem měli chodit v procesích. Po dvou návštěvách místní fary dokázala přes rezervovaný postoj čtyř duchovních sdělit požadavek Matky Boží. Samozřejmě odešla s nepořízenou.\n\n3. březen 1858 – Svatá Panna se nezjevila v obvyklých ranních hodinách, ale až na druhý pokus, mnohem později. Bernadettu opět poslala za farářem se stejným vzkazem. Ten si vyžádal, aby mu krásná paní dala důkaz tím, že nechá rozkvést růžový keř u skalního útvaru, kde se zjevuje.\n\"4. březen 1858\" – Tímto dnem bylo završeno dvoutýdenní každodenní zjevování Panny Marie. Účast tomu odpovídala, u skalního útvaru se tlačilo 10000 diváků. Avšak Panna Maria ani nevyslovila své jméno, ani nenechala rozkvést keř. Všichni odcházeli zklamaní. Bernadetta se již k jeskyni nevracela, neměla důvod.\n\"25. březen 1858\" – Po proběhlé radostné předtuše šla s rodiči k Massabielle. Byl zde početný dav, protože byl svátek Zvěstování Panny Marie. \"Aqueró\" skutečně přišlo. Dívce nakonec zjevení řeklo, že je \"Neposkvrněné početí.\" Když se to dozvěděl farář Peyramale (ten, který chtěl jako důkaz od Panny Marie, aby rozkvetl keř), oněměl úžasem, protože věděl, že prostá dívka nemohla znát novou (a stále ještě diskutovanou) dogmatiku katolické církve.\n\n\"7. duben 1858\" – Při tomto zjevení držela dívka v rukou zapálenou svíci, jejíž plamínek po celou dobu procházel skrze Bernadettiny prsty, aniž by je spálil. Došlo k prvnímu úřednímu sčítání lidí, kteří přišli k Massabielle za účelem pozorování lurdských zjevení. Oficiální údaje uvádějí 9060 osob, z toho 4288 z Lurd.\n\n\"16. červenec 1858\" – Při posledním zjevení, stejně jako při prvním, neprobíhala verbální komunikace. \"Aqueró\" prý bylo krásnější než kdykoliv předtím.\n\nVoda z pramene u Massabielle již druhý den po svém nálezu uzdravila údajně prvního nemocného. Zázraky neustále (i během dalších let) pokračovaly, a proto byl v roce 1892 zřízen Lékařský úřad, který zkoumal a dodnes zkoumá důvěryhodnost jednotlivých případů. Do současnosti se díky pramenu v Lurdech uzdravilo téměř 7000 nemocných. Úředně uznaných je pouze 68, a poslední (uznané) uzdravení proběhlo v roce 2002. Tehdy se vyléčil Jean François Serge díky koupeli v lurdské vodě z bolestivého ochrnutí levé nohy.\n\nV roce 1940 slíbil sklíčený Franz Werfel před jeskyní Massabielle (u místa zjevení), že pokud se mu podaří utéct do Ameriky před nacistickou persekucí, tak bude, doslovně řečeno, \"zpívat píseň o Bernadettě.\" Později se mu opravdu podařilo uprchnout a svému slibu dostál, protože v roce 1941 vydal knižně román s prvky dokumentu \"Píseň o Bernadettě\", který pojednává o zjeveních a životě svaté Bernadetty Soubirous. V roce 1946 byl také na základě jeho knihy natočen stejnojmenný film.\n\nPo smrti Bernadetty Soubirous její tělo nepodlehlo rozkladu. Pouze na tvář a ruce je pro vystavení v kostele nanesena tenká vrstva vosku. Tímto způsobem není možné žádné tělo mumifikovat, zachovat nedotčené vnitřní orgány, pružné svaly apod. Zvláště ne, když je tak učiněno sto let po smrti. Neporušenost těla po smrti v tomto i několika jiných případech zůstává pozoruhodným, dosud nevysvětleným jevem. Pro mnohé křesťany se tato skutečnost stává oporou pro jejich přesvědčení o nadpřirozeném charakteru daného jevu.\n\n\n\n"}
{"id": "968875", "url": "https://cs.wikipedia.org/wiki?curid=968875", "title": "Hipparchus (kráter na Měsíci)", "text": "Hipparchus (kráter na Měsíci)\n\nHipparchus je starý kráter typu valové roviny nacházející se blízko nultého poledníku na přivrácené straně Měsíce. Má průměr 150 km. Okrajový val je nepravidelný a značně rozrušený. Dno kráteru bylo zaplaveno bazaltickou lávou. Na jeho dně lze nalézt zbytky kráterů (např. Hipparchus X u jižního okraje) i relativně mladé impaktní krátery (např. Hipparchus N poblíž středu). U severo-severovýchodního valu se nachází kráter Horrocks.\n\nHipparchus samotný se nachází v pevninském terénu na severním vrcholu trojúhelníku tvořeného spolu s ním ještě dalšími rozlehlými krátery Ptolemaeus a Albategnius. Jižně od něj leží kráter Halley, jihovýchodně Hind.\n\nPojmenován je podle starořeckého astronoma Hipparcha, autora prvního významného hvězdného katalogu.\n\nV okolí se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "968877", "url": "https://cs.wikipedia.org/wiki?curid=968877", "title": "Alexej Volkov", "text": "Alexej Volkov\n\nAlexej Volkov, celým jménem Alexej Anatoljevič Volkov ( , * 5. dubna 1988, Radužnyj, Sovětský svaz, dnes Rusko), je ruský biatlonista, olympijský vítěz ze štafety ze Soči v roce 2014 a mistr světa ze stejné disciplíny na Mistrovství světa v biatlonu 2017 v rakouském Hochfilzenu.\n\nJe také dvojnásobným stříbrným medailistou z juniorských šampionátů. Ve světovém poháru dosáhl s ruskou štafetou na šest prvních míst.\n\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči se nezapočítávají.\"\n\n\n"}
{"id": "968878", "url": "https://cs.wikipedia.org/wiki?curid=968878", "title": "Taťána Valentová Nersesjan", "text": "Taťána Valentová Nersesjan\n\nTaťána Valentová Nersesjan (* 22. ledna 1967) je česká politička, od roku 2008 zastupitelka Zlínského kraje (v letech 2008 až 2016 také radní kraje), zastupitelka města Vsetína, členka ČSSD.\n\nAbsolvovala Filozofickou fakultu Univerzity Sankt-Peterburg, kde získala titul Mgr.\n\nNásledně se živila jako učitelka, pracovnice ve sdělovacích prostředcích a v letech 2006 až 2008 jako asistentka poslance. Od roku 2006 také soukromě podniká v oblasti sekretářských služeb, služeb v oblasti administrativní správy a služeb organizačně hospodářské povahy.\n\nZ pozice městské či krajské zastupitelky (a radní) působila a působí ve statutárních orgánech několika společností, např.: členka dozorčí rady Městských lesů Vsetín, s.r.o. (2003 až 2007), předsedkyně správní rady Azylového domu pro ženy a matky s dětmi o.p.s. (2004 až 2010), členka dozorčí rady Vsetínské nemocnice, a.s. (od 2008) a členka správní rady Společnosti pro komunitní práci Vsetín o.p.s. (od 2011).\n\nTaťána Nersesjan je rozvedená a má jedno dítě, žije ve Vsetíně.\n\nJe členkou ČSSD. Ve straně zastává pozici místopředsedkyně Okresního výkonného výboru ČSSD Vsetín a je členkou Krajského výkonného výboru ČSSD Zlínského kraje.\n\nDo politiky se pokoušela vstoupit, když v komunálních volbách v roce 1998 kandidovala za ČSSD do Zastupitelstva města Vsetína, ale neuspěla. Dostala se do něj až po komunálních volbách v roce 2002. V komunálních volbách v roce 2006 se jí však mandát zastupitelky obhájit nepodařilo. Do zastupitelstva města se tak opět vrátila až po komunálních volbách v roce 2010. Navíc zastávala post předsedkyně sociální komise Rady města Vsetína. Ve volbách v roce 2014 mandát zastupitelky města obhájila, dále působí jako členka Komise zdravotní a sociální a členka Finančního výboru.\n\nDo vyšší politiky se pokusila vstoupil, když v krajských volbách v roce 2000 kandidovala za ČSSD do Zastupitelstva Zlínského kraje, ale nedostala se do něj. Uspěla až o osm let později v krajských volbách v roce 2008. Následně se stala členkou Výboru pro zahraniční vztahy Zastupitelstva Zlínského kraje a byla zvolena radní kraje pro sociální věci, národnostní otázky a menšiny. Předsedá Komisi Rady Zlínského kraje pro integraci sociálně vyloučených a Komisi Zlínského kraje pro protidrogovou prevenci a prevenci kriminality. V krajských volbách v roce 2012 obhájila mandát krajské zastupitelky a posléze i krajské radní. Také ve volbách v roce 2016 obhájila mandát krajské zastupitelky. Skončila však ve funkci radní kraje.\n\nV lednu 2014 se o ní uvažovalo jako o možné kandidátce na post ministryně práce a sociálních věcí ve vládě Bohuslava Sobotky. Ministryní se však nakonec stala Michaela Marksová-Tominová.\n"}
{"id": "968884", "url": "https://cs.wikipedia.org/wiki?curid=968884", "title": "Manuela Schwesigová", "text": "Manuela Schwesigová\n\nManuela Schwesigová, nepřechýleně Manuela Schwesig (* 23. květen 1974 ve Frankfurtu nad Odrou) je německá politička, místopředsedkyně Sociálně demokratické strany Německa, od 17. prosince 2013 do 2. června 2017 spolková ministryně pro rodinu, seniory, ženy a mládež ve třetí vládě Angely Merkelové. Předtím byla od října 2011 do prosince 2013 ministryní práce a sociálních věcí v Meklenbursku-Předním Pomořansku. Od 4.  července 2017 je ministerskou předsedkyní spolkové země Meklenbursko-Přední Pomořansko.\n\nNarodila se na východě Braniborska v Seelowě. Po absolvování gymnázia v roce 1992 studovala na vyšší odborné škole finanční ve městě Königs Wusterhausen, kde získala diplom v roce 1995. Pak pracovala jako finanční úřednice.\n\nŽije ve Schwerinu a je vdaná. Jejím manželem je vedoucí finančního oddělení firmy IAG Ihlenberg Stefan Schwesig. Manželé Schwesigovi mají spolu dvě děti, syna (* 2007) a dceru Julii (* 8. března 2016). \n\nV roce 2010 se tehdy tříčlenná rodina dala pokřtít a stali se členy Spojené evangelicko-luterské církve v Německu, přesněji zemské církve v Meklenbursku.\n\nČlenkou Sociálnědemokratické strany Německa je Manuela Schwesigová od svých 29 let. Od roku 2004 byla členkou zastupitelstva v hlavním městě země Schwerinu, přičemž od roku 2004 byla místopředsedkyní stranického klubu v zastupitelstvu a od října 2007 do října 2008 jeho předsedkyní.\n\n6. října 2008 nastoupila do funkce zemské ministryně pro sociální věci a zdraví spolkové země Meklenbursko-Přední Pomořansko v první vládě Erwina Selleringa. Od 25. října 2011 pak zastávala úřad ministryně práce, rovnoprávnosti a sociálních věcí v druhé vládě Erwina Selleringa.\n\nOd 17. prosince 2013 do 2. června 2017 byla Manuela Schwesigová spolkovou ministryní pro rodinu, seniory, ženy a mládež ve třetí vládě Angely Merkelové. Od 4.  července 2017 je ministerskou předsedkyní Meklenburska-Předního Pomořanska.\n\n"}
{"id": "968890", "url": "https://cs.wikipedia.org/wiki?curid=968890", "title": "Cellino San Marco", "text": "Cellino San Marco\n\nCellino San Marco je italská obec v provincii Brindisi v oblasti Apulie.\n\nV roce 2012 zde žilo 6 779 obyvatel.\n\nBrindisi, Campi Salentina (LE), Guagnano (LE), San Donaci, San Pietro Vernotico, Squinzano (LE)\n\nZdroj: \n"}
{"id": "968898", "url": "https://cs.wikipedia.org/wiki?curid=968898", "title": "Horrocks (kráter)", "text": "Horrocks (kráter)\n\nHorrocks je výrazný impaktní kráter nacházející se uvnitř valové roviny Hipparchus poblíž nultého poledníku na přivrácené straně Měsíce. Má průměr 30 km. Okrajový val je polygonálního (mnohoúhelníkového) tvaru a ve východní části je mírně vyboulený.\n\nSeverovýchodně lze nalézt menší kráter Pickering, východně Saunder. Jižně od něj leží dvojice kráterů Halley a Hind.\n\nPojmenován je podle anglického astronoma Jeremiaha Horrockse.\n\nV okolí se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "968908", "url": "https://cs.wikipedia.org/wiki?curid=968908", "title": "Clermont (Oise)", "text": "Clermont (Oise)\n\nClermont je francouzská obec v departementu Oise v regionu Hauts-de-France. V roce 2011 zde žilo 10 758 obyvatel. Je centrem arrondissementu Clermont.\n\nAgnetz, Breuil-le-Sec, Fitz-James, Breuil-le-Vert, Neuilly-sous-Clermont\n\n\"Počet obyvatel\" \n\n\n"}
{"id": "968909", "url": "https://cs.wikipedia.org/wiki?curid=968909", "title": "2. slovenská národní fotbalová liga 1985/86", "text": "2. slovenská národní fotbalová liga 1985/86\n\nV soubojích 5. ročníku 2. slovenské národní fotbalové ligy 1985/86 se utkalo 16 týmů po dvou skupinách dvoukolovým systémem podzim - jaro.\n\nZdroj: \nPoznámky:\n\nZdroj: \nPoznámky:\n\n"}
{"id": "968912", "url": "https://cs.wikipedia.org/wiki?curid=968912", "title": "Sikhská říše", "text": "Sikhská říše\n\nSikhská říše byl stát, který existoval v Paňdžábu a přilehlých oblastech v letech 1799 až 1849. Založil ho Randžít Singh, který sjednotil sikhské státečky zvané \"misl\" a vytvořil centralizovaný stát založený na sikhském náboženství jako klíčové ideologii. Stát byl důmyslně vojensky organizován, panovník využíval zahraniční odborníky. To vedlo k expanzi, při níž Sikhové zabrali Kašmír a části Sindhu a Paštunska. Po smrti Randžíta Singha v roce 1839 byl stát oslaben vnitřními boji o moc, čehož využili Britové a v sérii válek Sikhskou říši ovládli. Rozhodující bitva, po které říše zanikla, se odehrála 21. února 1849 u Gudžrátu.\nStát byl rozdělen na čtyři provincie: Láhaur, Multán, Pešávar a Kašmír. Hlavním městem byl Láhaur. Odhaduje se, že 80% obyvatel Sikhské říše tvořili muslimové.\n\nJaroslav Strnad, Jan Filipský, Jaroslav Holman, Stanislava Vavroušková: Dějiny Indie. Nakladatelství Lidové noviny, Praha 2003. ISBN 80-7106-493-9\n\n"}
{"id": "968927", "url": "https://cs.wikipedia.org/wiki?curid=968927", "title": "Raková (okres Čadca)", "text": "Raková (okres Čadca)\n\nRaková ( ) je obec na severozápadě Slovenska v okrese Čadca. V roce 2018 zde žilo 5 537 obyvatel.\n\nObec se nachází v středozápadních Kysucích, leží na rozhraní Javorníků a Turzovské vrchoviny v údolí Horních Kysuc. Obcí protéká řeka Kysuca a potoky Rakovka a Trsteniarka. Nejvyšším vrcholem katastrálního území obce je Veľký Polom (1067 m n. m.). Obec má rozlohu 4 150 ha a nadmořskou výšku 415–1067 m n. m.\n\nUsedlost z první poloviny 17. století patřila panství Budatín a Strečno. První zmínka o existenci obce pochází podle jedněch údajů z roku 1601, podle jiných z roku 1658. První pečeť obce se datuje do roku 1776.\n\nV roce 1784 žilo v obci 2159 obyvatel v 325 domech. Obyvatelé se zabývali převážně chovem zvířat, rybolovem, včelařstvím, výrobou dřevěných výrobků a drátenictvím. Ženy tkaly. V roce 1789, byl ve vesnici postaven dřevěný kostelík, který byl nahrazen kamenným římskokatolickým kostelem Narození Panny Marie vystavěným v letech 1870 až 1874. Dalšími církevními stavbami jsou kostel sv. Cyrila a Metoděje z roku 1991 v místní části Raková-Korcháň, kaplička v místní části U Blažička z roku 2002 a kaple U Matúška.\n\n\n\n"}
{"id": "968930", "url": "https://cs.wikipedia.org/wiki?curid=968930", "title": "Štítkování pneumatik", "text": "Štítkování pneumatik\n\nPočínaje 1.11. 2012 se značení pneumatik v Evropě stalo povinným v souladu s nařízením (ES) č. 1222/2009. Označení štítkem je povinné pro všechny pneumatiky prodávané v Evropské unii a týká se osobních vozidel (C1), lehkých dopravních vozidel (C2) a vozidel těžké váhy (C3). Pneumatiky, na které se tzv. štítkování nevztahuje, jsou: protektorované pneumatiky, terénní pneumatiky pro profesionály, pneumatiky vyrobené pro vybavení vozidel registrovaných před 1. říjnem 1990, dočasné náhradní pneumatiky typu T, pneumatiky s rychlostním indexem menším než 80 km/h, pneumatiky s hroty, pneumatiky pro závodní automobily, pneumatiky namontované na ráfcích menších nebo rovny 25,4 cm či větších nebo rovny 63,5 cm.\n\nCíl značení pneumatik se točí kolem tří os. V první řadě je cílem poskytovat lepší informace spotřebitelům při nákupu pneumatik. Dále pak přispět ke snížení negativních dopadů na životní prostředí. A nakonec pak zlepšit bezpečnost silničního provozu v Evropě.\n\nEvropské značení pneumatik má 3 kritéria: energetickou účinnost, brzdění na mokru a hluk vnějšího kroužku.\n\nEnergetická účinnost je první kritérium, které si můžete přečíst na štítku. Měli byste vědět, že pneumatika se podílí 20% na spotřebě paliva. To je totiž právě její valivý odpor, který zvyšuje spotřebu energie. Objevíte ho v levém horním rohu, kde jsou jednotlivé třídy od A (s nejnižším valivým odporem) po G.\n\nToto kritérium třídí pneumatiky podle jejich brzdné dráhy na mokrém povrchu. Pneumatiky jsou klasifikovány od A do G. Například vozidlo vybavené pneumatikami s označením A zabrzdí na mokré vozovce při rychlosti 80 km/h o 18 metrů dříve než auto s pneumatikami F.\n\nMěří se v decibelech z vnějšího hluku způsobeného válcováním pneumatik. Pneumatiky, které vytváří hluk do 68 dB, jsou považovány za nejtišší, zatímco ty, jež vytváří hluk vyšší než 74 dB, jsou považovány za velmi hlučné. Nezapomeňte, že decibely jsou založeny na logaritmické stupnici a hodnota větší než 3 dB se rovná dvojnásobku hluku.\n\nPřed zahájením značení pneumatik štítky, bylo velké množství evropských spotřebitelů (71%), které potřebovalo při nákupu pneumatik radu. Osm spotřebitelů z deseti pokládá zavedení označování pneumatik za velmi užitečné. \n\nAle jakkoliv bylo značení pneumatik iniciativou, jež byla dobře přijata, jeden rok po jeho zavedení ho spotřebitelé stále málo využívají. Ve skutečnosti, porovnávatel pneumatik rezulteo ve spolupráci s Ipsos provedl průzkum jeden rok po zavedení značení pneumatik, který ukázal, že existuje pouze 8 % lidí, kteří znají tato tři kritéria a pouze 36% z nich jim v průběhu nákupu věnuje pozornost. \n\nNadále se tak bude v nadcházejících letech sledovat chování spotřebitelů, aby se dopátralo výsledku, zda spotřebitelé jsou více citliví na přítomnost štítku na pneumatice či nikoliv.\n\nEvropské značení pneumatik je největší iniciativou v této oblasti. Existují ale i další země, ve kterých byl zaveden podobný systém.\n\nJaponsko má podobné značení tomu evropskému. Má však pouze dvě kritéria : energetickou účinnost a brzdění na mokru.\n\nPrvní kritérium je rozděleno do pěti tříd : AAA , AA , A , B a C. Zatímco druhé je rozděleno do čtyř tříd: A, B, C a D.\n\nStejně jako japonské značení, tak i korejský systém štítkování je založen na dvou stejných výkonnostních kritériech klasifikovaných stupnicí od 1 do 5.\n\n\n\n\n\n\n\nhttp://eur-lex.europa.eu/LexUriServ/LexUriServ.do?uri=OJ:L:2009:342:0046:0058:CS:PDF\n\nhttps://www.euroskop.cz/13/9737/clanek/smernice-o-znaceni-pneumatik/\n"}
{"id": "968931", "url": "https://cs.wikipedia.org/wiki?curid=968931", "title": "Včelka Mája (postava)", "text": "Včelka Mája (postava)\n\nVčelka Mája je fiktivní pohádková postava včely. Svojí povahou je dobrácká, dobromyslná, veselá, málokdy se rozčílí a každému ráda pomůže, často velmi ovlivňuje dění na louce. Narodila se v úle jako každá jiná včela. V úle se postupně skamarádila s Vilíkem, který jí pomohl s útěkem z úlu. Poté se ale vydal za ní, aby ji přivedl nazpátek, což se mu nepodařilo, proto s ní zůstal na louce. Zatímco v původních dílech žije Mája daleko od úlu, bez kontaktu s včelami v něm žijícími, tak v nových 3D dílech (3. série od roku 2012) bydlí v těsné blízkosti úlu a denně jej navštěvuje. Zároveň svému úlu pomáhá, především díky svým známostem na louce. Ale na začátku 3. série ji Soudce Včelí Vosk chtěl vyhnat od úlu, což mu včelí královna rozmluvila. Nakonec povolila Máje žít na louce v blízkosti úlu. Mája je natolik zvědavá, že musí všechno vidět a zkusit, a to ji a Vilíka často dostává do problémů. Vilík jí všude doprovází, například zůstanou uprostřed velkého jezera či v podzemí, nebo se Mája rozhodne přečkat i přes zimu mimo úl. Ve svém životě už byla i mravenčím velitelem a dělníkem. Zároveň jí také šlo několikrát o život a dokonce se jednou obětovala a dobrovolně nechala zamotat do pavučiny pavouka Tekly jako náhrada za chyceného brouka. Zachránila také mnoho dalšího hmyzu, včetně vlastního včelstva, které varovala před sršním útokem. Zachránila také samotné královny. Mája se k nikomu nikdy nechová agresivně i když by to bylo v dané situaci naprosto normální, a není škodolibá. Povaha Máji zůstává v 3. sérii přibližně stejná, jako v předchozích dvou.\n\nJejí vzhled je na rozdíl od ostatních animovaných postav hodně proměnlivý. V prvních 50 dílech (1. série) je její hlava kulatá, zatímco v dalších dílech (2. série) je spíše šišatá. V nových dílech (2012-2013), které jsou animovány ve 3D, má Mája přibližně stejnou hlavu jako v 1. sérii, ale je výrazně hubenější a má delší tykadla. Přestože je Mája včela, zbarvením je mnohem podobnější vose (má žlutočerné pruhy). Jako většina ostatních animovaných postav má jen čtyři prsty. V mimoseriálové podobě (na plakátech nebo na obrázcích) má v kreslené verzi oči vždy u sebe, což v seriálu nikdy nemá. V traileru na celovečerní 3D film Včelka Mája, který zatím není dokončen, je její podoba stejná jako v 3D dílech, ale navíc je ochlupená podobně jako čmelák.\n\nS většinou obyvatel louky má Mája dobré vztahy a na louce je nejoblíbenější a nejvlivnější postavou. Její největší přítel je Vilík a naopak nejvíce problémů má s Teklou, v 3. sérii ale Tekla patří mezi ty postavy, co si Máji nijak nevšímají a naopak jí tam nejvíce znepříjemňuje život trojice vos, které se neustále snaží včelám ukrást med.\n\n\n\n\n\n"}
{"id": "968932", "url": "https://cs.wikipedia.org/wiki?curid=968932", "title": "Brough Superior", "text": "Brough Superior\n\nBrough Superior byl anglický výrobce motocyklů a automobilů se sídlem v Nottinghamu.\n\nMotocykly Brough Superior platily ve své době za Rolls-Royce mezi motocykly. Dobrou pověst si získaly designem, zpracováním i kvalitou. Po odchodu z otcovy firmy, která vyráběla jízdní kola, šicí stroje a motorizované bicykly pod značkou Brough, se rozhodl George Brough vyrábět luxusní motocykly pod značkou Brough Superior. Byly výkonnější, rychlejší a lépe zpracované, než jakákoliv jiná motorka té doby, díky neobvykle precizní výrobě a montáži. Každý motocykl byl sestavován dvakrát, aby se co nejvíce eliminovaly výrobní nepřesnosti. Nejprve byly všechny součásti sestaveny nahrubo a navzájem přizpůsobeny a upraveny, aby přesně seděly. Zároveň byla překontrolována jejich funkce. Následně byl motocykl opět odstrojen a díly byly natřeny, poniklovány nebo jinak povrchově upraveny. V závěrečné fázi byl motocykl definitivně sestaven, bez jakýchkoliv dalších úprav, které by mohly součástky poškodit.\n\nPrvní modely z roku 1920 byly vybaveny motorem Motosacoche 750 cm³, od roku 1921 byl použit motor JAP 980 cm³ zkonstruovaný speciálně pro Brough Superior. Již od prvních modelů byl použit pro značku typický tvar nádrže. V dalších letech vyráběné modely používaly motory JAP a Matchless V2, ale i čtyřválcové vodou chlazené motory Austin. Model SS 100 v roce 1924 při uvedení do provozu získal \"Certifikát 100 mil\", který umožňoval jet rychlostí 160 km/h. Brough získal více rychlostních rekordů. Výroba motocyklů byla zahájena v roce 1919 a skončila v roce 1940.\n\n\n"}
{"id": "968934", "url": "https://cs.wikipedia.org/wiki?curid=968934", "title": "Z dějin císařského Říma", "text": "Z dějin císařského Říma\n\nZ dějin císařského Říma je název knihy, obsahující překlad díla, jehož autorem je Cornelius Tacitus. V knize jsou tři drobné práce z počátku jeho literární tvorby (\"Život Iulia Agricoly\", \"Germánie\", \"Rozprava o řečnících\") a jeho první velký historický spis, nazvaný \"Dějiny\".\n\nPro překlad byla užita tato vydání: P. Cornelii Taciti Libri qui supersunt (\"Historiae\", \"Agricola\", \"Dialogus de oratoribus\"), ed. E. Koestermann (Lipsko 1957); Cornelius Tacitus, \"De origine et situ Germanorum liber\", ed. E. Koestermann (Lipsko 1962).\n\nZ uvedených latinských originálů přeložili, poznámkami a seznamem vlastních jmen opatřili Antonín Minařík, Antonín Hartmann a Václav Bahník. Předmluvu napsal Jan Burian.\n\nKnihu vydalo Nakladatelství Svoboda v roce 1976 jako 31. svazek edice Antická knihovna.\n"}
{"id": "968940", "url": "https://cs.wikipedia.org/wiki?curid=968940", "title": "Turzovská vrchovina", "text": "Turzovská vrchovina\n\nTurzovská vrchovina je pohoří rozprostírající se severně od údolí Kysuce až po státní hranici s Českou republikou. Nejvyšším vrcholem je Beskydek (953 m n. m.). V dolinách tohoto pohoří je roztroušeno pro Kysuce typické kopaničářské osídlení. V oblasti se nachází chráněná Přírodní rezervace Klokočovské skály, Přírodní rezervace Malý Polom, Přírodní rezervace Velký Polom a Přírodní rezervace Polková.\n"}
{"id": "968947", "url": "https://cs.wikipedia.org/wiki?curid=968947", "title": "Římskokatolická farnost Podlesice", "text": "Římskokatolická farnost Podlesice\n\nŘímskokatolická farnost Podlesice () je zaniklé územní společenství římských katolíků v Podlesicích a okolí. Organizačně spadalo do krušnohorského vikariátu, který je jedním z deseti vikariátů litoměřické diecéze.\n\nFarnost pochází z roku 1200. V letech 1623-1723 byla farnost filiálkou Vilémova. Matriky jsou v místě vedeny od roku 1711. Nově byla farnost kanonicky ustavena roku 1723.\n\nFarnost existovala do 31. prosince 2012 jako součást kadaňského farního obvodu. Od 1. ledna 2013 zanikla sloučením do farnosti-děkanství Mašťov.\n\n\"Začátek působnosti jmenovaného v duchovní správě farnosti od:\"\nDo farnosti náleželo území obcí:\n\nVe farnosti se nacházely také další drobné sakrální stavby a pamětihodnosti.\n\n\n"}
{"id": "968949", "url": "https://cs.wikipedia.org/wiki?curid=968949", "title": "Sbor dobrovolných hasičů Obecnice", "text": "Sbor dobrovolných hasičů Obecnice\n\nSbor dobrovolných hasičů Obecnice vznikl 31. ledna 1886. Sbor působí v obci Obecnice, která leží ve Středočeském kraji v okrese Příbram při okraji vojenského újezdu Brdy, asi 6 km severozápadně od Příbrami.\n\nO samotném zrodu dobrovolného požárnictví v obci Obecnice prozrazují základní informace zažloutlé listy památníku Sboru dobrovolných hasičů v Obecnici, kde se na úvodní stránce můžeme dočíst: \n\nPro většinu občanů bylo tehdy ctí, pokud se stali příslušníky některého z čestných dobrovolných spolků. Sbor dobrovolných hasičů v Obecnici měl v samém začátku dvacet tři zakládající členy: \n\nJosef Zelenka (starosta obce)\n\nVojtěch Straka (farář)\n\nKamil Svoboda (knížecí huťmistr)\n\nVilém Basche (knížecí hutní příručí)\n\nFrantišek Smrček (obchodník)\n\nJan Sobotka (rolník)\n\nGabriel Fischer (obchodník)\n\nAntonín Neliba (mlynář)\n\nJakub Janeš (hostinský)\n\nJan Zelenka (rolník)\n\nAdolf Kubát (obchodník)\n\nMatěj Brynda (rolník)\n\nFrantišek Soukup (starosta v Oseči)\n\nJosef Lukáš (rolník)\n\nDavid Edelstein (obchodník)\n\nJan Paďour (knížecí revírník)\n\nJosef Oktábec (rolník)\n\nČtyřiadvacátým zakládajícím členem, dnes bychom řekli \"kolektivním\", se stal \"Spolek dělníků Podbrdských\" v Obecnici, který měl tehdy dvacet čtyři členy.\n\nJednotka SDH Obecnice je zařazena do kategorie JPO III/1 s působností i mimo obecní území zřizovatele.\n\nOd konce roku 2013 se někteří členové SDH Obecnice začínají věnovat těm nejmenším.\n\n"}
{"id": "968952", "url": "https://cs.wikipedia.org/wiki?curid=968952", "title": "Uberto Bonetti", "text": "Uberto Bonetti\n\nUberto Bonetti (31. ledna 1909 – 10. dubna 1993) byl italský malíř a kreslíř, jeden z předních představitelů italského futurismu.\n\nStudoval na Akademii výtvarných umění v Lucca u Lorenza Vianiho. Proslavil se sérií leteckých pohledů na řadu italských měst (Milán, Pisa, Řím, Cagliari a další).\n\n"}
{"id": "968953", "url": "https://cs.wikipedia.org/wiki?curid=968953", "title": "Levuka", "text": "Levuka\n\nLevuka je bývalé hlavní město souostroví Fidži v Tichém oceánu. Leží na východě ostrova Ovalau ve východní části souostroví, nedaleko ostrova Viti Levu a je součástí souostroví Lomaiviti. Ve městě dnes žije přibližně 4 000 obyvatel.\n\nLevuka byla první město v souostroví Fidži, kde se kolem roku 1820 usídlili Evropané. V 19. století to byl významný přístav a obchodní město, roku 1858 tu kněží z řádu maristů založili misii a postavili kostel. Roku 1871 vznikl moderní stát Fidži a v Levuce byl Seru Epenisa Cakobau korunován fidžijským králem. Roku 1874 se Fidži stalo anglickou kolonií a od roku 1877 je hlavním městem Suva. Levuka je v současnosti turisticky oblíbená, neboť je jedním z mála měst v Pacifiku, kde se ve větší míře zachovaly budovy z koloniálního období. Díky těmto historickým budovám byl historický přístav Levuka (anglicky \"Levuka Historical Port Town\") v roce 2013 zařazen na Seznam světového dědictví UNESCO.\n"}
{"id": "968955", "url": "https://cs.wikipedia.org/wiki?curid=968955", "title": "Národní park Tongariro", "text": "Národní park Tongariro\n\nNárodní park Tongariro ( \"Tongariro National Park\") byl založen v roce 1887 jako první národní park na Novém Zélandu. Leží uprostřed Severního ostrova a má rozlohu 796 km². Zahrnuje řadu sopek, jedinečných častými erupcemi i jejich silou. V parku nalezneme dvě z nejaktivnějších sopek na světě (Ngauruhoe a Ruapehu) a řadu maorských posvátných míst.\n\nPro pěší návštěvníky i cyklisty jsou zde dva okruhy: \"Tongariro Northern Circuit\" a druhý \"Round the Mountain Track\". Po spojení obou okruhů trvá výprava cca 8 dní. Národní park Tongariro je zapsán na Seznamu kulturního a přírodního dědictví UNESCO od roku 1993.\n"}
{"id": "968961", "url": "https://cs.wikipedia.org/wiki?curid=968961", "title": "Charles Augustus Milverton", "text": "Charles Augustus Milverton\n\nCharles Augustus Milverton (, 1904) je jedna z povídek Arthura Conana Doylea o Sherlocku Holmesovi a doktoru Johnu Watsonovi. Je zařazena do sbírky \"Návrat Sherlocka Holmese\" (1905).\n\nPříběh vypráví John Watson až několik let od popsaných událostí, aby nepoškodil lidi, o kterých pojednává. Holmes a Watson se vrátili z procházky a doma na ně čekala vizitka Charlese Augusta Milvertona z Appledore Towers v Hampsteadu. Podle Holmesova popisu se jednalo o „krále všech vyděračů“, který skupoval různé kompromitující materiály a když z nich mohl mít největší prospěch, tak jimi vydíral postižené. Ač k němu Holmes cítil velký odpor, Milverton přišel na jeho pozvání a na druhý pokus už Holmese s Watsonem doma zastihl. Holmes měl na žádost klientky lady Evy Brackwellové vyjednávat o snížení ceny za dopisy, které lady kdysi napsala chudému venkovskému šlechtici a kterými nyní hrozí Milverton překazit svatbu Brackwellové s earlem z Dovencourtu. Milverton požadoval sedm tisíc liber, Holmes žádal slevu na dva tisíce liber s tím, že lady Brackwellová není schopná víc zaplatit. Milverton ale zůstal neoblomný, protože má podobných kšeftů rozjednáno víc a snížil by tak svoji cenu. Holmes s Watsonem se tedy pokusili násilím se alespoň zmocnit Milvertonovy tašky, ve které by mohl dopisy mít, ten jim ale pohrozil revolverem, řekl, že dopisy u sebe nenosí, a odešel.\n\nZa několik dní, během kterých chodil v převleku z domu, oznámil Sherlock Holmes Watsonovi, že se v přestrojení za klempíře jménem Emmett zasnoubil s Milvertonovou služebnou Agathou. Díky tomu poznal Milvertonův dům a jeho zvyky a pojal úmysl se k němu vloupat. Po rozhovoru s Watsonem, ve kterém shledali, že čin je morálně ospravedlnitelný, Watson Holmese přemluvil, aby jej vzal pro případ nebezpečí s sebou. Holmes se vybavil zlodějským náčiním a v noci vyrazili k Appledore Towers. Bez problémů se dostali do jeho pracovny a zatímco Watson hlídal dveře, Holmes se dobýval do pokladny. Vyrušil je ale šramot a rychle se schovali za závěsy. Do místnosti vstoupil Milverton, který tedy nespal, jak oba předpokládali, a zdálo se, že na někoho čeká. Za nějakou dobu skutečně přišla žena, která chtěla Milvertonovi prodat dopisy kompromitující hraběnku d'Albertovou. Pak ale nadzvedla závoj a ukázalo se, že ve skutečnosti jde o nějakou ženu, které Milverton zničil život, protože poslal nějaké dopisy jejímu manželovi, kterému z nich puklo srdce. Žena vyděrače zastřelila a uprchla. Holmes rychle vyskočil zpoza závěsu, zamkl dveře vedoucí z nitra domu a všechny dopisy z pokladny naházel do krbu. Pak s Watsonem utíkali také a díky tomu, jak Holmes znal dobře zahradu, se jim podařilo setřást pronásledovatele z nyní již zcela zburcovaného domu.\n\nDruhý den přišel za Holmesem inspektor Lestrade, jestli by mu nemohl s řešením záhadné vraždy v Hampsteadu. Podle svědků zde byli dva vrazi. Holmes odvětil, že popis je tak neurčitý, že by se hodil i na Watsona a že nemá zájem vyšetřovat vraždu Milvertona, kterého považoval za jednoho z nejnebezpečnějších lidí v Londýně.\n\nPovídka končí tak, že si Holmes vzpomněl, kdo je ta žena, kterou viděl střílet na Milvertona, ale s Watsonem si toto tajemství nechali pro sebe.\nPovídka byla několikrát adaptována v televizi i ve filmu. Vychází z ní také příběh epizody \"His Last Vow\" z třetí řady seriálu \"Sherlock\".\n"}
{"id": "968963", "url": "https://cs.wikipedia.org/wiki?curid=968963", "title": "Světový pohár v biatlonu 2013/2014 – Antholz-Anterselva", "text": "Světový pohár v biatlonu 2013/2014 – Antholz-Anterselva\n\n6. podnik Světového poháru v biatlonu v sezóně 2013/14 probíhal od 16. do 19. ledna 2014 v italském středisku Antholz-Anterselva. Na programu byly sprinty, stíhací závody a štafety. Štafeta žen byla 19. ledna 2014 ukončena v průběhu závodu kvůli velké mlze a nízké viditelnosti na střelnici.\n\nKvůli mlze byl závod zrušen.\n"}
{"id": "968967", "url": "https://cs.wikipedia.org/wiki?curid=968967", "title": "Verše z vyhnanství", "text": "Verše z vyhnanství\n\nVerše z vyhnanství je název knihy, obsahující překlad díla, jehož autorem je Publius Ovidius Naso.\nKniha obsahuje básně z posledního desetiletí básníkova života. Jsou to sbírky \"Žalozpěvy\" ( Tristia), Listy z Pontu ( Epistulae ex Ponto), Íbis, O lovu ryb ( Halieutica), Kalendář ( Fasti).\n\nZ latinských originálů podle vydání Ovidius: \"Tristia-Ibis-Ex Ponto-Fasti-Halieutica\", B. G. Teubner (Leipzig 1911 a 1922) přeložili Ivan Bureš (Kalendář) a Rudolf Mertlík (vše ostatní). Poznámky a seznam vlastních jmen sestavil Rudolf Mertlík, poznámky k fragmentu O lovu ryb připojil Jiří Čihař. Předmluvu napsala Dana Slabochová.\n\nKnihu vydalo Nakladatelství Svoboda v roce 1985 jako 53. svazek edice Antická knihovna.\n"}
{"id": "968968", "url": "https://cs.wikipedia.org/wiki?curid=968968", "title": "John J. Pershing", "text": "John J. Pershing\n\nJohn Joseph Pershing (13. září 1860, Laclede, Missouri – 15. července 1948, Washington, D.C.) byl americký vojevůdce, velitel expedičních sil v Evropě za první světové války. Jediný čtyřhvězdičkový zlatý armádní generál armády USA.\n\nV roce 1880 studoval na \"North Missouri Normal School\", od roku 1882 na West Pointu. Po ukončení nastoupil v roce 1886 k 6. kavalerii ve Fort Bayard (Teritorium Nové Mexiko), kde se účastnil válek proti Apačům. Později působil u posádek v Kalifornii, Arizoně a Severní Dakotě. V letech 1892-1895 byl učitelem vojenské taktiky na \"University of Nebraska\". V roce 1892 byl povýšen na poručíka a velel 10. regimentu kavalerie, kde získal přezdívku \"\"Nigger Jack\" \", později \"Black Jack\". Od roku 1897 působil jako instruktor na West Pointu. V letech 1899-1903 se účastnil filipínsko-americké války na Filipínách. Na plukovníka byl povýšen v roce 1903. V roce 1905 byl jmenován vojenským atašé v Tokiu a v témže roce se oženil s Helen Frances Warrenovou. Krátce působil v roce 1908 jako vojenský pozorovatel na Balkáně (se sídlem v Paříži). Od roku 1909 do roku 1912 působil znovu na Filipínách. V roce 1915 při požáru zahynula jeho žena a tři malé dcerky. V roce 1916 byl povýšen na generálmajora a velel trestné výpravě do Mexika proti povstalecké armádě Pancha Villy, která přepadla město Columbus v Novém Mexiku.\n\nV dubnu 1917 byl jmenován velitelem Amerického expedičního sboru v Evropě. Za své zásluhy byl povýšen do hodnosti \"Generála armád\" (\"General of the Armies),\" ekvivalentní šestihvězdičkovému generálovi. Jediným dalším člověkem stejné hodnosti v americké historii byl George Washington, jemuž však byla udělěna posmrtně v roce 1976 v rámci dvoustého výročí vzniku Spojených států. Americký kongres nechal Pershinga navrhnout si insignie pro tuto hodnost (Generála armád), Pershing zvolil čtyři zlaté hvězdy (neboť nejvyšší hodnost v té době byl čtyřhvězdičkový generál, jehož insignie byly čtyři stříbrné hvězdy). Hodnost pětihvězdičkového armádního generála (\"General of the Army\") byla zavedena až během druhé světové války. Generál armád je však stále jeden hodnostní stupeň nad v současnosti nejvyšší dosažitelnou funkcí (pětihvezdičkového) armádního generála, proto je Pershingova hodnost označována jako ekvivalent šestihvězdičkového generála, jakkoli nosil hvězdy jen čtyři. Náčelníkem generálního štábu se stal v roce 1921 a byl jím po další tři roky, do svého odchodu do důchodu. V roce 1930 vyšly jeho paměti \"My Experiences in the World War\", za které získal v roce 1932 Pulitzerovu cenu za historii. Zemřel v roce 1948 na ischemickou chorobu srdeční a selhání srdce. Pohřben je na Arlingtonském národním hřbitově.\n"}
{"id": "968969", "url": "https://cs.wikipedia.org/wiki?curid=968969", "title": "Cesta po Řecku", "text": "Cesta po Řecku\n\nCesta po Řecku (starořecky Ἑλλάδος Περιήγησις \"Hellados Periégésis\") je dílo cestovatele a zeměpisce Pausánia, působícího v 2. století, Jedná se o jedno z nejzajímavějších děl řecké literatury v době římského císařství. V deseti knihách popisuje různé oblasti Řecka. \n\n\nZ řeckého originálu vydaného v roce 1967 B. G. Teubnerem Verlagem dílo do češtiny přeložila, seznamem odborných výrazů a vysvětlivkami opatřila Helena Businská, předmluvu napsal Pavel Oliva. Dílo bylo poté vydáno nakladatelstvím Svoboda ve dvou svazcích, v roce 1973 prvním a v roce 1974 druhým, jako 20. a 23. svazek edice Antická knihovna.\n"}
{"id": "968970", "url": "https://cs.wikipedia.org/wiki?curid=968970", "title": "Abaševská kultura", "text": "Abaševská kultura\n\nAbaševská kultura je kultura z oblasti Povolží, existující v 2. tisíciletí př. Kr., v době bronzové. Jméno dostala podle pohřebiště Abaševo v Čuvašsku.\n\nJejími představiteli byli zemědělci a chovatelé dobytka. Mrtvé pohřbívali v dřevem vyložených mohylách, těla byla spalována. Větší mohyly byly obehnány příkopy, s bohatými posmrtnými dary v podobě keramiky, bronzových šperků a oděvů z kožešin.\n"}
{"id": "968971", "url": "https://cs.wikipedia.org/wiki?curid=968971", "title": "Nikola Karabatić", "text": "Nikola Karabatić\n\nNikola Karabatić (* 11. dubna 1984 Niš) je francouzský házenkář. Jeho otcem byl jugoslávský házenkář a trenér Branko Karabatić, žijící od roku 1988 ve Francii.\n\nHrál za Montpellier HB (vyhrál s ním sedmkrát francouzskou ligu a v roce 2003 Ligu mistrů) a THW Kiel (čtyři německé tituly a prvenství v Lize mistrů 2007), od léta 2013 je hráčem FC Barcelona (vítěz Ligy mistrů 2015). S francouzskou házenkářskou reprezentací vyhrál Mistrovství Evropy v házené mužů 2006 a 2010, Mistrovství světa v házené mužů 2009, 2011 a 2015 a Letní olympiádu 2008 a 2012, na OH 2016 získal stříbrnou medaili. V roce 2011 získal první místo v anketě časopisu \"L'Équipe\" o francouzského sportovce roku. Odehrál 219 reprezentačních zápasů a vstřelil v nich 908 branek, na ME 2004 a MS 2007 byl vybrán do all-stars týmu.\n\nV letech 2007, 2014 a 2016 byl zvolen nejlepším světovým házenkářem roku.\n\nNa Mistrovství Evropy v házené mužů 2014 v Dánsku získal s francouzskou reprezentací svůj třetí evropský titul a byl vyhlášen nejužitečnějším hráčem šampionátu. Členem týmu byl také jeho mladší bratr Luka Karabatić.\n\n"}
{"id": "968972", "url": "https://cs.wikipedia.org/wiki?curid=968972", "title": "Ahrensburgien", "text": "Ahrensburgien\n\nAhrensburgien je kulturní celek v Německu, jehož název je odvozen od Ahrensburgu. Byl součástí technokomplexu nacházejícím se v severoevropských nížinách v 9. - 7. tis. před. n. l. \n\nNositeli ahrensburgienu byli lovci sobů, kteří žili většinou v stanových příbytcích. Na sídlištích se nacházejí avšak i mírně zahloubené chaty.\n\nHlavním znakem štípané industrie jsou hroty s řapíkem. Při lovu se nejčastěji používal oštěp a luk.\n"}
{"id": "968975", "url": "https://cs.wikipedia.org/wiki?curid=968975", "title": "Badenská kultura", "text": "Badenská kultura\n\nBadenská kultura (starší názvy kultura s kanelovanou keramikou, kultura s drážkovanou keramikou, v Maďarsku nazývaná pécelská kultura, v Polsku kultura promienista) byla kultura ve střední Evropě v období cca 2800 př. Kr. až 2200 př. Kr. podle staršího datování resp. 3600/3500/3400 - 2900/2800 př. Kr. dle novějšího datování (tato data platí i pro Slovensko) v jižním Německu, Česku, dolním Rakousku, na Slovensku, Maďarsku, jižním Polsku, Chorvatsku, Srbsku a Makedonii. \n\nJejí jádro bylo a kultura vznikla na Slovensku z tzv. bolerázské skupiny jako směs domácích (Lengyelská kultura) a balkánsko-anatolských prvků. \n\nPojmenována je podle jeskyně Königshöhle v rakouském Badenu. \n\nCharakteristická je pro ni výzdoba nazývaná kanelura (mělký žlábek). \n\nRozlišují se různé zeměpisné skupiny, např. v Maďarsku: skupiny Viss, Ózd-Piliny, Uny, Kostolac, v Rakousku Ossarn a podobně.\n\nNaleziště mimo Slovensko:\n\nChronologické dělení: \n\nV tomto období je opět po delším čase osídleno téměř celé Slovensko a opět se po delším čase (resp. prakticky poprvé v pravěku) na celém Slovensku vyskytuje jedna společná kultura. Důvodem kulturního sjednocení je pravděpodobně větší používání vozů se spřeženími (dokumentují to hliněné modely), které zvýšilo mobilitu obyvatelstva.\n\nV období bolerázské skupiny má keramika má často motiv tzv. rybí kosti nebo cik-cak ornamenty a pohárky mají pruhovaná ucha částečně vybíhající nad okraj. Používají se ve velkém měděné výrobky, ale i štípaná a broušená industrie. Sídliště jsou převážně výšinná a opevněná (Bratislava, Devín) nebo nížinná (Nitriansky Hrádok - Vysoký breh, Žlkovce). Domy byly asi srubové konstrukce. Hroby byly s kosterním i žárovým ritem, ale zachovaly se jen ojedinělé hroby, ne celá pohřebiště. Běžně se již používali koně a vozy se spřeženími. Bolerázská skupina je na východním Slovensku slabě zastoupena a výše položené oblasti Slovenska ještě zůstávaly neosídlené.\n\nV období klasické badenské kultury je keramika tmavé barvy (drážkovaná nebo leštěná), typické jsou džbány a pohárky s vysokým uchem a kanelovanou spodní částí, jakož i velké dvoudílné mísy. Opět se po delší přestávce osídlily i výše položené oblasti Slovenska. Dokonce se centra přednostně stavěla jako mocná opevněná ekonomická i mocenská sídla na vyvýšeninách (Nitriansky Hrádok, Včelince, Veľká Lomnica, Dolný Smokovec-Pod lesom, Stránska u Rimavské Soboty, Dreveník v Spišském Podhradí, Plešany, Velký Šariš, Šarišské Michaľany). Dále se rozšířil chov skotu a ovcí, zpracovávání vlny. Velikost kovových výrobků se zmenšila, pravděpodobně proto, že se vyčerpala povrchová nerostná ložiska. Na rozvinutou textilní výrobu poukazují hliněné přesleny (zátěž na vřeteno) a cívky pro navíjení nití. \n\nPohřbívalo se prakticky jakýmkoliv způsobem. Doklady kultu jsou ploché stylizované idoly (Šarovce), ověsy z hlíny ve tvaru seker, drobná zoomorfní plastika. Specifická jsou čtyři pohřebiště v údolí Slané (z toho dvě na Slovensku - Gemer a Včelince, ostatní v Maďarsku), kde se popel mrtvých ukládal do nádob ve tvaru lidského těla (tzv. sovích váz), které se vymykají z badenské kultury a nejbližší paralely mají v Tróji.\n"}
{"id": "968979", "url": "https://cs.wikipedia.org/wiki?curid=968979", "title": "Bošácká skupina", "text": "Bošácká skupina\n\nBošácká skupina byla kulturní skupina v mladším eneolitu na západním Slovensku a východní Moravě (hlavně horní Nitra, Požitaví a svahy Bílých Karpat), ojediněle v jižním Polsku. \n\nVyvinula se z badenské kultury.\n\nJe charakteristická novými vzory na keramice (otisk šňůry, kolkování, slámování, voštinování) a sídly na strategických polohách (Ivanovce, Bánov), která jsou někdy i opevněná příkopy (Podolie). \n"}
{"id": "968981", "url": "https://cs.wikipedia.org/wiki?curid=968981", "title": "Livesey", "text": "Livesey\n\nPříjmení Livesey nosí více různých osob:\n\n"}
{"id": "968982", "url": "https://cs.wikipedia.org/wiki?curid=968982", "title": "Milohradská kultura", "text": "Milohradská kultura\n\nMilohradská kultura je kultura rané doby železné (7. – 1. století př. Kr.) rozšířená na území jižního Běloruska a severní Ukrajiny, přesněji v povodí řeky Pripjať a na horním Dněpru mezi řekami Berezina a Ros. Název kultury pochází ze jména vesnice Milohrad, která se nachází v Homelské oblasti. Etnicky jde pravděpodobně o baltoslovanskou kulturu, v níž ještě nebylo dostatečně rozlišeno prabaltské a praslovanské etnikum.\n"}
{"id": "968986", "url": "https://cs.wikipedia.org/wiki?curid=968986", "title": "Mohylové kultury", "text": "Mohylové kultury\n\nMohylové kultury nebo Komplex mohylových kultur je komplex příbuzných archeologických skupin, které existovaly ve střední době bronzové, přesněji v 15. - 13. století př. n. l. Skupiny se celkem náhle objevily v Porýní, Podunají (včetně Čech a Moravy) a na západě Karpatské kotliny. Řadí se k nim i předlužická kultura ve Slezsku. Rychlý vznik a rozmach těchto kultur není plně objasněn. Některé z oblastí, které se ke komplexu počítají, byly pravděpodobně kolonizovány z vyspělejších center, ale zmapovat toky migrace je obtížné. Pro všechny mohylové kultury je typická rozvinutá bronzová industrie (sekery, meče, nože, hroty kopí, toaletní náčiní). Nalezeny byly povětšinou v hrobech, kostrových i žárových, které byly typicky překryty mohylami, často seskupenými do mohylníků. U západních skupin převažovalo chovatelství (například českofalcká skupina), východnější skupiny byly zemědělské (středodunajská a karpatská mohylová kultura).\n\nPatří sem:\n\nTyto kultury byly završením rozsáhlých změn v hospodářském a kulturním vývoji, provázeném klimatickými změnami (zhoršení počasí) na území stávajících kultur. Tyto kultury zřejmě vznikly v Německu u Rýna a odtud se šířily zejména na jihovýchod.\n\nNa Slovensku se vyskytovaly:\n\nPříbuzné mohylovým kulturám byly i pilinská kultura, otomanská kultura a severopanonská kultura.\n"}
{"id": "968989", "url": "https://cs.wikipedia.org/wiki?curid=968989", "title": "Oravská skupina", "text": "Oravská skupina\n\nOravská skupina resp. Oravský typ je v archeologii lokální skupina lužického kulturního komplexu na severním povodí Váhu, na Oravě a v Turci v období cca od 750 př. Kr. až do 300 př. Kr. (ale vzkvétala a relevantně je doložena vlastně až od 550 př. Kr., tedy od Ha D2). \n\nPo roce 550 př. Kr. bylo území oravské skupiny hustě osídlené, což dokládá hustá síť hradišť i jednoduchých osad, jakož i pohřebišť s velkým počtem hrobů. Nejvýznamnějšími hradišti oravské skupiny byly Tupá Skala (nad Vyšným Kubínem) a Istebné Hrádok. Hradiště se již stavěla i za pomoci kamene, obyvatelé žili z řemesla a chovu ovcí a vykazují náznaky vnitřní urbanizace. Oravská skupina se vyznačuje specifickou keramikou (výzdobu tvoří rýhy, převládají amforové a baňaté nádoby, esovitě prohnuté šálky), specifickými bronzy (diadém a náhrdelníky zhotovené z masivní tordované nebo hladké tyčinky a zakončené růžicemi, honosné jehlice atd..) a změnami v pohřebním ritu (více žárových bezurnových hrobů se zbytky kremace uloženými v jamce nebo přikrytými pískovcovou deskou). Lokality žárových pohřebišť jsou např. Dolný Kubín, Vyšný Kubín, Oravský Podzámok. Oravská skupina byla v úzkém kontaktu s sousedním územím dnešního Polska, což dokazuje podoba hradišť.\n"}
{"id": "968992", "url": "https://cs.wikipedia.org/wiki?curid=968992", "title": "Vláda Bohuslava Sobotky", "text": "Vláda Bohuslava Sobotky\n\nVláda Bohuslava Sobotky byla od 29. ledna 2014 do 13. prosince 2017 vláda České republiky, sestavená po volbách do Poslanecké sněmovny v roce 2013. Tvořilo ji 8 zástupců České strany sociálně demokratické, 6 zástupců ANO 2011 a 3 zástupci Křesťanské a demokratické unie – Československé strany lidové. Předseda vlády Bohuslav Sobotka byl prezidentem Milošem Zemanem jmenován premiérem již v pátek 17. ledna 2014. Vláda dne 18. února 2014 požádala Poslaneckou sněmovnu o důvěru, která jí byla vyslovena, pro bylo 110 ze 181 přítomných poslanců. Dne 29. listopadu 2017 podala vláda Bohuslava Sobotky po ustavující schůzi nově zvolené Poslanecké sněmovny demisi, kterou prezident Zeman přijal 5. prosince téhož roku. Po jmenování první vlády Andreje Babiše dne 13. prosince 2017 ukončila své působení v úřadu. Sobotkova vláda se tak stala teprve třetí vládou samostatné České republiky, která dokončila své čtyřleté funkční období.\n\nV červnu 2013 podal tehdejší premiér Petr Nečas demisi kvůli tzv. kauze Nagyová. Následně byla prezidentem republiky jmenována vláda Jiřího Rusnoka, kterou někteří nazývají vládou přátel Miloše Zemana. Tato vláda však nedostala v Poslanecké sněmovně důvěru, a proto také podala demisi. Poté se většina stran v tehdejší Poslanecké sněmovně dohodla na jejím rozpuštění. Prezident pak vyhlásil předčasné volby na konec října.\n\nOd vyhlášení předběžných výsledků voleb se diskutovalo o možnosti uzavření koalice mezi vítěznou ČSSD, hnutím ANO miliardáře Andreje Babiše a KDU-ČSL. Ještě v sobotu 26. října 2013 večer, tedy v den uzavření volebních místností, se představitelé tzv. protisobotkovské frakce v ČSSD v čele s 1. místopředsedou strany Michalem Haškem sešli na zámku v Lánech s prezidentem Milošem Zemanem, jenž byl rovněž považován za odpůrce Bohuslava Sobotky, a jednali o dalším postupu v rámci ČSSD po neuspokojivém výsledku strany ve volbách. Hašek i prezidentova mluvčí Hana Burianová setkání popřeli. Následující den schválilo předsednictvo ČSSD výzvu k odstoupení Sobotky z čela strany, pro kterou hlasovali mj. účastníci lánské schůzky (Michal Hašek, Milan Chovanec, Zdeněk Škromach, Jeroným Tejc a Jiří Zimola). Sobotka odmítl odstoupit, a tak byl odvolán z týmu pověřeného vyjednávat o koalici, jehož členy se stali Hašek, Chovanec, Tejc a Lubomír Zaorálek. Sobotkův spojenec Jiří Dienstbier označil postup proti předsedovi strany za popravu. Předseda ANO Andrej Babiš označil dění v ČSSD za destabilizaci politické situace.\n\nV pondělí Sobotka oznámil, že povede vlastní vyjednávání o vládě, na čemž se domluvil i s Babišem. Na podporu předsedy ČSSD se konala u Pražského hradu demonstrace a Sobotka se na protest proti lánské schůzce nezúčastnil večerního předávání státních vyznamenání na Pražském hradě. ANO a KDU-ČSL se rozhodly, že s vyjednáváním o vládě počkají, až bude vyřešena situace v ČSSD. V úterý 29. října Hašek v pořadu Interview Daniely Drtinové na ČT24 několikrát tvrdil, že se lánská schůzka s prezidentem nekonala, avšak ještě během rozhovoru vyšlo najevo, že lhal. Schůzku totiž potvrdil Milan Chovanec, jehož vyjádření zaznělo na konci pořadu. Hašek se potom odvolával na to, že se s účastníky schůzky domluvili, že nebudou o setkání veřejně hovořit, což Chovanec porušil, a Hašek tedy uskutečnění schůzky s prezidentem rovněž potvrdil. Chovanec pak dal Sobotkovi k dispozici svou funkci ve vedení strany, ale místopředsedou zůstal. Zimola, Škromach, Hašek a Tejc postupně začátkem listopadu z funkcí ve vedení odstoupili. Hašek a Tejc ale po odstoupení znovu vyzvali k odpovědnosti za výsledek voleb i Sobotku. Prezident Zeman odmítl označení lidí, kteří hlasovali proti Sobotkovi, za pučisty a odmítl další vyjádření k situaci uvnitř strany.\n\nÚstřední výkonný výbor ČSSD 10. listopadu zrušil usnesení předsednictva vyzývající Sobotku k rezignaci, pověřil jej vyjednáváním o budoucí vládě a potvrdil jeho nominaci na předsedu vlády za ČSSD.\n\nJeště 10. listopadu zahájila ČSSD jednání o vládě s hnutím ANO, další den pak s KDU-ČSL. Obě menší strany se mezitím dohodly, že do vlády vstoupí buď obě, nebo žádná, tedy že nevznikne menšinová vláda s účasti jedné a za podpory druhé. Nejdříve probíhala jednání pouze mezi zástupci ČSSD a ANO. Programy obou stran se do značné míry shodovaly. Spory panovaly v otázkách daňové politiky, důchodové reformy a poplatků u lékaře. Zatímco ČSSD chtěla některé daně zvýšit, ANO bylo proti a tvrdilo, že stát musí šetřit a zamezit krádežím ve veřejném prostoru. Obě strany také požadovaly post předsedy Poslanecké sněmovny a ministra financí. Největším sporným bodem s KDU-ČSL byla otázka církevních restitucí, jejichž podmínky chtěla upravit zejména ČSSD.\n\nPrezident Zeman oficiálně pověřil Sobotku 21. listopadu jednáním o vládě a oba se dohodli na pravidelných schůzkách, na nichž bude Sobotka prezidenta o vyjednávání informovat. Strany se pak dohodly na tom, že ČSSD získá post předsedy Poslanecké sněmovny a ANO post ministra financí. Po volbě vedení Sněmovny byla zahájena trojstranná jednání. Strany se shodly na schválení rozpočtu na rok 2014 a na přijetí zákona o státní službě.\n\nStrany se pak zadrhly při vyjednávání o poměru sil v koalici, které bylo navíc ještě zdrženo studijní cestou předsedy KDU-ČSL Pavla Bělobrádka do USA. Sobotka navrhl poměr 8:7:2, při čemž KDU-ČSL nabídl resorty zdravotnictví a kultury. Lidovci to odmítli a požadovali ministerstvo zemědělství a 3 místa ve vládě. ČSSD a ANO zase vedly spory o zahraničí a vnitro. Ve druhém návrhu Sobotka nabídl lidovcům ministerstva práce a sociálních věcí a dopravy, ale ti stále trvali na zemědělství. Na schůzce předsedů stran se tak mluvilo i o možnosti menšinové vlády bez KDU-ČSL, ale pokračovala pouze jednání o trojkoalici. Celostátní výbor KDU-ČSL souhlasil 21. prosince se třetí nabídkou (posty místopředsedy vlády pro vědu a výzkum a ministrů zemědělství a kultury) a zároveň nominoval kandidáty na ně.\n\nDne 6. ledna 2014 zástupci všech tří stran podepsali koaliční smlouvu a představili seznam kandidátů na ministry. Sobotka byl pak ze strany komentátorů i politiků kritizován, že v návrhu ministrů za ČSSD není v rozporu s dlouhodobým programem strany žádná žena. Politování nad tím vyslovila i místopředsedkyně ČSSD a členka vyjednávacího týmu Alena Gajdůšková. Sobotka se bránil tím, že „vycházel z možností, které ČSSD v dané chvíli má“. Když se nominace na ministra práce a sociálních věcí z osobních důvodů vzdal Petr Krčál, pokusil se Sobotka nerovnost v zastoupení žen za ČSSD napravit. Podle mediálních informací zvažoval na toto místo pět kandidátek a nakonec vybral Michaelu Marksovou-Tominovou.\n\nJiž krátce po volbách prezident Miloš Zeman oznámil, že nejmenuje žádného ministra, který by neměl čisté lustrační osvědčení, což bylo v souladu s dosavadní praxí. Na nutnosti osvědčení pro ministry ale panovaly různé názory. Tento požadavek byl ale vnímán jako krok proti Andreji Babišovi, jenž usiloval o post ministra financí a vedl na Slovensku soudní spor o to, zda byl spolupracovníkem Státní bezpečnosti, jak vyplývá z jejích svazků. Zeman začátkem prosince sdělil, že Babiše jmenuje ministrem, pokud v prosinci projde služební zákon prvním čtením v Poslanecké sněmovně.\n\nPo Novém roce, 3. ledna 2014, Bohuslav Sobotka přinesl prezidentu Zemanovi navrhovaný seznam ministrů. Na schůzce ale nemluvili o jmenování vlády ani premiéra. Zeman již předtím dával najevo, že nemusí jmenovat všechny ministry. Prezident vyjádřil pochybnosti o odbornosti Martina Stropnického na vedení ministerstva obrany a vyslovil domněnku, že by na ministerstvu mohl dopadnout jako Karolína Peake. Spekulovalo se rovněž o jeho neochotě jmenovat kvůli špatným vztahům z minulosti Lubomíra Zaorálka, Jiřího Dienstbiera a Vladimíra Špidlu, o němž se uvažovalo jako o ministru práce a sociálních věcí. Zeman byl obviňován, že se jmenováním Sobotkova kabinetu váhá, aby udržel co nejdéle u moci Rusnokovu vládu, což odmítl.\n\nNa tiskové konferenci 10. ledna prezident vyjádřil výtky vůči několika kandidátům na ministry. Milanu Chovancovi vyčetl „pochybné studium“ (Chovanec absolvoval bakalářský program na plzeňských právech za 9 měsíců), Janu Mládkovi, že v minulosti nedostal bezpečnostní prověrku na stupeň tajné, když o ni zažádal (Mládek tvrdí, že řízení bylo přerušeno) a Jiřímu Dienstbierovi, že chce kandidovat jako lídr strany ve volbách do Evropského parlamentu a zároveň být ministrem (Dienstbier byl pro kandidaturu zvažován, ale Sobotka to nakonec přehodnotil). Neadresně o jednom ministrovi prohlásil, že nemá dostatečnou publikační činnost v oboru. Kromě toho označil Mariana Jurečku za „popletu“ (Jurečka dříve kritizoval prezidenta za údajnou opilost při vyzvedávání korunovačních klenotů). Prezident zároveň potvrdil, že trvá na schválení služebního zákona před jmenováním vlády. Oznámil, že premiéra ale jmenuje 17. ledna, tedy rekordních 83 dnů po volbách.\n\nPrezident byl za úvahy o tom, že by nemusel Sobotku nebo některé ministry jmenovat, kritizován. Třeba podle politoložky Vladimíry Dvořákové nenese prezident za vládu odpovědnost, a tak by o jejím složení neměl rozhodovat. Bohuslav Sobotka připustil, že prezident může mít ústavní nebo zákonné výhrady vůči ministrů, ale odmítl akceptovat jeho politické výhrady a případně vyměnit ministry, kteří by se Zemanovi nelíbili.\n\nDne 22. ledna si prezident pozval na Pražský hrad prvních sedm kandidátů na ministry (Babiše, Bělobrádka, Chovance, Stropnického, Jurečku, Němečka, Prachaře), se kterými probral jejich vize o vedení jednotlivých rezortů. Další schůze se uskutečnily 23. ledna, kdy přijal dalších sedm kandidátů (Mládka, Chládka, Jourovou, Válkovou, Brabce, Hermana, Marksovou-Tominovou). Poslední schůze se uskutečnily 28. ledna, kdy se prezident sešel se Zaorálkem a Dienstbierem. Žádný kandidát po schůzi neuvedl, že by jej prezident odmítl jmenovat.\n\nLegitimita vlády od občanů České republiky na základě výsledků voleb.\n\nDne 24. března 2014 pobouřila ministryně spravedlnosti Válková veřejnost svým výrokem, když na otázku v rozhovoru pro server Echo24, jaké je její mínění o poválečném odsunu německého obyvatelstva z Československa, odpověděla: „\"To nejhorší. Chápu, že to byla reakce na to, co se zase Čechům dělo předtím, ale ono se toho v protektorátu zas tolik nedělo\"“. Podle ministra financí Babiše byl však její výrok vytržen z kontextu a celý rozhovor byl veden tendenčně za účelem ministryni poškodit. „\"Byla to provokace, děláte to pro Kalouska s Romanem\"“ uvedl Babiš na adresu „takzvaných tunelářů z Lidových novin“. Sama Válková tvrdí, že měla na mysli porovnání se situací v Polsku či Sovětském svazu.\n\nDne 24. března 2014 vláda schválila přistoupení Česka k evropskému fiskálnímu paktu. Podle ekonomů to pomůže rozpočtové zodpovědnosti a zamezí politikům nadměrně zadlužovat zemi. Platit ale bude až po přijetí eura.\n\nV rámci ukrajinské krize vláda podpořila ukrajinskou vládu. Tím však pobouřila některé poslance ČSSD, kteří tvrdí, že členové ukrajinské vlády jsou banderovci a fašisté. Zároveň jim vadí příliš proukrajinský postoj ministrů Zaorálka a Dienstbiera.\n\nNa počátku dubna 2014 odvolala ministryně spravedlnosti Válková šéfa vězeňské služby Petra Dohnala. Válková tvrdila, že Dohnal nebyl schopný řádně vykonávat svou funkci, navrhnout a realizovat reformu vězeňství a rozdával vysoké odměny, přičemž některé dával sám sobě. Dohnal podal proti odvolání stížnost, Válková dočasně pověřila vedením služby šéfa rapotické věznice Pavla Ondráška, který byl do funkce jmenován 28. dubna.\n\nV dubnu 2014 se rozhořel spor mezi ministrem financí Babišem a ministrem zdravotnictví Němečkem krátce poté, co Němeček požádal Babiše o navýšení finančních prostředků. Babiš prohlásil, že nevěří, že Němeček rozkryje financování resortu. Zároveň uvedl, že lituje, že při povolebních koaličních vyjednáváních neusiloval o ministerstvo zdravotnictví pro hnutí ANO. Zároveň však popřel spekulace, že by si ČSSD a ANO prohodili resorty zdravotnictví a spravedlnosti.\n\nDne 29. dubna 2014 podepsal ministr zahraničí Zaorálek spolu se svým čínským protějškem Wangem Im prohlášení o prohloubení vzájemné politické a ekonomické spolupráce. V textu mimo jiné stojí, že „\"Česká republika nepodporuje samostatnost Tibetu v jakékoliv formě\"“. To vyvolalo vlnu nevole zejména u opozičních pravicových stran.\n\n23. července 2014 došlo k hlasování o novele zákona o spotřebních daních. Strany vládní koalice během ní chtěly podpořit takzvanou zelenou naftu pro zemědělce. Poslanec ČSSD, Milan Urban tehdy navrhl svůj pozměňovací návrh. Ten snižoval spotřební daně u nafty o 2,50 Kč/litr a u benzínu o 1,50 Kč/litr. Urbanův návrh byl schválen také díky 17 poslancům sociální demokracie. To vyvolalo ve vládě pobouření a v médiích se objevily teorie o vzpouře proti premiéru Sobotkovi. Ten však uvedl, že řada z nich nebyla na jednání poslaneckého klubu ČSSD, kde se daná věc probírala. Proto byli „dezorientováni“ a hlasovali zmatečně. Ministr financí v reakci na výsledek hlasování prohlásil, že tak rozpočet přijde o 14 miliard Kč. Jeden z poslanců Ladislav Šincl své hlasování zpochybnil. Kolice si nakonec vymínila opakování hlasování. K tomu došlo o dva dny později, kdy byla schválena verze novely, která neobsahovala snížení cen pohonných hmot. Opakované hlasování vyvolalo nevoli opozice a objevily se zprávy, že premiér údajně křičel na své poslance hlasující pro Urbanův návrh. Pro ten nakonec hlasoval jen sám Urban. ODS oznámila, že proti postupu koalice podá stížnost k Ústavnímu soudu.\n\nJednou z podmínek jmenování Andreje Babiše ministrem financí bylo urychlené nabytí účinnosti služebního zákona. Opozice to však zablokovala, nelíbilo se jí především plánované zavedení generálního ředitelství státní služby. Koalice zahájila jednání s opozicí. 6. srpna tak došlo k dohodě, kdy koalice ustoupila námitkám opozice a přijala zcela nový zákon o státní službě. Podle něj již místo generálního ředitelství státní služby existuje pouze náměstek ministerstva vnitra pro státní službu. Tímto „superúředníkem“ se nakonec stal Josef Postránecký.\nPředseda vlády Bohuslav Sobotka 2. května 2017 oznámil, že podá demisi do rukou prezidenta republiky Miloše Zemana. Ze strany premiéra se jednalo o reakci na kauzu korunových dluhopisů a nejasných majetkových poměrů místopředsedy vlády, ministra financí a předsedy hnutí ANO Andreje Babiše. Poté, co se začal domnívat, že prezident Zeman bude interpretovat demisi premiéra nikoli ve smyslu demise celé vlády, ale pouze jejího předsedy, změnil Bohuslav Sobotka postoj a 5. května navrhl odvolat z kabinetu Andreje Babiše k 9. květnu. Svou demisi odvolal, protože by podle jeho vyjádření nevedla k zamýšlenému cíli, ukončení Babišova vládního působení. Prezident republiky Babiše z vlády odvolal 24. května 2017. Ve funkci místopředsedy vlády jej vystřídal ministr životního prostředí Richard Brabec a v úřadu ministra financí nahradil další člen ANO a předseda sněmovního hospodářského výboru Ivan Pilný.\n\n"}
{"id": "968993", "url": "https://cs.wikipedia.org/wiki?curid=968993", "title": "Polgárská kultura", "text": "Polgárská kultura\n\nPolgárská kultura nebo polgárský (kulturní) okruh byla kultura / kulturní okruh na konci neolitu a začátku eneolitu na východním Slovensku, východním Maďarsku, západním Rumunsku a v Podkarpatské Rusi. Spadá do let: dle novějšího datování cca 4500 (nebo dříve) - 3600/3400 př. Kr., podle staršího datování cca 3700 - 2800 př. Kr. \n\nSkládá se z následujících skupin / kultur (pokud mluvíme o polgárské \"kultuře\" jsou to spíše skupiny a fáze, pokud o polgárském \"okruhu\" jsou to spíše kultury; bez ohledu na označení, jsou to obsahově většinou vývojové fáze):\n\nNa Slovensku se vyskytovaly (v chronologickém pořadí):\n\nNa východním Slovensku začíná navázáním na vliv potiské kultury (který začal v období tzv. skupiny Ižkovce a pokračoval jako skupina Čičarovce A). \n\nSkupina Čičarovce (naleziště Zemplín-osada, Veľké Raškovce, Čičarovce A a B-hroby) časově odpovídá závěru lengyelu I na západě a je charakteristická válcovitými nádobami, putnami, mísami na dutých nožkách, sklenicemi a podobně. \n\nSkupinu Čičarovce dělíme na stupně Čičarovce A a B, přičemž B se již považuje za přechod mezi tiskou a následující polgárskou kulturou. Pohřebiště Čičarovce je významné několika nálezy, zejména prvními měděnými předměty z východního Slovenska a zvláštním pohřbíváním mužských šamanů (možný doklad přechodu k patriarchátu). Již ve skupině Čičarovce B se projevil nový styl keramiky s převládáním malovaného ornamentu a jinak ztvárněných hliněných sošek žen. Pozorovat lze vlivy ze severních území. Ustálilo se pohřbívání v skrčené poloze. \n\nNásledující skupina skupina Csöszhalom-Oborín má typickou bílo-červenou malovanou keramiku (naleziště Oborín Egreš Hrčeľ). \n\nNásledovala prototiszapolgárská fáze (skupina), tiszapolgárská skupina, bodrogkeresztúrská skupina a lažnianská skupina. Kultura se vyskytovala na Východoslovenské nížině, Košické kotlině, lažnianská skupina i v Šarišské vrchovině. Osady se budovaly v rovinatých terénech, na terasách vodních toků nebo nízkých návrších. Pohřebiště tiszapolgárské a bodrogkeresztúrské skupiny svědčí o velkých majetkových rozdílech. \n\nPrototiszapolgárská skupina (naleziště Lúčky v okrese Michalovce) je charakteristická leštěným ornamentem na keramice a plochými plastikami. \n\nTiszapolgárská skupina (naleziště osad: Lúčky, Tibava, Barca, naleziště pohřebišť: Tibava, Veľké Raškovce, Malé Raškovce) je charakteristická prvním výskytem zlatých výrobků na východním Slovensku, vyvrcholením kvantity výroby měděných nástrojů, výskytem ozdob dokazujících intenzivní kontakty s kulturami v Rumunsku a Bulharsku, dovozem kamene na nástroje z povodí řeky Bug a v závěru výskytem žárových hrobů. \n\nBodrokeresztúrská skupina (Košice-Barca, Streda nad Bodrogom, Malá Studená dolina ve Vysokých Tatrách) je zastoupena slabě, keramika má rytou výzdobu a brázdění vpichy, našlo se mnoho seker s křížovým ostřím. \n\nLažnianská skupina (2900 - 2800 př. Kr.; Lokality Malé Zalužice-Lažňany, Ruskov, Košice - Barca, Šebastovce, Prešov -Šarišské Lúky, Veľký Šariš) byla charakteristická prvními výrobky z jantaru, ústupem ryté výzdoby keramiky a opětovným nástupem malování černou barvou, dále novými druhy měděných nástrojů (nože či malé dýky), prvním výskytem zdomácnělého koně a pohřebišti s tradičním pohřbíváním, jakož i (již častěji) se žárovým ritem.\n"}
{"id": "968994", "url": "https://cs.wikipedia.org/wiki?curid=968994", "title": "Severopanonská kultura", "text": "Severopanonská kultura\n\nSeveropanonská kultura nebo Severopanonská kultura s inkrustovanou keramikou nebo Vesprémská kultura byla kultura z druhé poloviny starší doby bronzové (ve slovenském chápání; v maďarském chápání ve střední bronzové době), tedy velmi zhruba buď kolem 1600 př. n. l. (novější datování) nebo kolem 1500 př. n. l. (konvenční datování) v západním Maďarsku a na jihozápadním Slovensku. Je to jedna z větví inkrustované keramiky. \n\nRozlišují se dvě zeměpisné skupiny:\n\n... a dvě časové fáze:\n\nJejím \"protějškem\" v jižní Panonii je jihopanonská kultura (szekszárdská kultura), spolu s níž se v minulosti se označovaly jako panonská inkrustovaná keramika.\n\nSídliště jsou málo známá. Pohřebiště jsou žárová, hroby jámové a urnové. Z keramiky vynikají velké amfory s vejčitým a dvojkónickým tělem, džbánky s trychtýřovitě zaobleným hrdlem, mísy, závěsné nádoby. Výzdoba, zvýrazněná bílou inkrustací, je poměrně jednoduchá. Kovová industrie je chudá (jehlice, ozdůbky, dýka). \n\nPronikla na Slovensko z jihu. Známá je zejména ze žárových pohřebišť na severním břehu Dunaje a při dolním toku Iplu. Naleziště: Malé Kosihy, Iža, Patince, Chľaba. Mladší fáze této kultury již tvoří domácí podklad karpatské mohylové kultury.\n"}
{"id": "968995", "url": "https://cs.wikipedia.org/wiki?curid=968995", "title": "Wieselburská kultura", "text": "Wieselburská kultura\n\nWieselburská kultura (zastarale mošonská kultura; v Maďarsku nazývaná typ Gata) byla kultura na malém území Burgenlandu a v Dolním Rakousku (Hainburg-Teichtal, Gattendorf ( Gata), Hofmannshof u Bad Fischau), v přilehlém Zadunají a na Slovensku (Bratislava-Rusovce, Bratislava-Podunajské Biskupice, Branč; sekundárně i Blatné, Chorvátsky Grob, Senec a Veľký Grob) ve starší době bronzové (asi po 1600 př. Kr. podle konvenčního datování a po 1850 př. Kr. dle novějšího datování). \n\nPojmenována je podle naleziště Mošon (německy Wieselburg).\n\nČasté jsou menší ploché kostrové pohřebiště. Pohřebiště wieselburské kultury v Rusovciach přineslo kromě keramických nálezů i bronzový, zlatý a stříbrný šperk, mořské mušle a jantar. Keramika je nejčastěji dvojuchá nádoba v podobě přesýpacích hodin s plastickou výzdobou.\n\nNěkteré nálezy se označují jako wieselbursko-únětická kultura (např. Veľký Grob).\n"}
{"id": "968996", "url": "https://cs.wikipedia.org/wiki?curid=968996", "title": "Svrčinovec", "text": "Svrčinovec\n\nSvrčinovec ( , ) je obec na severozápadě Slovenska v okrese Čadca. V roce 2011 zde žilo 3 577 obyvatel.\n\nSvrčinovec leží na severozápadě Slovenska v blízkosti trojmezí Slovenska, Česka a Polska. Obec leží v údolí řeky Čierňanky, která odděluje Jablunkovské mezihoří na severozápadě a Kysucké Beskydy na jihovýchodě. Tato pohoří patří do flyšového pásma a vrchy tvořené pískovci a jílovce mají omezenou propustnost vody, proto se zde po vydatných deštích vyskytují sesuvy. Nadmořská výška se pohybuje od 430 do 637 m n. m. Nejvyšším bodem je osada Pod Bučkami.\n\nObec sousedí na východě s obcí Čierne, na jihu a západě s městem Čadca a na severu s českou obcí Mosty u Jablunkova.\n\nOd centra obce jsou odděleny místní části Závršie, Potok a Zatky (část obce ležící bezprostředně při státní hranici s Českem).\nV katastru obce se nachází i několik malých osad (tzv. \"kopanic\"), roztroušených po okolních horách.\n\nÚzemí dnešního Svrčinovce bylo osídleno během valašské kolonizace koncem 16. století pastýři Budatínského panství, území však patřilo Strečnianskému panství. První zmínka se vyskytuje v souvislosti s hraničním sporem mezi Budatínský panstvím a Těšínským knížectvím. Proto se již v roce 1578 vybudovala zděná obranná pevnost \"Jablunkovská Šance\", která dohlížela na bezpečnost obchodní cesty a na prosazování zájmů těšínského knížectví. Zanikla až po ukončení hraničního sporu v roce 1792. První písemná zmínka o Svrčinovci jako o samostatné obci pochází z roku 1658. Název obce je odvozen od hustých smrkových lesů (svrčín), které se vyskytovaly v okolí. Koncem 18. století byla tímto územím vytyčena nová trasa obchodní cesty přes Jablunkovský průsmyk do Slezska a dále k Baltskému moři a přes Zwardoń do Żywce a Krakova. K rozvoji obce přispělo i zprovoznění Košicko-bohumínské železnice v roce 1871 a tratě do Żywce v roce 1884.\n\n25. listopadu 1938 byla severní část obce spolu s oběma železničními tratěmi zabrána Polskem. Tento stav však trval jen do roku 1939, kdy přes tuto část vkročila německá vojska na území Polska a po jeho kapitulaci bylo území připojeno k Slovenskému štátu.\n1. května 1945 do obce vkročila sovětská vojska. V roce 1993 se Svrčinovec stal pohraniční obcí a byl vybudován hraniční přechod.\n\nObec je součástí Euroregionu Beskydy a spolu s obcemi Čierne a Skalité tvoří mikroregion \"Kysucký Triangel\".\n\n\nV obci se nachází římskokatolický Kostel Růžencové Panny Marie, postavený během druhé světové války v modernistickém stylu a kaple Sedmibolestné Panny Marie v místní části Závršie.\n\n\n"}
{"id": "968998", "url": "https://cs.wikipedia.org/wiki?curid=968998", "title": "Strašilka obrovská", "text": "Strašilka obrovská\n\nStrašilka obrovská (\"Heteropteryx dilatata\"), známá také jako malajská džunglová nymfa, je živočich z řádu strašilek.\n\nJejí tělo dosahuje velikost do 17 cm, je dost ploché a dlouhé.\n\nVelké samičky jsou z vrchu světlezelené, zespodu tmavozelené. Dospělý samec je mnohem menší, štíhlejší a má tmavší zbarvení. Ačkoli obě pohlaví mají křídla, samičky nelétají. Nymfy a dospělci se živí listy různých rostlin včetně durianu, guavy a manga. Dospělé samičky s vajíčky mohou být velmi agresivní. Pokud je něco vyruší, vydávají hlasitý sykot pomocí křídel a v obranném postoji vystavují své hrotité zadní končetiny. Pokud je někdo napadne, vyrazí pryč. Tento druh je populární na celém světě a chován v teráriích, nejčastěji se s ním dá setkat v tropických pralesích Malajsie.\n\n"}
{"id": "969001", "url": "https://cs.wikipedia.org/wiki?curid=969001", "title": "Batynomus obrovský", "text": "Batynomus obrovský\n\nBathynomus obrovský (\"Bathynomus giganteus\") je stejnonožec žijící na oceánském dně, v hloubkách přes tisíc metrů. Může dosáhnout délky přes 30 cm a váhy více než půldruhého kilogramu. Rekordně velký jedinec dosahoval délky 50 cm a existují i neověřené údaje o jedinci dlouhém 76 cm. Živí se těly uhynulých živočichů, která klesnou ke dnu. Vzhledem k nedostatku světla v hlubinách je bezbarvý. Má zploštělé tělo, krunýř, sedm párů článkovaných nohou, dva páry tykadel a složené oči.\n\n"}
{"id": "969007", "url": "https://cs.wikipedia.org/wiki?curid=969007", "title": "Sporýš lékařský", "text": "Sporýš lékařský\n\nSporýš lékařský (\"Verbena officinalis\") je vytrvalá, okolo půl metru vysoká bylina kvetoucí v červenci a srpnu drobnými, slabě fialovými nebo narůžovělými květy v klasnatém květenství. V české přírodě je rostlinou nepůvodní; je považován za archeofyt, neboť rostl na území České republiky již před koncem 15. století. Byl sem zavlečen pravděpodobně neúmyslně coby plevel s užitkovými rostlinami, ale snad i vědomě pro jeho tehdy vyhlášené léčebné a magické účinky.\n\nPůvodní areál sporýše lékařského zahrnuje oblast sahající od Středozemního moře na východ až po Himálaj a na jih až po Kapverdské ostrovy, Mauritánii a Etiopii. Později jako archeofyt se rozšířil téměř po celé Evropě a západní Asii. Po objevení Nového světa se dostal i do Severní Ameriky a s usnadněním cestování a transportu zboží i do východní, střední a jižní Afriky, východní a jihovýchodní Asie a severní a východní Austrálie. Nyní je rostlinou téměř kosmopolitní.\n\nJe jediným druhem rodu sporýš (celkem tvořeného asi 250 druhy), který se vyskytuje dlouhodobě a trvale na českém území. Mimo něj bývají do české přírodě příležitostně zavlékány původem americké druhy: sporýš peruánský (\"Verbena peruviana\") od roku 1853, sporýš tuhý (\"Verbena rigida\") od roku 1967, sporýš klasnatý (\"Verbena bonariensis\") od roku 1983 a hybrid sporýš zahradní (\"Verbena × hybrida\").\n\nJe hemikryptofytem rostoucím na čerstvě vlhkých, na živiny, hlavně dusík bohatých, slabě zásaditých či slabě kyselých půdách, které bývají písčitohlinité až hlinité. Vyskytuje se na mezích, pastvinách, úhorech, podél cest, na březích vodních toků, ale také na ruderálních stanovištích i jako plevel v zahradách, a to od nížin do podhorského stupně. Dokáže po mnoho let růst i na místě s konkurencí progresivnějších rostlin. Jako světlomilná rostlina inklinuje k teplejším, plně osluněným místům.\n\nVyskytuje se v oblastech termofytika a částečně i v přiléhajících územích mezofytika, na velkých částech republiky však chybí (např. v severozápadních Čechách), obvykle je přítomen do nadmořské výšky nejvýše 500 m n. m. Nyní ale ustupuje následkem hojné likvidace k životu příhodných stanovišť. Kvete v červenci a srpnu, drobné květy ve štíhlých květenstvích nakvétají postupně od spodu. Ploidie druhu je 2n = 14.\n\nVětšinou vytrvalé, řidčeji jednoleté byliny s lodyhou vysokou 30 až 70 cm vyrůstají z uzlovitého kořene. Lodyha je přímá, tuhá, čtyřhranná, dole dřevnatí, výše se větví a je krátce chlupatá. Porostlá je křižmostojnými, krátce řapíkatými až přisedlými, tuhými, jednoduchými, podlouhlými, šedozeleně zbarvenými listy s čepelí až 7 cm dlouhou a 4 cm širokou. Listy bez palistů jsou hrubě zoubkované až peřenoklané a oboustranně chlupaté.\n\nNa vrcholu lodyhy a větví, vzácně též v úžlabí listů, vyrůstají klasy mnohokvětého květenství dlouhé 5 až 14 cm, jejichž vřetena se za plodu prodlužují až na 23 cm. Pravidelné, oboupohlavné květy s listeny mají trubkovitý, pěticípý, 3 mm dlouhý, membránovitý, vytrvalý kalich a dále řepicovitou, asi 5 mm dlouhou korunu s trubkou tvořenou pěti tupými laloky světle fialové, růžové nebo vzácněji bílé barvy. V květu jsou čtyři tyčinky nesoucí vejcovité prašníky; dvě z nich jsou delší a všechny jsou až do horní poloviny přirostlé k nálevkovité korunní trubce. Gyneceum je cenokarpní, vzniklo ze dvou plodolistů a později se z něj vyvine čtyřpouzdrý horní semeník; v každém pouzdru je po jednom vajíčku. Čnělka je krátká a na vrcholu má bliznu se dvěma drobnými laloky. Opylení zajišťují hlavně motýli a jiný hmyz s dlouhým sosákem, případně může dojít k samoopylení.\n\nPlod je uzavřen ve vytrvalém kalichu a ve zralosti se rozpadá na čtyři hnědé tvrdky s tvrdým oplodím. Tvrdky jsou podlouhle vejčité, až 2 mm dlouhé, světle hnědé, na spodní straně bradavčité a na horní síťované.\nDříve byl sporýš lékařský považován za magickou rostlinu s afrodisiakálními účinky, dokonce měl chránit lidské tělo před střelami; tuto vlastnost dokladuje staročeské pojmenování rodu \"železník\", které se dodnes zachovalo ve slovenském jménu rostliny. Byl hojně používán v lidovém léčitelství při bolesti v krku, nachlazení nebo chronické bronchitidě pro usnadnění odkašlávání, při špatné činnosti jater, ledvin, u problémů se zažíváním; působí močopudně, urychluje regeneraci organismu a zvyšuje odolnosti proti stresu. Působí slabě neuralgicky a pomáhá při psychogenně podmíněných tzv. tenzních bolestech hlavy, zmírňuje pocit úzkosti, strachu, podráždění a slabosti. Čerstvé výhonky se konzumují formou salátu a ze sušené nati se vaří čaj. Sbírá se nahořklá lodyha na počátku kvetení, kdy obsahuje hlavně mnohé hořčiny, třísloviny, glykosidy, silice a hlavně alkaloidy verbenalin a verbenin a enzymy emulsin a invertin. Nyní je v Česku považován za ohroženou rostlinu, což omezuje sběr z volné přírody, některá zahradnictví však nabízejí jeho semena.\n\nRostlina se může za příhodných podmínek na stanovišti rozmnožit rozrůstáním kořenové hlavy, na větší vzdálenosti svými semeny (tvrdkami). Při umělém množení se semena vysévají na jaře buď do studeného skleníku nebo přímo na stanoviště. Zhruba za tři týdny nato semena vyklíčí a koncem léta se semenáčky přesadí na trvalé stanoviště, dalším rokem mohou při dostatku živin vykvést.\n\nSporýš lékařský postupně z české přírody mizí, což je připisováno úbytku vhodných, teplých stanovišť. Ta se z krajiny vytrácejí změnou obhospodařování (přeměna zemědělsky neobdělávaných stanovišť v ornou půdu, nebo naopak zarůstáním vzrůstnými plevelnými rostlinami či náletovými dřevinami), nebo využíváním míst k hospodářským účelům s ekonomickým přínosem. V \"Červeném seznamu cévnatých rostlin České republiky\", třetí vydání z roku 2012, byl zařazen mezi ohrožené druhy (C3).\n\n\n \n"}
{"id": "969010", "url": "https://cs.wikipedia.org/wiki?curid=969010", "title": "Comb sort", "text": "Comb sort\n\nComb sort je v informatice název relativně jednoduchého řadícího algoritmu, který vylepšuje bublinkové řazení. Algoritmus comb sort původně navrhl Włodzimierz Dobosiewicz v roce 1980 a později byl opětovně objeven Stephenem Laceym a Richardem Boxem v roce 1991. Časová náročnost výpočtu je formula_1.\n\nZákladní ideou Comb sortu je eliminace „želv“ (tj. malé hodnoty na konci seznamu), protože želvy v bublinkovém řazení zpomalují proces řazení (způsobují mnoho výměn porovnávaných prvků). „Tzv. králíci“, tedy velké hodnoty na začátku seznamu, nejsou v algoritmu comb sortu nijak řešeni, protože v bublinkovém řazení nepředstavují problém.\n\nV bubble sortu mají dva porovnávané elementy mezi sebou mezeru o velikosti jedna. Základní myšlenkou comb sortu je, že tato mezera může být volena podstatně vyšší než jedna (Shellovo řazení je také založeno na této myšlence, ale je modifikací řazení vkládáním, spíše než bublinkového řazení).\n\nDále jsou uvedeny příklady zdrojového kódu v různých programovacích jazycích:\n\n function combsort(array input)\n"}
{"id": "969012", "url": "https://cs.wikipedia.org/wiki?curid=969012", "title": "Satiry (Iuvenalis)", "text": "Satiry (Iuvenalis)\n\nSatiry je název knihy, obsahující překlad pěti knih satir, jejichž autorem je Iuvenalis. Satiry, jichž je celkem šestnáct, jsou zaměřeny na nedostatky, vady a nedobré poměry v císařském Římě.\n\nPřeklad byl pořízen podle vydání L. Friedlaendera (Lipsko 1985) se zřetelem k novým kritickým vydáním, které uspořádali Pierre de Labriolle a Francois Villeneuve (Paris 1967) a Ulrich Knoche (München 1950).\n\nZ latinského originálu přeložil, předmluvou, vysvětlivkami a ediční poznámkou doplnil Zdeněk K. Vysoký.\n\nKnihu vydalo Nakladatelství Svoboda v roce 1972 jako 13. svazek edice Antická knihovna.\n"}
{"id": "969016", "url": "https://cs.wikipedia.org/wiki?curid=969016", "title": "Hynek Srdínko", "text": "Hynek Srdínko\n\nHynek Srdínko (3. června [\"uváděno též 2. června\"] 1847 Svobodné Dvory – 15. ledna 1932 Svobodné Dvory) byl rakouský a český statkář a politik, na počátku 20. století poslanec Českého zemského sněmu a Říšské rady.\n\nNarodil se a žil ve Svobodných Dvorech u Hradce Králové. Vystudoval obchodní akademii v Praze a zemědělskou školu. Roku 1873 převzal po otci zemědělské hospodářství. Od roku 1880 zastával funkci starosty rodných Svobodných Dvorů. V této funkci setrval po 24 let. Podílel se na budování českého agrárního hnutí, odborného zemědělství a družstevnictví. V letech 1903–1918 byl okresním starostou v Hradci Králové a zasedal v zemské zemědělské radě.\n\nPočátkem 20. století se zapojil i do zemské a celostátní politiky. Ve volbách v roce 1901 byl zvolen do Českého zemského sněmu v kurii venkovských obcí (volební obvod Hradec Králové). Uvádí se jako kandidát České agrární strany. Ve volbách roku 1907 byl zvolen do Říšské rady (celostátní zákonodárný sbor), za obvod Čechy 45. Ve vídeňském parlamentu usedl do Klubu českých agrárníků. Za týž obvod byl do Říšské rady zvolen i ve volbách roku 1911.\n\nZemřel v lednu 1932.\n\nJeho syn Otakar Srdínko byl agrárnickým politikem a československým ministrem.\n"}
{"id": "969017", "url": "https://cs.wikipedia.org/wiki?curid=969017", "title": "Laténská doba na Slovensku", "text": "Laténská doba na Slovensku\n\nToto je článek o laténské době (mladší době železné) na Slovensku (450 př. Kr. – přelom letopočtu).\n\nChronologické rozdělení laténské doby (mladší doby železné) na Slovensku: \n\nV hranatých závorkách jsou uvedeny stupně podle historika Paula Reineckeho, v kulatých alternativní datování (nepoužité v tomto článku).\n\nDo 5. století př. Kr. o etnické příslušnosti archeologických kultur ve střední Evropě lze zpravidla jen spekulovat (ačkoli z halštatské doby známe první kmenové názvy, které se alespoň nepřímo dotýkají území Slovenska). Přibližně od poloviny 5. století př. Kr. však můžeme za nositele materiální kultury na středním Podunají, včetně (zpočátku pouze západního) Slovenska, jednoznačně označit indoevropské Kelty (Řekové je nazývali Keltové, Římané Galové), přesněji východní Keltové (na rozdíl od tzv. západních Keltů ve Francii, Španělsku, Itálii a Británii), jejichž hmotná kultura se nazývá východolaténský okruh. Okamžik, kdy na západním Slovensku převládly keltské kulturní vlivy resp. sem přišli první ojedinělí Keltové (asi po 450 př. Kr., uvádí se i kolem 400 př. Kr.) se považuje za počátek doby laténské, kterou se na Slovensku začíná tzv. protohistorické období a podle některých autorů se tedy končí prehistorie (\"pravěk\" v užším smyslu) a začíná se historie v užším smyslu (dějinná doba).\n\nO původu a šíření Keltů viz článek Keltové. K 4. stol. před Kr. antičtí autoři zaznamenají jména několika keltských kmenů, když se dostávají do přímého styku s jižním světem. Historické prameny zachycují především postup Keltů do oblasti Středomoří, do Řecka, Itálie, ba až do Malé Asie, kde na různých místech získávají se zbraní v ruce nová území a dočasně se tak stávají součástí civilizovaného antického světa. V letech 396–386 př. Kr. například překračují Alpy a obléhají Řím (387/386 př. Kr.). \n\nPodle současného stavu poznání to vypadá tak, že se na Slovensko lze v souvislosti s obchodem s Kelty nejprve dostali jen keltské kulturní vlivy – tzv. (časný) laténský styl – a až potom, někdy v druhé polovině 4. století, přišla i první (nebo první větší) kolonizační vlna keltských kmenů. Je ale samozřejmě teoreticky možné, že již v 5. století před Kr. můžeme keltské kulturní vlivy spojovat i přímo s Kelty. \n\nVčasný laténský styl měl charakteristickou keramiku (točenou na kruhu s vkolkovanou výzdobou, často lahvovité tvary a často plná grafitu), kovové šperky (spony, zápony s podobou lidských masek) a výzbroj. Prvky výzdoby kovových nádob, zbraní a šperků z jeho začátků připomínaly Orient (asi pod vlivem Thráků od východu nebo pod etruským vlivem od jihu). Raný laténský styl se vyskytoval se v oblasti od jižní části Vídeňské pánve až po Trnavskou sprašovou tabuli a okolí Neziderského jezera. Rozmístění příslušných nálezů naznačuje, že postupná imigrace keltského etnika směrem na východ do pozdně halštatského prostředí probíhala směrem od jihovýchodního Bavorska a Horního Rakouska do severozápadní Karpatské kotliny – severozápadního Maďarska (kde jsou soustředěny nálezy) s průniky na západní a střední Slovensko a Moravu. \n\nZ tohoto období jsou na Slovensku důležité nevelká sídliště vedle toku Dunaje a Váhu a především pohřebiště Stupava a Bučany, kde se v kosterních hrobech našel nejen raně laténský šperk, ale i keramika naznačující prolínání domácího halštatského kulturního podloží (pozdní Halštat Ha D3). Na západním Slovensku se v té době ještě udržoval geometrický sloh halštatské doby. Tento sloh se uplatnil i ve výzdobě hliněných nádob z tohoto období (např. na nádobách z Bučian). Za doklady spíše obchodních styků s Kelty lze považovat nálezy jako je maskovitá spona ze Slovenského Pravna, bronzová přilba z Turce či zlatý torques z Myjavy. Z raně laténského období stojí za zmínku i sídliště v Bratislavě-Dúbravce, poloha Velká louka. Na východním Slovensku v tomto období keltské vlivy nejsou doloženy.\n\nNa západním Slovensku se ještě – jak již bylo zmíněno – zhruba do roku 400 př. Kr. udržela kultura halštatské doby – vekerzugská kultura (viz Halštatskou dobu na Slovensku). I na jižním středním a východním Slovensku pokračovala vekerzugská kultura, na východním i severopotiská halštatská skupina. \n\nV severních oblastech přežívaly lužické tradice (oravská skupina lužické kultury) se strohou geometrickou výzdobou (např. přívěsky na sponě z Blatnice, působící archaickým dojmem). \n\nNěkdy na začátku starší doby laténské Keltové v rámci pokračující expanze přicházejí poprvé resp. poprvé ve větším množství i na západní Slovensko. \n\nPodle antických textů se s Kelty mezi lety 359–358 př. Kr. setkáváme již na jihu Karpatské kotliny a na severním Balkáně, kde se setkali s Alexandrem Velikým (335–336 př. Kr.). V letech 298–280 př. Kr. podnikali výboje v Thrákii a v Makedonii (298 př. Kr. je makedonský vládce Kassandros porazil v horách Haemus (dnešní Stará planina v Bulharsku); 280 před Kr. Keltové podnikli velký útok proti Thrákii a po smrti Ptolemaia I. obsadili Makedonii). K roku 279 př. Kr. Polybios píše, že v ofenzivě, kterou Keltové rozpoutali proti řeckému světu, byla vypleněna svatyně v Delfách. V letech 278–277 př. Kr. makedonský vládce Antigonos II. Gonatás porazil Kelty na Balkáně. \n\nV druhé polovině 4. stol. před Kr. se na území jihozápadního Slovenska podél pravého břehu Dunaje dostala první resp. první velká kolonizační vlna Keltů, která odsud zároveň (zřejmě i vojensky) vytlačila vekerzugskou kulturu. Tato kolonizace byla součástí tehdejšího keltského obsazováním jádra Karpatské kotliny. Největší koncentrace osad z této doby se vytvořila v ohybu Dunaje u maďarského Vacova, která pokračovala do povodí dolních toků Iplu, Hronu, Žitavy a především řeky Nitry. Podle bojovnických hrobů ve středním Podunají v 2. polovině 4. stol. se soudí, že se zde soustředila keltská vojenská síla. I někde z této oblasti Podunají tedy vyrážely keltské bojové družiny, které 279 př. Kr. vyplenily Delfy. \n\nKeltové na západním Slovensku zakládali velká plochá, zpravidla kosterní pohřebiště nad 100 hrobů (Maňa, Palárikovo, Malé Kosihy), ale i menší pohřebiště (Dubník, Chotín, Bajč – Vlkanová). Typické jsou válečné hroby s mečem, koncem staré laténské doby s kovovým řetězovým páskem. V ženských hrobech byly mimo jiné nalezeny spony a okrasy v duchu tzv. symetrického stylu.\n\nSeverní Slovensko pokračuje ve svém specifickém vývoji (oravská skupina lužické kultury). Průnik předmětů raně laténskeho slohu naznačuje poměrně raný kontakt se vznikajícím východolaténským okruhem, obyvatelstvo však dále přežívá bez výraznějšího kontaktu na vývoj v jižních oblastech.\n\nK tomuto období nás antičtí autoři informují, že po porážce na Balkáně (278–277 př. Kr.) se v letech 275–250 př. Kr. některé keltské bojové družiny vrátily do Karpatské kotliny a usadily se tam. S touto událostí se dává do souvislosti i první větší příchod Keltů na jih středního a východního Slovenska (Drňa, Ižkovce). Do té doby (cca od 300 př. Kr.) bylo keltské osídlení tohoto území výrazně řidší. Přímý průnik Keltů na východní Slovensko dosvědčuje zejména v jeho jihovýchodní části několik hrobových celků (Košice, Hraničná pri Hornáde, Beša, Cejkov, Viničky, Orechová, Drahňov, Slavkovce). Rozsah osídlení a jeho koncentrace na východním Slovensku nedosahuje úrovně západního Slovenska. Na západním Slovensku zhušťování osídlení (již od cca 300 př. Kr.) vedlo k jeho dalšímu postupu směrem na sever po linii Nitra-Levice. Keltové tedy směřovali hlavně do oblastí osídlených staršími halštatskými obyvateli; oblast Pováží a západně od Váhu byla Kelty naopak v té době výrazně řidčeji osídlena, zůstávalo tam tedy raně laténské osídlení. Na severu Slovenska pronikající keltská kultura kolem (?) 300 př. Kr. vytvořila specifickou hybridní tzv. púchovskou kulturu (viz dále).\n\nDále se z antických textů dozvídáme, že v roce 191 př. Kr. keltský kmen Bójů utrpěl v severní Itálii porážku a část z něj se vrátila do střední Evropy. Jelikož archeologicky pozorujeme po roce 200 př. Kr. další keltský kolonizační proud (zakládání nových pohřebišť a sídlišť, často v prostorách dříve neobydlených, např. Žitný ostrov), má se za to, že šlo právě o tyto Bóje, kteří se tak poprvé usadili i na západě Slovenska (dokládá to např. nález římské republikánské mince a zlaté keltské mince typu Athéna Alkis na laténském sídlišti v Nitře). Tento etnický pohyb se ale někdy dává do souvislosti se severoitalským keltskými kmeny, které po těžkých porážkách od Římanů ustoupily zpět na sever. Podle archeologických nálezů ve střední bronzové době Bójové sídlili na západním Slovensku, v severozápadním Maďarsku a východně od ohybu Dunaje (jihovýchodně od nich byly Skordiskové; jihozápadně od nich Tauriskové, kteří se od dob Césara nazývali Norici). V průběhu první poloviny 2. století př. Kr. dosáhlo keltské osídlení Slovenska své největší intenzitu.\n\nOd začátku střední laténské doby je patrný u Keltů přechod od dosavadního kosterního pohřbívání na žárovému pohřbívání (např. Hurbanovo, Holiare, Ižkovce). Výbava hrobů se značně zjednodušila, často se přikládala jen jedna zbraň a jeden běžný předmět. Výjimku tvořily pouze bohaté ženské hroby některých žen (specifické pro středně laténskou karpatskou oblast) s řetězovými pásky, skelnými náramky a masivními bronzovými nánožními kruhy. Na konci střední doby bronzové se hroby změnily na mělké žárové hroby a nakonec zcela zanikly (popel asi nechali volně poletovat). Tato změna nutně znamenala, že se zcela nebo alespoň výrazně změnily i náboženské představy.\n\nSídliště z první části střední laténské doby jsou méně známá, zdá se, že převládalo osídlení dvorcového charakteru. Na konci středně laténské doby (cca od 150 př. Kr.) však pozorujeme u středoevropských Keltů značné změny. Kromě ukončení pohřbívání na tradičních, často dlouhou dobu používaných pohřebištích pozorujeme, že se na jihozápadním Slovensku těžiště osídlení přesunulo na západ za řeku Váh, a stavbu velkých středisek správného a výrobně-obchodního charakteru, sídlišť městského typu, nazývaných oppida (podle některých zdrojů se stavěly už od příchodu Bójů, tedy od počátku 2. století). Bratislavské oppidum (vznik asi po 113 př. Kr.; Viz také dále) bylo jediné větší oppidum na Slovensku, sloužilo zřejmě jako centrum bójského seskupení / quazistátu na středním Dunaji. Ostatní (např. Molpír u Smolenic, Pohanská u Plaveckého Podhradí) připomínala spíše menší opevněná hradiště s výrobními osadami v okolí. \n\nNejpozději od začátku střední laténské doby lze pozorovat také rozsah prohloubení sociálních rozdílů u Keltů (v důsledku ekonomického rozmachu), že se rodové zřízení rozpadlo. Svědčí o tom různost obsahu hrobů a z pramenů se dozvídáme o pevně organizované kněžské vrstvě tzv. druidů, která ale rozhodovala rovněž v právních a politických záležitostech, dále o klientech (nemajetných žijících z milosti bohatých patronů), o lidech vyloučených z občiny a části obyvatelstva v postavení podobném otroctví. \n\nO vznikající státní moci u Keltů svědčí mimo jiné časté keltské mince, na kterých je vyraženo jméno toho, kdo je vydal, zřejmě vládce (např. Biatec).\n\nNa severním středním a západním Slovensku vznikla kolem (?) 300 př. Kr. smícháním (starých) prvků lužické kultury a (nových) prvků keltské kultury specifická, tzv. púchovská kultura. Tato kultura zde přetrvala až do římské doby (do konce 2. stol. Po Kr., podle některých zdrojů až do 4. stol. po Kr.). Obvykle se ztotožňuje s Kotiny, které připomínají antické texty (ale ti podle některých badatelů žili na Moravě nebo v jižním Polsku) nebo ojediněle s předky Slovanů. První fáze púchovské kultury (cca do 100 př. Kr.) se nazývá předpúchovský horizont (nebo předpúchovská skupina). V této fázi má keramický inventář skoro jen halštatský charakter, objevily se ale i laténské kovové výrobky. Navazovaly se první kontakty s Kelty, budovala se hradiště a velké hraniční opevnění (Podtureň). Doložena je těžba rud a keltské mince.\n\nV tomto období již nacházíme Kelty na celém území Slovenska (částečně i z území púchovské kultury). Na konci tohoto období se na území Slovenska vyskytují významné \"národnostní\" skupiny tehdejší střední Evropy: Keltové, Dákové, Římané a lid púchovské kultury.\n\nK tomuto období nás antičtí autoři informují, že někdy po roce 120 př. Kr. Se Germáni zvaní Kimbrové pohnuli z Jutského poloostrova a 113 před Kr. ohrožovali i Bóje v Sudetech. Část Bojů z Česka se zřejmě v následné (již druhé) kolonizační vlně přesunula na území Bójů na západním Slovensku. Nejpozději v mladší době laténské již bratislavské bójské oppidum bylo centrem bójského mocenského seskupení / quazistátu na středním Dunaji. Byl to soupeř tzv. Nordického království (Regnum Noricum – Noriko býv. Tauriskové) ve východních Alpách, které je doloženo od 170 př. Kr., a jehož centrum Noreia leželo u dnešního Klagenfurtu. Bójové dosáhli vrcholu moci v 60. a 50. letech 1. století př. Kr. Antické prameny říkají, že se Bójové před rokem 58 př. Kr. (63/64 před Kr.?) marně pokoušeli dobýt Norikum.\n\nKromě Kotínů (asi púchovské kultury) na severním Slovensku prameny (10 před Kr. tuskulské elógium, 1 stol. po Kr. Tacitus) připomínají i jakési Osy jižně / jihovýchodně od Kotínů, tedy někde v dolním Poiplí. Šlo buď o Kelty nebo o ilyrské kmeny (např. Tacitus je definoval jako Panonce).\n\nDalším faktorem v tomto období byli Dákové Řekové je nazývali Géti), kmeny thráckého původu z dnešního Rumunska. Zhruba od počátku mladší doby laténské začali pronikat i na Slovensko. Z první poloviny prvního století př. Kr. lze na jižním Slovensku doložit keltsko-dácké osady (např. Šurany-Nitriansky Hrádok). Kolem roku 44 př. Kr. Dákové, v rámci výbojů svého krále Burebisty (asi 70–44 př. Kr.), porazili kmenový svaz Bójů a Taurisků vedený Kritasirem (porážka byla tak drtivá, že antičtí autoři od té doby nazývali sídla Bójů „bójská poušť“) a rozšířili sem svou říši. Dácký král Burebista byl krátce nato (44 př. Kr.) zavražděn a jeho velká říše se neudržela, na jižním Slovensku však pozorujeme v druhé polovině 1. století (přímou) dáckou okupaci, která vytlačila část Keltů do horských oblastí. Na západním Slovensku byla dáckým centrem Nitra (rozsáhlé osídlení) a na východě Slovenska výrobní a správní středisko v Zemplíně. Dákové jsou zmiňovaní jako sousedé germánského Vanniova království ještě v první polovině 1. století po Kr. Později jejich zbytky zachycují archeologické nálezy v hornatých částech Slovenska v pestrém etnickém konglomerátu púchovské kultury. \n\nV prvním století př. Kr. se ještě výrazněji projevilo členění území (jižního) Slovenska na území na západ od Váhu a na východ od Váhu. Na východ od Váhu (povodí Nitry a Hronu, ale i dále na východ) v pozdní laténské době v širším smyslu nacházíme skoro jen smíšené keltsko-dácké nálezy (např. výše zmiňovaná Nitra) – tzv. keltsko-dácký horizont. Na západ od Váhu vrcholil vývoj keltského osídlení, které bylo posíleno příchodem nových obyvatel – (zřejmě) Bójů. Sídlo v Plaveckém Podhradí poměrně brzy zaniklo, ale prostor dnešního města Bratislavy se stal mimořádně důležitým výrobně-správním střediskem (baterie hrnčířských pecí, antické importy, osm pokladů mincí). Po zániku tohoto oppida (viz článek bratislavské oppidum) pozorujeme i zde keltsko-dácký horizont.\n\nPrvní Římany archeologicky pozorujeme na Slovensku na Devíně od 2. poloviny 1. stol. před Kr. Z písemných pramenů vyplývá, že v letech 16 -14 před Kr. si Římané podrobili keltské území jižně od Dunaje a připojili norické království k Římské říši. Asi roku 10 př. Kr. podle tusculského elogia Římané v Panonské pánvi porazili Dáky a jejich spojence Bastarny. O rok nato, 9 př. Kr. Tiberius, pozdější římský císař, dokončil dobývání Panonie a posunul hranice Římské říše na slovenský tok Dunaje. Současně v roce 8 nebo 9 př. Kr. dovršili germánští Markomani a Kvádové na sever od Dunaje zkázu kdysi kvetoucího Boiohéma (v Česku) a v roce 1 po Kr. vytvořili spolu s jinými Germány (v Čechách a okolí) volně organizovaný kmenový svaz, v antických pramenech označován jako Marobudovo království. V roce 6 po Kr. Římané podnikli výpravu proti Marobudovi. Z důvodu povstání v Panonii a Dalmácii skončila předčasně uzavřením míru. Předpokládá se, že v tomto roce poprvé na území Slovenska (severně od Dunaje) vstoupily římské legie. Období od přelomu letopočtu ve střední Evropě označujeme jako římská doba.\n\nAsi v polovině 2. století př. Kr. se na severním Slovensku zformoval tzv. (klasický) laténský stupeň púchovské kultury (púchovské kultury v užším smyslu). Nápadně se zvýšila hustota osídlení, vznikly nové osady a hradiště a materiální kultura přebrala mnohé znaky keltské kultury (zejména ražbu vlastních mincí). Zdá se, že v polovině 2. století př. Kr. došlo k přesunu části obyvatelstva z Panonie nebo jihozápadního Slovenska na severní Slovensko. Rozlišují se tři geografické zóny laténského stupně:\n\na) Pováží, Ponitří a Pohroní na styku s keltsko-dáckým územím,\n\nb) střední Pováží a severovýchodní Morava \n\nc) Orava, jižní Malopolsko, Liptov, Spiš. \n\nV laténské fázi vznikala velká centra jednotlivých regionů, v nichž pozorujeme intenzivní výrobu a zpracování kovů, vyskytovaly se importy z Itálie, Norika a Panonie. Razily se vlastní mince, koncem 1. stol. před Kr. stříbrné minci tzv. velkobystereckého typu. U větších sídlišť rozlišujeme velké, centrální hradiště se složitými opevněními a malé hrádky s jednoduchým dřevěno-hliněným opevněním. Hroby z tohoto období jsou téměř neznámé, známa jsou však obětiště (Liptovská Mara, Prosné). Na obětišti u Prosna se spalovaly jako obětiny předměty ze železa, bronzu i zlata, dále keramika a některé části těl zvířat, ale i lidí. Objekt se nacházel v odlehlém horském údolí mimo sídliště. Větší byla svatyně na centrálním hradišti v Liptovské Mare, kde se na velkých žárovištích spalovaly obětní dary ve formě šperků, mincí, zemědělských plodin a zvířat, zatímco v hluboké jámě uprostřed objektu ležely nespálené pozůstatky lidských obětí. Tato obětiště dokládají příslušnost k chtonickým podsvětním kultům, souvisejícím zejména se zajišťováním plodnosti a úrody. \n\nKolem přelomu letopočtů (zejména na začátku našeho letopočtu) dochází v púchovské kultuře k velkým změnám (tzv. přechodný katastrofický horizont púchovské kultury): velká centrální hradiště (Liptovská Mara – Havránok) končí v horizontu spálených a zničených osad (zřejmě válka v souvislosti s germánskou expanzí) a trochu později v materiální kultuře sílí przeworský a dácký vliv. Pak následovala tzv. římská fáze púchovské kultury – ve staré římské době lze pozorovat částečné opětovné oživení sídlišť a jejich produkce – viz Římská doba na Slovensku. \n\nV laténské době nastal díky Keltům velký rozvoj řemesla. Používalo poměrně bohatou surovinovou základnu, zejména snadno dostupné naleziště železné rudy a středoslovenské ložiska mědi, stříbra a zlata. Vysokou úroveň metalurgie železa dokazují vyspělé kovářské práce (železné nástroje, šperky, zbraně), výhně na každém sídlišti, hutní středisko ve Varíně a pozdější zprávy o Kotínech, vyrábějících železo. I keltští šperkaři dosáhli vysoké úrovně; keltská záliba ve zdobnosti a pestrosti byla všeobecně známá. Při výrobě šperků Keltové používali i netradiční materiály, jako je sapropelu, korál, email a sklo. Keltové vymysleli železné pérové nůžky. Znali pilku a nůž. Své příbytky zamykali železnými klíči.\n\nV laténské době definitivně převládla technika výroby nádob na hrnčířském kruhu (známá u nás již koncem halštatské doby). Kvalitativní vrchol dosáhly hrnčířské výrobky v pozdním období při výrobě náročné, bohatě zdobené malované keramiky a při zhotovování obrovských hliněných zásobnic. Novým prvkem byla výroba nádob z ohnivzdorné grafitové hlíny, se kterými se často obchodovalo. \n\nPokrok dosáhla i výroba textilu, hlavně zásluhou rozšíření nového typu tkalcovského stavu. Keltové vyráběli zejména barevně zdobené látky z vlny a lnu.\n\nKeltské obyvatelstvo používalo sklo (na náramky a perly).\n\nNástroje a nářadí ze železa používané pro přípravu půdy a sklizeň (železná radlice, motyka, rýč) podstatně zlepšily a usnadnily zemědělství. Základní obilovinou zůstala pšenice, rozšířilo se pěstování ječmene (i ječmene víceřadého), pěstovalo se i žito, oves, proso, luštěniny a len. Keltský vynález rotačních mlýnnků umožňoval kvalitnější přípravu mouky. \n\nNové nástroje napomohly i rozvoji dobytkářství, kde železné srpy a kosy na trávu a srpy na ořezávání usnadnily sklizeň pícniny na zimu. Stále převládal chov skotu, v horách i ovcí. Běžným domácím zvířetem bylo prase a drůbež (slepice a husy). Rozšířil se i chov koně.\n\nU Keltů již byla dobře rozvinutá vrstva obchodníků. Zejména ke konci keltského panství na Slovensku existoval i rozvinutý tranzitní a dálkový obchod. Dokládají ho importované výrobky (šperky, kovové nádoby, zrcadla, vinné amfory a jantar) z Panonie, Česka, středního Německa, Itálie, ale také z Černomoří a Baltu. Obchodovalo se i se surovinami, hlavně na Slovensku nedostupným cínem a grafitem, dováženými z Čech, Moravy a Rakouska.\n\nVýznamným dokladem (vnitřního) obchodu jsou keltské stříbrné a (vzácněji) zlaté mince. První domácí stříbrné ražby, tzv. mince s lyrovitým znakem, se u Keltů na Slovensku objevují někdy začátkem 2. století př. Kr. na jihozápadním Slovensku, což asi souvisí s kontakty s hornoitalskými Kelty nebo přímo s jejich příchodem. Přibližně v téže době nacházíme lokální ražbu i na východním Slovensku (depot v Ptičí). V první polovině 1. století př. Kr. se v Bratislavě razila hodnotná stříbrná mince tzv. bratislavského typu (s nápisy jmen osob, zřejmě panovníků nebo monetářů – např. BIATEC, NONNOS apod.; mizí se zánikem bratislavského oppida). Paralelně se na severním Slovensku několik středisek pokoušelo vydávat vlastní ražby, z nichž nejrozšířenější byly stříbrné mince veľkobystereckého typu; na Zemplíně nominály veľkobystereckého typu – tzv. mince s ptačím koněm (nazývané také mince zemplínského typu). Kromě toho známe mince tzv. nitranského typu, pezinského typu nebo hornopotiského typu.\n\nKeltové se zpočátku pohřbívali v natažené poloze v prostorných hrobkách s vnitřní výdřevou a s potravou v nádobách a bohatou výzbrojí (muži výzbroj, ženy slavnostní šat s ozdobami). Od počátku střední doby bronzové je patrný u Keltů přechod od dosavadního kosterního pohřbívání na žárové pohřbívání zbytků kremace v hrobové jámě nebo v popelnici. Výbava hrobů se značně zjednodušila, hroby byly také stále jednodušší, až nakonec zcela zanikly (viz také kapitolu Střední bronzová doba). Změna pohřebního ritu (jeho zjednodušení) zřejmě odráží přechod od víry v posmrtný život k nauce o převtělování duší. Keltské pohřebiště jsou většinou malá, ale objevují se i velké nekropole, ve kterých se pohřbívalo během dlouhého období (Maňa, Palárikovo).\n\nPříchod Keltů (starší laténská doba) na Slovensku způsobil, že zmizely luxusní individuální výrobky a nahradily je sice technicky a esteticky dokonalé, ale častěji se opakující práce. Typickým znakem keltského výtvarného projevu je preferování přehnané dekorativnosti jak ve šperkařství, tak na oděvech. Existovaly náročné licí techniky, ale i složité vytvarované kompozice, zejména na pochvách mečů. Na konci pozdního období v širším smyslu se výtvarné cítění projevuje v tvarech a výzdobě dokonalé keltské keramiky a v drobné volné plastice. Malými uměleckými díly jsou i výše zmíněné mince, zejména pokud jde o portrét. \n\nVe starší a střední bronzové době byla základním typem nížinného domu polozemnice s rozměry 4×3 metry se sloupy uprostřed kratších stran podepírajícími sedlovou střechu. Kolem domu byly chlévy, zásobnicové jámy, studny a pece. Základním typem sídla byly osady a dvorce, které byly malé a často umístěné hustě vedle sebe. \n\nOd poloviny 2. století př. Kr. (pozdní laténská doba v širším smyslu) vznikla oppida, opevněné osady, ve kterých se soustřeďovala veškerá činnost kromě zemědělské. Zemědělství se již věnoval (tak jako dnes) venkov, který zásoboval oppidum (jako dnes město). Viz bratislavské oppidum.\n"}
{"id": "969018", "url": "https://cs.wikipedia.org/wiki?curid=969018", "title": "Vysoká nad Kysucou", "text": "Vysoká nad Kysucou\n\nVysoká nad Kysucou ( ) je obec na severozápadě Slovenska v okrese Čadca. V roce 2016 zde žilo 2 670 obyvatel. První písemná zmínka o obci pochází z roku 1619.\nPřítomnost opočloveka na území Slovenska dosvědčují pozůstatky ohnišť, jako i úštepy kamenů z obce Vysoká nad Kysucou.\n\n"}
{"id": "969023", "url": "https://cs.wikipedia.org/wiki?curid=969023", "title": "Roy Mata", "text": "Roy Mata\n\nRoy Mata (také Roi Mata) byl ve 13. století mocný náčelník v Melanésii (Oceánie) na ostrově Efate, v oblasti, která se později nazývala Nové Hebridy a dnes Vanuatu. Jeho hrob s kostrami více než 25 členů jeho družiny objevil roku 1967 francouzský archeolog José Garranger a roku 2008 byla oblast zapsána na Seznam světového dědictví UNESCO.\n\nGarranger hrob objevil na základě studia místního folklóru a pověstí. Podle nich se Roy Mata pokusil sjednotit různé kmeny a vládl jim v míru. Roku 1265 jej však otrávil vlastní bratr na ostrůvku Lelepa a obyvatelé nechtěli, aby byl pohřben na domácí půdě, protože se báli jeho ducha. \n\n\n"}
{"id": "969024", "url": "https://cs.wikipedia.org/wiki?curid=969024", "title": "Kuk (Papua-Nová Guinea)", "text": "Kuk (Papua-Nová Guinea)\n\nArcheologická zemědělská oblast Kuk se nachází na v hornatém vnitrozemí Nové Guineji na rozloze přibližně 116 hektarů. Jedná se o mokřady v nadmořské výšce 1 500 m n. m. Lokalita byla v roce 2008 zapsána na Seznam světového dědictví UNESCO. Archeologické práce prokázaly, že toto území bylo lidmi kultivováno téměř kontinuálně 7000 let, možná až 10000 let. Zachovalé pozůstatky demonstrují technologickou evoluci, kterou prodělalo lidstvo přibližně před 6500 lety při přechodu z prostého využívání volně rostlých rostlin k plánovanému zemědělství. Je také excelentním příkladem změn zemědělských postupů v průběhu času, od pěstování v blátě po odvodnění mokřadů pomocí příkopů. Kuk je jedním z mála míst na světě, kde archeologická evidence zachycuje zemědělský pokrok nezávislý na jiných oblastech po tak dlouhou dobu.\n"}
{"id": "969025", "url": "https://cs.wikipedia.org/wiki?curid=969025", "title": "Rennell", "text": "Rennell\n\nRennell je ostrov v jihovýchodním Pacifiku, který je součástí státu Šalomounových ostrovů. Nachází se přibližně 150 km od Šalomounského souostroví, má protáhlý tvar ve směru jihovýchod-severozápad, na délku měří 80 km a na šířku 14 km. Rozloha ostrova je 660 km². Z administrativního hlediska je součástí provincie Rennell a Bellona. Je jedním z největších korálových atolů na světě. Ve východní části ostrova se nachází největší pacifické ostrovní jezero Tegano s brakickou vodou. Ostrov je z velké části pokryt hustým tropickým lesem, panuje zde vlhké a horké tropické podnebí s vysokým srážkovým úhrnem. Na ostrově žijí necelé dva tisíce osob.\n\nOd roku 1998 je východní část ostrova zapsána na seznamu světového přírodní dědictví UNESCO, v roce 2013 byla zařazena na seznam světového dědictví v ohrožení. Na chráněném území o rozloze 37 000 ha s vysokou biodiverzitou žije množství endemických organismů (např. netopýr \"Pteropus rennelli\", mořský had \"Laticauda crockeri\" a 4 ptačí druhy).\n"}
{"id": "969028", "url": "https://cs.wikipedia.org/wiki?curid=969028", "title": "Te Wahipounamu", "text": "Te Wahipounamu\n\nTe Wahipounamu (maorsky „místo zeleného kamene“) je přírodní rezervace ležící v jihozápadním cípu Jižního ostrova Nového Zélandu. Místo objevil Evropan Abel Janszoon Tasman v roce 1642. Následující roky byla tato oblast cílem lovců, kteří zdecimovali zdejší populaci tuleňů.\n\nOblast se nachází na jihozápadě Nového Zélandu v pohoří Jižních Alp a zahrnuje čtyřicet přírodních rezervací o souhrnné rozloze 26 000 km² (z toho 4 národní parky: Aoraki/Mount Cook, Westland, Mount Aspiring a Fiordland). Te Wahipounamu patří mezi nejvlhčí části světa s průměrnými ročními srážkami kolem 10 000 mm. Vegetace je v této oblasti velice různorodá, díky přírodním a klimatickým podmínkám. V roce 1990 bylo Te Wahipounamu zapsáno na Seznam světového dědictví UNESCO.\n"}
{"id": "969035", "url": "https://cs.wikipedia.org/wiki?curid=969035", "title": "Farsalské pole", "text": "Farsalské pole\n\nFarsalské pole je název knihy, obsahující překlad díla, jehož autorem je Marcus Annaeus Lucanus.\n\nJedná se o nejvýznamnější Lukanovo dílo, nedokončený historický epos o občanské válce nazvaný \"Farsalia\" ( \"Pharsalia\" nebo také \"Bellum civile\").\n\nPřeklad byl pořízen podle francouzského vydání \"La guerre civile - La Pharsale\" (A. Bourgery, Paris 1947) s přihlédnutím k vydání \"M. Annaei Lucani Pharsalia\" (C. E. Haskins, London 1887).\n\nK překladu Farsalského pole je připojen panegyrik \"Chvalozpěv na Pisona\", který bývá Lucanovi také připisován. Text byl přeložen podle vydání \"Laus Pisonis\", Arno Seel (Erlangen 1969).\n\nZ latinských originálů přeložila a poznámkami, seznamem vlastních jmen a úvodem k \"Chvalozpěvu na Pisona\" opatřila Jana Nechutová. Předmluvu napsala Eva Kuťáková.\n\nKnihu vydalo Nakladatelství Svoboda v roce 1976 jako 33. svazek edice Antická knihovna.\n"}
{"id": "969040", "url": "https://cs.wikipedia.org/wiki?curid=969040", "title": "Wenzel Stahl", "text": "Wenzel Stahl\n\nWenzel Stahl (31. ledna 1865 Polžice – 15. července 1917 Polžice) byl rakouský a český sedlák a politik německé národnosti, na počátku 20. století poslanec Českého zemského sněmu a Říšské rady.\n\nByl druhým nejstarším synem. Vystudoval zemědělskou školu v Horšovském Týně a věnoval se zemědělství. Spolu s manželkou Margaretou Pühl hospodařili na statku Meckerlhof. V rodných Polžicích provozoval obchod s moukou a dřevem a byl starostou obce. Byl předsedou Svazu chovatelů dobytka a okresního hasičského svazu. Sám v roce 1898 založil sbor dobrovolných hasičů pro obec Srby a okolí. Byl rovněž zakladatelem Zemědělského lihovaru v Horšovském Týně. Zasedal ve výboru Německého hospodářského ústředního svazu (Zentralverband) a také v německé sekci zemské zemědělské rady.\n\nNa počátku 20. století se zapojil i do zemské a celostátní politiky. Ve volbách v roce 1901 byl zvolen do Českého zemského sněmu v kurii venkovských obcí (volební obvod Horšovský Týn, Hostouň, Ronšperk). Politicky tehdy patřil k Všeněmeckému sjednocení. Mandát obhájil za týž obvod i ve volbách v roce 1908. Nyní se uvádí jako člen Německé agrární strany.\n\nVe volbách roku 1907 byl zvolen i do Říšské rady (celostátní zákonodárný sbor), za obvod Čechy 123. Ve vídeňském parlamentu usedl do poslaneckého klubu Německý národní svaz, v jehož rámci zastupoval Německou agrární stranu. Mandát obhájil za týž obvod i ve volbách roku 1911, po nichž opět usedl do poslanecké frakce Německý národní svaz coby člen německých agrárníků.\n\nZa jeho veřejné aktivity mu císař udělil Zlatý záslužný kříž. Zemřel náhle \"na mrtvici\" v červenci 1917.\n"}
{"id": "969041", "url": "https://cs.wikipedia.org/wiki?curid=969041", "title": "Zákopčie", "text": "Zákopčie\n\nZákopčie ( ) je obec na severozápadě Slovenska v okrese Čadca. V roce 2016 zde žilo 1 781 obyvatel. První písemná zmínka o obci pochází z roku 1662.\n\nObec se nachází v blízkosti hranic s Českou republikou a Polskem. Skládá se z několika desítek osad roztroušených po kopcích. Od okresního města Čadca je vzdálena 10 km a od krajského města Žiliny 40 km. V obci se nachází římskokatolický kostel svatého Jana Křtitele z konce 18. století.\n"}
{"id": "969047", "url": "https://cs.wikipedia.org/wiki?curid=969047", "title": "Klouzek žlutavý", "text": "Klouzek žlutavý\n\nKlouzek žlutavý (\"Suillus flavidus\" ) je chráněná houba z čeledi slizákovitých. Vyskytuje se vzácně ve vlhkých rašelinných lesích pod borovicemi.\n\nKlobouk 25 až 70 milimetrů široký, obvykle špinavě, olivově či hnědavě žlutý. Málo masitý, u dospělých plodnice někdy s tupým hrbolem na temeni.\n\nRourky dosahují 3–8 mm délky, póry průměru 2–3 (4) milimetry, oboje jsou nejprve žluté, později olivově žluté až žlutookrové.\n\nTřeň dosahuje 40–100 × 5–15 milimetrů, nejčastěji válcovitý, k bázi někdy pokroucený. V mládí jej s okrajem klobouku spojuje gelatinózní velum, které se později odtrhává a tvoří gelatinózní prsten hnědé barvy.\n\nDužnina je špinavě nažloutlá, na řezu neoxiduje nebo jen mírně hnědne. Chuť má nakyslou, vůni nenápadnou.\n\nVýtrusy dosahují (7,5) 8 – 11 × 3 – 4 μm, jsou hladké, elipsoidně vřetenovité, patrná je suprahilární deprese z bočního pohledu. Povrch klobouku kryje ixotrichoderm s 3–6 μm tenkými hyfami v gelatinózní vrstvě.\n\nJde o vzácný druh, který roste na podmáčených stanovištích, obvykle rašeliništích, vždy v kobercích rašeliníku. Rozšířený je především na přechodových rašeliništích od pahorkatin do podhůří, méně často na podmáčených místech v kulturních borech. Mykorhizně je vázán na některé druhy borovic se dvěma jehlicemi ve svazečku, především s borovicí lesní (\"Pinus sylvestris\"), borovicí blatkou (\"Pinus rotundata\") a v horách s borovicí klečí (\"Pinus mugo\"). Pilát jej řadil mezi houby rašelin (svaz \"Oxycocco-Sphagnetea\"), konkrétně mezi houby živých rašelin (druhy sphagnikolní). Fruktifikuje od srpna do října.\n\nRoste na severní polokouli, v Severní Americe (USA, Kanada), Asii (Rusko) a Evropě (Andorra, Česko, Dánsko, Estonsko, Finsko, Francie, Irsko, Island, Německo, Norsko, Polsko, Rakousko, Slovensko, Spojené království, Španělsko, Švédsko, Švýcarsko.)\n\nNa území České republiky jako první klouzek žlutavý sbíral a nález roku 1925 publikoval František Tyttl (Plzeňsko). Druhý nález učinil o čtvrtstoletí později František Kotlaba na Soběslavsku. V rámci chráněných území České republiky byl výskyt tohoto druhu popsán na následujících lokalitách:\n\n\nS ohledem na stanoviště (rašeliniště) a mykorhizního symbionta (borovice) je záměna nepravděpodobná.\n\nKlouzek žlutavý je sice v některých publikacích uváděn jako jedlý, ale z kuchyňského hlediska jde o bezvýznamnou a kvalitativně podřadnou houbu (vodnatá, nakyslá, málo masitá). Především je ale vzácný, Červený seznam hub České republiky jej klasifikuje jako ohrožený druh (EN), zákon o ochraně přírody ho řadí k silně ohroženým druhům. Sběr je jako u ostatních chráněných hub zakázán a může být pokutován až do výše 50 000 Kč za každou utrženou plodnici.\n\n"}
{"id": "969053", "url": "https://cs.wikipedia.org/wiki?curid=969053", "title": "Ťia-jü-kuan", "text": "Ťia-jü-kuan\n\nŤia-jü-kuan (čínsky: 嘉峪关, pchin-jin: Jiayuguan) je město v severozápadní části provincie Kan-su v Čínské lidové republice. Leží ve stejnojmenném průsmyku, který má velký strategický význam, protože spojuje Čínu a střední Asii.\n\nMěsto s dobře zachovanými hradbami je známé především díky tomu, že se v jeho blízkosti nachází západní konec Velké čínské zdi. V minulosti bylo také významnou zastávkou na Hedvábné stezce.\n"}
{"id": "969054", "url": "https://cs.wikipedia.org/wiki?curid=969054", "title": "O přírodě", "text": "O přírodě\n\nO přírodě je název knihy, obsahující překlad díla, jehož autorem je Titus Lucretius Carus, jeden z největších básníků starověkého Říma.\nV proslulém eposu \"O přírodě\" ( De rerum natura) je autorem vykládána Epikúrova filosofie blaženosti na tomto světě tak, aby zbavila lidi strachu před bohy, ze smrti apod.\n\nPřeklad byl pořízen z latinského originálu \"De rerum natura\", vydaného J. Martinem v Lipsku 1936. Text přeložila, úvod napsala a poznámkami a rejstříkem doplnila Julie Nováková.\n\nKnihu vydalo Nakladatelství Svoboda v roce 1971 jako 12. svazek edice Antická knihovna.\n\n"}
{"id": "969055", "url": "https://cs.wikipedia.org/wiki?curid=969055", "title": "Protohistorické období", "text": "Protohistorické období\n\nProtohistorické období (jiné názvy: protohistorie, raná dějinná doba je období v dějinách, pro které je k dispozici ještě jen malé množství soudobých písemných pramenů.\n\nNa Slovensku začíná příchodem Keltů (450/400 před. Kr. – začátek laténské doby) nebo se začátkem doby železné (850/800/750/700 př. Kr.) a končí kolem roku 800/863 po Kr. (Nitranské knížectví resp. Velká Morava / příchod Konstantina a Metoděje).\n"}
{"id": "969056", "url": "https://cs.wikipedia.org/wiki?curid=969056", "title": "Josef Krejčí", "text": "Josef Krejčí\n\nJméno a příjmení Josef Krejčí má více známých nositelů:\n\n"}
{"id": "969058", "url": "https://cs.wikipedia.org/wiki?curid=969058", "title": "Henge", "text": "Henge\n\nHenge je typ pravěkého rituálního kruhového monumentu (kruhové plochy) vyskytující se v Británii a též v Bretani u Carnaku ve Francii. Byl obklopen příkopem a valem, měl jeden, dva, ojediněle čtyři protilehlé vchody, uvnitř byly megalitické stavby nebo hroby nebo kultovní jámy a podobně. Někdy jde o megalitické stavby podobné kromlechu. Někdy je tvořena z kamenů, ale jindy ze dřeva.\n\nObzvlášť pozoruhodná je památka při malé lokalitě Stonehenge v jižní Anglii. Uprostřed byl oltář obklopen dokola kolmými kameny, které přikrýval tlusté kamenné překlady. Ty vytvářely plot chránící posvátný obvod, ale zároveň jakoby se účastnily obřadů, zdá se, jakoby tančily kolo, jako lidé držící se za ruce, a vykonávaly posvátný obřad, který zřejmě souvisel s uctíváním slunce. Slunce, které za dny rovnodennosti proniklo kamenným plotem a ozářilo oltář, bylo symbolem plodnosti a zrodu nového roku. Architektonické chápání henge určuje jeho symbolický význam, který je vyjádřen jedinečně jednoduchou stavební formou.\n\n"}
{"id": "969060", "url": "https://cs.wikipedia.org/wiki?curid=969060", "title": "JaTB-1", "text": "JaTB-1\n\nJaTB-1 ( \"ЯТБ-1\") byl sovětský vysokopodlažní trolejbus pro městskou hromadnou dopravu, vyráběný Jaroslavským automobilovým závodem v letech 1936 až 1937. Zkratka JaTB-1 znamená \"Jaroslavský trolejbus, první model\".\n\nPrvní sovětské trolejbusy označené LK-1 byly montovány v malých počtech v Moskvě z komponent dodávaných několika podniky. Elektrickou výzbroj dodával moskevský podnik Dinamo, karoserie továrna ZiS ( \"Завод имени Сталина\") dnešní AMO ZiL a podvozky pro prvních deset trolejbusů LK-1 vyrobili v Jaroslavském státním automobilovém závodě (JaGAZ). Na rok 1936 bylo plánováno prodloužit v Moskvě délku trolejbusových tratí na 52 km a pro nové tratě mělo být vyrobeno až 250 nových trolejbusů. Z toho vyplynulo, že bude vhodné soustředit výrobu trolejbusů do specializovaného závodu.\n\nVzorem pro JaTB-1 se staly britské trolejbusy, jejichž dva kusy zajistil hlavní konstruktér jaroslavského závodu V. V. Osepčugov během služební cesty po Velké Británii v říjnu a listopadu 1935.\n\nProjektování prvního trolejbusu vlastní konstrukce začalo na podzim 1935, kdy v jaroslavském závodě vznikla konstrukční kancelář. Současně s přípravou sériové výroby se zde začalo se stavbou prvních dvou trolejbusů ve skutečné velikosti. Bylo rozhodnuto zahájit výrobu trolejbusů v podniku, který se zatím specializoval na výrobu nákladních automobilů a autobusů. V březnu 1936 dostal podnik za úkol začít výrobu trolejbusů a ještě v roce 1936 vyrobit 250 kusů.\n\nRozhodnutí o výrobě trolejbusů bylo přijato v okamžiku, kdy výrobní kapacity podniku už byly rozděleny. Pro novou produkci tak byly využity i náhradní prostory. Čalounické oddělení bylo umístěno v šatnách, klempířskou dílnu ve slévárně, kompresory pro vzduchotlaké brzdy kompletovali v rudém koutku nástrojárny, karoserie montovali na dvoře závodu, pod plachtou. V krátké době byla zorganizována zvláštní konstrukční kancelář. Současně byly založeny provozy pro výrobu ostatních komponent: pro výrobu brzdového systému, elektrického vybavení, kol, pneumatik, pryžových dílů a dalších. Souběžně s projekcí se vyráběly karoserie dvou prototypů, zdvojená sedadla pro cestující a sedačka pro řidiče s regulací výšky a posunem vpřed. Projektováním vybavení budoucího trolejbusu se zabývali také specialisté NATI a elektrotechnického závodu Dinamo. Významnou roli v přípravě trolejbusu sehrála také konstrukční kancelář továrny ZiS.\n\nNový stroj byl označen JaTB-1 – Jaroslavský trolejbus, první model. Sériová výroba začala bez dokončení funkčního prototypu, bez provedení zkoušek. Pomohli subdodavatelé – moskevský ZiS, dodavatel zadní nápravy se šnekovou hlavní převodovkou a moskevský závod Dinamo, dodavatel elektrické výzbroje. Pro výrobu karoserií (jejich výroba se ukázala jako nejsložitější, spolkla 78 % pracnosti celého vozidla) byl třeba zvláštní cech s obrovským skladem pro sušení dřeva, úplně chyběla dřevoobráběcí dílna. Vedení jaroslavského závodu dojednalo sušení dřeva v Kalininské vagónce a v Moskvě na závodě Rudzutaka. Dřevěné díly vyráběl Sokolnický opravárenský závod (SVARZ, Sokolničeskij vagonno-remontnyj zavod) i celá řada podniků v Jaroslavli.\n\nV souvislosti s tím, že technické vybavení ani zavedená technologie pro výrobu trolejbusů v Sovětském svazu neexistovaly, těžkosti při zavádění výroby trolejbusů se projevovaly ve všech oblastech. Ukazovala se nepřipravenost podniku k výrobě nového výrobku. Potřebná sušárna tvrdého dřeva nebyla v závodě k dispozici, proto výroba koster sedadel, střechy, podlahy a dalších dílů byla nařízena podniku „Pařížská komuna“. Dřevo na výrobu trolejbusů putovalo do Kalininu (nyní Tver), odkud ho po vysušení posílali do moskevského závodu SVARZ a následně do Jaroslavli.\n\nDřevěnou kostru karoserie zvenčí pokrývali ocelovým plechem, zevnitř překližkou. Hmotnost karoserie se ukázala nadměrnou – přibližně 3 tuny. Proto bylo nutné připravit masivní rám, snýtovaný z válcovaných profilů s velkou rezervou pevnosti, rám z lisovaných úhelníků nepřicházel v úvahu. Celková hmotnost trolejbusu se pohybovala kolem 9 500 kg. Pro odlehčení vozu byla například obětována přepážka mezi pracovištěm řidiče a salónem vozidla.\n\nTeprve 25. července 1936 se podařilo dokončit první trolejbus. Zavedení sériové produkce JaTB-1 se prodlužovalo od července 1936 do listopadu 1937. Celkem bylo za rok 1936 vyrobeno 119 kusů namísto plánovaných 250. V lednu 1937 pokračovala produkce JaTB-1 a začala příprava výroby odlehčené varianty JaTB-2, kterou byla plánována do výroby od dvoustého kusu. První kus JaTB-2 vyrobili v listopadu 1937 a v prosinci ještě 30 dalších. V JaGAZ vyrobili celkem 450 exemplářů JaTB-1. Celkově bylo v letech 1936 až 1941 vyrobeno v Jaroslavském automobilovém závodě 922 strojů všech modifikací (mimo JaTB-3): JaTB-1, JaTB-2, JaTB-4, JaTB-4a, JaTB-5, které do druhé světové války jezdily celkem v 11 městech. Začátkem výroby trolejbusů v roce 1936 založil Jaroslavský automobilový závod novou tradici. Ještě po válce, při konstrukci nových generací sovětských trolejbusů, se konstruktéři inspirovali konstrukcemi, vyvíjenými původně v Jaroslavli.\n\nPrvní trolejbus JaTB-1 začal jezdit v Moskvě 5. srpna 1936. Deník Pravda o něm otiskl nadšený článek. Moskva skutečně byla hlavním odběratelem trolejbusů JaTB, ale kromě hlavního města Sovětského svazu šly ještě v roce 1936 dodávky trolejbusů do Leningradu, kde 21. října 1936 začal fungovat trolejbusový provoz. Pro tuto příležitost v JaGAZu vyrobili čtyři trolejbusy, které měly za úkol otevřít první trolejbusovou linku ve městě na Něvě. Ve stejném roce byla vyrobena a dodána také dodávka trolejbusů do Kyjeva. Skutečné zeměpisné rozšíření dodávek přišlo v následujícím roce 1937, kdy 15 trolejbusů bylo dodáno do Rostova na Donu a několik také do Tbilisi. Výroba trolejbusů v JaGAZu byla přerušena na podzim 1941. V tom okamžiku bylo v Moskvě více než 540 trolejbusů, v Leningradě 133, v Tbilisi 50, v Kyjevě 36, v Charkově 27, v Baku 15, v Doněcku 12 a v Rostově na Donu 28. Bez ohledu na přerušení výroby ještě dlouho po válce byly JaTB-1 běžně k vidění v mnoha sovětských městech.\n\nV listopadu 1941 bylo z Moskvy evakuováno 105 trolejbusů, které byly na plošinových vagónech dopraveny do Kujbyševa (Samara). Odtud byla část trolejbusů přidělena do Čeljabinska a Sverdlovska (Jekatěrinburg), kde byly v letech 1942 a 1943 otevřeny trolejbusové provozy. Padesát ze 105 evakuovaných trolejbusů bylo v roce 1943 vráceno do Moskvy. Ostatní byly odeslány do Novosibirska, kde stály bez užitku na nádraží a následně byly vráceny do Moskvy. Část vrácených trolejbusů byla rekonstruována a deset vozů bylo po generální opravě v Tušinském leteckém závodě odesláno v roce 1947 do Gorkého (Nižnij Novgorod), kde od toho roku fungoval trolejbusový provoz.\n\nŠest trolejbusů modelu JaTB-1 bylo dopraveno z Leningradu do Kirova 25. dubna 1943. Zůstala jim ještě leningradská evidenční čísla. Do spuštění první linky a dostavby trolejbusové vozovny zůstaly trolejbusy na odstavné ploše požární stanice č. 1, kde byly provedeny jednodušší opravy.\n\nPo válce a obnovení městského života zbylé trolejbusy řady JaTB v Moskvě, Leningradě, Charkově a Kyjevě prodělaly generální opravu včetně zásadní modernizace karoserie. Byly vybaveny novými pohodlnými sedadly, spouštěním oken a dřevěnou střechu pokrytou umělou kůží nahradila kovová. Byla zdokonalena brzdová soustava a elektrická výzbroj. V Moskvě v letech 1944 až 1947 jaroslavské trolejbusy zpočátku opravovali v Tušinském leteckém závodě a následně v MTRZ, kde je přeznačili na JaTB-1M. Později je tam přestavovali na model MTB-10. Tento modernizovaný trolejbus se zvnějšku podobal tušinskému MTB-82, ale podvozek byl použit ze starých jaroslavských trolejbusů. V Leningradě trolejbusy opravovali na závodě VaRZ, kde je upravovali po svém. Nejméně obvyklou modernizaci podstoupily trolejbusy JaTB-1 v Charkově. Do karosérií vsazovali okna z MTB-82, přemisťovali trakční motor. V takové podobě jezdily ulicemi Charkova do poloviny padesátých let a později ještě fungovaly jako pomocná vozidla. V Moskvě trolejbusy JaTB jezdily do roku 1953.\n\nČást trolejbusů byla přestavěna na nákladní. Na podzim 1941 v Moskvě u ojetých trolejbusů JaTB demontovali sedadla a dveře, aby bylo možné vozit palivové dřevo a potraviny. Pro rozvoz rozměrnějších nákladů montovali na místo salónu pro cestující valníkovou karoserii. Pro přestavbu na nákladní se nejlépe hodily původní JaTB-1, protože podvozek měl dostatečnou nosnost. Aby mohl nákladní trolejbus odjet do větší vzdálenosti od trolejí, používali zvláštní pomůcku, vysokonapěťový kabel, který spojoval sběrače trolejbusu s trolejovou sítí.\nKrátká životnost karoserie (méně než deset let) nedovolila využívat tyto vozy déle a na konci čtyřicátých let byly odstaveny. Přesto v některých městech SSSR tyto vozy jezdily až do začátku šedesátých let, tedy skoro dvacet let.\n\nTrolejbus JaTB-1 je vozidlo rámové konstrukce. Všechny uzly a agregáty se montují na rám, který je základem trolejbusového podvozku. JaTB-1 měl masivní nýtovaný rám z úhelníků s lisovanými příčkami, na který se montovaly všechny celky trolejbusu: karoserie, trakční motor DTB-60, přední a zadní náprava, zavěšené na poloeliptických listových perech, kompresor. Trakční motor byl posunut výrazně doleva, pod levou řadu sedadel, proto byl rám nesymetrický. Mezi pravým a levým podélným nosníkem byl ještě třetí, centrální, procházející v podélné ose vozidla, pro zajištění dodatečného zpevnění.\n\nTrolejbus měl dřevěnou (dub, jasan, buk) karoserii, krytou plechem podobně jako trolejbus LK-1, ale méně hranatých tvarů. Karoserie byla dost těžká (3 tuny). Významně snížená byla podlaha mezi sedadly, to umožnilo použít ve vstupu pouze jeden schůdek. Karoserie byla přišroubovaná k rámu trolejbusu, což umožňovalo její výměnu při poškození. Pro přístup k některým uzlům a agregátům byly v karoserii přístupové otvory. Do JaTB-1 byla instalována měkká sedadla (s pružinami). Karoserie JaTB-1 měla méně míst pro cestující než zastaralé LK-1 (33 sedících a 17 stojících cestujících oproti 55). Pracoviště řidiče nebylo v samostatné kabině, bylo odděleno jen závěsem. Nárazníky u JaTB byly zhotoveny z robustního ocelového výlisku. Mezi nárazníkem a karoserií byly dřevěné špalíky. Skoro celou přední stěnu karoserie zabírala dvoudílná dvířka, která se otevírala do stran.\n\nKaroserie měla dvoje dveře: zcela vzadu a za přední nápravou. Dveře byly dřevěné a skládací. Šířka dveřního průchodu byla jen 75 cm. Zevnitř byly nad dveřmi umístěny mechanismy pneumatického ovládání. Boční okna salónu pro cestující bylo možné spouštět do štěrbiny v karosérii.\n\nJaTB byl dvounápravový trolejbus, hnací náprava byla zadní, přední náprava byla řiditelná. Kola, pneumatiky, náboje kol, přední náprava, řízení a mnoho dalších součástí a uzlů bylo převzato ze sériového jaroslavského nákladního automobilu JaG-4. Obě nápravy byly zavěšeny v rámu na půleliptických listových perech. Zadní náprava byla uchycena k rámu podélnými táhly. Na předních koncích pružin nebyly obvyklé držáky se zarážkami a pružiny (pera) nebyly vpředu nijak spojeny s rámem. Když bylo cestujících hodně a trolejbus byl přetížen, podélné nosníky rámu dosedly na konce per. V systému odpružení nebyly použity tlumiče. Pneumatiky většího průměru také přispěly k provozní spolehlivosti.\n\nŘízení nebylo vybaveno posilovačem a vyžadovalo od řidiče velkou fyzickou námahu, přesto bylo lehčí než u LK-1. Hřídel hlavní převodovky byla uložena 250 mm nalevo od podélné osy vozidla, takže poloosy zadní nápravy byly nestejné délky. Byla použita šneková hlavní převodovka, takže jízda byla plynulá a bezhlučná.\n\nTrolejbus JaTB-1 byl vybaven rozsáhlou pneumatickou soustavou pro zajištění funkce mnoha uzlů a agregátů. Počítalo se s pneumatickými brzdami, ovládáním dveří, stěrači a zařízením pro dofukování pneumatik. Stlačený vzduch dodával tříválcový kompresor, poháněný samostatným elektromotorem.\n\nElektrická výzbroj trolejbusu JaTB-1 byla napájena z klasické dvouvodičové trolejové sítě s napětím 550 V prostřednictvím tyčových sběračů. Elektrická výzbroj se skládala z:\nZapojení obvodů elektrické výzbroje bylo odzkoušeno na trolejbuse LK-1 výrobního čísla 56.\n\nHlavními uzly elektrické výzbroje JaTB-1 jsou trakční elektromotor DTB-60 o výkonu 60 kW a jeho systém ovládání. Motor DTB-60 je uložen v levé části rámu a konstrukčně jde o kompaundní motor. Hmotnost motoru byla 590 kg. Na střeše trolejbusu jsou na porcelánových izolátorech uloženy tyčové sběrače délky 5,9 m s kladkou. Za nimi jsou v samostatné skříni brzdové a rozjezdové odporníky.\n\nRozjezd trolejbusu ovládal řidič nepřímým neautomatickým reléově stykačovým systémem ovládání. Nožním pedálem řidič přepínal nízkonapěťové signály, které ovládaly vysokonapěťové stykače. Celý systém byl uložen za levými dvířky „kredence“, jak nazývali místo v přední části trolejbusu, kde bylo umístěno veškeré vysokonapěťové vybavení a které bylo skryto za dvojdílnými dvířky s ventilačními otvory. Za levými dvířky kapoty byl kontrolér, sestavený z 11 kladek s vačkami. Za pravými dvířky byly dva stykačové rámy s relé a stykači pro regulaci proudu v obvodech trakčního motoru. Akumulátory a regulační relé byly na podvozku, pod karosérií. Vytápění v zimě zajišťovalo šest elektrických ohřívačů, umístěných v salónu vozidla a elektrické ohřívače čelních skel.\n\nNa JaTB-1 konstruktéři použili pokrokovou brzdovou soustavu, v konečné verzi pracující na čtyřech úrovních. Na první úrovni působila elektrodynamická brzda, kdy trakční motor pracoval v generátorickém režimu. Při brzdění z vyšších rychlostí se využívala rekuperace, kdy se vyrobená elektrická energie vracela do napájecí sítě. Jakmile napětí generované motorem kleslo pod úroveň napětí v síti, byla vyrobená energie přesměrována do brzdových odporů na střeše. Tento brzdový systém umožňoval zpomalit trolejbus z libovolné počáteční rychlosti. Ve srovnání s tím trolejbusy LK-1 s obdobnou brzdovou soustavou musely používat mechanické brzdy už od rychlosti 20 km/h. Pro úplné zastavení vozidla se používaly mechanické, pneumaticky ovládané brzdy na všechna kola. Tyto brzdy ale měly u trolejbusu jen pomocnou funkci. Stojící vozidlo bylo nutné ještě zajistit ruční mechanickou brzdou na všechna kola.\n\nV trolejbuse JaTB-1 bylo ve srovnání s LK-1 zavedena řada novinek: pneumatické ovládání brzd, dveří, stěračů, dvoudílné skládací dveře. V té době tato konstrukční řešení ještě nebyla u autobusů a tramvají používána. Pro snížení těžiště vozidla podlahu v průchodu mezi sedadly maximálně snížili, trakční motor umístili pod levou řadu sedaček, zadní náprava byla vybavena šnekovým převodem. Díky tomu cestující do salónu vozidla nevystupovali po třech schůdcích vzhůru, jako v LK-1. Také hluk uvnitř vozidla byl snesitelnější díky tiššímu šnekovému převodu. Sedačka řidiče byla výškově nastavitelná.\n\nVýznamným nedostatkem trolejbusu JaTB-1 byla těžká dřevěná karoserie. První vozy byly těžší, než předchůdce LK-1. Hmotnost vozu bez cestujících byla 9 500 kg, ale už desátý exemplář zhubnul na 8 900 kg. Slabými místy JaTB-1 byla převodovka, kardanová hřídel, šnekový převod a poloosy. Už po krátké době služby byly nefunkční. To zhoršovalo uživatelské parametry trolejbusy kvůli častějším prostojům na linkách a návratům nepojízdných trolejbusů do vozovny. Při přetržení kardanové hřídele nebylo možné brzdit elektricky. Stávaly se případy, kdy otáčející se kryt kardanové hřídele poškodil i vzduchové potrubí brzd a trolejbus se stal neovladatelným. Analýza havárií ukázala, že přetržení kardanové hřídele a souvisejících komponent nejčastěji nastalo při použití centrální brzdy.\n\nV začátcích provozu se stalo 113 havárií převodů zadní nápravy. Příčinou byla nekvalitně vyrobená válečková ložiska a součásti šnekového převodu z podniku ZIS. Následně byla v Jaroslavli ustavena komise Hlavní správy autotraktorového průmyslu. Výsledkem práce této komise byl závěr, že výroba šnekových převodovek v takovém stavu je nepřípustná. Pro zavádění praktických opatření při montáži šnekových převodovek se trolejbusy mezi 1. a 25. únorem 1937 nevyráběly. Zvětšovalo se zpoždění oproti harmonogramu výroby trolejbusů. Naneštěstí nedokončené dřevěné karoserie, odstavené na volném prostranství, do jara částečně shnily a mnoho součástí bylo zničeno.\n\nVysokonapěťová část elektrické výzbroje trolejbusu JaTB-1, umístěná v přední části karoserie, byla jen špatně chráněna před pronikáním vlhkosti. Stejně jako u trolejbusů LK-1 voda, která pronikla do elektrické výzbroje, poškozovala izolaci, způsobovala unikající proudy, nefunkčnost výzbroje a požáry od zkratů. Vlhkost se dostávala i do nízkonapěťové části výzbroje (akumulátory a regulační relé), uložené na spodku karoserie a tím způsobovala dodatečné prostoje trolejbusů. Umístění vysokonapěťových zařízení v přední části karoserie ztěžovalo opravy. Nedokonalá konstrukce stahování oken bránila cestujícím podle potřeby otevírat okna a proto v horkých dnech byl uvnitř vozidla nedýchatelný vzduch. Primitivní ventilační systém situaci spíše zhoršoval.\n\nPneumatický systém JaTB-1 měl závažný nedostatek – vzduchovody zamrzaly, to způsobovalo poruchy kompresoru a brzdové soustavy.\n\nMnoho potíží způsobovaly sběrače proudu, dokonce i při nízkých rychlostech (trolejbusy JaTB stejně nedokázaly jet rychleji než 40 km/h) se kladky otáčely vysokými otáčkami – několik tisíc otáček za minutu. Proto se rychle opotřebovávaly a lámaly. Životnost jedné kladky byla přibližně 8 až 10 dní. Výměna kladky byla složitá. Potíže trvaly, dokud v roce 1938 nebyly zkonstruovány sběrací hlavice s grafitovými kluznými botkami, které vydržely mnohem déle. Principem této konstrukce je záměna původní otočné kladky za hlavici s grafitovým vyložením. Takové hlavice nejen dobře klouzaly po trolejovém drátě, ale navíc mazaly na drátě nerovnosti. Tato koncepce se používá dodnes.\n\nDo nedávna se předpokládalo, že se žádný trolejbus JaTB nedochoval. Po vyřazení některé trolejbusy zůstávaly ve vozovnách a používaly se jako kůlny nebo chatky. V sedmdesátých letech 20. století ještě několik JaTB změněných na chatky stálo v petrohradském trolejbusovém depu č. 1, jeden z nich dokonce opravili pro filmaře. Trolejbus účinkoval ve filmech jako: Zrozena revolucí, Zápisky mrtvého člověka, Blokáda. Poslední film se stal pro trolejbus osudovým, při natáčení filmu o těžkých dnech Leningradské blokády trolejbus podle režijního záměru spálili. Tak byl zničen poslední exemplář JaTB-1. Ale stal se skutečný zázrak. Koncem devadesátých let 20. století v zahradnictví ve vsi Gorikovskoje v Petrohradské oblasti byla nalezena karoserie s rámem, stojící v chatové oblasti jako kůlna. Podle rámu se třemi podélnými nosníky poznali restaurátoři, že jde právě o JaTB-1. Na rámu bylo vyraženo „1936“. Poslední léta před vyřazením a umístěním v chatové oblasti sloužil tento trolejbus jako učební v některé leningradské trolejbusové vozovně, protože v kabině se našly zbytky mechanismu zdvojeného ovládání. Díky úsilí petrohradských nadšenců byl vrak trolejbusu převezen do Petrohradu a během několika let zrestaurován. Nyní se nachází v petrohradském muzeu elektrické dopravy. Přitom to není pouze karoserie na kolech, ale plně provozuschopné vozidlo. Využívá se pro vyhlídkové jízdy a příležitostné filmování.\n\n"}
{"id": "969062", "url": "https://cs.wikipedia.org/wiki?curid=969062", "title": "Tel Quaramel", "text": "Tel Quaramel\n\nTel Quaramel, též podle lokální výslovnosti Tel Karámel ( تل القرامل‎ [\"Tel al-Qaramel\"], také \"Tel Qarámil\" nebo \"Tel Qarámel\") je tel resp. archeologické naleziště na severu Sýrie, 25 km na sever od města Halab a 65 km od pohoří Taurus. Stavba byla postavena asi v roce 10000 př. Kr. Pochází z období neolitu.\n\n"}
{"id": "969063", "url": "https://cs.wikipedia.org/wiki?curid=969063", "title": "Only Our Death Is Welcome...", "text": "Only Our Death Is Welcome...\n\nOnly Our Death Is Welcome... (přeloženo do češtiny \"Pouze naše smrt je vítána\") je první studiové album české death metalové skupiny Krabathor vydané roku 1992 společností Monitor. Bylo nahráno ve studiu Propast v listopadu 1991.\n\n\n\n"}
{"id": "969065", "url": "https://cs.wikipedia.org/wiki?curid=969065", "title": "Šlehy a úsměvy", "text": "Šlehy a úsměvy\n\nŠlehy a úsměvy je název knihy, obsahující překlad vybraných částí z řeckého díla nazvaného \"Dialogoi\" (\"ΔΙΑΛΟΓΟΙ\"), jehož autorem je satirik a pamfletista Lúkiános. \n\nZ řeckého originálu vybral, přeložil, předmluvou a seznamem vlastních jmen doplnil Ladislav Varcl.\n\nKnihu vydalo Nakladatelství Svoboda v roce 1969 jako 3. svazek edice Antická knihovna.\n"}
{"id": "969066", "url": "https://cs.wikipedia.org/wiki?curid=969066", "title": "Franz Stein", "text": "Franz Stein\n\nFranz Stein, též Franko Stein (1. června 1869 Vídeň – 17. července 1943 Lienz), byl rakouský a český novinář, dělnický nacionální aktivista a politik německé národnosti, na počátku 20. století poslanec Českého zemského sněmu a Říšské rady.\n\nByl synem továrního dělníka. Vyučil se mechanikem a složil tovaryšské zkoušky. Od roku 1888 byl aktivní ve všeněmeckém hnutí Georga von Schönerera a snažil se o založení všeněmeckých dělnických organizací. Roku 1893 založil v Čechách \"Německý nacionální dělnický spolek\", který se od roku 1899 nazýval \"Spolkem německých dělníků Germania\". Stein od roku 1895 redigoval jeho tiskový orgán \"Der Hammer\". Od roku 1897 působil coby novinář v Chebu, kde v letech 1898–1938 vydával ročenku Hammeru. Roku 1899 svolal do Chebu první německý nacionální dělnický sjezd a prosadil zde přijetí pětadvaceti programových bodů.\n\nNa přelomu století se zapojil i do zemské politiky. V doplňovacích volbách roku 1899 byl zvolen do Českého zemského sněmu v kurii městské (volební obvod Vrchlabí). Mandát obhájil za týž obvod v řádných volbách v roce 1901. Politicky patřil k Všeněmeckému sjednocení. Ve volbách roku 1901 byl zvolen i do Říšské rady (celostátní zákonodárný sbor), za kurii všeobecnou, obvod Cheb, Aš, Kraslice atd. V letech 1902–1906 byl i členem takzvaných delegací (parlamentní skupina pro vyjednávání o společných otázkách obou částí Rakouska-Uherska). Nadále zůstal věrný Georgu von Schönererovi a neodešel roku 1903 do osamostatněné Německé dělnické strany. Byl pak zástupcem Schönerera. Jeho kandidatura do Říšské rady v roce 1907 a 1911 ovšem nebyla úspěšná.\n\nV letech 1914–1917 pracoval pro německé nacionální noviny \"Deutsche Presse\", vycházející ve Vídni. V meziválečném období propagoval Schönererův odkaz a myšlenky velkoněmectví. Vedl \"Spolek posledních Schönereriánů\" založený roku 1922. V době austrofašistického státního zřízení byl opakovaně zatýkán. Po anšlusu byl nominován do Říšského sněmu Velkoněmecké říše, ale nenastoupil do něj. Za vlády NSDAP mu byla udělena četná vyznamenání, obdržel pravidelnou státní penzi. Roku 1942 se podílel na organizování výstavy o Georgu von Schönererovi konané ve Vídni.\n"}
{"id": "969068", "url": "https://cs.wikipedia.org/wiki?curid=969068", "title": "Samuel Jones (atlet)", "text": "Samuel Jones (atlet)\n\nSamuel Symington \"Sam\" Jones (16. ledna 1880 – 13. dubna 1954, Knoxville) byl americký atlet, olympijský vítěz ve skoku do výšky.\n\nByl mistrem USA ve skoku do výšky v letech 1901, 1903 a 1904. Na olympijských hrách v roce 1904 zvítězil ve skoku do výšky výkonem 180 cm. Jeho osobní rekod byl 188 cm.\n\n"}
{"id": "969070", "url": "https://cs.wikipedia.org/wiki?curid=969070", "title": "Alegorie ročních období (Lysá nad Labem)", "text": "Alegorie ročních období (Lysá nad Labem)\n\nAlegorie ročních období jsou sochy v zámeckém parku v Lysé nad Labem. Jsou situovány na jižní straně horní terasy. Je pravděpodobné, že sochy zaujímaly toto místo již od doby svého osazení do zámeckého parku v letech 1734 až 1735.  Jednotlivé alegorie jsou orientovány směrem k zámku. Sochy jsou z jemnozrnného pískovce šedobílé barvy s okrovými skvrnami. Autorem těchto soch je dílna Matyáše Bernarda Brauna, konkrétně \"Sochař z Benátek\", jímž by mohl být snad František Adámek. Soubor soch je součástí památkově chráněného zámeckého areálu.\n\n\n\n"}
{"id": "969071", "url": "https://cs.wikipedia.org/wiki?curid=969071", "title": "Harry Porter", "text": "Harry Porter\n\nHarry Franklin Porter (31. srpna 1882 – 27. června 1965 Hartford) byl americký atlet, olympijský vítěz ve skoku do výšky.\n\nV roce 1908 zvítězil při mistrovství USA ve skoku do výšky a kvalifikoval se tak na olympiádu do Londýna. Zde zvítězil v novém olympijském rekordu 190 cm, jeho osobní rekord byl ještě o tři centimetry vyšší a dosáhl ho o rok později.\n\n"}
{"id": "969072", "url": "https://cs.wikipedia.org/wiki?curid=969072", "title": "Franklin Chang-Diaz", "text": "Franklin Chang-Diaz\n\nFranklin Chang-Díaz (* 5. dubna 1950 v San José, stát Kostarika) je vědecký, řídící pracovník a americký kosmonaut. Ve vesmíru byl sedmkrát.\n\nNarodil se v hlavním městě Kostariky San José v dubnu 1950. Jeho otcem je Ramón A. Chang-Morales, matkou Maria Eugenia Díaz De Chang. Je vnukem čínského emigranta.\n\nZákladní školu absolvoval v rodném městě, střední školu Hartford High Schooll už v USA absolvoval v roce 1969 a pak nastoupil k vysokoškolským studiím. Zakončil je získáním doktorátu v oboru aplikované fyziky plazmatu. Pracoval pak ve výzkumu, později se stal ředitelem Jet Propulsion Laboratory při Johnsonově vědeckém středisku a učil jako profesor na univerzitě v Houstonu.\n\nOženil se v Louisianě podruhé s Peggy Margueritou a je otcem čtyř dcer.\n\nV květnu 1980 byl vybrán v rámci 9 náboru jako letový specialista do oddílu budoucích astronautů, v srpnu 1981 ukončil výcvik. Současně s tím pracoval ve výzkumu v různých odděleních týkajících se kosmu a NASA.\n\nNa oběžnou dráhu se v raketoplánech dostal sedmkrát a strávil ve vesmíru 66 dní, 18 hodin a 16 minut. Absolvoval 3 výstupy do volného vesmíru (EVA) a strávil v něm přes 19 hodin. Byl 197. člověkem ve vesmíru.\n\n\n"}
{"id": "969073", "url": "https://cs.wikipedia.org/wiki?curid=969073", "title": "Jezero Ukereve (opera)", "text": "Jezero Ukereve (opera)\n\nJezero Ukereve je druhá opera českého skladatele Otmara Máchy. Libreto si k ní napsal skladatel podle stejnojmenného dramatu Vladislava Vančury. Opera vznikala v letech 1960–1963 a premiéru měla 27. května 1966 v Národním divadle v Praze.\n\nTři roky po dokončení své první opery \"Polapená nevěra\" začal Otmar Mácha skládat svou další operu, charakterem a rozsahem však velmi odlišnou. Na libreto dosti věrně přepracoval hru Vladislava Vančury z roku 1935; zachoval její strukturu, postavy i děj. Významnější změna je pouze v samém závěru, kdy skladatel přenechává poslední slova a poslání postavě mulatky Lee. Námět hry, totiž protest proti kolonialismu znemožňujícímu výzkumnou práci ve prospěch lidstva, byl na přelomu 50. a 60. let 20. století aktuální v souvislosti s procesem dekolonizace, který právě vrcholil (tzv. Rok Afriky). Stejně jako Vančurova hra se operní libreto opírá o některé skutečné události (epidemie spavé nemoci v Německé východní Africe a její zdolávání, nebezpečné léčení atoxylem) a jako postava hry a opery vystupuje přímo i známý německý bakteriolog Robert Koch.\n\nModerní hudební prostředky použil skladatel zejména v prvním obraze (prolog v Říšském sněmu): ten obsahuje převážně mluvené slovo rytmizované bicími nástroji k dosažení exotizujícího efektu, hudba využívá aleatoriky. Zbývající čtyři obrazy jsou již zpívané. Základem hudby je přitom nepřerušovaný symfonický tok. Zpěv nad ním má většinou deklamační, recitativní povahu, byť mnohdy jde o recitativ melodicky vzrušený, případně přecházející k ariosu. Novinkou v české opeře je využití magnetofonového pásu. Hudba dosahuje exotického účinku zejména výraznými rytmy (pracovní rytmy, rituální zpěvy) a hojným využitím bicích nástrojů, přitom však nijak nevyužívá autentický africký folklór, nýbrž zůstává na půdoryse soudobé evropské vážné hudby.\n\nJisté vady libreta jsou důsledkem jeho činoherního původu: přílišná roztříštěnost děje, opakování situací, přílišná pasivita hlavního hrdiny. Z hudebního hlediska je nedostatkem chybějící charakterizace jednotlivých postav; skladatel se soustředí spíše na kreslení a charakterizaci scén, prostředí a atmosféry.\n\nOpera měla při svém uvedení úspěch; hrála se do roku 1968 celkem dvanáctkrát. Přesto vícekrát nastudována nebyla.\n\nNa sklonku života se Otmar Mácha hodlal k opeře \"Jezero Ukereve\" vrátit a přepracovat ji směrem k větší symbolické výpovědi, zejména změnit závěr tak, aby v němž černoška Lee vyjádřila naději ve společný příští život bílých a černých na celé planetě; slovy brněnského dirigenta a dramaturga Václava Noska, který Máchovi přepracování navrhl, by se z ní stala „černá Libuše«.\n\n3 flétny, 2 hoboje, 3 klarinety, 3 fagoty; 4 lesní rohy, 3 trubky, pozoun, tuba; tympán, bicí souprava; harfa; smyčce.\n\nDěje se v prvním desetiletí 20. století. První obraz se odehrává v Berlíně v budově Říšského parlamentu, ostatní čtyři ve Fordově táboře v Německé východní Africe na břehu jezera Ukereve.\n\nProbíhá zasedání německého Říšského sněmu. Vládní poslanec Tümpl obhajuje investice do železnic, silnic a průplavů v německých osadách v Africe za účelem rozvoje německého obchodu a průmyslu. Projev jeho i následujících řečníků přerušují radikální poslanec Neumann a člen rady pro východoafrické osady von Zenge. Následně hovoří předseda parlamentu slovo profesoru Kochovi jako stálému zdravotnímu expertovi pro rovníkovou Afriku. Ten hovoří o epidemii spavé nemoci v okolí jezera Viktoria Njasa a žádá o uvolnění přislíbených prostředků na karanténní a preventivní opatření, zejména ničení biotopů přenašeče choroby, mouchy tse-tse, tj. kácení stromoví a vysoušení bažin. Snad již brzy bude k dispozici lék, na němž pracují dr. Ehrlich a Hata; zatím je třeba podpořit na místě operace francouzského přírodovědce dr. René Froda, dříve než se bude investovat do infrastruktury. Projev zaniká ve výkřicích různých poslanců i lidí sledujících zasedání z galerie.\n\nLisabonský obchodník Ambrose se smlouvá s bývalým námořníkem Felixem Charpeauem. Oba se zabývají podloudnictvím, zejména dodáváním nekvalitního alkoholu domorodcům. Nyní však Ambrose v zájmu nejmenované vlády přesvědčuje Charpeaua, aby vyvolal domorodé nepokoje proti bílé (německé) nadvládě, již na místě reprezentuje nejvíce lékař Forde. K tomu Ambrose slibuje dodat tajně zbraně pro Uganďany. Obchodník chce Forda lstí přesvědčit, aby dal zničit zásoby tsitly, hlavní živiny domorodců, a tím na sebe přivolal jejich hněv; tvrdí mu proto, že stohy jsou prolezlé mouchami tse-tse. Forde v zásadě souhlasí, rozhodnutí však odkládá.\n\nCharpeau má anarchistické sklony a myšlenka na vzpouru je mu sympatická, přitom ale má vlastní důvod, proč pracovat proti Fordovi. Forde žije s černoškou Lee a dal se s ní oddat podle domorodého obřadu, Charpeau je však do ní bláznivě zamilován. Ambrose mu prozrazuje, že zde kdysi pobýval a žil s jednou z manželek kmenového krále Goana. Jak Lee, tak její mladší bratr Majáné nejsou ve skutečnosti dětmi Goanovy, ale Ambrosovy.\n\nGoan přichází k Fordovi. Stěžuje si a jménem svých lidí odmítá dále vysušovat močály a porážet stromy: země bez vody a stromů je chudá a neúrodná a bez křovin tsitly jeho kmen přijde o veškerou obživu. Přitom Forde tvrdí, že tím bojuje proti spavé nemoci, a Uganďané (i Goan, Lee a Majáné) jsou přesvědčeni, že proti ní má lék. Před lékaře předstupuje chudá vdova s nakaženým dítětem: již tři syny í vzala spavá nemoc – laalanegulo –, ať Ford vyléčí jejího posledního. Forde vysvětluje, že nemoc léčit nedokáže, ale Uganďané se obracejí proti němu, neboť si myslí, že před nimi černochy lék úmyslně skrývá. Vdova jej proklíná a nejstarší Goanjův syn Kara-Kara se na Forda sápe, ochrání ho však Majáné a Goanův rozkaz.\n\nNáčelník je totiž sám nemocen a chce Fordův lék pro sebe. Nevěří lékaři, že žádný nemá. Hrozí Fordovi mučením a vyzývá Lee a Majáné, aby lékaře opustili; ti váhají mezi otcem a Fordem. Zatímco Goan malátně usíná, Kara-Kara chce provést otcovy hrozby. Tu přibíhá Charpeau se zprávou, že se Ambrose pokoušel zapálit stohy tsitly a byl přitom zabit Uganďany. Vražda bělocha může přijít kmen draho. Na nosítkách je přinesen umírající Ambrose. Ten žádá Forda, aby se na černoších nemstil, protože byli v právu, a varuje ho před Charpeauem. Umírá s pohledem na Lee, žehnaje její lásce s Fordem.\n\nVe Fordově polní nemocnici končí inspekční návštěva významné delegace v čele s profesorem Kochem; dále jsou zde vojenský velitel major Horowitz, koloniální rada dr. Heppenheim a vrchní lékař dr. Panse. Profesor Koch není zcela spokojen s Fordovými bakteriologickými teoriemi, ale ani s tím, jak ututlal záležitosti kolem Ambrosovy smrti. Major naléhá na brzký odchod a stejně jako koloniální rada se domnívají, že Forde není spolehlivý a schopný člověk, aby mohl být pověřen úředním posláním, a navíc jeho starost o černochy je nepochopitelná; dr. Panse jim odporuje a poukazuje na Fordovy vědecké výsledky. Na dřívější Fordův návrh vyhlašuje profesor Koch zdravotní opatření pro celou oblast, sestávající z karantény a nuceného léčení.\n\nKoch zve Forda na půl roku do Berlína, aby se podílel na jeho výzkumech. Forda to velmi láká. Ale když se to dozví Lee, zděsí se a vyčítá mu, že chce od Ukereve utéci. Forde se rozhoduje zůstat. Koch jej tedy – k velké nelibosti majora, koloniálního rdy i Charpeaua – jmenuje správcem zdravotních operací na území Ugandy, poručík Schmitt se svým oddílem jsou pověřeni dohledem nad jejich realizací. Profesor předává Fordovi nový lék – atoxyl –, ale upozorňuje ho na závažné vedlejší účinky, zejména na zrakový nerv. Prozatím se Forde rozhoduje nový lék nepoužívat.\n\nCharpeau ztratil naději, že Forde odjede a zanechá zde Lee. S Kara-karou, který se chce Fordovi pomstít, plánuje jeho zkázu. Charpeau si nechá přivést sesláblého Goana a prozradí mu, že Forde právě získal lék proti spavé nemoci a utajuje ho před černochy – ale hlavně to, že Lee a Majáné nejsou jeho pokrevní děti. Kara-Kara otci vyčítá, že se příliš přizpůsoboval Evropanům, a přesvědčí ho, aby zapudil Lee a Majáné a Forda nechal zardousit. Charpeau posílá Kara-Karu s jeho lidmi za Fordem, který je právě sám ve svém stanu; námořník mezitím zadrží Lee, a pokud by hrozilo nebezpečí, vystřelí. Když pak přichází Lee, vyznává jí námořník lásku. Lee se ale brání, sebere mu revolver a vystřelí z něj do vzduchu. Uganďané utekou a Forde přibíhá živ a zdráv.\n\nZní zpěv těžce pracujících černochů od jezera. Charpeau uskutečnil plán domluvený ještě s Ambrosem a propašoval mezi domoroddce pět tséc ručnic; až Charpeau stáhne vlajku se stožáru, mají zaútočit na Fordův tábor. Forde velí zdravotním a karanténním operacím, ale Charpeau i seržán nahlodávají idealismus: nevidí však, že zdraví Uganďanů je pro kolonizátory důležité jen jako prostředek zachování bezplatné pracovní síly? Charpeau konfrontuje Forda přímo, jako „svobodný člověk“ odmítá uposlechnout jeho příkazy a netají se svou láskou k Lee. Ukazuje se, že námořník byl nakažen spavou nemocí, Fordův oslepující lék odmítá a chce si promluvit s Lee.\n\nLee se s námořníkem loučí a vyzývá Forda, aby se vrátil domů, do Evropy, zde nebude nikdy šťastný. Ona s ním jít nemůže, společnost by ji nikdy nepřijala. Charpeau cítí, že jeho konec není daleko, a znovu vyznává Lee lásku – a současně prozrazuje Fordovi, že vyzbrojil Uganďany a zosnoval vzpouru. Spouští vlajku na znamení útoku, ale Forde ji ihned zase vytahuje. Poněkud zmatení Uganďané přicházejí vedeni Kara-Karou a obviňují Forda, že místo léku mezi ně přináší smrt. Na Kara-Karův pokřik domorodci zaútočí a Forde dá povel k palbě, jejímž výsledkem jsou dva mrtví.\n\nPřichází Goan, oslepený po léčení atoxylem. Zahrnuje Forda výčitkami a hořekuje nad osudem Afriky, která padla v plen bělochům. Zavrhuje Lee, protože miluje Forda. Lee odhaluje, že rovněž onemocněla spavou nemocí. Goan ji lituje a nabízí jí i Majáné návrat, okamžik možného smíření však promine, když dělníci přinášejí tělo Majáné: zrovna on se stal jednou z obětí střelby. Nyní i Goan volá „smrt bílým lidem“.\n\nZděšený a zklamaný Forde chce zastavit nucené léčení, ale poručík Schmitt připomíná, že léčení je nařízeno úřady, a je ochoten Forda zatknout, pokud by mu bránil. Tu přichází telegram z Berlína, že komisariát osad nařizuje léčení zastavit, protože se podařilo… Zbytek vzkazu se Forde nedozví, protože Charpeau přerušil spojení. V tom okamžiku bodne Forda moucha tse-tse. Goan se mu vysmívá a hlásá pomstu. Charpeau lékaře vyzývá, aby se přidal k domorodcům a bojoval za svobodu, ale ten „krvavou svobodu“ odmítá a rozhoduje se zůstat na straně civilizace a vědy. Charpeau uniká a cestou kácí stožár s vlajkou. Ozbrojené povstání definitivně začíná.\n\nFordův tábor je obležen, čeká se na posily; zbývá jen málo lidí a řada z nich trpí nemocí. I Forde sám je malátný a stěží přemáhá spánek a halucinace, v nichž vidí profesora Kocha přicházet s lékem. Goan, jenž je zde v zajetí, hovoří o pomstě za všechna příkoří, jimiž jeho národ trpí, a slibuje Fordovi smrt; lékařovy nabídky k smíru odmítá. – Vojákům se podaří zajmout v blízkosti tábora Charpeaua, podněcovatele a vedoucího povstalců, a chtějí jej lynčovat. Forde jim v tom však zabrání, protože touží po míru a solidaritě, a námořníka přesvědčí, aby pohnul povstalce k příměří. Charpeau mu vyhoví i proto, že je na pokraji smrti; právě ostatně opravil telegrafní spojení. Z Berlína přináší telegraf zprávu od Kocha o tom, že byl – zejména díky práci doktora Forda – sestrojen salversan, nový bezpečný lék proti spavé nemoci. Vyčerpaný Forde klesá, ale Lee jej budí a dodává mu odvahy k dkončení díla.\n"}
{"id": "969075", "url": "https://cs.wikipedia.org/wiki?curid=969075", "title": "Jezero Ukereve (rozcestník)", "text": "Jezero Ukereve (rozcestník)\n\nJezero Ukereve má několik významů.\n"}
{"id": "969077", "url": "https://cs.wikipedia.org/wiki?curid=969077", "title": "Hokej na kolečkových bruslích", "text": "Hokej na kolečkových bruslích\n\nHokej na kolečkových bruslích je kolektivní sport, populární hlavně v latinských zemích. V současnosti jsou v tomto sportu nejúspěšnější země Argentina, Portugalsko, Španělsko a Itálie. V klubovém měřítku se za nejlepší považuje španělský celek FC Barcelona.\n\nSvětové mezinárodní akce organizuje mezinárodní výbor CIRH, který patří pod světovou bruslařskou federaci FIRS. V Evropě tuto funkci plní evropský výbor Cerha, který patří pod evropskou bruslařskou konfederaci CERS. Česká unie kolečkových bruslí (ČUKB) zastřešuje v ČR kolečkové sporty, je členem FIRS, ČOV a ČUS.\n\nHokej na kolečkových bruslích patří mezi velmi rychlé sporty, což způsobuje menší problémy při televizních přenosech. Aby bylo míček v televizi lépe vidět, jsou nová hřiště stavěna s modrým nebo bílým povrchem.\n\nPrvní zaznamenaný zápas v hokeji na kolečkových bruslích se hrál v roce 1878 v britském Londýně. Zpočátku byl sport nazýván „roller polo“ (v důsledku zavedení sportu „Pólo“ v roce 1876). V roce 1882 pronikl i do USA, kde vznikla i první liga „Roller Polo League“. Od roku 1901 začínaly také v Evropě vznikat první organizované soutěže. V roce 1936 se konaly první mistrovství světa mužů. Na Panamerických hrách 1979 debutoval hokej jako jeden ze sportů, a v roce 1992 byl ukázkovým sportem na OH 1992 v Barceloně.\n\nNa začátku 20. století hráli hokej na kolečkových bruslích i dvě slavné hvězdy němého filmu Stan Laurel a Charlie Chaplin.\n\nHru hrají dvě 5-členné družstva (čtyři v poli a 1 brankář), které se za pomoci ohnutých holí (hokejek) snaží dostat míček do brány soupeře. Hra trvá 2×25 minut, přičemž časomíra se zastaví, pokud se zastaví (po odpískání rozhodčím) i samotná hra (podobně jako při ledním hokeji). Každý tým musí mít pro utkání k dispozici minimálně 5 a maximálně 10 hráčů (včetně náhradního brankáře). Hřiště musí mít rozměry minimálně 34×17 a maximálně 44×22 metrů. Jeho povrch musí být potažen protiskluzovým materiálem a musí mít zaoblené rohy s mantinely o výšce minimálně dvaceti centimetrů.\n\nDresy jsou podobné jako při fotbale s ponožkami až ke kolenům. Hokejky jsou většinou ze dřeva dlouhé od 90 až 115 centimetrů s šířkou do 5 centimetrů a váhou do 500 g. Míček je vyroben z vulkanizované pryže, měří v průměru 23 centimetrů a váží 155 g. Hráči, stejně jako brankář, používají ochranné pomůcky.\n\n\n\n\n\n\n\n"}
{"id": "969080", "url": "https://cs.wikipedia.org/wiki?curid=969080", "title": "Panamerické hry", "text": "Panamerické hry\n\nPanamerické hry jsou mezinárodní multisportovní akce pořádaná každé 4 roky v Americe pod dohledem Panamerické sportovní organizace (PASO). Účastní se jí sportovci ze 42 amerických zemí, které jsou členy PASO. Šest zemí se zúčastnilo všech her a pouze dvakrát se Spojené státy americké nestaly vítěznou medailovou zemí (v roce 1951 a 1991).\nBěhem řízení kongresu na LOH 1924 v Paříži členové Mezinárodního olympijského výboru z Guatemaly, Kuby a Mexika navrhli vytvoření regionálních her ve Střední Americe. Již o 2 roky později se první akce těchto her i zorganizovala a dnes nese název Středoamerické a karibské hry. Během LOH 1932 v Los Angeles někteří ze zástupců latinskoamerických delegací navrhli pořádat akci v celoamerickém měřítku. Tento návrh byl přijat až na kongresu PASO v Buenos Aires v roce 1940. O 2 roky později bylo schváleno i dějiště prvních her a stalo se jím právě argentinské Buenos Aires. Začátek 2. světové války však oddálil organizaci her, která byla obnovena až v roce 1948 během LOH 1948.\n\nPrvní hry se konaly v Buenos Aires v roce 1951. Zúčastnilo se jich 22 zemí, které soutěžily ve 140 disciplínách sedmnácti sportů. Čtyřletý cyklus her nebyl nikdy přerušen.\n\nV roce 1990 v argentinském Las Leñas proběhly první a zároveň poslední \"Zimní Panamerické hry\". Zúčastnilo se jich 8 zemí, které bojovaly ve 3 disciplínách v jednom sportu, a sice alpském lyžování. Medaile vybojovaly pouze 2 země, USA a Kanada. V roce 1993 se měly konat v chilském Santiagu druhé hry, které však byly zrušeny a o žádné další se PASO již nepokusila.\n\nV celé historii Panamerických her se představilo 39 sportů.\n\nZemě bez medailí:\n\n\n"}
{"id": "969081", "url": "https://cs.wikipedia.org/wiki?curid=969081", "title": "T20 (tank)", "text": "T20 (tank)\n\nStřední tank T20 byl jeden ze série středních tanků navržených Spojenými státy během druhé světové války jakožto nástupce středního tanku M4 Sherman.Jeho vývoj byl později využit při návrhu tanku M27.\n\nTéměř okamžitě poté co byl střední tank M4 Sherman standardizován, US Ordnance Department začala s vývojem jeho nástupce. V tuto dobu již tato organizace pracovala na návrhu těžce pancéřovaného pěchotního tanku, který měl využívat části tanku M4 a byl vyvíjen pro britskou armádu. Nový projekt byl odstartován 25. Května 1942, jehož původní značení bylo M4X.\n\nS počátkem vývoje tanku T20 US Ordnance Department vyvinula 3 typy středních tanků založených na návrhu tanku T20. Typ T20, T22 a T23. Hlavní rozdíl mezi typy T20, T22 a T23 byl výběr převodovky.Typ T20 využíval převodovku s Hydrodynamickým měničem momentu, typ T22 využíval 5 rychlostní mechanickou převodovku podobnou převodovce v tanku M4 a\ntyp T23 využíval elektricky řízenou převodovku. U všech modelů byla převodovka přesunuta do zadní části tanku, což zkrátilo délku hnací hřídele. Špatné umístění hnací hřídele na tancích typu M3 a M4 mělo za následek zvýšení výšky vozidla díky výše umístěné věži.\n\nS každým novým vzniklým prototypem tanku ze série T20 bylo navrženo a vyzkoušeno různé vybavení a doplňky tanku včetně nových podvozků tanku. Například v raných verzích tanku T20 byl použit nový podvozek na principu Horizontálního spirálního pérování (HVSS), který byl později montován na tank M4A3 Sherman, zatímco pozdější typ T20E3 měl podvozek na principu torzních tyčí.\n\nMotor Ford GAN V8 s hydrodynamickým měničem momentu, převodovkou typu Hydra-matic a podvozkem s horizontálním spirálním pérováním, vybavený 76 mm kanónem M1.\n\nT20E1: Vybavený 75 mm automatickým kanónem a horizontálním spirálním pérováním. Tato verze byla později zrušena a věž byla použita na tank T22E1.\n\nT20E2: Vybavený 3 palcovým dělem a odpružením pomocí torzních tyčí. Dokončeno jako T20E3\n\nT20E3: Vybavený 76 mm kanónem a odpružením pomocí torzních tyčí.\n\nZ výše uvedených byl vyroben pouze typ T20 a T20E3. Typ T20E3 byl vyroben z typu T20E2.\nSérie T20 byla shledána jako nevhodný kandidát na pozemní boje z důvodu úniku oleje z převodovky a přehřívání motorů.\n\nMotor Ford GAN V8 s mechanickou převodovkou z tanku M4.\n\nT22: Vybavený 76 mm kanónem a podvozkem s horizontálním spirálním pérováním.\n\nT22E1: Vybavený kanónem ráže 75 mm s nabíjecím automatem a horizontálním spirálním pérováním.\n\nT22E2: Vybavený 3 palcovým dělem a odpružením pomocí torzních tyčí.\n\nByl vyroben pouze jeden prototyp tanku T22. Typ T22E1 byl původní tank T22 s věží z typu T20E1.\nTyp T22E2 vybavený 3 palcovým dělem a odpružením pomocí torzních tyčí nebyl nikdy vyroben. Úpravy a přesunutí převodovky přinesly značné problémy, které vedly ke zrušení programu pro vývoj tanků T22. Automatický kanón ráže 75 mm byl prvně otestován na tomto tanku, jehož maximální palebná rychlost byla 20 ran za minutu, nicméně v prosinci roku 1944 byl vývoj tohoto děla přerušen z důvodu jeho nespolehlivosti. K tomuto nedostatku taktéž přispěla nutnost výroby děl s vyšším kalibrem a ráže.\n\nMotor Ford GAN V8 s elektrickou převodovkou.\n\nT23: Vybaven 76 mm kanónem a vertikálním spirálním pérováním.\n\nT23E3: Vybaven 76 mm kanónem a odpružením pomocí torzních tyčí.\n\nT23E4: Vybaven 76 mm kanónem a horizontálním spirálním pérováním.\n\nTaktéž jako typ T20 a T22, byl typ T23 s 75 mm automatickým kanónem a 3 palcovým dělem plánován, ale nikdy nebyl zkonstruován. Typ T23 byl jako první z prototypů série T20,T22 a T23 zkonstruován s uspokojivým výsledkem výborné manévrovatelnosti. Návrh a vývoj tanku byl v květnu roku 1943 označen jako \"limitovaná edice\" a bylo objednáno 250 kusů tanků typu T23, nicméně jeho návrh nebyl nikdy standardizován a tank T23 nebyl nikdy použit v přední línii. Vyrobené modely vybavené věží z tanku T80 byly později využity jako modifikovaná forma tanku M4 s lepším dělem. Tank T23 nebyl nikdy poslán do služby, částečně z důvodu nevyzkoušeného systému převodovky a částečně z důvodu špatného rozložení váhy tanku. Při pokusu napravit tyto nedostatky byl objednán nový typ T23E3 s odpružením pomocí torzních tyčí a typ T23E4 s horizontálním spirálním pérováním. Návrh typu T23E4 byl přerušen před dokončením, ale typ T23E3 byl dokončen a odpružení pomocí torzních tyčí snížilo zátěž tanku o 20% v porovnání s typem T23.\n\nNebyl to přímo vývoj spjatý s vývojem středních tanků T20, ale podobou a vzhledem jsou si podobné. Tank T21 byl návrh tanku, který měl být nástupcem lehkých tanků M3 a M5 (Stuart).\nByl založen na trupu a podvozku středních tanků typu T20, ale jehož pancéřování bylo jen 30 mm.\nByl osazen dělem 76 mm a vážil 24 tun. Návrh byl připraven, ale tank byl shledán jako příliš těžký na zařazení do třídy lehkých tanků.Nakonec byl koncept tanku T21 nahrazen programem pro vývoj tanku T24, který byl později standardizován jako tank M24 Chaffee.\n\nS jejich 76 mm kanóny, odpružením pomocí torzních tyčí a nízkým profilem tanku byly typy T20E3 a T23E3 srovnatelné s ruským tankem T-34, který měl 85 mm kanón a taktéž později i německé tanky Panzer IV. Oproti těmto návrhům se stal tank M4 Sherman zastaralým a Ordnance Department požadovala, aby byly tanky typu T20E3 a T23E3 standardizovány jako M27 a M27B1 (Červenec 1943).\nPožadavek byl ale odmítnut a návrh se nikdy nezačal masově vyrábět.\n\nS odmítnutím standardizace M27, Ordnance Department pokračovalo ve vývoji nových návrhů tanků s 90 mm kanóny. Výsledkem tohoto snažení byl vývoj série tanků T25 a T26, což byly odvozeniny a vylepšené základy tanků T23. Návrh T26 byl později vylepšen na T26E3 a standardizován jako M26 Pershing, který byl později ke konci války vyslán do služby.\n"}
{"id": "969086", "url": "https://cs.wikipedia.org/wiki?curid=969086", "title": "Dušan Žáček", "text": "Dušan Žáček\n\nDušan Žáček (*8. června 1961, Šumperk, Československo) je bývalý český basketbalista. Má syna Jana.\n\nV československé první lize basketbalu se umístil na 64. místě v tabulce střelců s 3284 body a odehrál 6 ligových sezón, z toho za Spartu Praha 5 sezón (1977-1982) a jednu sezónu za Duklu Olomouc (1982-1983). V dresu ligové Sparty zaznamenal 2822 bodů. Za reprezentační družstvo Československa hrál na Mistrovství Evropy juniorů v roce 1978 (137 bodů v 7 zápasech, Československo na 7. místě) a v roce 1980 (124 bodů v 7 zápasech, Československo na 8. místě). \n\nZa reprezentační družstvo mužů hrál na Letních olympijských hrách 1980 (31 bodů ve 3 zápasech, Československo na 9. místě) a na Mistrovství světa 1982 (39 bodů v 6 zápasech, Československo na 10. místě). Celkem má na svém kontě 69 reprezentačních startů.\n\n\n\nCelkem 69 utkání za reprezentační družstvo Československa mužů\n\n\n"}
{"id": "969088", "url": "https://cs.wikipedia.org/wiki?curid=969088", "title": "Novogalský ritus", "text": "Novogalský ritus\n\nNovogalský ritus se užíval v křesťanské liturgii během období galikanismu v 18. a 19. století ve většině francouzských diecézí. Po tridentském koncilu nepřevzali biskupové ve Francii římské liturgické knihy, nýbrž nechali vypracovat své vlastní, a to v duchu osvícenství a s větším důrazem na Bibli. V pařížské arcidiecézi vydal novogalský misál a breviář pařížský arcibiskup Charles-Gaspard-Guillaume de Vintimille du Luc v roce 1736. Jejich vydávání se uskutečňovalo bez souhlasu Svatého stolce, ten byl udělen až v rámci jednání o konkordát podepsaný roku 1801. Později se však ve Francii prosadil římský ritus (naposledy v orleánské diecézi v roce 1875), o což se výrazně zasloužil Prosper Louis Pascal Guéranger OSB, opat kláštera sv. Petra v Solesmes.\n"}
{"id": "969089", "url": "https://cs.wikipedia.org/wiki?curid=969089", "title": "Jack Wrangler", "text": "Jack Wrangler\n\nJack Wrangler (11. července 1946, Beverly Hills – 7. dubna 2009, New York) byl americký herec účinkující v 70. a 80. letech 20. století v gay i heterosexuálních pornografických filmech, divadelní producent a režisér. Otevřeně přiznával jak svoji homosexualitu, tak i práci v pornoprůmyslu a byl označován za ikonu gay hnutí.\n\nV roce 2008 byl o něm natočen dlouhometrážní dokumentární film \"Wrangler: Anatomy of an Icon\", který dokumentoval jeho kariéru na scéně i za scénou. Dlouholetou partnerkou a posledních 15 let jeho života i manželkou mu byla kabaretní zpěvačka Margaret Whitingová.\n\n\n"}
{"id": "969090", "url": "https://cs.wikipedia.org/wiki?curid=969090", "title": "Jindřich Kinský", "text": "Jindřich Kinský\n\nJindřich Kinský (27. června 1927 Praha - 8. dubna 2008) byl československý basketbalista, účastník Olympijských her 1960, stříbrný medailista z vicemistr Evropy 1951 a dvojnásobný mistr Československa 1954 a 1960. Hrál na postě rozehrávače. Je zařazen na čestné listině mistrů sportu.\nV československé basketbalové lize odehrál 14 ligových sezón, z toho za Spartu Praha 11 sezón (1948–1951 a 1954–1961) a 3 sezóny za ATK (ÚDA) Praha (191–1954). Se Spartou Praha byl mistr republiky v roce 1960, 7× vicemistr (4× 1948–1951, 1956, 1959, 1961) a má 1× 3. a 2× 4. místo v lize. S ATK (ÚDA) Praha byl mistr republiky v roce 1954, vicemistr v roce 1953 a v roce 1952 skončil na 5. místě. \n\nS týmem Spartak Sokolovo / Sparta Praha se zúčastnil Poháru evropských mistrů v basketbale 1961, vyhráli 5 ze 6 zápasů. Vyřadili Wolves Amsterdam (Holandsko) a Torpan Pojat Helsinky (Finsko), neuspěli až ve čtvrtfinále proti CCA Steaua Bukurešť (Rumunsko), rozhodl rozdíl 8 bodů ve skóre ze 2 zápasů.\n\nZa československou basketbalovou reprezentaci (měl dres s číslem 4) hrál na Olympijských hrách 1960. Dosažené páté místo je nejlepší umístění československého mužského basketbalu na OH. Hrál dvakrát na Mistrovství Evropy 1951 v Paříži (2. místo) a 1953 v Moskvě (4. místo).\nCelkem má na svém kontě 23 reprezentačních startů.\n\n\n\n\n\n"}
{"id": "969091", "url": "https://cs.wikipedia.org/wiki?curid=969091", "title": "Ken Ryker", "text": "Ken Ryker\n\nKen Ryker (* 17. srpna 1972, Čondžu, Jižní Korea) je umělecké jméno amerického herce účinkujícího zejména v gay pornografických filmech. Vyrůstal v Texasu a později přesídlil do Kalifornie.\n\nPoprvé účinkoval pod pseudonymem Bill Flagstaff a v polovině 90. let 20. století se téměř přes noc stal hvězdou. Účinkoval zejména pro společnost Falcon Studios, např. ve filmech \"Big River\", \"The Other Side of Aspen IV\", \"The Renegade\" a \"New Pledgemaster\", natočil však také řadu bisexuálních filmů a založil vlastní produkční společnost.\n\n"}
{"id": "969108", "url": "https://cs.wikipedia.org/wiki?curid=969108", "title": "Encyclopaedia Metallum", "text": "Encyclopaedia Metallum\n\nEncyclopaedia Metallum: The Metal Archives (obecně známá jako The Metal Archives nebo zkratkou MA) je internetová databáze kapel žánru heavy metal. Funguje jako encyklopedie, v níž lze najít mnoho údajů o jednotlivých kapelách, např. diskografii, původ kapely (zemi a město, odkud pochází), status (aktivní, kapela nehraje nebo změnila název...), členy kapely a jejich fotografie, loga, texty písní, recenze psané uživateli a další. Kapely lze v databázi vyhledávat dle jména, nebo si zadat abecední řazení, řazení dle země původu nebo řazení dle podžánru (např. death metal, black metal, power metal, speed metal, atd.). V březnu 2013 obsahovala databáze informace o 90 000 kapelách z celého světa.\n\nByla založena v červenci 2002 dvěma Kanaďany z Montrealu používajícími pseudonymy Morrigan a Hellblazer. Hellblazer sdělil, že mu v té době na internetu scházel takový projekt, kde by se daly zjistit informace o všech metalových kapelách. Ještě předtím se pokusil psát stránky jednotlivých kapel pomocí HTML, ale po několika pokusech tuto strategii opustil. Usoudil, že bude lepší spustit databázi, ve které sami návštěvníci mohou přidat informace, díky čemuž se bude systém rozrůstat. Website se stal známým a rychle rostl. První přidanou kapelou byli finští Amorphis. Po roce již bylo v systému přes 10 000 kapel. Zpočátku databázi moderovali Hellblazer s Morriganem sami, s rychle rostoucím počtem kapel bylo nutností moderátorský tým rozšířit. Hellblazer podotkl, že neměl tušení, kolik metalových skupin se po celém světě nachází. Zpočátku odhadoval, že jich bude v databázi maximálně kolem 10 000. V roce 2010 jich bylo už 70 000. Rovněž uvedl, že systém není příliš odlišný od Wikipedie, má však svá specifika. Příznivce zajímala i možnost vydání encyklopedie papírovou formou, což Hellblazer zcela nevyloučil, nicméně uvedl, že žádné konkrétní plány zatím nejsou. Problémem by byla mj. neaktuálnost dat již krátce po vydání.\n\n"}
{"id": "969115", "url": "https://cs.wikipedia.org/wiki?curid=969115", "title": "Leprosy", "text": "Leprosy\n\nLeprosy (přeloženo do češtiny \"Lepra\") je druhé studiové album americké death metalové skupiny Death vydané roku 1988 společností Combat Records. Bylo nahráno ve studiu Morrisound Recording v dubnu téhož roku.\n\n\n\n\n"}
{"id": "969122", "url": "https://cs.wikipedia.org/wiki?curid=969122", "title": "Do Německa na zkušenou", "text": "Do Německa na zkušenou\n\nDo Německa na zkušenou – Versuch´s mal in Deutschland je projekt, který vznikl pod záštitou Česko-německého fóra mládeže. Hlavní myšlenka – informovat co nejvíce mladých lidí v České republice o jejich možnostech v Německu – vznikla na půdě Česko-německého fóra mládeže již v roce 2005 pod vedením Báry Procházkové. \n\nV projektu se angažují tři hlavní koordinátoři, kteří mají na starosti konkrétní sekce – komunikace se školami a referenty, PR, management a vedení projektu, další významnou složku tvoří finance.\n\nDo projektu je každoročně zapojeno mezi 15-20 aktivními referenty, kteří prezentují možnosti studia, práce a dobrovolnictví v zahraničí se speciálním zaměřením na Německo na středních školách po celé republice. Roku 2011 byly zahájeny prezentace pro vysokoškoláky, o čtyři roky později i pro žáky základních škol. Od roku 2013 došlo ke změně v rozložení referentů, jelikož pro zefektivnění spolupráce mezi partnery, referenty, školami a koordinátory vznikly pracovní skupiny, které se budou zabývat nejdůležitějšími třemi pilíři, dle kterých jsou také rozděleny funkce koordinátorů.\n\n\n"}
{"id": "969124", "url": "https://cs.wikipedia.org/wiki?curid=969124", "title": "Gilbert Helmer", "text": "Gilbert Helmer\n\nGilbert Helmer OPraem (2. ledna 1864 Křepkovice – 4. března 1944, Teplá) byl opatem kláštera v Teplé. V letech 1901–1913 byl Helmer poslancem Českého zemského sněmu.\n\nNarodil se jako Johannes Helmer v rodině mlynáře v Křepkovicích. V roce 1884 vstoupil do premonstrátského opatství v Teplé, a přijal zde řeholní jméno Gilbert. Studoval filosofii a teologii v Innsbrucku. Dne 28. července 1889 přijal kněžské svěcení. Pokračoval ve studiích a v roce 1893 dosáhl doktorátu z filosofie. Roku 1894 začal vyučovat na gymnáziu v Plzni.\n\nV roce 1900 byl kapitulou tepelské kanonie zvolen opatem. V klášterním areálu nechal vybudovat novobarokní trakt s knihovnou. V letech 1901–1913 zasedal jako poslanec v Českém zemském sněmu. V roce 1927 se stal vikářem generálního opata premonstrátského řádu pro řádové kláštery v Československu. Tepelský klášter řídil až do své smrti v roce 1944.\n"}
{"id": "969125", "url": "https://cs.wikipedia.org/wiki?curid=969125", "title": "Guy Spence Gardner", "text": "Guy Spence Gardner\n\nGuy Spence Gardner (* 6. ledna 1948 v Altavista, stát Virginia, USA), vědec, letec a americký kosmonaut. Ve vesmíru byl dvakrát.\n\nAbsolvoval leteckou akademii USA a pak i studium na Purdue University. V roce 1980 nastoupil k NASA, kde zůstal až do odchodu do důchodu.\n\nNa oběžnou dráhu se v raketoplánech dostal jako pilot dvakrát a strávil ve vesmíru 13 dní, 8 hodin a 10 minut. \n\nByl 210 člověkem ve vesmíru.\n\n\n"}
{"id": "969132", "url": "https://cs.wikipedia.org/wiki?curid=969132", "title": "Seznam opatů kláštera Teplá", "text": "Seznam opatů kláštera Teplá\n\nV tomto seznamu jsou uvedeni někteří opati premonstrátského kláštera v Teplé a důležité události jeho historie.\n\n\n"}
